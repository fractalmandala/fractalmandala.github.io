<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Kalidasa: Abhijnanasakuntalam</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

Kalidasa: Abhijnanasakuntalam<BR>
Based on the edition by M.R. Kale, Bombay 1898 (ninth ed. 1961)<BR>
<BR>
Input by Muneo Tokunaga<BR>
Input finished on July 26, 1999<BR>
<BR>
[The text is not proofread]<BR>
<BR>
<BR>
PLAIN TEXT VERSION<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


<BR>
<BR>
athābhijñānaśākuntalam /<BR>
<BR>
prathamo 'ṅkaḥ --<BR>
<BR>
_________________________<BR>
<BR>
*     yā sṛṣṭiḥ sraṣṭur ādyā vahati vidhihutaṃ yā havir yā ca hotrī<BR>
*     ye dve kālaṃ vidhattaḥ śrutiviṣayaguṇā yā sthitā vyāpya viśvam /<BR>
*     yām āhuḥ sarvabījaprakṛtir iti yayā prāṇinaḥ prāṇavantaḥ<BR>
*     pratyakṣābhiḥ prapannas tanubhir avatu vas tābhir aṣṭābhir īśaḥ  // KSak_1.1 //p.2<BR>
<BR>
KSak_1.1:>1%   sūtradhāraḥ -- ārya abhirūpabhūyiṣṭhā pariṣad iyam / adya khalu kālidāsagrathitavastunā<BR>
KSak_1.1:>2%   navenābhijñānaśākuntalākhyena nāṭakenopasthātavyam asmābhiḥ / tat pratipātram ādhīyatāṃ yatnaḥ /p.6<BR>
<BR>
KSak_1.1:>3%   naṭī -- suvihitaprayogatayāryasya na kim api parihāsyate /<BR>
_________________________<BR>
<BR>
KSak_1.2:<1%   sūtradhāraḥ --<BR>
KSak_1.2:<2%   ārye kathayāmi te bhūtārtham /<BR>
<BR>
*     ā paritoṣād viduṣāṃ na sādhu manye prayogavijñānam /<BR>
*     balavad api śikṣitānām ātmany apratyayaṃ cetaḥ  // KSak_1.2 //<BR>
<BR>
KSak_1.2:>1%   naṭī -- ārya evam etat / anantarakaraṇīyam ārya ājñāpayatu /<BR>
<BR>
_________________________<BR>
<BR>
KSak_1.3:<1%   sūtradhāraḥ -- kim anyad asyāḥ pariṣadaḥ śrutiprasādanataḥ / tad imam eva tāvad acirapravṛttam upabhogakṣamaṃ grīṣmasamayam adhikṛtya gīyatām / saṃprati hi (p.8)<BR>
<BR>
*     subhagasalilāvagāhāḥ pāṭalasaṃsargasurabhivanavātāḥ /<BR>
*     pracchāyasulabhanidrā divasāḥ pariṇāmaramaṇīyāḥ  // KSak_1.3 //<BR>
<BR>
_________________________<BR>
<BR>
KSak_1.4:<1%   naṭī -- tathā (iti gāyati)<BR>
<BR>
*     īṣadīṣaccumbitāni bhramaraiḥ sukumārakesaraśikhāni /<BR>
*     avataṃsayanti damamānāḥ pramadāḥ śirīṣakusumāni  // KSak_1.4 //<BR>
<BR>
KSak_1.4:>1%   sūtradhāraḥ -- ārya sādhu gītam / aho rāgabaddhacittavṛttir ālikhita iva sarvato raṅgaḥ / tad idānīṃ katamatprakaraṇam āśritya enam ārādhayāmaḥ /<BR>
<BR>
KSak_1.4:>2%   naṭī -- nanv āryamiśraiḥ prathamam evājñaptam abhijñānaśakuntalaṃ nāma apūrvaṃ nāṭakaṃ prayoge adhikriyatām iti /p.10<BR>
<BR>
_________________________<BR>
<BR>
KSak_1.5:<1%   sūtradhāraḥ -- ārye samyaganubhodhito 'smi / asmin kṣaṇe vismṛtaṃ khalu mayā tat / kutaḥ /<BR>
<BR>
*     tavāsmi gītarāgeṇa hāriṇā prasabhaṃ hṛtaḥ /<BR>
*     eṣa rājeva duṣyantaḥ sāraṅgeṇātiraṃsahā  // KSak_1.5 // (iti niṣkrāntau )<BR>
<BR>
KSak_1.5:>3%   (prasthāvanā)<BR>
<BR>
KSak_1.5:>4%   (tataḥ praviśati mṛgānusārī saśaracāpahasto rājā rathena sūtaś ca)<BR>
<BR>
_________________________<BR>
<BR>
KSak_1.6:<1%   sūtaḥ -- (rājānaṃ mṛtaṃ cāvalokya) āyuṣman /<BR>
<BR>
*     kṛṣṇasāre dadac cakṣus tvayi cādhijyakārmuke /<BR>
*     mṛgānusāriṇaṃ sākṣāt paśyāmīva+pinākinam  // KSak_1.6 //<BR>
<BR>
_________________________<BR>
<BR>
KSak_1.7:<1%   rājā -- sūta dūram amunā sāraṅgeṇa vayam ākṛṣṭāḥ / ayaṃ punar itānīm api (p.12)<BR>
<BR>
*     grīvābhaṅgābhirāmaṃ muhur anupatati syandane dattadṛṣṭiḥ<BR>
*     paścārdhena praviṣṭaḥ śarapatanabhayād bhūyasā pūrvakāyam /<BR>
*     darbhair ardhāvalīḍhaiḥ śramavivṛtamukhabhraṃśibhiḥ kīrṇavartmā<BR>
*     paśyodagraplutatvād viyati bahutaraṃ stokam urvyāṃ prayāti  // KSak_1.7 //<BR>
<BR>
KSak_1.7:>1%   (savismayam) tad eṣa katham anupatata eva me prayatnaprekṣaṇīyaḥ saṃvṛttaḥ /<BR>
<BR>
KSak_1.7:>2%   sūtaḥ -- āyuṣmann udghātinī bhūmir iti mayā raśmisaṃyamanād rathasya mandīkṛto vegaḥ / tena mṛga eṣa viprakṛṣṭāntaraḥ saṃvṛttaḥ / saṃprati samadeśavartinas te na durāsado bhaviṣyati /<BR>
<BR>
KSak_1.7:>3%   rājā -- tena hi mucyantām abhīṣavaḥ /<BR>
<BR>
_________________________<BR>
<BR>
KSak_1.8:<1%   sūtaḥ -- yad ājñāpayaty āyuṣmān / (rathavegaṃ nirūpya) āyuṣman paśya paśya /<BR>
<BR>
*     mukteṣu raśmiṣu nirāyatapūrvakāyā /<BR>
*     niṣkampacāmaraśikhā nibhṛtordhvakarṇāḥ<BR>
*     ātmoddhatair api rajobhir alaṅghanīyā /<BR>
*     dhāvanty amī mṛgajavākṣamayeva+rathyāḥ  // KSak_1.8 //p.14<BR>
<BR>
_________________________<BR>
<BR>
KSak_1.9:<1%   rājā -- satyam / atītya harito harīṃś ca vartante vājinaḥ / tathā hi /<BR>
<BR>
*     yad āloke sūkṣmaṃ vrajati sahasā tadvipulatām<BR>
*     yad ardhe vicchinnaṃ bhavati kṛtasaṃdhānam iva tat /<BR>
*     prakṛṣtyā yad vakraṃ tad api samarekhaṃ nayanayor<BR>
*     na me dūre kiṃcit kṣaṇam api na pārśve rathajavāt  // KSak_1.9 //<BR>
<BR>
KSak_1.9:>1%   sūta paśya enaṃ vyāpadyamānam / (iti śarasaṃdhānaṃ nāṭayati)<BR>
KSak_1.9:>2%   (nepathye)<BR>
KSak_1.9:>3%   bho bho rājann āśramamṛgo 'yaṃ na hanvavyo na hantavyaḥ /<BR>
<BR>
KSak_1.9:>4%   sūta -- (ākarṇyāvalokya ca) āyuṣmann asya khalu te bāṇapātavartinaḥ kṛṣṭasārasyāntare tapasvina upasthitāḥ /p.16<BR>
<BR>
KSak_1.9:>5%   rājā -- (sasaṃbhramam) tena hi pragṛhyantāṃ vājinaḥ /<BR>
<BR>
KSak_1.9:>6%   sūta -- tathā / (iti rathaṃ sthāpayati)<BR>
<BR>
_________________________<BR>
<BR>
KSak_1.10:<1%  vaikhānasaḥ -- (hastam udyamya) rājann āśramamṛgo 'yaṃ na hantavyo na hantavyaḥ /<BR>
<BR>
*     na khalu na khalu bāṇaḥ saṃnipātyo 'yam asmin mṛduni mṛgaśarīre puṣparāśāv+ivāgniḥ /<BR>
*     kva bata hariṇakānāṃ jīvitaṃ cātilolaṃ kva ca niśitanipātā vajrasārāḥ śarās te  // KSak_1.10 //<BR>
<BR>
_________________________<BR>
<BR>
*     tat sādhukṛtasaṃdhānaṃ pratisaṃhara sāyakam /<BR>
*     ārtatrāṇāya vaḥ śastraṃ na prahartum anāgasi  // KSak_1.11 //<BR>
<BR>
KSak_1.11:>1%  rājā -- eṣa pratisaṃhṛtaḥ (iti yathoktaṃ karoti)<BR>
<BR>
_________________________<BR>
<BR>
KSak_1.12:<1%  vaikhānasaḥ -- sadṛśam etat puruvaṃśapradīpasya bhavataḥ /<BR>
<BR>
*     janma yasya puror vaṃśe yuktarūpam idaṃ tava /<BR>
*     putram evaṃ guṇopetaṃ cakravartinam āpnuhi  // KSak_1.12 //<BR>
<BR>
KSak_1.12:>1%  itarau -- (bāhū udyamya) sarvathā cakravartinaṃ putram āpnuhi /<BR>
KSak_1.12:>2%  (sapraṇāmam) pratigṛtītaṃ brāhmaṇavacanam /<BR>
<BR>
_________________________<BR>
<BR>
KSak_1.13:<1%  vaikhānsa -- rājan samidāharaṇāya prasthitā vayam /eṣa khalu kaṇvasya kulapater anumālinītīram āśramo dṛśyate / na ced anyakāryātipātaḥ praviśya pratigṛhyatām ātitheyaḥ satkāraḥ / api ca /<BR>
<BR>
*     ramyās tapodhanānāṃ pratihatavighnāḥ kriyāḥ samavalokya /<BR>
*     jñāsyasi kiyadbhujo me rakṣati maurvīkiṇāṅka iti  // KSak_1.13 //p.18<BR>
<BR>
KSak_1.13:>3%  rājā -- api saṃnihito 'tra kulapatiḥ /<BR>
<BR>
KSak_1.13:>4%  vaikhānasa -- idānīm eva duhitaraṃ śakuntalām atithisatkārāya niyujya daivam asyāḥ pratikūlaṃ śamayituṃ somatīrthaṃ gataḥ /<BR>
<BR>
KSak_1.13:>5%  rājā -- bhavatu / tām eva paśyāmi / sā khalu viditabhaktiṃ māṃ maharṣeḥ kariṣyati /<BR>
<BR>
KSak_1.13:>6%  vaikhānasa -- sādhayāmas tāvat (iti saśiṣyo niṣkrāntaḥ)<BR>
<BR>
KSak_1.13:>7%  rājā -- sūta codayāśvān puṇyāśramadarśanena tāvad ātmānaṃ punīmahe /<BR>
<BR>
KSak_1.13:>8%  sūta -- yad ājñāpayaty āyuṣman / (iti bhūyo ratha evaṃ nirūpayati)<BR>
<BR>
KSak_1.13:>9%  rājā -- (samantād avalokya) sūta akathito 'pi jñāyata eva yathāyam āśramābhogas tapovanasyeti /<BR>
<BR>
KSak_1.13:>10% sūta -- katham iva /<BR>
<BR>
_________________________<BR>
<BR>
KSak_1.14:<1%  rājā -- kiṃ na paśyati bhavān / iha hi<BR>
<BR>
*     nīvārāḥ śukagarbhakoṭaramukhabhraṣṭās tarūṇām adhaḥ<BR>
*     prasnigdhāḥ kvacid iṅgudīphālabhidaḥ sūcyanta evopalāḥ /<BR>
*     viśvāsopagamād abhinnagatayaḥ śabdaṃ sahante mṛgās<BR>
*     toyādhārapathāś ca valkalaśikhāniṣyandarekhāṅkitāḥ  // KSak_1.14 //<BR>
<BR>
*     kulyāmbhobhiḥ pavanacapalaiḥ śākhino dhautamūlā<BR>
*     bhinno rāgaḥ kisalayarucām ājyadhūmodgamena /<BR>
*     ete cārvāgupavanabhuvi chinnadarbhāṅkurāyām<BR>
*     naṣṭāṃśakā hariṇaśiśavo mandamandaṃ caranti  // KSak_1.14a // p.20<BR>
<BR>
KSak_1.14:>1%  sūta -- sarvam upapannam /<BR>
<BR>
KSak_1.14:>2%  rājā -- (stokam antaraṃ gatvā) tapovananivāsinām uparodho mā bhūt / etāvaty eva rathaṃ sthāpaya yāvad avatarāmi /<BR>
<BR>
KSak_1.14:>3%  sūta -- dhṛtāḥ pragrahāḥ / avataratv āyuṣmān /<BR>
<BR>
KSak_1.14:>4%  rājā -- (avatīrya) sūta vinītaveṣeṇa praveṣṭavyāni tapovanāni nāma / idaṃ tāvad gṛhyatām / (iti sūtasyābharaṇāni dhanuś copanīyārpayati) sūta yāvad āśramavāsinaḥ pratyavekṣyāham upāvarte tāvad ārdrapṛṣṭhāḥ kriyantāṃ vājinaḥ /<BR>
<BR>
KSak_1.14:>5%  sūta -- tathā (iti niṣkrāntaḥ)<BR>
<BR>
_________________________<BR>
<BR>
KSak_1.15:<1%  rājā -- (parikramyāvalokya ca) idam āśramadvāram /yāvat praviśāmi (praviśya / nimittaṃ sūcayan)<BR>
<BR>
*     śāntam idam āśramapadaṃ sphurati ca bāhuḥ kutaḥ phalam ihāsya /<BR>
*     athavā bhavitavyānāṃ dvārāṇi bhavanti sarvatra  // KSak_1.15 //<BR>
<BR>
KSak_1.15:>1%  (nepathye)<BR>
KSak_1.15:>2%  ita itaḥ sakhyau /<BR>
<BR>
_________________________<BR>
<BR>
KSak_1./16:<1% rājā -- (karṇaṃ dattvā) aye dakṣiṇena vṛkṣavāṭikām ālāpa iva śrūyate / yāvad atra gacchāmi / (parikramyāvalokya ca) aye etās tapasvikanyakāḥ svapramāṇānurūpaiḥ secanaghaṭair bālapādapebhyaḥ payo dātum ita evābhivartante (nipuṇaṃ nirūpya) aho madhuram āsāṃ darśanam /p.22<BR>
<BR>
*     śuddhāntadurlabham idaṃ vapur āśramavāsino yadi janasya /<BR>
*     dūrīkṛtāḥ khalu guṇair udyānalatā vanalatābhiḥ  // KSak_1./16 //<BR>
<BR>
KSak_1.16:>1%  yāvad imāṃ chāyām āśritya pratipālayāmi (iti vilokayan sthitaḥ)<BR>
<BR>
KSak_1.16:>2%  śakuntalā -- ita itaḥ sakhyau /<BR>
<BR>
KSak_1.16:>3%  anasūyā -- halā śakuntale tvatto 'pi tātakāśyapasyāśramavṛkṣakāḥ priyatareti tarkayāmi / yena navamālikākusumapelavā api tvam eteṣām ālavālapūraṇe niyuktā /<BR>
<BR>
KSak_1.16:>4%  śakuntalā -- na kevalaṃ tātaniyoga eva / asti me sodarasneho 'py eteṣu / (iti vṛkṣasecanaṃ rūpayati)<BR>
<BR>
_________________________<BR>
<BR>
KSak_1.17:<1%  rājā -- katham iyaṃ sā kaṇvaduhitā / asādhudarśī khalu tatrabhavān kāśyapo ya imām āśramadharme niyuṅkte /<BR>
<BR>
*     idaṃ kilāvyājamanoharaṃ vapus tapaḥkṣamaṃ sādhayituṃ ya icchati /<BR>
*     dhruvaṃ sa nīlotpalapatradhārayā śamīlatāṃ chettum ṛṣir vyavasyati  // KSak_1.17 //p.24<BR>
<BR>
KSak_1.17:>1%  bhavatu / pādapāntarhita eva tāvad enāṃ paśyāmi / (iti tathā karoti)<BR>
<BR>
KSak_1.17:>2%  śakuntalā -- sakhi anasūye atipinaddhena valkalena priyaṃ vadayā niyantritāsmi / śithilaya tāvad etat /<BR>
<BR>
KSak_1.17:>3%  anasūyā -- tathā / (iti śikhilayati)<BR>
<BR>
KSak_1.17:>4%  priyaṃvadā -- (sahāsam) atra payodharavistārayitṛ ātmano yauvanam upālabhasva / māṃ kim upālabhase /<BR>
<BR>
_________________________<BR>
<BR>
KSak_1.18:<1%  rājā -- kāmam ananurūpam asya vapuṣo valkalaṃ na punar alaṃkāraśriyaṃ na puṣyati / kutaḥ<BR>
<BR>
*     sarasijam anuviddhaṃ śaivalenāpi ramyam<BR>
*     malinam api himāṃśor lakṣma lakṣmīṃ tanoti /<BR>
*     iyam adhikamanojñā valkalenāpi tanvī /<BR>
*     kim iva hi madhurāṇāṃ maṇḍanaṃ nākṛtīnām  // KSak_1.18 //<BR>
<BR>
KSak_1.18:>1%  śakuntalā -- (agrato 'valokya) eṣa vāteritapallavāṅgulībhis tvarayatīva+māṃ kesaravṛkṣakaḥ / yāvad enaṃ saṃbhāvayāmi (iti parikrāmati)<BR>
<BR>
KSak_1.18:>2%  priyaṃvadā -- halā śakuntale atreva+tāvan muhūrtaṃ tiṣṭha yāvat tvayopagatayā latāsanātha iva ayaṃ kesaravṛkṣakaḥ pratibhāti /p.26<BR>
KSak_1.18:>3%  ataḥ khalu priyaṃvadāsi tvam /<BR>
_________________________<BR>
<BR>
KSak_1.19:<1%  rājā -- priyam api tathyam āha śakuntalāṃ priyaṃvadā / asyāḥ khalu<BR>
<BR>
*     adharaḥ kisalayarāgaḥ komalaviṭapānukāriṇau bāhū /<BR>
*     kusumam iva lobhanīyaṃ yauvanam aṅgeṣu saṃnaddham  // KSak_1.19 //<BR>
<BR>
KSak_1.19:>1%  anasūyā -- halā śakuntale iyaṃ svayaṃ varavadhūḥ sahakārasya tvayā kṛtanāmadheyā vanajyotsneti navamālikā / enāṃ vismṛtāsi /<BR>
<BR>
KSak_1.19:>2%  śakuntalā -- tad ātmānam api vismariṣyāmi / (latām upetyāvalokya ca) halā ramaṇīye khalu kāla etasya latāpādapamithunasya vyatikaraḥ saṃvṛttaḥ / navakusumayauvanā vanajyotsnā snigdhapallavatayopabhogakṣamaḥ sahakāraḥ / (iti paśyantī tiṣṭhati)<BR>
<BR>
KSak_1.19:>3%  priyaṃvadā -- anasūye jānāsi kiṃ śakuntalā vanajyotsnām atimātraṃ paśyatīti /<BR>
<BR>
KSak_1.19:>4%  anasūyā -- na khalu vibhāvayāmi / kathaya /<BR>
<BR>
KSak_1.19:>5%  pri -- yathā vanajyotsnānurūpeṇa pādapena saṃgatā api nāmaivam aham apy ātmano 'nurūpaṃ varaṃ labheyeti /<BR>
<BR>
KSak_1.19:>6%  śaku -- eṣa nūnaṃ tavātmagato manorathaḥ / (iti kalaśam āvarjayati)p.28<BR>
<BR>
KSak_1.19:>7%  rājā -- api nāma kulapater iyam asavarṇakṣetrasaṃbhavā syāt / athavā kṛtaṃ saṃdehena<BR>
_________________________<BR>
<BR>
*     asaṃśayaṃ kṣatraparigrahakṣamā yad āryam asyām abhilāṣi me manaḥ /<BR>
*     satāṃ hi saṃdehapadeṣu vastuṣu pramāṇam antaḥkaraṇa pravṛttayaḥ  // KSak_1.20 //<BR>
<BR>
KSak_1.20:>1%  tathāpi tattvata enām upalabhye /<BR>
<BR>
KSak_1.20:>2%  śaku -- (sasaṃbhramam) ambho / salilasekasaṃbhramodgato navamālikām ujjhitvā vadanaṃ me madhukaro 'bhivartate (iti bhramarabādhāṃ rūpayati)<BR>
<BR>
_________________________<BR>
<BR>
KSak_1.21:<1%  rājā -- (saspṛham)<BR>
<BR>
*     calāpāṅgāṃ dṛṣṭiṃ spṛśasi bahuśo vepathumatīm<BR>
*     rahasy ākhyāyīva+svanasi mṛdu karṇāntikacaraḥ /<BR>
*     karau vyādhunvatyāḥ pibasi ratisarvasvam adharam<BR>
*     vayaṃ tattvānveṣān madhukara hatās tvaṃ khalu kṛtī  // KSak_1.21 //p.30<BR>
<BR>
KSak_1.21:>1%  na eṣa dhrṣṭo viramati / anyato gamiṣyāmi / katham ito 'py āgacchati / halā paritrāyethāṃ mām anena durvinītena madhukareṇābhibhūyamānām /<BR>
<BR>
KSak_1.21:>2%  ubhe -- (sasmitam) ke āvāṃ paritrātum / duṣyaṃtam ākranda / rājarakṣitavyāni tapovanāni nāma /<BR>
<BR>
KSak_1.21:>3%  rājā -- avasaro 'yam ātmānaṃ prakāśayitum / na bhetavyaṃ na bhetavyam -- (ity ardhokte svagatam) rājabhāvas tv abhijñāto bhavet / bhavatv evaṃ tāvad abhidhāsye /<BR>
<BR>
KSak_1.21:>4%  śaku -- (padāntare sthitvā /sadṛṣṭikṣepam) katham ito 'pi mām anusarati /p.32<BR>
<BR>
_________________________<BR>
<BR>
KSak_1.22:<1%  rājā -- (satvaram upasṛtya) āḥ<BR>
<BR>
*     kaḥ paurave vasumatīṃ śāsati śāsitari durvinītānām<BR>
*     ayam ācaraty avinayaṃ mugdhāsu tapasvikanyāsu  // KSak_1.22 //<BR>
<BR>
KSak_1.22:>1%  (sarvā rājānaṃ dṛṣṭā kiṃcid iva saṃbhrāntāḥ)<BR>
<BR>
KSak_1.22:>2%  anasūyā -- āryaṇ na khalu kim apy atyāhitam / iyaṃ nau priyasakhī madhukareṇābhibhūyamānā kātarībhūtā / (iti śakuntalāṃ darśayati)<BR>
<BR>
KSak_1.22:>3%  rājā -- (śakuntalābhimukho bhūtvā) api tapo vardhate /<BR>
KSak_1.22:>4%  (śakuntalā sādhvasād avacanā tiṣṭhati)<BR>
<BR>
KSak_1.22:>5%  anasūyā -- idānīm atithiviśeṣalābhena / halā śakuntale gacchoṭajam / phalamiśram argham upahara / idaṃ pādodakaṃ bhaviṣyati /<BR>
<BR>
KSak_1.22:>6%  rājā -- bhavatīnāṃ sūnṛtayā eva kṛtam ātithyam /<BR>
<BR>
KSak_1.22:>7%  priyaṃvadā -- tena hy asyāṃ prachāyaśītalāyāṃ saptaparṇavedikāyāṃ muhūrtam upaviśya pariśramavinodaṃ karotv āryaḥ /p.34<BR>
<BR>
KSak_1.22:>8%  rājā -- nūnaṃ yūyam apy anena karmaṇā pariśrāntāḥ /<BR>
<BR>
KSak_1.22:>9%  anasūyā -- halā śakuntale ucitaṃ naḥ paryupāsanam atithīnām / atropaviśāmaḥ (iti sarvā upaviśanti)<BR>
<BR>
KSak_1.22:>10% śaku -- (ātmagatam) kiṃ nu khalv imaṃ prekṣya tapovanavirodhino vikārasya gamanīyāsmi saṃvṛttā /<BR>
<BR>
KSak_1.22:>11% rājā -- (sarvā vilokya) aho samavayorūparamaṇīyaṃ bhavatīnāṃ sauhārdam /<BR>
<BR>
KSak_1.22:>12% pri -- (janāntikam) anasūye ko nu khalv eṣa caturagambhīrākṛtir madhuraṃ priyam ālapan prabhāvavān iva lakṣyate /<BR>
<BR>
KSak_1.22:>13% ana -- sakhi mama apy asti kautūhalam / pṛcchāmi tāvad enam<BR>
KSak_1.22:>14% (prakāśam)<BR>
KSak_1.22:>15% āryasya madhurālāpajanito viśrambho māṃ mantrayate katama āryeṇa rājarṣivaṃśo 'laṃkriyate katamo vā virahaparyutsukajanaḥ kuto deśaḥ kiṃ nimittaṃ vā sukumārataro 'pi tapovanagamanapariśramasyātmā padam upanītaḥ /p.36<BR>
<BR>
KSak_1.22:>16% śaku -- (ātmagatam) hṛdaya mottāmya / eṣā tvayā cintitāny anasūyā mantrayate /<BR>
KSak_1.22:>17% rājā -- (ātmagatam) katham idānīm ātmānaṃ nivedayāmi kathaṃ vātmāpahāraṃ karomi / bhavatu / evaṃ tāvad enāṃ vakṣye / (prakāśam) bhavati yaḥ pauraveṇa rājñā dharmādhikāre niyuktaḥ so 'ham avighnakriyopalambhāya dharmāraṇyam idam āyātaḥ /<BR>
KSak_1.22:>18% (śakuntalā śṛṅgāralajjāṃ rūpayati)<BR>
<BR>
KSak_1.22:>19% ana -- (ubhayor ākāraṃ viditvā / janāntikam) halā śakuntale yad yatrādya tātaḥ saṃnihito bhavet /<BR>
<BR>
KSak_1.22:>20% śaku -- tataḥ kiṃ bhavet /<BR>
<BR>
KSak_1.22:>21% sakhyau -- imaṃ jīvitasarvasvenāpy atithiviśeṣaṃ kṛtārthaṃ kariṣyati /<BR>
<BR>
KSak_1.22:>22% śaku -- yuvām apetam / kim api hṛdaye kṛtvā matrayethe / na yuvayor vacanaṃ śroṣyāmi /p.38<BR>
<BR>
KSak_1.22:>23% rājā -- vayam api tāvad bhavatyoḥ sakhīgataṃ kim api pṛcchāmaḥ /<BR>
<BR>
KSak_1.22:>24% sakkyau -- ārya anugraha iveyam abhyarthanā /<BR>
<BR>
KSak_1.22:>25% rājā -- bhagavān kāśyapaḥ śāśvate brahmaṇi sthita iti prakāśaḥ / iyaṃ ca vaḥ sakhī tad ātmajeti katham etat /<BR>
<BR>
KSak_1.22:>26% anasūyā -- śṛṇotv āryaḥ / asti ko 'pi kauśika iti gotranāmadheyo mahāprabhāvo rājarṣiḥ /<BR>
<BR>
KSak_1.22:>27% rājā -- asti / śrūyate /<BR>
<BR>
KSak_1.22:>28% ana -- tam āvayoḥ priyasakhyāḥ prabhavam avagaccha / ujjhitāyāḥ śarīrasaṃvardhanādibhis tātakāśyapo 'syāḥ pitā /p.40<BR>
<BR>
KSak_1.22:>29% rājā -- ujjhitaśabdena janitaṃ me kautūhalam / āmūlāt+śrotum icchāmi /<BR>
<BR>
KSak_1.22:>30% ana -- śṛṇotv āryaḥ / gautamītīre purā kila tasya rājarṣer ugre tapasi vartamānasya kim api jātaśaṅkair devair menakā nāmāpsarāḥ preṣitā niyamavighnakāriṇī /<BR>
<BR>
KSak_1.22:>31% rājā -- asty etad anyasamādhibhīrutvaṃ devānām /<BR>
<BR>
KSak_1.22:>32% anasūyā -- tato vasantodārasamaye tasyā unmādayitṛ rūpaṃ prekṣya -- (ity ardhokte lajjayā viramati)<BR>
<BR>
KSak_1.22:>33% rājā -- parastāj jñāyata eva / sarvathāpsaraḥsaṃbhavaiṣā /<BR>
<BR>
KSak_1.22:>34% anasūyā -- atha kim /<BR>
<BR>
_________________________<BR>
<BR>
KSak_1.23:<1%  rājā -- upapadye /<BR>
<BR>
*     mānuṣīṣu kathaṃ vā syād asya rūpasya saṃbhavaḥ /<BR>
*     na prabhātaralaṃ jyotir udeti vasudhātalāt  // KSak_1.23 //<BR>
<BR>
KSak_1.23:>1%  (śakuntalādhomukhī tiṣṭhati)<BR>
<BR>
KSak_1.23:>2%  rājā -- (ātmagatam) labdhāvakāśo me manorathaḥ / kiṃ tu sakhyā parihāsodāhṛtāṃ varaprārthanāṃ śrutvā dhṛtadvaidhībhāvakātaraṃ me manaḥ /<BR>
<BR>
KSak_1.23:>3%  pri -- (sasmitaṃ śakuntalāṃ vilokya nāyakābhimukhī bhūtvā)<BR>
KSak_1.23:>4%  punar api vaktukāma ivāryaḥ /<BR>
KSak_1.23:>5%  (śakuntalāṃ sakhīm aṅgulyā tarjayati)p.42<BR>
<BR>
KSak_1.23:>6%  rājā -- samyag upalakṣitaṃ bhavatyā / asti naḥ saccaritaśravaṇalobhād anyad api praṣṭavyam /<BR>
<BR>
KSak_1.23:>7%  pri -- alaṃ vicārya / aniyantraṇānuyogas tapasvijano nāma /<BR>
<BR>
_________________________<BR>
<BR>
KSak_1.24:<1%  rājā -- it sakhīṃ te jñātum icchāmi /<BR>
<BR>
*     vaikhānasaṃ kim anayā vratam āpradānād<BR>
*     vyāpārarodhi madanasya niṣevitavyam /<BR>
*     atyantam ātmasadṛśekṣaṇavallabhābhir<BR>
*     āho nivatsyati sama hariṇāṅganābhi  // KSak_1.24 //<BR>
<BR>
KSak_1.24:>1%  pri -- ārya dharmacaraṇe 'pi paravaśo 'yaṃ janaḥ / guroḥ punar asyā anurūpavarapradāne saṃkalpaḥ /<BR>
<BR>
_________________________<BR>
<BR>
KSak_1.25:<1%  rājā -- (ātmagatam) an duravāpeyaṃ khalu prārthanā /<BR>
<BR>
*     bhava hṛdaya sābhilāṣaṃ saṃprati saṃdeha nirṇayo jātaḥ /<BR>
*     āśaṅkase yad agniṃ tad idaṃ sparśakṣamaṃ ratnam  // KSak_1.25 //<BR>
<BR>
KSak_1.25:>1%  śaku -- (saroṣam iva) anasūye gamiṣyāmy aham /<BR>
<BR>
KSak_1.25:>2%  ana -- kiṃ nimittam /<BR>
<BR>
KSak_1.25:>3%  śaku -- imām asaṃbaddhapralāpīṃ priyaṃvadām āryāyai gautamyai nivedayiṣyāmi /p.44<BR>
<BR>
KSak_1.25:>4%  ana -- sakhi na yuktam akṛtasatkāram atithiviśeṣaṃ visṛjya svachandato gamanam /<BR>
KSak_1.25:>5%  (śakuntalā na kiṃcid uktvā prasthitaiva)<BR>
<BR>
_________________________<BR>
<BR>
KSak_1.26:<1%  rājā -- (grahītum icchan nigṛhyātmānam / ātmagatam) aho ceṣṭā+pratirūpikā kāmijanamanovṛttiḥ / ahaṃ hi<BR>
<BR>
*     anuyāsyan munitanayāṃ sahasā vinayena vāritaprasaraḥ /<BR>
*     sthānād anuccalann api gatveva+punaḥ pratinivṛttaḥ  // KSak_1.26 //<BR>
<BR>
KSak_1.26:>1%  pri -- (śakuntalāṃ nirudhya) halā na te yuktaṃ gantum /<BR>
<BR>
KSak_1.26:>2%  śaku -- (sabhrūbhaṅgam) kiṃ nimittam /<BR>
<BR>
KSak_1.26:>3%  pri -- vṛkṣasecane dve dārayasi me / ehi tāvat / ātmānaṃ mocayitvā tato gamiṣyasi (iti balād enāṃ nivartayati)<BR>
<BR>
_________________________<BR>
<BR>
KSak_1.27:<1%  rājā -- bhadre vṛkṣasecanād eva pariśrāntām atrabhavatīṃ lakṣaye / tathā hy asyāḥ (p.46)<BR>
<BR>
*     srastāṃsāv atimātralohitatalau bāhū ghaṭotkṣepaṇād adya api stanavepathuṃ janayati śvāsaḥ pramāṇādhikaḥ /<BR>
*     baddhaṃ karṇaśirīṣarodhi vadane dharmāmbhasāṃ jālakaṃ bandhe sraṃsini caikahastayamitāḥ paryākulā mūrdhajāḥ  // KSak_1.27 //<BR>
<BR>
KSak_1.27:>1%  tad aham enām anṛṇāṃ karomi (iti aṅgulīyaṃ dātum icchati)<BR>
KSak_1.27:>2%  (ubhe nāmamudrākṣarāṇy anuvācya parasparam avalokayataḥ)<BR>
<BR>
KSak_1.27:>3%  rājā -- alam asmān anyathā saṃbhāvya / rājñaḥ parigraho 'yam iti rājapuruṣaṃ mām avagacchatha /<BR>
<BR>
KSak_1.27:>4%  pri -- tena hi nārhaty aṅgulīyakam aṅgulīviyogam / āryasya vacanenānṛṇedānīm eṣā / (kiṃcid vihasya) halā śakuntale mocitāsy anukampināryeṇa / athavā mahārājena / gacchedānīm /<BR>
<BR>
KSak_1.27:>5%  śaku -- (ātmagatam) yady ātmanaḥ prabhaviṣyāmi /<BR>
KSak_1.27:>6%  (prakāśam) kā tvaṃ visraṣṭavyasya roddhavyasya vā /p.48<BR>
<BR>
_________________________<BR>
<BR>
KSak_1.28:<1%  rājā -- (śakuntalāṃ vilokya / ātmagatam) kiṃ nu khalu yathā vayam asyām evam iyam apy asmān prati syāt / athavā labdhāvakāśā me prārthanā / kutaḥ /<BR>
<BR>
*     vācaṃ na miśrayati yady api madvacobhiḥ<BR>
*     karṇaṃ dadāty abhimukhaṃ mayi bhāṣamāṇe /<BR>
*     kāmaṃ na tiṣṭhati madānanasaṃmukhīnām<BR>
*     bhūyiṣṭham anyaviṣayā na tu dṛṣṭir asyāḥ  // KSak_1.28 //<BR>
<BR>
KSak_1.28:>1%  (nepathye)<BR>
<BR>
_________________________<BR>
<BR>
KSak_1.29:<1%  bho bhos tapasvinaḥ saṃnihitās tapovanasattvarakṣāyai bhavata / pratyāsannaḥ kila mṛga yā vihārī pārthivo duṣyantaḥ /<BR>
<BR>
*     turagakhurahatas tathā hi reṇur viṭapaviṣaktajalārdravalkaleṣu /<BR>
*     patati pariṇatāruṇaprakāśaḥ śalabhasamūha ivāśramadrumeṣu  // KSak_1.29 //<BR>
<BR>
api ca /<BR>
<BR>
_________________________<BR>
<BR>
*     tīvrāghātapratihatataruskandhalagnaikadantaḥ<BR>
*     pādākṛṣṭavratativalayāsaṅgasaṃjātapāśaḥ /<BR>
*     mūrto vighnas tapasa iva no bhinnasāraṅgayūtho<BR>
*     dharmāraṇyaṃ praviśati gajaḥ syandanālokabhītaḥ  // KSak_1.30 //<BR>
<BR>
KSak_1.30:>1%  (sarvāḥ karṇaṃ dattvā kiṃcid iva saṃbhrāntāḥ)<BR>
<BR>
KSak_1.30:>2%  rājā -- (ātmagatam) aho dhik paurā asmadanveṣiṇas tapovanam uparundhanti / bhavatu / pratigamiṣyāmas tāvat /p.50<BR>
<BR>
KSak_1.30:>3%  sakhyau -- ārya anenāraṇyakavṛttāntena paryākulāḥ smaḥ / anujānīhi na uṭajagamanāya /<BR>
<BR>
KSak_1.30:>4%  rājā -- (sasaṃbhramam) gacchantu bhavatyaḥ / vayam apy āśramapīḍā yathā na bhavati tathā prayatiṣyāmahe /<BR>
KSak_1.30:>5%  (sarve uttiṣṭhanti)<BR>
<BR>
KSak_1.30:>6%  sakhyau -- ārya asaṃbhāvitātithisatkāraṃ bhūyo 'pi prekṣaṇanimittaṃ lajjāmahe āryaṃ vijñāpayitum /<BR>
<BR>
KSak_1.30:>7%  rājā -- mā maivam / darśanenaiva bhavatīnāṃ puraskṛto 'smi /<BR>
KSak_1.30:>8%  śaku-- anasūye abhinavakuśasūcyā parīkṣataṃ caraṇaṃ kurabakaśākhāparilagnaṃ ca valkalam / tāvat paripālayata māṃ yāvad etan mocayāmi /<BR>
KSak_1.30:>9%  (śakuntalā rājānam avalokayantī savyājaṃ vilambya saha sakhībhyāṃ niṣkrāntā)p.52<BR>
<BR>
_________________________<BR>
<BR>
KSak_1.31:<1%  rājā -- mandautsukyo 'smi nagaragamanaṃ prati / yāvad anuyātrikān sametya nātidūre tapovanasya niveśayeyam / na khalu śaknomi śakuntalāvyāpārād ātmānaṃ nivartayitum / mama hi<BR>
<BR>
*     gacchati puraḥ śarīraṃ dhāvati paścād asaṃstutaṃ cetaḥ /<BR>
*     cīnāṃśukam iva ketoḥ prativātaṃ nīyamānasya  // KSak_1.31 //<BR>
<BR>
KSak_1.31:>1%  (iti niṣkrāntāḥ sarve)<BR>
(prathamo 'ṅkaḥ)<BR>
<BR>
<BR>
<BR>
**************************************************************************<BR>
<BR>
<BR>
<BR>
dvitīyo 'ṅkaḥ<BR>
<BR>
KSak_2.1:<1%   (tataha praviśati viṣaṇṇo vidūṣakaḥ)<BR>
<BR>
KSak_2.1:<2%   vidūṣaka -- (niḥśvasya) bho disṭam / etasya mṛgayāśīlasya rājño vayasyabhāvena nirviṇṇo 'smi / ayaṃ mṛgo 'yaṃ vahāro 'yaṃ śārdūla iti madhyāhne 'pi grīṣmaviralapādapachāyāsu vanarājiṣv āhiṇḍayate aṭatīto 'ṭavī / patrasaṃkarakaṣāyāṇi kaduṣṇāni girinadījalāni pīyante / aniyatavelaṃ śūlyamāṃsabhūyiṣṭha āhāro bhujyate / turagānudhāvanakaṇḍitasaṃdhe rātrāv api nikāmaṃ śayitavyaṃ nāsti / tato mahaty eva pratyūṣe dāsyāḥ putraiḥ śakunilubdhakair vanagrahaṇakolāhalena pratibodhito 'smi / iyatedānīm api pīḍā na kiṣkrāmati / tato gaṇḍasyopari piṇḍakaḥ saṃvṛttaḥ / hyaḥ kilāsmāsv avahīneṣu tatra bhavato mṛgānusāreṇāśramapadaṃ praviṣṭasya tāpasakanyakā śakuntalā mamādhanyatayā darśitā / sāṃprataṃ nagaragamanāya manaḥ katham api na karoti / adya api tasya tām eva cintayato 'kṣṇoḥ prabhātam āsīt / kā gatiḥ / yāvat taṃ kṛtācāraparikramaṃ paśyāmi / (iti parikramyāvalokya ca)p.54 eṣa bāṇāsanahastābhir yavanībhir vanapuṣpamālādhāriṇībhiḥ parivṛta ita evāgachati priyavayasyaḥ / bhavatu / aṅgabhaṅgavikala iva bhūtvā sthāsyāmi / yady evam api nāma viśramaṃ labheya / (iti daṇḍakāṣṭham avalambya sthitaḥ)<BR>
KSak_2.1:<3%   (tataḥ praviśati yathānirdiṣṭaparivāro rājā)<BR>
<BR>
_________________________<BR>
<BR>
KSak_2.1:<1%   rājā --<BR>
<BR>
*     kāmaṃ priyā na sulabhā manas tu tadbhāvadarśanāśvāsi /<BR>
*     akṛtārthe 'pi manasije ratim ubhayaprārthanā kurute  // KSak_2.1 //<BR>
<BR>
_________________________<BR>
<BR>
KSak_2.2:<1%   (smitaṃ kṛtvā) evam ātmābhiprāyasaṃbhāviteṣṭajanacittavṛttiḥ prārthitā viḍambyate /p.56<BR>
<BR>
*     snigdhaṃ vīkṣitam anyato 'pi nayane yat prerayantyā tayā<BR>
*     yātaṃ yac ca nitambayor gurutayā mandaṃ vilāsād iva /<BR>
*     mā gā ity uparuddhayā yad api sā sāsūyam uktā sakhī<BR>
*     sarvaṃ tat kila matparāyaṇam aho kāmī svatāṃ paśyati  // KSak_2.2 //<BR>
<BR>
KSak_2.2:>1%   vidūṣaka -- (tathāsthita eva) bho vayasya na me hastapādaṃ prasarati tad vān mātreṇa jāpayiṣyāmi / jayatu jayatu bhavān /<BR>
<BR>
KSak_2.2:>2%   rājā -- kuto 'yaṃ gātropaghātaḥ /<BR>
<BR>
KSak_2.2:>3%   vidu -- kutaḥ kila svayam akṣyākulīkṛtyāśrukāraṇaṃ pṛcchasi /<BR>
<BR>
KSak_2.2:>4%   rā -- na khalv avagacchāmi /<BR>
<BR>
KSak_2.2:>5%   vidu -- bho vayasya yad vetasaḥ kubjalīlāṃ viḍambayati tat kim ātmanaḥ prabhāveṇa nanu nadīvegasya /<BR>
<BR>
KSak_2.2:>6%   rā -- nadīvegas tatra kāraṇam /<BR>
<BR>
KSak_2.2:>7%   vidu -- mama api bhavān /<BR>
<BR>
KSak_2.2:>8%   rā -- katham iva /<BR>
<BR>
KSak_2.2:>9%   vidu -- evaṃ rājakāryāṇy ujjhitvaitādṛśa ākulapradeśe vanacaravṛttinā tvayā bhavitavyam / yat satyaṃ pratyahaṃ śvāpadasamutsāraṇaiḥ saṃkṣobhitasaṃdhibandhānāṃ mama gātrāṇām anīśo 'smi saṃvṛttaḥ / tat prasīda me / ekāham api tāvad viśramyatām /p.58<BR>
<BR>
_________________________<BR>
<BR>
KSak_2.3:<1%   rājā -- (svagatam) ayaṃ caivam āha / mama api kāśyapasutām anusmṛtya mṛgayāviklavaṃ cetaḥ / kutaḥ<BR>
<BR>
*     na namayitum adhijyam asmi śakto dhanur idam āhitasāyakaṃ mṛgeṣu /<BR>
*     sahavasatim upetya yaiḥ priyāyāḥ kṛta iva mugdhavilokopadeśaḥ  // KSak_2.3 //<BR>
<BR>
KSak_2.3:>1%   vidu -- (rājño mukhaṃ vilokya) atrabhavān kim api hṛdaye kṛtvā mantrayate / araṇye mayā ruditam āsīt /p.60<BR>
<BR>
KSak_2.3:>2%   rā -- (sasmitam) kim anyat / anatikramaṇīyaṃ me suhṛdvākyam iti sthito 'smi /<BR>
<BR>
KSak_2.3:>3%   vidu -- ciraṃ jīva / (iti gantum ichati)<BR>
<BR>
KSak_2.3:>4%   rā -- vayasya tiṣṭha / sāvaśeṣaṃ me vacaḥ /<BR>
<BR>
KSak_2.3:>5%   vidu -- ājñāpayatu bhavān /<BR>
<BR>
KSak_2.3:>6%   rā -- viśrāntena bhavatā mama apy ekasminn anāyāse karmaṇi sahāyena bhavitavyam /<BR>
<BR>
KSak_2.3:>7%   vidu -- kiṃ modakakhādikāyām / tena hy ayaṃ sugṛhītaḥ kṣaṇaḥ /<BR>
<BR>
KSak_2.3:>8%   rā -- yatra vakṣyāmi / kaḥ ko 'tra bhoḥ /<BR>
KSak_2.3:>9%   (praviśya)<BR>
<BR>
KSak_2.3:>10%  dauvārika -- (praṇamya) ājñāpayatu bharttā /<BR>
<BR>
KSak_2.3:>11%  rā -- raivataka senāpatis tāvad āhūyatām /<BR>
<BR>
KSak_2.3:>12%  dau -- tathā / (iti niṣkramya senāpatinā saha punaḥ praviśya) eṣa ājñāvacanotkaṇṭho bhartetodattadṛṣṭir eva tiṣṭhati / upasarpatv āryaḥ /<BR>
<BR>
_________________________<BR>
<BR>
KSak_2.4:<1%   seenā -- (rājānam avalokya) dṛṣṭadoṣā api svāmini mṛgayā kevalaṃ guṇa eva saṃvṛttā / tathā hi devaḥ (p.62)<BR>
<BR>
*     anavaratadhanur jyāsphālanakrūrapūrva ravikiraṇasahiṣṇu svedaleśair abhinam /<BR>
*     apacitam api gātraṃ vyāyatatvād alakṣyaṃ giricara iva nāgaḥ prāṇasāraṃ bibharti  // KSak_2.4 //<BR>
<BR>
KSak_2.4:>1%   (upetya) jayatu jayatu svāmī / gṛhītaśvāpadam araṇyam / kim anyatrāvasthīyate /<BR>
<BR>
KSak_2.4:>2%   rājā -- mandotsāhaḥ kṛto 'smi mṛgayāpavādinā mādhavyena /<BR>
<BR>
KSak_2.4:>3%   senāpati -- (janāntikam) sakhe sthirapratibandho bhava / ahaṃ tāvat svāminaś cittavṛttim anuvartiṣye / (prakāśam) pralapatv eṣa vaidheyaḥ / nanu prabhur eva nidarśanam /<BR>
_________________________<BR>
<BR>
*     medaśchedakṛśodaraṃ laghu bhavaty utthānayogyaṃ vapuḥ<BR>
*     sattvānām api lakṣyate vikṛtimac cittaṃ bhayakrodhayoḥ /<BR>
*     utkarṣaḥ sa ca dhanvināṃ yad iṣavaḥ sidhyanti lakṣye cale<BR>
*     mithyā eva vyasanaṃ vadanti mṛgayām īdṛg vinodaḥ kutaḥ  // KSak_2.5 //<BR>
<BR>
KSak_2.5:>1%   vidu -- apehi re utsāhahetuka / atrabhavān prakṛtim āpannaḥ / tvaṃ tāvad aṭavīto 'ṭavīm āhiṇḍamāno naranāsikālolupasya jīrṇaṛkṣasya kasya api mukhe patiṣyasi /p.64<BR>
<BR>
_________________________<BR>
<BR>
KSak_2.6:<1%   rā -- bhadra senāpate āśramasaṃnikṛṣṭe sthitāḥ smaḥ / atas te vaco nābhinandāmi / adya tāvat /<BR>
<BR>
*     gāhantāṃ mahiṣā nipānasalilaṃ śṛṅgair muhus tāḍitam<BR>
*     chāyābaddhakadambakaṃ mṛgakulaṃ romantham abhyasyatu /<BR>
*     viśrabdhaṃ kriyatāṃ vahāratatibhir mustākṣatiḥ palvale<BR>
*     viśrāmaṃ labhatām idaṃ ca śithitalajyābandham asmaddhanuḥ  // KSak_2.6 //<BR>
<BR>
KSak_2.6:>1%   senāpati -- yat prabhaviṣṇave rocate /<BR>
<BR>
_________________________<BR>
<BR>
KSak_2.7:<1%   rā -- tena hi nivartaya pūrvagatān vanagrāhiṇaḥ / yathā na me sainikās tapovanam uparundhanti tathā niṣeddhavyāḥ / paśya /<BR>
<BR>
*     śamapradhāneṣu tapodhaneṣu gūḍhaṃ hi dātātmakam asti tejaḥ /<BR>
*     sparśānukūleva sūryakāntās tadanyatejo 'bhibhavād vamanti  // KSak_2.7 //<BR>
<BR>
KSak_2.7:>1%   senā -- yad ājñāpayati svāmī /<BR>
<BR>
KSak_2.7:>2%   vidu -- vidhvaṃsatāṃ te utsāhavṛttāntaḥ /<BR>
KSak_2.7:>3%   (niṣkrāntaḥ senāpatiḥ)p.66<BR>
<BR>
KSak_2.7:>4%   rājā -- (parijanaṃ vilokya) apanayantu bhavatyo mṛgayāveśam / raivataka tvam api svaṃ niyogam aśūnyaṃ kuru /<BR>
<BR>
KSak_2.7:>5%   parijana -- yad deva ājñāpayati / (iti niṣkrāntaḥ)<BR>
<BR>
KSak_2.7:>6%   vidu -- kṛtaṃ bhavatā nirmakṣikam / sāṃpratam etasmin pādapachāyāviracitavitānasanāthe śilātale niṣīdatu bhavān yāvad aham api sukhāsīno bhavāmi /<BR>
<BR>
KSak_2.7:>7%   rājā -- gacchāgrataḥ /<BR>
<BR>
KSak_2.7:>8%   vidu -- etu bhavān /<BR>
KSak_2.7:>9%   (ity ubhau parikramyopaviṣṭau )<BR>
<BR>
KSak_2.7:>10%  rā -- mādhavya anavāptacakṣuḥ phalo 'si / yena tvayā darśanīyaṃ na dṛṣṭam /<BR>
<BR>
KSak_2.7:>11%  vidu -- nanu bhavān agrato me vartate /<BR>
<BR>
KSak_2.7:>12%  rā -- sarvaḥ kāntam ātmīyaṃ paśyati / ahaṃ tu tām āśramalalāmabhūtāṃ śakuntalām adhikṛtya bravīmi /p.68<BR>
<BR>
KSak_2.7:>13%  vidu -- (svagatam) bhavatu / asyāvasaraṃ na dāsye /<BR>
KSak_2.7:>14%  (prakāśam) bho vayasya te tāpasakanyakābhyarthanīyā dṛśyate /<BR>
<BR>
_________________________<BR>
<BR>
KSak_2.8:<1%   rā -- sakhe na parihārye vastuni pauravāṇāṃ manaḥ pravartate /<BR>
<BR>
*     surayuvatisaṃbhavaṃ kila muner apatyaṃ tad ujjhitādhigatam /<BR>
*     arkasyopari śithilaṃ cyutam iva navamālikākusumam  // KSak_2.8 //<BR>
<BR>
KSak_2.8:>1%   vidu -- )vihasya) yathā kasya api piṇḍakharjūrair udvejitasya tiṇḍyām (tintiṇyām) abhilāṣo bhavet tathā strīratnaparibhogiṇaḥ bhavata iyam abhyarthanā /<BR>
<BR>
KSak_2.8:>2%   rā -- na tāvad enāṃ paśyāmi yenaivam avādīḥ /p.70<BR>
<BR>
KSak_2.8:>3%   vidu -- tat khalu ramaṇīyaṃ yad bhavato 'pi vismayam utpādayati /<BR>
<BR>
_________________________<BR>
<BR>
KSak_2.9:<1%   rā -- vayasya kiṃ bahunā /<BR>
<BR>
*     citre niveśye parikalpitasattvayogā<BR>
*     rūpoccayena manasā vidhinā kṛtā nu /<BR>
*     strīratnasṛṣṭir aparā pratibhāti sā me<BR>
*     dhātur vibhutvam anucintya vapuś ca tasyāḥ  // KSak_2.9 //<BR>
<BR>
KSak_2.9:>1%   vidu -- yady evaṃ pratyādeśa idānīṃ rūpavatīnām /<BR>
<BR>
_________________________<BR>
<BR>
KSak_2.10:<1%  rā -- idaṃ ca me manasi vartate /<BR>
<BR>
*     anāghrātaṃ puṣpaṃ kisalayam alūnaṃ kararuhair anāviddhaṃ ratnaṃ madhu navam anāsvāditarasam /<BR>
*     akhaṇḍaṃ puṣyānāṃ phalam iva ca tadrūpam anaghaṃ na jāne bhoktāraṃ kam iha samupasthāsyati vidhiḥ  // KSak_2.10 //<BR>
<BR>
KSak_2.10:>1%  vidu -- tena hi laghu paritrāyatām enāṃ bhavān / mā kasya api tapasvina iṅgudītairacikkaṇaśīrṣasya haste patiṣyati /p.72<BR>
<BR>
KSak_2.10:>2%  rā -- paravatī khalu tatrabhavatī / na ca saṃnihito 'tra gurujanaḥ /<BR>
<BR>
KSak_2.10:>3%  vidu -- atha bhavantam antareṇa kīdṛśas tasyā dṛṣṭirāgaḥ /<BR>
<BR>
_________________________<BR>
<BR>
KSak_2.11:<1%  rājā -- nisargād evāpragalbhas tapasvikanyājanaḥ / tathāpi tu<BR>
<BR>
*     abhimukhe mayi saṃhṛtam īkṣitaṃ hasitam anyanimitakṛtodayam /<BR>
*     vinayavāritavṛttir atas tayā na vivṛto madano na ca saṃvṛtaḥ  // KSak_2.11 //<BR>
<BR>
KSak_2.11:>1%  vidu -- na khalu dṛṣṭamātrasya tavāṅkaṃ samārohati /<BR>
<BR>
_________________________<BR>
<BR>
KSak_2.12:<1%  rājā -- mithaḥ prasthāne punaḥ śālīnatayā api kāmam āviṣkṛto bhāvas tatrabhavatyā / tathā hi /p.74<BR>
<BR>
*     darbhāṅkureṇa caraṇaḥ kṣata ity akhāṇḍe tanvī sthitā katicid eva padāni gatvā /<BR>
*     āsīd vivṛttavadanā ca vimocayantī śākhāsu valkalam asaktam api drumāṇām  // KSak_2.12 //<BR>
<BR>
KSak_2.12:>1%  vidu -- tena hi gṛhītapātheyo bhava / kṛtaṃ tvayopavanaṃ tapovanam iti paśyāmi /<BR>
<BR>
KSak_2.12:>2%  rā -- sakhe tapasvibhiḥ kaiścit parijñāto 'smi / cintaya tāvat kenāpadeśena punar āśramapadaṃ gacchāmaḥ /<BR>
<BR>
KSak_2.12:>3%  vidu -- ko 'paro 'padeśo yuṣmākaṃ rājñām / nīvāraṣaṣṭhabhāgam asmākam upaharantv iti /<BR>
<BR>
_________________________<BR>
<BR>
KSak_2.13:<1%  rā -- mūrkha anyam eva bhāgadheyam ete tapasvino nirvapanti yo ratnarāśīn api vihāyābhinandyate / paśya /<BR>
<BR>
*     yad uttiṣṭhati varṇebhyo nṛpāṇāṃ kṣayi tat phalam /<BR>
*     tapaḥṣaḍbhāgam akṣayyaṃ dadaty āraṇyakā hi naḥ  // KSak_2.13 //<BR>
<BR>
KSak_2.13:>1%  (nepathye)<BR>
KSak_2.13:>2%  hanta siddhārthau svaḥ /<BR>
<BR>
KSak_2.13:>3%  rā -- (karṇaṃ dattvā) aye dhīrapraśāntasvarais tapasvibhir bhavitavyam /<BR>
KSak_2.13:>4%  (praviśya)p.76<BR>
KSak_2.13:>5%  jayatu jayatu bhartā / etau dvau ṛṣikumārau pratīhārabhūmim upasthitau /<BR>
<BR>
KSak_2.13:>6%  rājā -- tena hy avilambitaṃ praveśaya tau /<BR>
<BR>
KSak_2.13:>7%  dauvārika -- eṣa praveśayāmi / (iti niṣkramya rṣikumārābhyāṃ saha praviśya)<BR>
KSak_2.13:>8%  (ubhau rājānaṃ vilokayataḥ)<BR>
<BR>
_________________________<BR>
<BR>
KSak_2.14:<1%  prathamaḥ -- aho dīptimato 'pi viśvasanīyatayāsya vapuṣaḥ / athavā upapannam etad asminn ṛṣibhyo nātibhinne rājani / kutaḥ<BR>
<BR>
*     adhyākrāntā vasatir amunā apy āśrame sarvabhogye<BR>
*     rakṣāyogād ayam api tapaḥ pratyahaṃ saṃcinoti /<BR>
*     asyāpi dyāṃ spṛśati vaśinaś cāraṇadvandvagītaḥ<BR>
*     puṇyaḥśabdo munir iti muhuhḥ kevalaṃ rājapūrvaḥ  // KSak_2.14 //<BR>
<BR>
KSak_2.14:>1%  dvitīyaḥ -- gautama ayaṃ sa balabhit sakho duṣyantaḥ /<BR>
<BR>
KSak_2.14:>2%  prathama -- atha kim /<BR>
<BR>
_________________________<BR>
<BR>
KSak_2.15:<1%  dvitīyahḥ -- tena hi<BR>
<BR>
*     naitac citraṃ yad ayam udadhiśyāmasīmāṃ dharitrīm ekaḥ kṛtsnāṃ nagaraparighaprāṃśubāhur bhunakti /p.78<BR>
*     āśaṃsante samitiṣu surā baddhavairā hi daityair asyādhijye dhanuṣi vijayaṃ pauruhūte ca vajre  // KSak_2.15 //<BR>
<BR>
KSak_2.15:>1%  ubhau -- (upagamya) vijayasva rājan /<BR>
KSak_2.15:>2%  rā -- (āsanād utthāya) abhivādaye bhavantau /<BR>
<BR>
KSak_2.15:>3%  ubhau -- svasti bhavate / (iti phalāny upaharataḥ)<BR>
<BR>
KSak_2.15:>4%  rā -- (sapraṇāmaṃ parigṛhya) ājñāpayitum icchāmi /<BR>
<BR>
KSak_2.15:>5%  ubhau -- vidito bhavān āśramasadām ihasthaḥ / tena bhavantaṃ prārthayante /<BR>
<BR>
KSak_2.15:>6%  rā -- kim ājñāpayanti /<BR>
<BR>
KSak_2.15:>7%  ubhau -- tatrabhavataḥ kaṇvasya maharṣer asāṃnidhyād rakṣāṃsi neṣṭivighnam utpādayanti / tat katipayarātraṃ sārathidvitīyena bhavatā sanāthīkriyatām āśrama iti /<BR>
<BR>
KSak_2.15:>8%  rā -- anugṛhīto 'smi /<BR>
<BR>
KSak_2.15:>9%  vidu -- (apavārya) eṣā idānīm anukūlā te 'bhyarthanā /<BR>
<BR>
KSak_2.15:>10% rā -- (smitaṃ kṛtvā) raivataka madvacanād ucyatāṃ sārathiḥ / sabāṇāsanaṃ ratham upasthāpaya iti /<BR>
<BR>
KSak_2.15:>11% dau -- yad deva ājñāpayati / (iti niṣkrāntaḥ)<BR>
<BR>
_________________________<BR>
<BR>
KSak_2.16:<1%  ubhau -- (saharṣam)<BR>
<BR>
*     anukāriṇi pūrveṣāṃ yuktarūpam idaṃ tvayi /<BR>
*     āpannābhayasatreṣu dīkṣitāḥ khalu pauravāḥ  // KSak_2.16 //p.80<BR>
<BR>
KSak_2.16:>1%  rā -- (sapraṇāmam) gacchatāṃ puro bhavantau / aham apy anupadam āgata eva /<BR>
<BR>
KSak_2.16:>2%  ubhau -- vijayasva (iti niṣkrāntau)<BR>
<BR>
KSak_2.16:>3%  rā -- mādhavya apy asti śakuntalādarśane kutūhalam /<BR>
<BR>
KSak_2.16:>4%  vidu -- prathamaṃ saparivāham āsīt / idānīṃ rākṣasavṛttāntena bindur api nāvaśeṣitaḥ /<BR>
<BR>
KSak_2.16:>5%  rā -- mā bhaiṣīḥ / nanu matsamīpe vartiṣyase /<BR>
<BR>
KSak_2.16:>6%  vidu -- eṣa rākṣasād rakṣito 'smi /<BR>
KSak_2.16:>7%  (praviśya)<BR>
<BR>
KSak_2.16:>8%  dau -- sajjo ratho bhartur vijayaprasthānam apekṣate / eṣa punar nagarād devīnāṃ jñaptiharaḥ karabhaka āgataḥ<BR>
<BR>
KSak_2.16:>9%  rā -- (sādaram) im ambābhiḥ preṣitaḥ /<BR>
<BR>
KSak_2.16:>10% dau -- atha kim /<BR>
<BR>
KSak_2.16:>11% rā -- nanu praveśyatām /<BR>
<BR>
KSak_2.16:>12% dau -- tathā / (iti niṣkramya karabhakeṇa saha praviśya) eṣa bhartā / upasarpa /<BR>
<BR>
KSak_2.16:>13% karabhaka -- jayatu jayatu bhartā / devy ājñāpayati / āgāmini caturthadivase pravṛttapāraṇo me upavāso bhaviṣyati / tatra dīrghāyuṣāvaśyaṃ saṃbhāvanīyeti /<BR>
<BR>
KSak_2.16:>14% rā -- itas tapasvikāryam / ito gurujanājñā / dvayam apy anatikramaṇīyam / kim atra pratividheyam /p.82<BR>
<BR>
KSak_2.16:>15% vidu -- triśaṅkur ivāntarā tiṣṭha /<BR>
<BR>
_________________________<BR>
<BR>
KSak_2.17:<1%  rā -- satyam ākulībhūto 'smi /<BR>
<BR>
*     kṛtyayor bhinnadeśatvād dvaidhībhavati me manaḥ /<BR>
*     puraḥ patihataṃ śaile srotaḥ srotovaho yathā  // KSak_2.17 //<BR>
<BR>
KSak_2.17:>1%  (vicintya) sakhe tvam ambayā putra iti pratigṛhītaḥ / ato bhavān itaḥ pratinivṛtya tapasvikāryavyagramānasaṃ mām āvedya tatrabhavatīnāṃ putrakṛtyam anuṣṭhātum arhati /<BR>
<BR>
KSak_2.17:>2%  vidu -- na khalu māṃ rakṣobhīrukaṃ gaṇayasi /<BR>
<BR>
KSak_2.17:>3%  rā -- (sasmitam) katham etad bhavati saṃbhāvyate /<BR>
<BR>
KSak_2.17:>4%  vidu -- yathā rājānujena gantavyaṃ tathā gacchāmi /<BR>
<BR>
KSak_2.17:>5%  rā -- nanu tapovanoparodhaḥ pariharaṇīya iti sarvān ānuyātrikāṃs tvayaiva saha prasthāpayāmi /<BR>
<BR>
KSak_2.17:>6%  vidu -- (sagarvam) tena hi yuvarājo 'smīdānīṃ saṃvṛttaḥ /<BR>
<BR>
KSak_2.17:>7%  rā -- (svagatam) capalo 'yaṃ baṭuḥ / kadācid asmatprārthanām antaḥpurebhyaḥ kathayet / bhavatu / enam evaṃ vakṣye / (vidūṣakaṃ haste gṛhītvā / prakāśam) vayasya ṛṣigauravād āśramaṃ gacchāmi / na khalu satyam eva tāpasakanyakāyāṃ mamābhilāṣaḥ / paśya /<BR>
_________________________<BR>
<BR>
*     kva vayaṃ kva parokṣamanmatho mṛgaśāvaiḥ samam edhito janaḥ /<BR>
*     parihāsavijalpitaṃ sakhe paramārthena na gṛhyatāṃ vacaḥ  // KSak_2.18 //<BR>
<BR>
KSak_2.18:>1%  vidu -- atha kim /<BR>
KSak_2.18:>2%  (iti niṣkrāntāḥ sarve)<BR>
<BR>
iti dvitīyo 'ṅkaḥ /<BR>
<BR>
<BR>
**************************************************************************<BR>
<BR>
<BR>
<BR>
tṛtīyo 'ṅkaḥ<BR>
<BR>
KSak_3.1:<1%   (tataḥ praviśati kuśān ādāya yajamānaśiṣyaḥ)<BR>
<BR>
_________________________<BR>
<BR>
KSak_3.1:<1%   śiṣya -- aho mahānubhāvaḥ pārthivo duṣyantaḥ / yat praviṣṭamātra evāśramaṃ tatrabhavati nirupadravāṇi naḥ karmāṇi saṃvṛttāni /<BR>
<BR>
*     kā kathā bāṇasaṃdhāne jyāśabdenaiva dūrataḥ /<BR>
*     huṃkāreṇeva dhanuṣaḥ sa hi vighnān apohati  // KSak_3.1 //<BR>
<BR>
KSak_3.1:>1%   yāvad imān vedisaṃstaraṇārthaṃ darbhān ṛtvigbhya upaharāmi / (parikramyāvalokya ca / ākāśe) priyaṃvade kasya idam uśīrānulepanaṃ mṛṇālavanti ca nalinīpatrāṇi nīyante / (śrutim abhinīya) kiṃ bravīṣi / ātapalaṅghanād balavad asvasthā śakuntalā tasyāḥ śarīranirvāpaṇāyeti /<BR>
KSak_3.1:>2%   tarhi yatnād upacaryatām / sā khalu bhagavataḥ kaṇvasya kulapater ucchvasitam / aham api tāvad vaitānikaṃ śānty udakam asyai gautamīhaste visarjayiṣyāmi /<BR>
KSak_3.1:>3%   (iti niṣkrāntaḥ)<BR>
KSak_3.1:>4%   viṣkambhakaḥ /<BR>
KSak_3.1:>5%   (tataḥ praviśati kāmayamānāvastho rājā)<BR>
<BR>
KSak_3.1:>6%   rājā -- (sacintaṃ niḥśvasya) p.84<BR>
_________________________<BR>
<BR>
*     jāne tapaso vīryaṃ sā bālā paravatīti me viditam /<BR>
*     alam asmi tato hṛdayaṃ tathāpi nedaṃ nivartayitum  // KSak_3.2 //<BR>
<BR>
KSak_3.2:>1%   (madanabādhāṃ nirūpya) bhagavan kusumāyudha tvayā candramasā ca viśvasanīyābhyām atisaṃdhīyate kāmijanasārthaḥ / kutaḥ /<BR>
_________________________<BR>
<BR>
*     tava kusumaśaratvaṃ śītaraśmitvam indor<BR>
*     dvayam idam ayathārthaṃ dṛśyate madvidheṣu /<BR>
*     visṛjati himagarbhair agnim indur mayūkhais<BR>
*     tvam api kusumabāṇān vajrasārīkaroṣi  // KSak_3.3 //<BR>
<BR>
KSak_3.3:>1%   athavā /<BR>
<BR>
*     adya api nūnaṃ harakopavahninas tvayi jvalaty aurva ivāmburāśau /<BR>
*     tvam anyathā manmatha madvidhānāṃ bhasmāvaśeṣaḥ katham ittham uṣṇaḥ  // KSak_3.3a // p.88<BR>
<BR>
_________________________<BR>
<BR>
*     aniśam api makaraketur manaor rujam āvahann abhimato me /<BR>
*     yadi madirāyatanayanāṃ tām adhikṛtya praharatīti  // KSak_3.4 //<BR>
<BR>
KSak_3.4:>1%   (sakhedaṃ parikramya) kva nu khalu saṃsthite karmaṇi sadasyair anujñātaḥ khinnam ātmānaṃ vinodayāmi /<BR>
KSak_3.4:>2%   (niḥśvasya) kiṃ nu khalu me priyādarśanād ṛte śaraṇam anyat /<BR>
KSak_3.4:>3%   yāvad enām anviṣyāmi / (sūryam avalokya) imām ugrātapavelāṃ prāyeṇa latāvalayavatsu mālinītīreṣu sasakhījanā śakuntalā gamayati /<BR>
KSak_3.4:>4%   tatraiva tāvad gacchāmi / (parikramya saṃsparśaṃ rūpayitvā) aho pravātasubhago 'yam uddeśaḥ /<BR>
_________________________<BR>
<BR>
*     śakyam aravindasurabhiḥ kaṇavāhī mālinītaraṅgāṇām /<BR>
*     aṅgair anaṅgataptair aviralam āliṅgituṃ pavanaḥ  // KSak_3.5 //<BR>
<BR>
KSak_3.5:>5%   (parikramyāvalokya ca) asmin vetasaparikṣipte latāmaṇḍape saṃnihitayā śakuntalayā bhavitavyam / tathā hi /<BR>
_________________________<BR>
<BR>
*     abnyunnatā purastād avagāḍhā jaghanagauravāt paścāt /<BR>
*     dvāre 'sya pāṇḍusikate padapaṅktir dṛśyate 'bhinavā  // KSak_3.6 //<BR>
<BR>
KSak_3.6:>1%   yāvad viṭapāntareṇāvalokayāmi / (parikramya tathā kṛtvā / saharṣam) aye labdhaṃ netranirvāṇam /<BR>
KSak_3.6:>2%   eṣā me manorathapriyatamā sakusumāstaraṇaṃ śilāpaṭṭam adhiśayānā sakhībhyām anvāsyate / bhavatu /śroṣyāmy āsāṃ viśrambhakathitāni / (iti vilokayan sthitaḥ)<BR>
KSak_3.6:>3%   (tataḥ praviśati yathoktavyāpārā saha sakhībhyāṃ śakuntalā) p.90<BR>
<BR>
KSak_3.6:>4%   sakhyau -- (upavījya / sasneham) halā śakuntare api sukhayati nalinīpatravātaḥ /<BR>
<BR>
KSak_3.6:>5%   śaku -- kiṃ vījayato māṃ sakhyau /<BR>
KSak_3.6:>6%   (sakhyau viṣādaṃ nāṭayitvā parasparam avalokayataḥ)<BR>
<BR>
_________________________<BR>
<BR>
KSak_3.7:<1%   rājā -- balavadasvasthaśarīrā śakuntalā dṛśyate /<BR>
KSak_3.7:<2%   (savitarkam) tat kim ayam ātapadoṣaḥ syād uta yathā me manasi vartate / (sābhilāṣaṃ nirvarṇya) atha vā kṛtaṃ saṃdehena /<BR>
<BR>
*     stananyastośīraṃ praśithilamṛṇālaikavalayam<BR>
*     priyāyāḥ sābādhaṃ kim api kamanīyaṃ vapur idam /<BR>
*     samas tāpaḥ kāmaṃ manasijanidāghaprasarayor<BR>
*     na tu grīṣmasyaivaṃ subhagam aparādhaṃ yuvatiṣu  // KSak_3.7 // p.92<BR>
<BR>
KSak_3.7:>7%   priyaṃvadā -- (janāntikam) anasūye tasya rājarṣeḥ prathamadarśanārabhya paryutsukeva śakuntalā / kiṃ nu khalv asyās tannimitto 'yam ātaṅko bhavet /<BR>
<BR>
KSak_3.7:>8%   ana -- sakhi mama apīdṛśy āśaṅkā hṛdayasya / bhavatu / pravakṣyāmi tāvad enām (prakāśam) / sakhi praṣṭavyāsi kim api / balavān khalu te saṃtāpaḥ /<BR>
<BR>
KSak_3.7:>9%   śaku -- (pūrvārdhena śayanād utthāya) halā kiṃ vaktukāmāsi /<BR>
<BR>
KSak_3.7:>10%  ana -- halā śakuntale anabhyantare khalv āvāṃ madanagatasya vṛttāntasya / kiṃ tu yādṛśītihāsabandheṣu kāmayamānānām avasthā śrūyate tādṛśīṃ tava paśyāmi /<BR>
KSak_3.7:>11%  kathaya kiṃ nimittaṃ saṃtāpaḥ / vikāraṃ khalu paramārthato 'jñātvānārambhapratīkārasya /<BR>
<BR>
KSak_3.7:>12%  rājā -- anasūyām apy anugato madīyas tarkaḥ / na hi svāmiprāyeṇa me darśanam /<BR>
<BR>
KSak_3.7:>13%  śaku -- (ātmagatam) balavān khalu me 'bhiniveśaḥ / idānīm api sahasaitayor na śaknomi nivedayitum /p.94<BR>
<BR>
KSak_3.7:>14%  priyaṃvadā -- sakhi śakuntale suṣṭhu eṣā bhaṇati / kim ātmana ātaṅkam upekṣase / anudivasaṃ khalu parihīyase 'ṅgaiḥ / kevalaṃ lāvaṇyamayī chāyā tvāṃ na muñcati /<BR>
<BR>
_________________________<BR>
<BR>
KSak_3.8:<1%   rājā -- avitatham āha priyaṃvadā / tathā hi<BR>
<BR>
*     kṣāmakṣāmakapolam ānanam uraḥ kāṭhinyam uktastanam<BR>
*     madhyaḥ klāntataraḥ prakāmavinatāv aṃsau chaviḥ pāṇḍurā /<BR>
*     śocyā ca priyadarśanā ca madanakliṣṭeyam ālakṣyate<BR>
*     patrāṇām iva śoṣaṇena marutā spṛṣṭā latā mādhavī  // KSak_3.8 //<BR>
<BR>
KSak_3.8:>1%   śaku -- sakhi kasya vānyasya kathayiṣyāmi / kiṃtv āyāsayitrīdānīṃ vāṃ bhaviṣyāmi /<BR>
<BR>
KSak_3.8:>2%   ubhe -- ata eva khalu nirbandha / snigdhajanasaṃvibhaktaṃ hi duḥkhaṃ sahyavedanaṃ bhavati / p.96<BR>
<BR>
_________________________<BR>
<BR>
KSak_3.9:<1%   rājā -- <BR>
<BR>
*     pṛṣṭā janena samaduḥkhasukhena bālā<BR>
*     neyaṃ na vakṣyati manogatam ādhihetum /<BR>
*     dṛṣṭo vivṛtya bahuśo 'py anayā satṛṣṇam<BR>
*     atrāntare śravaṇakātaratāṃ gato 'smi  // KSak_3.9 //<BR>
<BR>
KSak_3.9:>3%   śaku -- sakhi yataḥprabhṛti mama darśanapatham āgataḥ sa tapovanarakṣitā rājarṣiḥ (ity arthokte lajāṃ nāṭayati)<BR>
<BR>
KSak_3.9:>4%   ubhe -- kathayatu priyasakhī /<BR>
<BR>
KSak_3.9:>5%   śaku -- tata ārabhya tadgatenābhilāṣeṇa etad avasthāsmi saṃvṛttā /<BR>
<BR>
_________________________<BR>
<BR>
KSak_3.10:<1%  rājā -- (saharṣam) śrutaṃ śrotavyam /<BR>
<BR>
*     smara eva tāpahetur nirvāpayitā sa eva me jātaḥ /<BR>
*     divasa ivābhraśyāmas tapātyaye jīvalokasya  // KSak_3.10 //p.98<BR>
<BR>
KSak_3.10:>1%  śaku -- tad yadi vām anumataṃ tathā vartethāṃ yathā tasya rājarṣer anukampanīyā bhavāmi / anyathāvaśyaṃ siñcata me tilodakam /<BR>
<BR>
KSak_3.10:>2%  rājā -- saṃśayachedi vacanam /<BR>
<BR>
KSak_3.10:>3%  priyaṃvadā -- (janāntikam) anasūye dūragatamanmathākṣameyaṃ kālaharaṇasya /<BR>
KSak_3.10:>4%  yasmin baddhabhāvaiṣā sa lalāmabhūtaḥ pauravāṇām / tad yuktam asyā abhilāṣo 'bhinanditum /<BR>
<BR>
KSak_3.10:>5%  ana -- tathā yathā bhaṇasi /<BR>
<BR>
KSak_3.10:>6%  pri -- (prakāśam) sakhi diṣṭyānurūpas te 'bhiniveśaḥ / sāgaram ujjhitvā kutra vā mahānady avatarati / ka idānīṃ sahakāram antareṇātimuktalatāṃ pallavitāṃ sahate /<BR>
<BR>
KSak_3.10:>7%  rājā -- kim atra citraṃ yadi viśākhe śaśāṅkalekhām anuvartete /<BR>
<BR>
KSak_3.10:>8%  ana -- kaḥ punar upāyo bhaved yenāvilambitaṃ nibhṛtaṃ ca sakhyā manorathaṃ saṃpādayāvaḥ /<BR>
<BR>
KSak_3.10:>9%  pri -- nibhṛtam iti cintanīyaṃ bhavet / śīghram iti sukaram /<BR>
<BR>
KSak_3.10:>10% ana -- katham iva /p.100/<BR>
<BR>
KSak_3.10:>11% pri -- nanu sa rājarṣir asyāṃ snigdhadṛṣṭyā sūcitābhilāṣa etān divasān prajāgarakṛśo lakṣyate /<BR>
<BR>
_________________________<BR>
<BR>
KSak_3.11:<1%  rājā -- satyam itthaṃ bhūta evāsmi / tathā hi<BR>
<BR>
*     idam aśiśirair antastāpād vivarṇam aṇīkṛtam<BR>
*     niśi niśi bhujanyastāpāṅgaprasāribhir aśrubhiḥ /<BR>
*     alabhilulitajyāghātāṅkaṃ muhur maṇibandhanāt<BR>
*     kanakavalayaṃ srastaṃ srastaṃ mayā pratisāryate  // KSak_3.11 //<BR>
<BR>
KSak_3.11:>12% pri -- (vicintya) halā madanalekho 'sya kriyatāṃ taṃ sumanogopitaṃ kṛtvā devaprasādasyāpadeśena tasya hastaṃ prāpayiṣyāmi /<BR>
<BR>
KSak_3.11:>13% ana -- rocate me sukumāraḥ prayogaḥ kiṃ vā śakuntalā bhaṇati /<BR>
<BR>
KSak_3.11:>14% śaku -- kiṃ niyogo vāṃ vikalpyate /<BR>
<BR>
KSak_3.11:>15% pri -- tena hy ātmana upanyāsapūrvaṃ cintaya tāvat kim api lalitapadabandhanam /<BR>
<BR>
KSak_3.11:>16% śaku -- halā cintayāmy aham / avadhīraṇābhīrukaṃ punar vepate me hṛdayam / p.102<BR>
<BR>
_________________________<BR>
<BR>
KSak_3.12:<1%  rājā -- (saharṣam)<BR>
<BR>
*     ayaṃ sa te tiṣṭhati saṃgamotsuko<BR>
*     viśaṅkase bhīru yato 'vadhīraṇām /<BR>
*     labheta vā prārthayitā na vā śriyam<BR>
*     śriyā durāpaḥ katham īpsito bhavet  // KSak_3.12 //<BR>
<BR>
KSak_3.12:>1%  sakhyau -- ayi ātmaguṇāvamānini ka idānīṃ śarīranirvāpayitrī śāradīṃ jyotsnāṃ paṭāntena vārayati /<BR>
<BR>
KSak_3.12:>2%  śaku -- (sasmitam) niyojitedānīm asmi / (ity upaviṣṭāṃ cintayati)<BR>
<BR>
_________________________<BR>
<BR>
KSak_3.13:<1%  rājā -- sthāne khalu vismṛta+nimeṣeṇa cakṣuṣā priyām avalokayāmi / yataḥ --<BR>
<BR>
*     unnamitaikabhrūlatam ānanam asyāḥ padāni racayantyāḥ /<BR>
*     kaṇṭakitena prathayati may anurāgaṃ kapolena  // KSak_3.13 //<BR>
<BR>
KSak_3.13:>3%  śaku -- halā cintitaṃ mayā gītavastu / asaṃnihitāni punar lekhanasādhanāni /<BR>
<BR>
KSak_3.13:>4%  pri -- etasmiñ śukodarasukumāre nalinīpatre nakhair nikṣiptavarṇaṃ kuru /p.104<BR>
<BR>
KSak_3.13:>5%  śaku -- (yathoktaṃ rūpayitvā) halā śṛṇutam idānīṃ saṃgatārthaṃ na veti /<BR>
<BR>
KSak_3.13:>6%  ubhe -- avahite svaḥ /<BR>
<BR>
_________________________<BR>
<BR>
KSak_3.14:<1%  śaku -- (vācayati)<BR>
<BR>
*     tava na jāne hṛdayaṃ mama punaḥ kāmo divā api rātrāv api /<BR>
*     nirghṛṇa tapati balīyas tvayi vṛttamanorathāyā aṅgāni  // KSak_3.14 //<BR>
<BR>
_________________________<BR>
<BR>
KSak_3.15:<1%  rājā -- (sahasopasṛtya)<BR>
<BR>
*     tapati tanugātri madanas tvām aniśaṃ māṃ punar dahaty eva /<BR>
*     glapayati yathā śaśāṅkaṃ na tathā hi kumudvatīṃ divasaḥ  // KSak_3.15 //<BR>
<BR>
KSak_3.15:>1%  sakhyau -- (vilokya saharṣam utthāya) svāgatam avilambino manorathasya /<BR>
KSak_3.15:>2%  (śakuntalābhyutthātum icchati)<BR>
<BR>
_________________________<BR>
<BR>
KSak_3.16:<1%  rājā -- alam alam āyāsena / p.106<BR>
<BR>
*     saṃdaṣṭasukumaśayanāny āśuktāntabisabhaṅgasurabhīṇi /<BR>
*     guruparitāpāni na te gātrāṇy upacāram arhanti  // KSak_3.16 //<BR>
<BR>
KSak_3.16:>1%  ana -- itaḥ śilātalaikadeśam alaṃkarotu vayasyaḥ /<BR>
KSak_3.16:>2%  (rājopaviśati / śakuntalā salajjā tiṣṭhati)<BR>
<BR>
KSak_3.16:>3%  pri -- dvayor api yuvayor anyonyānurāgaḥ pratyakṣaḥ / sakhīsnehaḥ punar māṃ punar uktavādinīṃ karoti /<BR>
<BR>
KSak_3.16:>4%  rājā -- bhadre naitat parhāryam / vivakṣitaṃ hy anuktam anutāpaṃ janayati /<BR>
<BR>
KSak_3.16:>5%  pri -- āpannasya viṣayanivāsino janasyārtihareṇa rājñā bhavitavyam ity eṣa vo dharmaḥ /<BR>
<BR>
KSak_3.16:>6%  rājā -- nāsmāt param /<BR>
<BR>
KSak_3.16:>7%  pri -- tena hīyam āvayoḥ priyasakhī tvām uddiśya idam avasthāntaraṃ bhagavatā madanenāropitā / tad arhasy abhyupapattyā jīvitam asyā avalambitum /<BR>
<BR>
KSak_3.16:>8%  rājā -- bhadre sādhāraṇo 'yaṃ praṇayaḥ / sarvathānugṛhīto 'smi /<BR>
<BR>
KSak_3.16:>9%  śakuntalā -- (priyaṃvadām avalokya) halā kim antaḥpuravirahaparyutsukasya rājarṣer uparodhena /<BR>
<BR>
_________________________<BR>
<BR>
KSak_3.17:<1%  rājā -- sundari (p.108)<BR>
<BR>
*     idam ananyaparāyaṇam anyathā hṛdayasaṃnihite hṛdayaṃ mama /<BR>
*     yadi samarthayase madirekṣaṇe madanabāṇahato 'smi hataḥ punaḥ  // KSak_3.17 //<BR>
<BR>
KSak_3.17:>1%  ana -- vayasya bahuvallabhā rājānaḥ śrūyante / yathā nau priyasakhī bandhujanaśocanīyā na bhavati tathā nirvāhaya /<BR>
<BR>
_________________________<BR>
<BR>
KSak_3.18:<1%  rājā -- bhadre kiṃ bahunā<BR>
<BR>
*     parigrahabahutve 'pi dve pratiṣṭhe kulasya me /<BR>
*     samudrarasanā corvī sakhī ca yuvayor iyam  // KSak_3.18 //<BR>
<BR>
KSak_3.18:>1%  ubhe -- nirvṛte svaḥ /<BR>
<BR>
KSak_3.18:>2%  pri -- (sadṛṣṭikṣepam) anasūye eṣa itodattadṛṣṭir utsuko mṛgapotako mātaram anviṣyati / ehi / saṃyojayāva enam / (ity ubhe prasthite)<BR>
<BR>
KSak_3.18:>3%  śaku -- halā aśaraṇāsmi / anyatarā yuvayor āgacchatu /<BR>
<BR>
KSak_3.18:>4%  ubhe -- pṛthivyāḥ yaḥ śaraṇaṃ sa tava samīpe vartate / (iti niṣkrānte)<BR>
<BR>
KSak_3.18:>5%  śaku -- kathaṃ gate eva /<BR>
<BR>
_________________________<BR>
<BR>
KSak_3.19:<1%  rājā -- alam āvegena / nanv ayam ārādhayitā janas tava samīpe vartate /<BR>
<BR>
*     kiṃ śītalaiḥ klamavinodibhir ārdravātān<BR>
*     sañcārayāmi nalinīdalatālavṛntaiḥ /<BR>
*     aṅke nidhāya karabhoru yathāsukhaṃ te<BR>
*     saṃvāhayāmi caraṇāv uta padmatāṃrau  // KSak_3.19 //<BR>
<BR>
KSak_3.19:>1%  śaku -- na mānanīyeṣv ātmānam aparādhayiṣye / (ity utthāya gantum icchati)<BR>
<BR>
_________________________<BR>
<BR>
KSak_3.20:<1%  rājā -- sundari anirvāṇo divasaḥ iyaṃ ca te śarīrāvasthā /<BR>
<BR>
*     utsṛjya kusumaśayanaṃ nalinīdalakalpitastanāvaraṇam /<BR>
*     katham ātape gamiṣyasi paribādhāpelavair aṅgaiḥ  // KSak_3.20 //<BR>
<BR>
KSak_3.20:>1%  (iti balād enāṃ nivartayati)<BR>
<BR>
KSak_3.20:>2%  śaku -- paurava rakṣa vinayam / madanasaṃtaptā api na khalv ātmanaḥ prabhavāmi /<BR>
<BR>
_________________________<BR>
<BR>
KSak_3.21:<1%  rājā -- bhīru alaṃ gurujanabhayena / dṛṣṭvā te viditadharmā tatrabhavān nātra doṣaṃ grahīṣyati kulapatiḥ / paśya /p.112<BR>
<BR>
*     gāndharveṇa vivāhena bahvyo rājarṣikanyakāḥ /<BR>
*     śrūyante pariṇītās tāḥ pitṛbhiś cābhinanditāḥ  // KSak_3.21 //<BR>
<BR>
<BR>
KSak_3.21:>1%  śaku -- muñca tāvan mām / bhūyo 'pi sakhījanam anumānayiṣye /<BR>
<BR>
KSak_3.21:>2%  rājā -- bhavatu / mokṣyāmi /<BR>
<BR>
KSak_3.21:>3%  śaku -- kadā /<BR>
<BR>
_________________________<BR>
<BR>
KSak_3.22:<1*  rājā -- <BR>
<BR>
*     aparikṣatakomalasya yāvat kusumasyeva navasya ṣaṭpadena /<BR>
*     adharasya pipāsatā mayā te sadayaṃ sundari gṛhyate raso 'sya  // KSak_3.22 //<BR>
<BR>
KSak_3.22:>1%  (iti mukham asyāḥ samunnamayitum icchati / śakuntalā pariharati nāṭyena)<BR>
<BR>
KSak_3.22:>2%  (nepathye)<BR>
KSak_3.22:>3%  cakravākavadhuke āmantrayasva sahacaram / upasthitā rajanī /<BR>
<BR>
KSak_3.22:>4%  śaku -- (sasaṃbhramam) paurava asaṃśayaṃ mama śarīravṛttāntopalambhāyāryā gautamī ita evāgacchati / tad viṭapāntarito bhava /<BR>
<BR>
KSak_3.22:>5%  rājā -- tathā / (ity ātmānam āvṛtya tiṣṭhati)<BR>
KSak_3.22:>6%  (tataḥ praviśati pātrahastā gautamī sakhyau ca)<BR>
<BR>
KSak_3.22:>7%  sakhyau -- ita ita āryā gautamī /<BR>
<BR>
KSak_3.22:>8%  gautamī -- (śakuntalām upetya) jāte api laghusaṃtāpāni te 'ṅgāni /p.114<BR>
<BR>
KSak_3.22:>9%  śaku -- ārye asti me viśeṣaḥ /<BR>
<BR>
KSak_3.22:>10% gautamī -- anena darbhodakena nirābādham eva te śarīraṃ bhaviṣyati / (śirasi śakutalām abhyukṣya) vatse pariṇato divasaḥ / ehi uṭajam eva gacchāmaḥ / (iti prasthitāḥ)<BR>
<BR>
KSak_3.22:>11% śaku -- (ātmagatam) hṛdaya prthamam eva sukhopanate manorathe kātarabhāvaṃ na muñcasi / sānuśayavighaṭitasya kathaṃ te sāṃprataṃ saṃtāpaḥ / (padāntare sthitvā / prakāśam) latāvalaya saṃtāpahāraka āmantraye tvāṃ bhūyo 'pi paribhogāya / (iti duḥkhena niṣkrāntā śakuntalā sahetarābhiḥ)<BR>
<BR>
_________________________<BR>
<BR>
KSak_3.23:<1%  rājā -- (pūrvasthānam upetya / saniḥśvāsam) aho vighnavatyaḥ prāthitārthasiddhayaḥ / mahā hi<BR>
<BR>
*     muhur aṅgulisaṃvṛtādharauṣṭhaṃ pratiṣedhākṣaraviklavābhirāmam /<BR>
*     mukham aṃsavivarti pakṣmalākṣyāḥ katham apy unnamitaṃ na cumbitaṃ tu  // KSak_3.23 //<BR>
<BR>
KSak_3.23:>1%  kva nu khalu saṃprati gacchāmi / athavā ihaiva priyāparibhuktamukte latāvalaye muhūrtaṃ sthāsyāmi /<BR>
KSak_3.23:>2%  (sarvato 'valokya)p.116<BR>
<BR>
_________________________<BR>
<BR>
*     tasyāḥ puṣpamayī śarīralulitā śayyā śilāyām iyam<BR>
*     klānto manmathalekha eṣa nalinīpatre nakhair arpitaḥ /<BR>
*     hastād bhraṣṭam idaṃ bisābharaṇam ity āsajyamānekṣaṇo<BR>
*     nirgantuṃ sahasā na vetasagṛhāc chaknomi śūnyād api  // KSak_3.24 //<BR>
<BR>
_________________________<BR>
<BR>
KSak_3.25:<1%  (ākāśe) rājan --<BR>
<BR>
*     sāyaṃtane sadanakarmaṇi saṃpravṛtte<BR>
*     vediṃ hutāśanavatīṃ paritaḥ prayastāḥ /<BR>
*     chāyāś caranti bahudhā bhayam ādadhānāḥ<BR>
*     saṃdhyāpayodakapiśāḥ piśitāśanānām  // KSak_3.25 //<BR>
<BR>
KSak_3.25:>1%  rājā -- ayam aham āgacchāmi / (iti niṣkrāntaḥ)<BR>
<BR>
tṛtīyo 'ṅkaḥ /p.118<BR>
<BR>
<BR>
**************************************************************************<BR>
<BR>
<BR>
<BR>
caturtho 'dhyāyaḥ /<BR>
<BR>
KSak_4.1:<1%   (tataḥ praviśataḥ kusumāvacayaṃ nāṭayantyau sakhyau /<BR>
<BR>
KSak_4.1:<2%   ana -- halā priyaṃvade yady api gāndharveṇa vidhinā nirvṛttakalyāṇā śakuntalānurūpabhartṛgāminī saṃvṛtteti nirvṛtaṃ me hṛdayaṃ tathāpy etāvac cintanīyam /<BR>
<BR>
KSak_4.1:<3%   pri -- katham iva /p.118<BR>
<BR>
KSak_4.1:<4%   ana -- adya sa rājarṣir iṣṭiṃ parisamāpya+ṛṣibhir visarjita ātmano nagaraṃ praviśyāntaḥpurasamāgata ito+gataṃ vṛttāntaṃ smarati vā na veti /<BR>
<BR>
KSak_4.1:<5%   pri -- visrabdhā bhava / na tādṛśā ākṛtiviśeṣā guṇavirodhino bhavanti / tāta idānīm imaṃ vṛttāntaṃ śrutvā na jāne kiṃ pratipatsyata iti /<BR>
<BR>
KSak_4.1:<6%   ana -- yathāhaṃ paśyāmi tathā tasyānumataṃ bhavet /<BR>
<BR>
KSak_4.1:<7%   pri -- katham iva /<BR>
<BR>
KSak_4.1:<8%   ana -- guṇavate kanyakā pratipādanīyā ity ayaṃ tāvat prathamaḥ saṃkalpaḥ / taṃ yadi daivam eva saṃpādayati nanv aprayāsena kṛtārtho gurujanaḥ /<BR>
<BR>
KSak_4.1:<9%   pri -- (puṣpabhājanaṃ vilokya) sakhi avacitāni balikarmaparyāptāni kusumāni /p.122<BR>
<BR>
KSak_4.1:<10%  ana -- nanu sakhyāḥ śakuntalāyāḥ saubhāgyadevatārcanīyā /<BR>
<BR>
KSak_4.1:<11%  pri -- yujyate / (iti tad eva karmābhinayataḥ)<BR>
KSak_4.1:<12%  (nepathye)<BR>
KSak_4.1:<13%  ayam ahaṃ bhoḥ /<BR>
<BR>
KSak_4.1:<14%  ana -- (karṇaṃ dattvā) sakhi atithīnām iva niveditam /<BR>
<BR>
KSak_4.1:<15%  pri -- nanūṭajasaṃnihitā śakuntalā /<BR>
<BR>
_________________________<BR>
<BR>
KSak_4.1:<1%   ana -- adya punar hṛdayenāsaṃnihitā / alam etāvadbhiḥ kusumaiḥ / (iti prasthite) (nepathye)<BR>
KSak_4.1:<2%   āḥ atithiparibhāvini --<BR>
<BR>
*     vicintayantī yam ananyamānasā<BR>
*     tapodhanaṃ vetsi na mām upasthitam /<BR>
*     smariṣyati tvāṃ na sa bodhito 'pi san<BR>
*     kathāṃ pramattaḥ prathamaṃ kṛtām iva  // KSak_4.1 //p.122<BR>
<BR>
KSak_4.1:>2%   pri -- hā dhig ghā dhik / apriyam eva saṃvṛttam / kasminn api pūjārhe 'parāddhā śūnyahṛdayā śakuntalā / (puro 'valokya)<BR>
KSak_4.1:>3%   na khalu yasmin kasminn api / eṣa durvāsāḥ sulabhakopo maharṣiḥ / tathā śaptvā vegabalotphullayā durvārayā gatyā pratinivṛttaḥ /<BR>
<BR>
KSak_4.1:>4%   ana -- ko 'nyo hutavahād dagdhuṃ prabhavati / gaccha / pādayoḥ praṇamya nivartaya enaṃ yāvad aham arghodakam upakalpayāmi /<BR>
<BR>
KSak_4.1:>5%   pri -- tathā (iti niṣkrāntā)<BR>
<BR>
KSak_4.1:>6%   ana -- (padāntare skhalitaṃ nirūpya) aho āvegaskhalitayā gatyā prabhraṣṭaṃ mamāgrahastāt puṣpabhājanam / (iti puṣpoccayaṃ rūpayati)<BR>
KSak_4.1:>7%   (praviśya)<BR>
<BR>
KSak_4.1:>8%   pri -- sakhi prakṛtivakraḥ sa kasyānunayaṃ pratigṛhṇāti / kim api punaḥ sānukrośaḥ kṛtaḥ /<BR>
<BR>
KSak_4.1:>9%   ana -- (sasmitam+tasmin bahv etad api / kathaya /<BR>
<BR>
KSak_4.1:>10%  pri -- yadā nivartituṃ necchati tadā vijñāpito mayā /<BR>
KSak_4.1:>11%  bhagavan prathama iti prekṣyāvijñātatapaḥprabhāvasya duhitṛjanasya bhagavataiko 'parādho marṣayitavya iti /p.124<BR>
<BR>
KSak_4.1:>12%  ana -- tatas tataḥ /<BR>
<BR>
KSak_4.1:>13%  pri -- tato na me vacanam anyathā+bhavitum arhati kiṃ tv abhijñānābharaṇadarśanena śāpo nivartiṣyata iti mantrayamāṇa evāntarhitaḥ /<BR>
<BR>
KSak_4.1:>14%  ana -- śakyam idānīm āśvasitum / asti tena rājarṣiṇā saṃprasthitena svanāmadheyāṅkitam aṅgulīyakaṃ smaraṇīyam iti svayaṃ pinaddham / tasmin svādhīnopāyā śakuntalā bhaviṣyati /<BR>
<BR>
KSak_4.1:>15%  pri -- sakhi ehi / devakāryaṃ tāvad asyā nirvartayāvaḥ /<BR>
KSak_4.1:>16%  (iti parikrāmataḥ)<BR>
<BR>
KSak_4.1:>17%  pri -- (vilokyānasūye paśya tāvat / vāmahastopahitavadanā ālikhiteva priyasakhī / bhartṛgatayā cintayātmānam api naiṣā vibhāvayati / kiṃ punar āgantukam /<BR>
<BR>
KSak_4.1:>18%  ana -- priyaṃvade dvayor eva nau mukhe eṣa vṛttāntas tiṣṭhatu / rakṣitavyā khalu prakṛtipelavā priyasakhī /<BR>
<BR>
KSak_4.1:>19%  pri -- ko nāma uṣṇodakena navamālikāṃ siñcati /<BR>
KSak_4.1:>20%  (iti niṣkrānte)<BR>
KSak_4.1:>21%  viṣkambhakaḥ /<BR>
KSak_4.1:>22%  (tataḥ praviśati suptotthitaḥ śiṣyaḥ)<BR>
<BR>
_________________________<BR>
<BR>
KSak_4.2:<1%   śiṣya -- velopalakṣaṇārtham ādiṣṭo 'smi tatrabhavatā pravāsād upāvṛttena kāśyapena / prakāśaṃ nirgatas tāvad avalokayāmi kiyad avaśiṣṭaṃ rajanyā iti / (parikramyāvalokya ca) hanta prabhātam / tathā hi /p.126<BR>
<BR>
*     yāty ekato 'staśikharaṃ patir oṣadhīnām<BR>
*     āviṣkṛtāruṇapuraḥsara ekato 'rkaḥ /<BR>
*     tejodvayasya yugapadvyasanodayābhyām<BR>
*     loko niyamyata ivātmadaśāntareṣu  // KSak_4.2 // api ca/<BR>
<BR>
_________________________<BR>
<BR>
*     antarhite śaśini saiva kumudvatī me<BR>
*     vṛṣṭiṃ na nandayati saṃsmaraṇīyaśobhā /<BR>
*     iṣṭapravāsajanitāny abalājanasya<BR>
*     duḥkhāni nūnam atimātrasuduḥsahāni  // KSak_4.3 //<BR>
<BR>
KSak_4.3:>1%   (praviśyāpaṭīkṣepeṇa)<BR>
<BR>
KSak_4.3:>2%   ana -- yady api nāma viṣayaparāṅmukhasya janasyaitan na viditaṃ tathāpi tena rājñā śakuntalāyām anāryam ācaritam /<BR>
<BR>
KSak_4.3:>3%   śiṣya -- yāvad upasthitā homavelāṃ gurave nivedayāmi /<BR>
KSak_4.3:>4%   (iti niṣkrāntaḥ) p.128<BR>
<BR>
KSak_4.3:>5%   ana -- pratibuddhā api kiṃ kariṣyāmi / na ma uciteṣv api nijakaraṇīyeṣu hastapādaṃ prasarati / kāma idānīṃ sakāmo bhavatu yenāsatyasaṃdhe jane śuddhahṛdayā sakhī padaṃ kāritā / athavā durvāsaḥ śāpa eṣa vikārayati /<BR>
KSak_4.3:>6%   anyathā kathaṃ sa rājarṣis tādṛśāni mantrayitvaitāvataḥ kālasya lekhamātram api na visṛjati /<BR>
KSak_4.3:>7%   tad ito 'bhijñānam aṅgulīyakaṃ tasya visṛjāvaḥ / duḥkhaśīle tapasvijane ko 'bhyarthyatām / nanu sakhīgāmī doṣa iti vyavasitā api na pārayāmi pravāsapratinivṛttasya tātakāśyapasya duṣyantapariṇītām āpannasattvāṃ śakuntalāṃ nivedayitum / itthaṃ gate 'smābhiḥ kiṃ karaṇīyam /<BR>
KSak_4.3:>8%   (praviśya)<BR>
<BR>
KSak_4.3:>9%   pri -- (saharṣam) sakhi tvarasva tvarasva śakuntalāyāḥ prasthānakautukaṃ nivartayitum /<BR>
<BR>
KSak_4.3:>10%  ana -- sakhi katham etat /p.230<BR>
<BR>
KSak_4.3:>11%  pri -- śṛṇu / idānīṃ sukhaśayitapṛcchikā śakuntalāsakāśaṃ gatāsmi /<BR>
<BR>
KSak_4.3:>12%  ana -- tatas tataḥ /<BR>
<BR>
KSak_4.3:>13%  pri -- tāvad enāṃ lajjāvanatamukhīṃ pariṣvajya tātapāśyapenaivam abhinanditam / diṣṭyā dūmākulitadṛṣṭer api yajamānasya pāvaka evāhutiḥ patitā / vatse suśiṣyaparidattā vidyeva aśocanīyāsi saṃvṛttā / adyaiva ṛṣirakṣitāṃ tvāṃ bhartuḥ sakāśaṃ visarjayāmīti /<BR>
<BR>
KSak_4.3:>14%  ana -- atha kena sūcitas tātakāśyapasya vṛttāntaḥ /<BR>
<BR>
KSak_4.3:>15%  pri -- agniśaraṇaṃ praviṣṭasya śarīraṃ vinā chandomayyā vāṇyā /<BR>
<BR>
KSak_4.3:>16%  ana -- (savismayam) katham iva /<BR>
<BR>
_________________________<BR>
<BR>
KSak_4.4:<1%   pri -- (saṃskṛtam āśritya)<BR>
<BR>
*     duṣyantenāhitaṃ tejo dadhānāṃ bhūtaye bhuvaḥ /<BR>
*     avehi tanayāṃ brahmann agnigarbhāṃ śamīm iva  // KSak_4.4 //<BR>
<BR>
KSak_4.4:>1%   ana -- (priyaṃvadām āśliṣya) sakhi priyaṃ me / kiṃ tv adyaiva śakuntalā nīyata ity utkaṇṭhāsādhāraṇaṃ paritoṣam anubhavāmi /<BR>
<BR>
KSak_4.4:>2%   pri -- sakhi āvāṃ tāvad utkaṇṭhāṃ vinodayiṣyāvaḥ / sā tapasvinī nirvṛtā bhavatu /p.132<BR>
KSak_4.4:>3%   tena hy etasmiṃś cūtaśākhāvalambite nālikerasamudgaka etan nimittam eva kālāntarakṣamā nikṣiptā mayā kesaramālikā /<BR>
KSak_4.4:>4%   tad imāṃ hastasaṃnihitāṃ kuru / yāvad aham api tasyai mṛgarocanāṃ tīrthamṛttikāṃ durvākisalayānīti maṅgalasamālambhanāni viracayāmi /<BR>
<BR>
KSak_4.4:>5%   pri -- tathā kriyatām / (anasūyā niṣkrāntā / priyaṃvadā nāṭyena sumanaso gṛhṇāti)<BR>
KSak_4.4:>6%   (nepathye) gautami ādiśyantāṃ śārṅgaravamiśrāḥ śakuntalānayanāya /<BR>
KSak_4.4:>7%   pri  (karṇaṃ dattvā) anasūye tvarasva tvarasva / ete khalu hastināpuragāmina ṛṣayaḥ śabdāyyante /<BR>
KSak_4.4:>8%   (praviśya samālambhanahastā)<BR>
<BR>
KSak_4.4:>9%   ana -- sakhi ehi / gacchāvaḥ / (iti parikrāmataḥ)<BR>
<BR>
KSak_4.4:>10%  pri -- (vilokya) eṣā sūryodaya eva śikhāmajjitā pratīṣṭanīvārahastābhiḥ svastivācanikābhis tāpasībhir abhinandyamānā śakuntalā tiṣṭhati / upasarpāva enām /<BR>
KSak_4.4:>11%  (ity upasarpataḥ)<BR>
KSak_4.4:>12%  (tataḥ praviśati yathoddiṣṭavyāpārā āsanasthā śakuntalā)<BR>
<BR>
KSak_4.4:>13%  tāpasīnām anyatamā -- (śakuntalāṃ prati) jāte bhartur bahumānasūcakaṃ mahādevīśabdaṃ labhasva /p.134<BR>
<BR>
KSak_4.4:>14%  dvitīyā -- vatse vīraprasavinī bhava /<BR>
<BR>
KSak_4.4:>15%  tṛtīyā -- vatse bhartur bahumatā bhava /<BR>
KSak_4.4:>16%  (ity āśiṣo dattvā gautamīvarjaṃ niṣkrāntāḥ)<BR>
<BR>
KSak_4.4:>17%  sakhyau -- (upasṛtya) sakhi sukhamajjanaṃ te bhavatu /<BR>
<BR>
KSak_4.4:>18%  śaku -- svāgataṃ me sakhyoḥ / ito niṣīdatam /<BR>
KSak_4.4:>19%  ubhe (maṅgalapātrāṇy ādāya / upaviśya) halā sajjā bhava / yāvat te maṅgalasamālambhanaṃ viracayāvaḥ /<BR>
<BR>
KSak_4.4:>20%  śaku -- idam api bahu mantavyam /durlabham idānīṃ me sakhīmaṇḍanaṃ bhaviṣyati / (iti bāṣpaṃ visṛjati)<BR>
<BR>
KSak_4.4:>21%  ubhe -- sakhi ucitaṃ na te maṅgalakāle roditum /<BR>
<BR>
KSak_4.4:>22%  pri -- ābharaṇocitaṃ rūpam āśramasulabhaiḥ prasādhanair viprakāryate /<BR>
KSak_4.4:>23%  (praviśyopāyanahastāv ṛṣikumārakau)<BR>
<BR>
KSak_4.4:>24%  ubhau -- idam alaṃkaraṇam / alaṃkriyatām atrabhavatī /<BR>
KSak_4.4:>25%  (sarvā vilokya vismitāḥ)<BR>
<BR>
KSak_4.4:>26%  gautamī -- vatsa nārada kuta etat / p.136<BR>
<BR>
KSak_4.4:>27%  prathamaḥ -- tātakāśyapaprabhāvāt /<BR>
<BR>
KSak_4.4:>28%  gautamī -- kiṃ mānasī siddhiḥ /<BR>
<BR>
_________________________<BR>
<BR>
KSak_4.5:<1%   dvitīyaḥ -- na khalu / śrūyatām / tatrabhavatā vayam ājñaptāḥ śakuntalāhetor vanaspatibhyaḥ kusumāny āhara iti / tata idānīm<BR>
<BR>
*     kṣaumaṃ kenacid indupāṇḍu taruṇā māṅgalyam āviṣkṛtam<BR>
*     niṣṭhyūtaś caraṇopabhogasulabho lākṣārasaḥ kenacit /<BR>
*     anyebhyo vanadevatākaratalair āparvabhogotthitair<BR>
*     dattāny ābharaṇāni tatkisalayodbhedapratidvandvibhiḥ  // KSak_4.5 //<BR>
<BR>
KSak_4.5:>29%  priyaṃvadā -- (śakuntalāṃ vilokya) halā anayābhyupapattyā sūcitā te bhartur gehe 'nubhavitavyā rājalakṣmīḥ /<BR>
KSak_4.5:>30%  (śakuntalā vrīḍāṃ rūpayati)<BR>
<BR>
KSak_4.5:>31%  prathama -- gautama ehy ehi / abhiṣekottīrṇāya kāśyapāya vanaspatisevāṃ nivedayāvaḥ /<BR>
<BR>
KSak_4.5:>32%  dvitīyaḥ -- tathā /<BR>
KSak_4.5:>33%  (iti niṣkrāntau)<BR>
<BR>
KSak_4.5:>34%  sakhyau -- aye anupayuktabhūṣaṇo 'yaṃ janaḥ / citrakarmaparicayenāṅgeṣu ta ābharaṇaviniyogaṃ kurvaḥ /<BR>
<BR>
KSak_4.5:>35%  śaku -- jāne vāṃ naipunam /<BR>
KSak_4.5:>36%  (ubhe nāṭyenālaṃkrutaḥ)<BR>
KSak_4.5:>37%  (tataḥ praviśati snānottīrṇaḥ kāśyapaḥ)/p.138<BR>
<BR>
_________________________<BR>
<BR>
KSak_4.6:<1%   kāśyaha -- <BR>
<BR>
*     yāsyaty adya śakuntaleti hṛdayaṃ saṃspṛṣṭam utkaṇṭhayā<BR>
*     kaṇṭhaḥ stambhitabāṣpavṛttikaluṣaś cintājaḍaṃ darśanam /<BR>
*     vaiklavyaṃ mama tāvad īdṛśam idaṃ snehād araṇyaukasaḥ<BR>
*     pīḍyante gṛhiṇaḥ kathaṃ nu tanayāviśleṣaduḥkhair navaiḥ  // KSak_4.6 //<BR>
<BR>
KSak_4.6:>1%   (iti parikrāmani)<BR>
<BR>
KSak_4.6:>2%   sakhyau -- halā śakuntale avasitamaṇḍanāsi / paridhatsva sāṃprataṃ kṣaumayugalam /<BR>
KSak_4.6:>3%   (śakuntalotthāya paridhatte)<BR>
<BR>
KSak_4.6:>4%   gautamī -- jāte eṣa te ānandaparivāhiṇā cakṣuṣā pariṣvajamāna iva gurur upasthitaḥ / ācāraṃ tāvat pratipadyasva /<BR>
<BR>
_________________________<BR>
<BR>
KSak_4.7:<1%   śaku -- (savrīḍam) tāta vande /<BR>
<BR>
*     kāśyapa -- vatse / yayāter iva śarmiṣṭhā bhartur bahumatā bhava /<BR>
*     sutaṃ tvam api saṃrājaṃ seva pūrum avāpnuhi  // KSak_4.7 //<BR>
<BR>
KSak_4.7:>5%   gautamī -- bhagavān varaḥ khalv eṣaḥ / nāśīḥ /<BR>
<BR>
KSak_4.7:>6%   kāśyapa -- vatse itaḥ sadyo hutān agnīn pradakṣiṇīkuruṣva /<BR>
KSak_4.7:>7%   (sarve parikrāmanti)<BR>
<BR>
_________________________<BR>
<BR>
KSak_4.8:<1%   kāśyapa -- (ṛkchandasāśāste)p.140<BR>
<BR>
*     amī vediṃ paritaḥ kḷptadhiṣṇyāḥ samidvantaḥ prāntasaṃstīrṇadarbhāḥ /<BR>
*     apaghnanto duritaṃ havyagandhair vaitānās tvāṃ bahnayaḥ pāvayantu  // KSak_4.8 //<BR>
<BR>
KSak_4.8:>1%   pratiṣṭhasvedānīm / (sadṛṣṭikṣepam) kva te śārṅgaravamiśrāḥ / (praviśya)<BR>
<BR>
KSak_4.8:>2%   śiṣya -- bhagavann ime smaḥ /<BR>
<BR>
KSak_4.8:>3%   kāśyapa -- bhaginyās te mārgam ādeśaya /<BR>
<BR>
KSak_4.8:>4%   śārṅgarava -- ita ito bhavatī / (sarve parikrāmanti)<BR>
<BR>
_________________________<BR>
<BR>
KSak_4.9:<1%   kāśyapa -- bho bhoḥ saṃnihitās tapovanataravaḥ /<BR>
<BR>
*     pātuṃ na prathamaṃ vyavasyati jalaṃ yuṣmāsv apīteṣu yā<BR>
*     nādatte priyamaṇḍanā api bhavatāṃ snehena yā pallavam /<BR>
*     ādye vaḥ kusumaprasūtisamaye yasyā bhavaty utsavaḥ<BR>
*     seyaṃ yāti śakuntalā patigṛhaṃ sarvair anujñāyatām  // KSak_4.9 //<BR>
<BR>
KSak_4.9:>5%   (kokilaravaṃ sūcayitvā)p.142<BR>
_________________________<BR>
<BR>
*     anumatagamanā śakuntalā tarubhir ayaṃ vanavāsabandhubhiḥ /<BR>
*     paribhṛtavirutaṃ kalaṃ yathā prativacanīkṛtam ebhir īdṛśam  // KSak_4.10 //<BR>
<BR>
KSak_4.10:>1%  (ākāśe)<BR>
_________________________<BR>
<BR>
*     ramyāntaraḥ kamalinīharitaiḥ sarobhiś<BR>
*     chāyādrumair niyamitārkamayūkhatāpaḥ /<BR>
*     bhūyāt kuśeśayarajomṛdureṇur asyāḥ<BR>
*     śāntānukūlapavanaś ca śivaś ca panthāḥ  // KSak_4.11 //<BR>
<BR>
KSak_4.11:>2%  (sarve savismayam ākarṇayanti)<BR>
<BR>
KSak_4.11:>3%  gautamī -- jāte jñātijanasnigdhābhir anujñātagamanāsi tapovanadevatābhiḥ / praṇama bhagavatīḥ /<BR>
<BR>
KSak_4.11:>4%  śaku -- (sapraṇāmaṃ parikramya / janāntikam) halā priyaṃvade āryaputradarśanotsukāyā apy āśramapadaṃ parityajantyā duḥkhena me caraṇau purataḥ pravartate /<BR>
<BR>
_________________________<BR>
<BR>
KSak_4.12:<1%  pri -- na kevalaṃ tapovanavirahakātarā sakhy eva / tvayopasthitaviyogasya tapovanasya api tāvat samavasthā dṛśyate /p.144<BR>
<BR>
*     udgalitadarbhakavalā mṛgyaḥ parityaktanartanā mayūrāḥ /<BR>
*     apasṛtapāṇḍupatrā muñcanty aśrūṇīva latāḥ  // KSak_4.12 //<BR>
<BR>
KSak_4.12:>1%  śaku -- (smṛtvā) tāta latābhaginīṃ vanajyotsnāṃ tāvad āmantrayiṣye /<BR>
<BR>
KSak_4.12:>2%  kāśyapa -- avaimi te tasyāṃ sodaryāsneham / iyaṃ tāvad dakiṣiṇena /<BR>
<BR>
KSak_4.12:>3%  śaku -- (upetya latām āliṅgya) vanajyotsne cūtasaṃgatā api māṃ pratyāliṅgetogatābhiḥ śākhābāhābhiḥ /<BR>
KSak_4.12:>4%  adyaprabhṛti dūraparivartinī te khalu bhaviṣyāmi /<BR>
<BR>
_________________________<BR>
<BR>
KSak_4.13:<1%  kāśyapa -- <BR>
<BR>
*     saṃkalpitaṃ prathamam eva mayā tavārthe<BR>
*     bhartāram ātmasadṛśaṃ sukṛtair gatā tvam /<BR>
*     cūtena saṃśritavatī navamālikeyam<BR>
*     asyām ahaṃ tvayi ca saṃprati vītacintaḥ  // KSak_4.13 //<BR>
<BR>
KSak_4.13:>5%  itaḥ panthānaṃ pratipadyasva /<BR>
<BR>
KSak_4.13:>6%  śaku -- (sakhyau prati) halā eṣā dvayor yuvayor haste nikṣepaḥ /<BR>
<BR>
KSak_4.13:>7%  sakhyau -- ayaṃ janaḥ kasya haste samarpitaḥ / (iti bāṣpaṃ viharataḥ)<BR>
<BR>
KSak_4.13:>8%  kāśyapa -- anasūye alaṃ ruditvā / nanu bhavatībhyām eva sthirīkartavyā śakuntalā /p.146<BR>
<BR>
KSak_4.13:>9%  śaku -- tāta eṣoṭajaparyantacāriṇī garbhamantharā mṛgavadhūr yadānaghaprasavā bhavati tadā mahyaṃ kam api priyanivedayitṛkaṃ visarjayiṣyatha /<BR>
<BR>
KSak_4.13:>10% kāśyapa -- nedaṃ vismariṣyāmaḥ /<BR>
<BR>
KSak_4.13:>11% śaku -- (gatibhaṅgaṃ rūpayitvā) ko nu khalv eṣa nivasane me sajjate / (iti parāvartate )<BR>
<BR>
_________________________<BR>
<BR>
KSak_4.14:<1%  kāśyapa -- <BR>
<BR>
*     yasya tvayā vraṇaviropaṇam iṅgudīnām<BR>
*     tailaṃ nyaṣicyata mukhe kuśasūcividdhe /<BR>
*     śyāmākamuṣṭiparivardhitako jahāti<BR>
*     so 'yaṃ na putrakṛtakaḥ padavīṃ mṛgas te  // KSak_4.14 //<BR>
<BR>
KSak_4.14:>1%  śaku -- vatsa kiṃ sahavāsaparityāginīṃ mām anusarasi / aciraprasūtayā jananyā vinā vardhita eva / idānīm api mayā virahitaṃ tvāṃ tātaś cintayiṣyati / nivartasva tāvat / (iti rudatī prasthitā)<BR>
<BR>
_________________________<BR>
<BR>
KSak_4.15:<1%  kāśyapa -- <BR>
<BR>
*     utpakṣmaṇor nayanayor uparuddhavṛttim<BR>
*     bāṣpaṃ kuru sthiratayā viratānubandham /<BR>
*     asminn alakṣitanatonnatabhūmibhāge<BR>
*     mārge padāni khalu te viṣamībhavanti  // KSak_4.15 //p.148<BR>
<BR>
KSak_4.15:>2%  śārṅgaravaḥ -- bhavagān / odakāntaṃ snigdho jano 'nugantavya iti śrūyate /<BR>
KSak_4.15:>3%  tad idaṃ sarastīram / atra saṃdiśya pratigantum arhati /<BR>
<BR>
KSak_4.15:>4%  kāśyapa -- tena hīmāṃ kṣīravṛkṣachāyām āśrayāmaḥ /<BR>
KSak_4.15:>5%  (sarve parikramya sthitāḥ )<BR>
<BR>
KSak_4.15:>6%  kāśyapa -- (ātmagatam) kiṃ nu khalu tatrabhavato duṣyantasya yuktarūpam asmābhiḥ saṃdeṣṭavyam / (iti cintayati)<BR>
<BR>
KSak_4.15:>7%  śaku -- (janāntikam) halā paśya / nalinīpatrāntaritam api sahacaram apaśyanty āturā cakravākyy aṭati duṣkaram ahaṃ karomīti /<BR>
<BR>
<BR>
________________________<BR>
<BR>
KSak_4.16:<1%  ana -- sakhi maivaṃ mantrayasva /<BR>
<BR>
*     eṣā api priyeṇa vinā gamayati rajanīṃ viṣādadīrghatarām /<BR>
*     gurv api virahaduḥkham āśābandhaḥ sāhayati  // KSak_4.16 //<BR>
<BR>
KSak_4.16:>1%  kāśyapa -- śārṅgarava iti tvayā madvacanāt sa rājā śakuntalāṃ puraskṛtya vaktavyaḥ /p.150<BR>
<BR>
KSak_4.16:>2%  śārṅgarava -- ājñāpayatu bhagavān /<BR>
<BR>
_________________________<BR>
<BR>
KSak_4.17:<1%  kāśyapa -- <BR>
<BR>
*     asmān sādhu vicintya saṃyamadhanān uccaiḥ kulaṃ cātmanas<BR>
*     tvayy asyāḥ katham apy bāndhavakṛtāṃ snehapravṛttiṃ ca tām /<BR>
*     sāmānyapratipattipūrvakam iyaṃ dāreṣu dṛśyā tvayā<BR>
*     bhāgyāyattam ataḥ paraṃ na khalu tadvācyaṃ vadhūbandhubhiḥ  // KSak_4.17 //<BR>
<BR>
KSak_4.17:>3%  śārṅgarava -- gṛhītaḥ saṃdeśaḥ /<BR>
<BR>
KSak_4.17:>4%  kāśyapa -- vatse tvam idānīm anuśāsanīyāsi / vanaukaso 'pi santo laukikajñā vayam /<BR>
<BR>
KSak_4.17:>5%  śārṅgarā -- na khalu dhimatāṃ kaścid aviṣayo nāma /<BR>
<BR>
_________________________<BR>
<BR>
KSak_4.18:<1%  kāśyapa -- sā tvam itaḥ patikulaṃ prāpya --<BR>
<BR>
*     śuśrūṣasva gurūn kuru priyasakhīvṛttiṃ sapatnījane<BR>
*     bhartṛviprakṛtā api roṣaṇatayā mā sma pratīpaṃ gamaḥ /<BR>
*     bhūyiṣṭhaṃ bhava dakṣiṇā parijane bhāgyeṣv anutsekinī<BR>
*     yānty evaṃ gṛhiṇīpadaṃ yuvatayo vāmāḥ kulasyādhayaḥ  // KSak_4.18 //<BR>
<BR>
KSak_4.18:>1%  kathaṃ vā gautamī manyate /<BR>
<BR>
KSak_4.18:>2%  gau -- etāvān vadhhūjanasyopadeśaḥ / jāte etat khalu sarvam avadhāraya / p.152<BR>
<BR>
KSak_4.18:>3%  kāśyapa -- vatse pariṣvajasva māṃ sakhījanaṃ ca /<BR>
<BR>
KSak_4.18:>4%  śaku -- tāta ita eva kiṃ priyaṃvadānasūye sakhyau nivartiṣyete /<BR>
<BR>
KSak_4.18:>5%  kāśyapa -- vatse ime api pradeye / na yuktam anayos tatra gantum / tvayā saha gautamī yāsyati /<BR>
<BR>
KSak_4.18:>6%  śaku -- (pitaram āśliṣya) katham idānīṃ tātasyāṅkāt paribhraṣṭā malayataṭonmūlitā candanalateva deśāntare jīvitaṃ dhārayiṣyāmi /<BR>
<BR>
_________________________<BR>
<BR>
KSak_4.19:<1%  kāśyapa -- vatse kim evaṃ kātarāsi /<BR>
<BR>
*     abhijanavato bhartuḥ ślāghye sthitā gṛhiṇīpade<BR>
*     vibhavagurubhiḥ kṛtyais tasya pratikṣaṇam ākulā /<BR>
*     tanayam acirāt prācīvārkaṃ prasūya ca pāvanam<BR>
*     mama virahajāṃ na tvaṃ vatse śucaṃ gaṇayiṣyāmi  // KSak_4.19 //<BR>
<BR>
KSak_4.19:>7%  (śakuntalā pitḥ pādayoḥ patati)<BR>
<BR>
KSak_4.19:>8%  kāśyapa -- yad icchāmi te tad astu /<BR>
<BR>
KSak_4.19:>9%  śaku -- (sakhyāv upetya) halā dve api māṃ samam eva pariṣvajethām /<BR>
<BR>
KSak_4.19:>10% sakhyau -- (tathā kṛtvā) sakhi yadi nāma sa rājā pratyabhijñānamantharo bhavet tatas tasmāy idam ātmanāmadheyāṅkitam aṅgulīyakaṃ darśaya /p.154<BR>
<BR>
KSak_4.19:>11% śaku -- anena saṃdehena vām ākampitāsmi /<BR>
<BR>
KSak_4.19:>12% sakhyau -- mā bhaiṣīḥ / atisnehaḥ pāpaśaṅkī /<BR>
<BR>
KSak_4.19:>13% śārṅgarava -- yugāntaram ārūḍhaḥ savitā / tvvaratām atrabhavatī /<BR>
<BR>
KSak_4.19:>14% śaku -- (āśramābhimukhī sthitavā) tāta kadā nu bhūyas tapovanaṃ prekṣiṣye /<BR>
<BR>
_________________________<BR>
<BR>
KSak_4./20:<1% kāśyapa -- śrūyatām / <BR>
<BR>
*     bhūtvā cirāya caturantamahīsapatnī<BR>
*     dauṣyantim apratirathaṃ tanayaṃ niveśya /<BR>
*     bhartrā tadarpitakuṭumbabhareṇa sārdham<BR>
*     śānte kariṣyasi padaṃ punar āśrame 'smin  // KSak_4./20 //<BR>
<BR>
KSak_4.20:>1%  gautamī -- jāte parihīyate gamanavelā / nivartaya pitaram / athavā cireṇa api punaḥ punar eṣaivaṃ mantrayiṣyate / nivartatāṃ bhavān /<BR>
<BR>
KSak_4.20:>2%  kāśyapa -- vatse uparudhyate tapo 'nuṣṭhānam /<BR>
<BR>
KSak_4.20:>3%  śaku -- (bhūyaḥ pitaram āśliṣya+tapaścaraṇapīḍitaṃ tātaśarīram / tan mātimātraṃ mama kṛta utkaṇṭhasva /<BR>
<BR>
_________________________<BR>
<BR>
KSak_4.21:<1%  kāśyapa -- (saniḥśvāsam)<BR>
<BR>
*     śamam eṣyati mama śokaḥ kathaṃ nu vatse tvayā racitapūrvam /<BR>
*     uṭajadvāravirūḍhaṃ nīvārabaliṃ vilokayataḥ  // KSak_4.21 //<BR>
<BR>
KSak_4.21:>4%  gaccha / śivās te panthānaḥ santu /<BR>
KSak_4.21:>5%  (niṣkrāntā śakuntalā sahayāyinaś ca)<BR>
<BR>
KSak_4.21:>6%  sakhyau -- (śakuntalāṃ vilokya) hā dhig ghā dhik / antarhitā śakuntalā vanarājyā /p.156<BR>
<BR>
KSak_4.21:>7%  kāśyapa -- (saniḥśvāsam) anasūye gatavatī vāṃ sahacāriṇī / nigṛhya śokam anugacchataṃ māṃ prasthitam /<BR>
<BR>
KSak_4.21:>8%  ubhe -- tāta śakuntalāvirahitaṃ śūnyam iva tapovanaṃ kathaṃ praviśāvaḥ /<BR>
<BR>
_________________________<BR>
<BR>
KSak_4.22:<1%  kāśyapa -- snehavṛttir evaṃ darśinī / (savimarśaṃ parikramya) hanta bhoḥ śakuntalāṃ patikulaṃ visṛjya labdham idānīṃ svāsthyam / kutaḥ /<BR>
<BR>
*     artho hi kanyā parakīya eva tām adya saṃpreṣya parigrahītuḥ /<BR>
*     jāto mamāyaṃ viśadaḥ prakāmaṃ pratyarpitanyāsa ivāntarātmā  // KSak_4.22 //<BR>
<BR>
KSak_4.22:>1%  (iti niṣkrāntāḥ sarve)<BR>
<BR>
iti caturtho 'ṅkaḥ / p.158<BR>
<BR>
<BR>
**************************************************************************<BR>
<BR>
<BR>
<BR>
pañcamo 'ṅkaḥ /<BR>
<BR>
KSak_5.1:<1%   (tataḥ praviśaty āsanasho rājā vidūṣakaś ca)<BR>
<BR>
KSak_5.1:<2%   vidu -- (karṇaṃ dattvā) bho vayasya saṃgītaśālāntare 'vadhānaṃ dehi /<BR>
KSak_5.1:<3%   kalaviśuddhāyā gīteḥ svarasaṃyogaḥ śrūyate / jāne tatrabhavatī haṃsapadikā varṇaparicayaṃ karotīti /<BR>
<BR>
_________________________<BR>
<BR>
KSak_5.1:<1%   rājā -- tūṣṇīṃ bhava / yāvad ākarṇayāmi / (ākāśe gīyate)<BR>
<BR>
*     abhinavamadhulolupas tvaṃ tathā paricumbya cūtamañjarīm /<BR>
*     kamalavasatimātranirvṛto madhukara vismṛto 'sy enāṃ katham  // KSak_5.1 //<BR>
<BR>
KSak_5.1:>2%   rājā -- aho rāgaparivāhiṇī gītiḥ /<BR>
<BR>
KSak_5.1:>3%   vidu -- kiṃ tāvad gītyā avagato 'kṣarārthaḥ /<BR>
<BR>
KSak_5.1:>4%   rā -- (smitaṃ kṛtvā) sakṛtkṛtapraṇayo 'yaṃ janaḥ / tad asyā devīṃ vasumatīm antareṇa mahad upālambhanaṃ gato 'smi / sakhe mādhavya madvacanād ucyatāṃ haṃsapadikā / nipuṇam upālabdhāḥ sma iti /<BR>
<BR>
KSak_5.1:>5%   vidu -- yad bhavān ājñāpayati / (utthāya+bho vayasya gṛhītasya tayā parakīyair hastaiḥ śikhaṇḍake tāḍyamānasyāpsarasā vītarāgasyeva nāstīdānīṃ me mokṣaḥ /<BR>
KSak_5.1:>6%   rā  gaccha / nāgarikavṛttyā saṃjñāpayainām /<BR>
<BR>
KSak_5.1:>7%   vidu -- kā gatiḥ / (iti niṣkrāntāḥ)<BR>
<BR>
_________________________<BR>
<BR>
KSak_5.2:<1%   rā -- (ātmagatam) kiṃ nu khalu gītam evaṃ vidhārtham ākarṇyeṣṭajanavirahād ṛte 'pi balavadutkaṇṭhito 'smi / athavā /<BR>
<BR>
*     ramyāṇi vīkṣya madhurāṃś ca niśamya śabdān paryutsuko bhavati yat sukhito 'pi jantuḥ /<BR>
*     tac cetasā smarati nūnam abodhapūrvaṃ bhāvasthirāṇi jananāntarasauhṛdāni  // KSak_5.2 //<BR>
<BR>
KSak_5.2:>1%   (iti paryākulas tiṣṭhati)p.160<BR>
<BR>
KSak_5.2:>2%   (tataḥ praviśati kañcukī)<BR>
<BR>
_________________________<BR>
<BR>
KSak_5.3:<1%   kañcukī -- aho nu khalv īdṛśīm avasthāṃ pratipanno 'smi /<BR>
<BR>
*     ācāra ity avahitena mayā gṛhītā<BR>
*     yā vetrayaṣṭir avarodhagṛheṣu rājñaḥ /<BR>
*     kāle gate bahutithe mama saiva jātā<BR>
*     prasthānaviklavagater avalambanārthā  // KSak_5.3 //<BR>
<BR>
KSak_5.3:>3%   bho kāmaṃ dharmakāryam anatipātyaṃ devasya / tathāpīdānīm eva dharmāsanād utthitāya punar uparodhakāri kaṇvaśiṣyāgamanam asmai notsahe nivedayitum / athavāviśramo 'yaṃ lokatantrādhikāraḥ / kutaḥ /<BR>
_________________________<BR>
<BR>
*     bhānuḥ sakṛd yuktaturaṅga eva rātriṃ divaṃ gandhavahaḥ prayāti /<BR>
*     śeṣaḥ sadā evāhitabhūmibhāraḥ ṣaṣṭhāṃśavṛtter api dharma eṣaḥ  // KSak_5.4 //<BR>
<BR>
KSak_5.4:>1%   yāvan niyogam anutiṣṭhāmi / (parikramyāvalokya ca) eṣa devaḥ --<BR>
<BR>
_________________________<BR>
<BR>
*     prajāḥ prajāḥ svā iva tantrayitvā<BR>
*     niṣevate śrāntamanā viviktam /<BR>
*     yūthāni saṃcārya raviprataptaḥ<BR>
*     śītaṃ divā sthānam iva dvipendraḥ  // KSak_5.5 //<BR>
<BR>
KSak_5.5:>2%   (upagamya) jayatu jayatu devaḥ / ete khalu himagirer upatyakāraṇyavāsinaḥ kāśyapasaṃdeśam ādāya sastrīkās tapasvinaḥ saṃprāptāḥ / śrutvā devaḥ pramāṇam /p.162<BR>
<BR>
KSak_5.5:>3%   rā -- (sādaram) kiṃ kāśyapasaṃdeśahāriṇaḥ /<BR>
<BR>
KSak_5.5:>4%   kañcukī -- atha kim /<BR>
<BR>
KSak_5.5:>5%   rā -- tena hi madvacanād vijñāpyatām upādhyāha somarātaḥ / amūn āśramavāsinaḥ śrautena vidhinā satkṛtya svayam eva praveśayitum arhasīti / aham apy atra tapasvidarśanocite pradeśe sthitaḥ pratipālayāmi /<BR>
<BR>
KSak_5.5:>6%   kañcukī -- yad ājñāpayati devaḥ (iti niṣkrāntaḥ)<BR>
<BR>
KSak_5.5:>7%   rā -- (utthāya) vetravati agniśaraṇamārgam ādeśaya /<BR>
<BR>
KSak_5.5:>8%   pratihārī -- ita ito devaḥ /<BR>
<BR>
_________________________<BR>
<BR>
KSak_5.6:<1%   rā -- (parikrāmati / adhikārakhedaṃ nirūpya) sarvaḥ prārthitam artham adhigamya sukhī saṃpadyate jantuḥ / rājñāṃ tu caritārthatā duḥkhottaraiva /<BR>
<BR>
*     autsukyamātram avasāyayati pratiṣṭhā<BR>
*     kliśnāti labdhaparipālanavṛttir eva /<BR>
*     nātiśramāpanayanāya yathā śramāya<BR>
*     rājyaṃ svahastadhṛtadaṇḍam ivātapatram  // KSak_5.6 // (nepathye)<BR>
<BR>
_________________________<BR>
<BR>
KSak_5.7:<1%   vaitālikau -- vijayatāṃ devaḥ /<BR>
<BR>
*     prathamaḥ -- svasukhanirabhilāṣaḥ khidyase lokahetoḥ<BR>
*     pratidinam athavā te vṛttir evaṃ vidhaiva /<BR>
*     anubhavati hi mūrdhnā padapa tīvram uṣṇam<BR>
*     śamayati paritāpaṃ chāyayā saṃśritānām  // KSak_5.7 //<BR>
<BR>
_________________________<BR>
<BR>
KSak_5.8:<1%   dvitīyaḥ -- <BR>
<BR>
*     niyamayasi vimārgaprasthitān āttadaṇḍaḥ<BR>
*     praśamayasi vivādaṃ kalpase rakṣaṇāya /<BR>
*     atanuṣu vibhaveṣu jñātayaḥ santu nāma<BR>
*     tvayi tu parisamāptaṃ bandhukṛtya prajānām  // KSak_5.8 //p.166<BR>
<BR>
KSak_5.8:>1%   rājā -- ete klāntamanasaḥ punar navīkṛtāḥ smaḥ / (iti parikrāmati)<BR>
<BR>
KSak_5.8:>2%   pratihārī -- eṣa abhinavasaṃmārjanasaśrīkaḥ saṃnihitahomadhenur agniśaraṇālindaḥ / ārohatu devaḥ /<BR>
<BR>
_________________________<BR>
<BR>
KSak_5.9:<1%   rā -- (āruhya parijanāṃsāvalambī tiṣṭhati) vetravati kim uddiśya bhagavatā kāśyapena matsakāśam ṛṣayaḥ preṣitāḥ syuḥ /<BR>
<BR>
*     kiṃ tāvad vratinām upoḍhatapasāṃ vighnais tapo dūṣitam<BR>
*     dharmāraṇyacareṣu kenacid uta prāṇiṣv asacceṣṭitam /<BR>
*     āhosvit prasavo mamāpacaritair viṣṭambhito vīrudhām<BR>
*     ity ārūḍhabahupratarkam aparicchedākulaṃ me manaḥ  // KSak_5.9 //<BR>
<BR>
KSak_5.9:>3%   pratihārī -- sucaritanandina ṛṣayo devaṃ sabhājayitum āgatā iti tarkayāmi /<BR>
KSak_5.9:>4%   (tataḥ praviśanti gautamī sahitāḥ śakuntalāṃ puraskṛtya munayaḥ / puraś caiṣāṃ kañcukī purohitaś ca)<BR>
<BR>
KSak_5.9:>5%   kañcukī -- ita ito bhavantaḥ /<BR>
<BR>
_________________________<BR>
<BR>
KSak_5.10:<1%  śārṅgarava -- śāradvata /p.168<BR>
<BR>
*     mahābhāgaḥ kāmaṃ narapatir abhinnasthitir asau<BR>
*     na kaścid varṇānām apatham apakṛṣṭo 'pi bhajate /<BR>
*     tathāpīdaṃ śaśvatparicitaviviktena manasā /<BR>
*     janākīrṇaṃ manye hutavahaparītaṃ gṛham iva  // KSak_5.10 //<BR>
<BR>
_________________________<BR>
<BR>
KSak_5.11:<1%  śāradvata -- sthāne bhavān purapraveśād itthaṃ bhūtaḥ saṃvṛttaḥ / aham api<BR>
<BR>
*     abhyaktam api snātaḥ śucir aśucim iva prabuddha iva suptam /<BR>
*     baddham iva svairagatir janam iha sukhasaṅginam avaimi  // KSak_5.11 //<BR>
<BR>
KSak_5.11:>1%  śaku -- (nimittaṃ sūcayitvā) aho kiṃ me vāmetaran nayanaṃ visphurati /<BR>
<BR>
KSak_5.11:>2%  gautamī -- jāte pratihatam amaṅgalam /sukhāni te bhartṛkuladevatā vitarantu (iti parikrāmati)<BR>
<BR>
KSak_5.11:>3%  purohita -- (rājānaṃ nirdiśya+bho bhos tapasvinaḥ asāv atrabhavān varṇāśramāṇāṃ rakṣitā prāg eva muktāsano vaḥ pratipālayati / paśyata enam /<BR>
<BR>
_________________________<BR>
<BR>
KSak_5.12:<1%  śārṅgarava -- bho mahābrāhmaṇa kāmam etad abhinandanīyaṃ tathāpi vayam atra madhyasthāḥ / kutaḥ (p.170)<BR>
<BR>
*     bhavanti naṃrās taravaḥ phalāgamair navāmbubhir dūravilambino ghanāḥ /<BR>
*     anuddhatāḥ satpuruṣāḥ samṛddhibhiḥ svabhāva evaiṣa paropakāriṇām  // KSak_5.12 //<BR>
<BR>
KSak_5.12:>1%  pratīhārī -- deva prasannamukhavarṇā dṛśyante / jānāmi viśrabdhakāryā ṛṣayaḥ /<BR>
<BR>
_________________________<BR>
<BR>
KSak_5.13:<1%  rājā -- (śakuntalāṃ dṛṣṭvā) athātra bhavatī --<BR>
<BR>
*     kā svid avaguṇṭhanavatī nātiparisphuṭaśarīralāvaṇyā /<BR>
*     madhye tapodhanānāṃ kisalayam iva pāṇḍupatrāṇām  // KSak_5.13 //<BR>
<BR>
KSak_5.13:>2%  pratīhārī -- deva kutūhalagarbhaḥ prahito na me tarkaḥ prasarati / nanu darśanīyā punar asyā ākṛtir lakṣyate /<BR>
<BR>
KSak_5.13:>3%  rājā -- bhavatu / anirvarṇanīyaṃ parakalatram /<BR>
<BR>
KSak_5.13:>4%  śaku -- (hastam urasi kṛtvā / ātmagatam) hṛdaya kim evaṃ vepase / āryaputrasya bhāvam avadhārya dhīraṃ tāvad bhava /p.172<BR>
<BR>
KSak_5.13:>5%  purohita -- (puro gatvā) ete vidhivad arcitās tapasvinaḥ / kaścid eṣām upādhyāyasaṃdeśaḥ / taṃ devaḥ śrotum arhati /<BR>
KSak_5.13:>6%  rājā  avahito 'smi /<BR>
<BR>
KSak_5.13:>7%  ṛṣayaḥ -- (hastān udyamya) vijayasva rājan /<BR>
<BR>
KSak_5.13:>8%  rā -- sarvān abhivādaye /<BR>
<BR>
KSak_5.13:>9%  ṛṣayaḥ -- iṣṭena yujyasva /<BR>
<BR>
KSak_5.13:>10% rā -- api nirvighnatapaso munayaḥ /<BR>
<BR>
_________________________<BR>
<BR>
KSak_5.14:<1%  ṛṣayaḥ -- <BR>
<BR>
*     kuto dharmakriyāvighnaḥ satāṃ rakṣitari tvayi /<BR>
*     tamas tapati dharmāṃśau katham āvir bhaviṣyati  // KSak_5.14 //<BR>
<BR>
KSak_5.14:>1%  rā -- arthavān khalu me rājaśabdaḥ / atha bhagavāṃl lokānugrahāya kuśalī kāśyapaḥ /<BR>
<BR>
KSak_5.14:>2%  śārṅgaravaḥ -- svādhīnakuśalāḥ siddhimantaḥ / sa bhavantam anāmayapraśnapūrvakam idam āha /<BR>
<BR>
KSak_5.14:>3%  rā -- kim ājñāpayati bhagavān /<BR>
<BR>
_________________________<BR>
<BR>
KSak_5.15:<1%  śā -- yan mithaḥsamayād imāṃ madīyāṃ duhitaraṃ bhavān upāyaṃsta tan mayā prītimatā yuvayor anujñātam / kutaḥ<BR>
<BR>
*     tvam arhatāṃ prāgrasaraḥ smṛto 'si naḥ<BR>
*     śakuntalā mūrtimatī ca satkriyā /<BR>
*     samānayaṃs tulyaguṇaṃ vadhūvaram<BR>
*     cirasya vācyaṃ na gataḥ prajāpatiḥ  // KSak_5.15 //<BR>
<BR>
KSak_5.15:>4%  tad idānīm āpannasattveyaṃ pratigṛhyatāṃ sahadharmacaraṇāyeti /<BR>
<BR>
_________________________<BR>
<BR>
KSak_5.16:<1%  gautamī -- ārya kim api vaktukāmāsmi / na me vacanāvasaro 'sti / katham iti /p.174<BR>
<BR>
*     nāpekṣito gurujano 'nayā tvayā pṛṣṭo na bandhujanaḥ /<BR>
*     ekaikasminn eva carite bhaṇāmi kim ekaikam  // KSak_5.16 //<BR>
<BR>
KSak_5.16:>1%  śaku -- (ātmagatam) kiṃ nu khalv āryaputro bhaṇati /<BR>
<BR>
KSak_5.16:>2%  rā -- kim idam upanyastam /<BR>
<BR>
KSak_5.16:>3%  śaku -- (ātmagatam) pāvakaḥ khalu vacanopanyāsaḥ /<BR>
<BR>
_________________________<BR>
<BR>
KSak_5.17:<1%  śā -- katham idaṃ nāma / bhavanta eva sutarāṃ lokavṛttāntaniṣṇātāḥ /<BR>
<BR>
*     satīm api jñātikulaikasaṃśrayām<BR>
*     jano 'nyathā bhartṛmatīṃ viśaṅkate /<BR>
*     ataḥ samīpe pariṇetur iṣyate /<BR>
*     priyāpriyā vā pramadā svabandhubhiḥ  // KSak_5.17 //<BR>
<BR>
KSak_5.17:>4%  rā -- kim atrabhavatī mayā pariṇītapūrvā /<BR>
<BR>
KSak_5.17:>5%  śaku -- (saviṣādam) hṛdaya sāṃprataṃ te āśaṅkā /<BR>
<BR>
_________________________<BR>
<BR>
KSak_5.18:<1%  śā -- kiṃ kṛtakāryadveṣo dharmaṃ prati vimukhatā kṛtāvajñā /<BR>
<BR>
KSak_5.18:<2%  rā -- kuto 'yam asatkalpanāpraśnaḥ /<BR>
<BR>
_________________________<BR>
<BR>
KSak_5.18:<1%  śā -- <BR>
<BR>
*     mūrchanty amī vikārāḥ prāyeṇaiśvaryamatteṣu  // KSak_5.18 //<BR>
<BR>
KSak_5.18:>1%  rā -- viśeṣeṇādhikṣipto 'smi /p.176<BR>
<BR>
KSak_5.18:>2%  gautamī -- jāte muhhūrtaṃ mā lajjasva / apaneṣyāmi tāvat te 'vaguṇṭhanam / tatas tvāṃ bhartābhijñāsyati /<BR>
<BR>
_________________________<BR>
<BR>
KSak_5.19:<1%  rā -- (śakuntalāṃ nirvarṇya / ātmagatam)<BR>
<BR>
*     idam upanatam evaṃ rūpam akliṣṭakānti<BR>
*     prathamaparigṛhītaṃ syān na vety avyavasyan /<BR>
*     bhramara iva vibhāte kundam antastuṣāram<BR>
*     na ca khalu parobhoktuṃ nāpi śaknomi hātum  // KSak_5.19 //<BR>
<BR>
KSak_5.19:>3%  (iti vicārayan sthitaḥ)<BR>
<BR>
KSak_5.19:>4%  pratīhārī -- (svagatam) aho dharmāpekṣitā bhartuḥ / īdṛśaṃ nāma sukhopanataṃ rūpaṃ dṛṣṭā ko 'nyo vicārayati /<BR>
<BR>
KSak_5.19:>5%  śā -- bho rājan kim iti joṣam āsyate /<BR>
<BR>
KSak_5.19:>6%  rā -- bhos tapodhanāḥ cintayann api na khalu svīkaraṇam atrabhavatyāḥ smarāmi / tat katham imām abhivyaktasattvalakṣaṇāṃ pratyātmānaṃ kṣetriṇam aśaṅkamānaḥ pratipatsye /<BR>
<BR>
KSak_5.19:>7%  śakuntalā -- (apavārya) āryasya pariṇaya eva saṃdehaḥ / kuta idānīṃ me dūrādhirohiṇy āśā /p.178<BR>
<BR>
_________________________<BR>
<BR>
KSak_5./20:<1% śār -- mā tāvat /<BR>
<BR>
*     kṛtābhimarśām anumanyamānaḥ sutāṃ tvayā nāma munir vimānyaḥ /<BR>
*     muṣṭaṃ pratigrāhayatā svam arthaṃ pātrīkṛto dasyur ivāsi yena  // KSak_5./20 //<BR>
<BR>
KSak_5.20:>1%  śāradvata -- śārṅgarava vimara tvam idānīm / śakuntale vaktavyam uktam asmābhiḥ / so 'yam atrabhavān evam āha / dīyatām asmai pratyayaprativacanam /<BR>
<BR>
KSak_5.20:>2%  śaku -- (apavārya) idam avasthhāntaraṃ gate tādṛśe 'nurāge kiṃ vā smāritena / ātmedānīṃ me śocanīya iti vyavasitam etat / (prakāśam)<BR>
KSak_5.20:>3%  paurava yuktaṃ nāma te tathā purāśramapade svabhāvottānahṛdayam imaṃ janaṃ samayapūrvaṃ pratārya sāṃpratam īdṛśair akṣaraiḥ pratyākhyātum /p.180<BR>
<BR>
_________________________<BR>
<BR>
KSak_5.21:<1%  rājā -- (karṇau vidhāya) śāntaṃ pāpam /<BR>
<BR>
*     vyapadeśam āvilayituṃ kim īhase janam imam a pātayitum /<BR>
*     kūlaṃ kaṣā iva sindhuḥ prasannam ambhas taṭataruṃ ca  // KSak_5.21 //<BR>
<BR>
KSak_5.21:>4%  śaku -- bhavatu / yadi paramārthataḥ paraparigrahaśaṅkinā tvayaivaṃ pravṛttaṃ tad+abhijñānenānena tavāśaṅkām apaneṣyāmi /<BR>
<BR>
KSak_5.21:>5%  rājā -- udāraḥ kalpaḥ /<BR>
<BR>
KSak_5.21:>6%  śaku -- (mudrāsthānaṃ parāmṛśya) hā dhig ghā dhik / aṅgulīyakaśūnyā me 'ṅguliḥ / (iti saviṣādaṃ gautamīm avekṣate)<BR>
KSak_5.21:>7%  gautamī  nūnaṃ te śakrāvatārābhyantare śacītīrthasalilaṃ vandamānāyāḥ prabhraṣṭam aṅgulīyakam /p.182<BR>
<BR>
KSak_5.21:>8%  rājā -- (sasmitam) idaṃ tat pratyutpannamati straiṇam iti yad ucyate /<BR>
<BR>
KSak_5.21:>9%  śaku -- atra tāvad vidhinā darśitaṃ prabhutvam /<BR>
<BR>
KSak_5.21:>10% rājā -- śrotavyam idānīṃ saṃvṛttam /<BR>
<BR>
KSak_5.21:>11% śaku -- nanv ekasmin divase navamālikāmaṇḍape nalinīpatrabhājanagatam udakaṃ tava haste saṃnihitam āsīt /<BR>
<BR>
KSak_5.21:>12% rājā -- śṛṇumas tāvat /<BR>
<BR>
KSak_5.21:>13% śaku -- tatkṣaṇe sa me putrakṛtako dīrghāpāṅgo nāma mṛgapotaka upasthitaḥ /<BR>
KSak_5.21:>14% tvayāyaṃ tāvat prathamaṃ pibatv ity anukampinopacchandita udakena / na punas te 'paricayād hastābhyāsam upagataḥ / paścāt tasminn eva mayā gṛhīte salile 'nena kṛtaḥ praṇayaḥ / tadā tvam itthaṃ prahasito 'si / sarvaḥ sagandheṣu viśvasiti / dvāv apy atrāraṇyakāv iti /p.184<BR>
<BR>
KSak_5.21:>15% rājā -- evam ādibhir ātmakāryanirvartinīnām anṛtamayavān madhubhir ākṛṣyate viṣayiṇaḥ /<BR>
<BR>
KSak_5.21:>16% gautamī -- mahābhāga nārhasy evaṃ mantrayitum / tapovanasaṃvardhito 'nabhijño 'yaṃ janaḥ kaitavasya /<BR>
<BR>
_________________________<BR>
<BR>
KSak_5.22:<1%  rājā -- tāpasavṛddhe /<BR>
<BR>
*     strīṇām aśikṣitapaṭutvam amānuṣīṣu<BR>
*     saṃdṛśyate kim uta yāḥ pratibodhavatyaḥ /<BR>
*     prāgantarikṣagamanās tvam apatyajātam<BR>
*     anyair dvijaiḥ parabhṛtāḥ khalu poṣayanti  // KSak_5.22 //<BR>
<BR>
KSak_5.22:>1%  śaku -- (saroṣam+anārya ātmano hṛdayānumānena prekṣase / ka idānīm anyo dharmakañcukapraveśinas tṛṇachannakūpopamasya tavānukṛtiṃ pratipatsyate /<BR>
<BR>
_________________________<BR>
<BR>
KSak_5.23:<1%  rājā -- (ātmagatam) saṃdigdhabuddhim āṃ kurvann akaitava ivāsyāḥ kopo lakṣyate / tathā hy anayā --<BR>
<BR>
*     mayy eva vismaraṇadāruṇacittavṛttau<BR>
*     vṛttaṃ rahaḥ praṇayam apratipadyamāne /<BR>
*     bhedād bhruvoḥ kuṭilayor atilohitākṣyā<BR>
*     bhagnaṃ śarāsanam ivātiruṣā smarasya  // KSak_5.23 //<BR>
<BR>
KSak_5.23:>2%  (prakāśam) bhadre prathitaṃ duṣyantasya caritam / tathāpīdaṃ na dṛśyate /p.186<BR>
<BR>
KSak_5.23:>3%  śaku -- suṣṭhu tāvad atra svacchandacāriṇī kṛtāsmi yāham asya puruvaṃśapratyayena mukhamadhor hṛdayaviṣasya hastābhyāsam upagatā /<BR>
<BR>
_________________________<BR>
<BR>
KSak_5.24:<1%  śārṅgarava -- ittham ātmakṛtaṃ cāpalaṃ dahati /<BR>
<BR>
*     ataḥ parīkṣya kartavyaṃ viśeṣāt saṃgataṃ rahaḥ /<BR>
*     ajñātahṛdayeṣv evaṃ vairībhavati sauhṛdam  // KSak_5.24 //<BR>
<BR>
KSak_5.24:>1%  rājā -- ayi bhoḥ kim atrabhavatīpratyayād evāsmān saṃyutadoṣākṣaraiḥ kṣiṇutha /<BR>
_________________________<BR>
<BR>
KSak_5.25:<1%  śārṅg --(sāsūyam) śrutaṃ bhavadbhir adharottaram /<BR>
<BR>
*     ā janmanaḥ śāṭhyam aśikṣito yas tasyāpramāṇaṃ vacanaṃ janasya /<BR>
*     parātisaṃdhānam adhīyate yair vidyeti te santu kilāptavācaḥ  // KSak_5.25 //p.188<BR>
<BR>
KSak_5.25:>2%  rājā -- bhoḥ satyavādinn abhyupagataṃ tāvad asmābhir evam / kiṃ punar imām atisaṃdhāya labhyate /<BR>
<BR>
KSak_5.25:>3%  śārṅg -- vinipātaḥ /<BR>
<BR>
KSak_5.25:>4%  rājā -- vinipātaḥ pauravaiḥ prārthyata iti na śraddheyam etat /<BR>
<BR>
_________________________<BR>
<BR>
KSak_5.26:<1%  śārad -- śārṅgarava kim uttareṇa / anuṣṭhito guroḥ saṃdeśaḥ / pratinivartāmahe vayam / (rājānaṃ prati)<BR>
<BR>
*     tad eṣā bhavataḥ kāntā tyaja vaināṃ gṛhāṇa vā /<BR>
*     upapannā hi dāreṣu prabhutā sarvatomukhī  // KSak_5.26 //<BR>
<BR>
KSak_5.26:>1%  gautami gacchāgrataḥ / (iti prasthitāḥ)<BR>
<BR>
KSak_5.26:>2%  śaku -- katham anena kitavena vipralabdhāsmi / yūyam api māṃ parityajatha / (ity anupratiṣṭhate)<BR>
<BR>
KSak_5.26:>3%  gautamī -- (sthitvā) vatsa śārṅgarava anugacchatīyaṃ khalu naḥ karuṇaparidevinī śakuntalā / pratyādeśaparuṣe bhartari kiṃ vā me putrikā karotu /p.190<BR>
<BR>
KSak_5.26:>4%  śārṅg -- (saroṣaṃ nivṛtya) kiṃ purobhāge svātantryam avalambase / (śakuntalā bhītā vepate)<BR>
<BR>
_________________________<BR>
<BR>
KSak_5.27:<1%  śārṅg -- śakutale / <BR>
<BR>
*     yadi yathā vadati kṣitipas tathā<BR>
*     tvam asi kiṃ pitur utkulayā tvayā /<BR>
*     atha tu vetsi śuci vratam ātmanaḥ<BR>
*     patikule tava dāsyam api kṣamam  // KSak_5.27 //<BR>
<BR>
KSak_5.27:>5%  tiṣṭha / sādhayāmo vayam /<BR>
<BR>
_________________________<BR>
<BR>
KSak_5.28:<1%  rājā -- bhos tapasvin kim atrabhavatīṃ vipralabhase /<BR>
<BR>
*     kumudāny eva śaśāṅkaḥ savitā bodhayati paṅkajāny eva /<BR>
*     vaśināṃ hi paraparigrahasaṃśleṣaparāṅmukhī vṛttiḥ  // KSak_5.28 //<BR>
<BR>
KSak_5.28:>1%  śārṅg -- yadā tu pūrvavṛttam anyasaṅgād vismṛto bhavāṃs tadā katham adharmabhīruḥ /<BR>
<BR>
_________________________<BR>
<BR>
KSak_5.29:<1%  rājā -- bhavantam evātra gurulāghavaṃ pṛcchāmi /<BR>
<BR>
*     mūḍhaḥ syām aham eṣā vā vaden mithyeti saṃśaye /<BR>
*     dāratyāgī bhavāmy āho parastrīsparśapāṃsulaḥ  // KSak_5.29 //<BR>
<BR>
KSak_5.29:>2%  purohita -- (vicārya) yadi tāvad evaṃ kriyatām /<BR>
<BR>
KSak_5.29:>3%  rājā -- anuśāstu māṃ bhavān /<BR>
<BR>
KSak_5.29:>4%  purohita -- atrabhavatī tavad āprasavād asmadgṛhe tiṣṭhatu / kuta idam ucyata iti cet / tvaṃ sādhubhir ādiṣṭapūrvaḥ prathamam eva cakravartinaṃ putraṃ janayiṣyasīti / sa cen munidauhitras tallakṣaṇopapanno bhaviṣyati abhinandya śuddhāntam enāṃ praveśayiṣyati / viparyaye tu pitur asyāḥ samīpanayanam avasthitam eva /<BR>
<BR>
KSak_5.29:>5%  rājā -- yathā gurubhyo rocate /<BR>
<BR>
KSak_5.29:>6%  purohita -- vatse anugaccha mām /<BR>
<BR>
KSak_5.29:>7%  śaku -- bhagāti vasudhe dehi me vivaram / (iti rudatī prasthitā / niṣkrāntā saha purodhasā tapasvibhiś ca)<BR>
KSak_5.29:>8%  (rājā śāpavyavahitasmṛtiḥ śakuntalāgatam eva cintayati)<BR>
KSak_5.29:>9%  (nepathye) āścaryam āścaryam /<BR>
<BR>
KSak_5.29:>10% rājā -- (ākarṇya) kiṃ nu khalu syāt /<BR>
<BR>
KSak_5.29:>11% (praviśya) purohita -- (savismayam) deva adbhutaṃ khalu saṃvṛttam /<BR>
<BR>
KSak_5.29:>12% rājā -- kim iva /<BR>
<BR>
KSak_5.29:>13% purohita -- deva parāvṛtteṣu kaṇvaśiṣyeṣu --<BR>
KSak_5.29:>14% sā nindanī svāni bhāgyāni bālā bāhūtkṣepaṃ krandituṃ ca pravṛttā /<BR>
<BR>
KSak_5.29:>15% rājā -- kiṃ ca /<BR>
<BR>
_________________________<BR>
<BR>
KSak_5.30:<1%  purohita -- <BR>
<BR>
*     strīsaṃsthānaṃ cāpsaras tīrtham ārād utkṣipyaināṃ jyotir ekaṃ jagāma  // KSak_5.30 //<BR>
<BR>
KSak_5.30:>1%  (sarve vismayaṃ rūpayanti)<BR>
<BR>
KSak_5.30:>2%  rājā -- bhagavan prāg api so 'smābhir arthaḥ pratyādiṣṭa eva / kiṃ vṛthā tarkeṇānviṣyate / viśrāmyatu bhavān /<BR>
<BR>
KSak_5.30:>3%  purohita -- (vilokya) vijayasva (iti niṣkrāntaḥ)p.194<BR>
<BR>
KSak_5.30:>4%  rājā -- vetravati paryākulo 'smi / śayanabhūmimārgam ādeśaya /<BR>
<BR>
KSak_5.30:>5%  pratīhārī -- ita ito devaḥ (iti prasthitaḥ)<BR>
<BR>
_________________________<BR>
<BR>
KSak_5.31:<1%  rājā -- <BR>
<BR>
*     kāmaṃ pratyādiṣṭāṃ smarāmi na parigrahaṃ munes tanayām /<BR>
*     balavat tu dūyamānaṃ pratyāyayatīva māṃ hṛdayam  // KSak_5.31 //<BR>
<BR>
KSak_5.31:>6%  (iti niṣkrāntāḥ sarve)<BR>
<BR>
pañcamo 'ṅkaḥ /<BR>
<BR>
<BR>
**************************************************************************<BR>
<BR>
<BR>
ṣaṣṭho 'ṅkaḥ /<BR>
<BR>
KSak_6.1:<1%   (tataḥ praviśati nāgarikaḥ śyālaḥ paścād baddhaṃ puruṣam ādāya rakṣiṇau ca)<BR>
<BR>
KSak_6.1:<2%   rakṣiṇau -- (puruṣaṃ tāḍaitvā) are kumbhīraka kathaya kutra tvayaitan maṇibandhanotkīrṇanāmadheyaṃ rājakīyam aṅgulīyakaṃ samāsāditam /<BR>
<BR>
KSak_6.1:<3%   puruṣaḥ -- (bhītināṭitakena) prasīdantu bhāvamiśrāḥ / nāham īdṛśakarmakārī /<BR>
<BR>
KSak_6.1:<4%   prathamaḥ -- kiṃ śobhano brāhmaṇa iti kṛtvā (kalayitvā) rājñā pratigraho dattaḥ /<BR>
<BR>
KSak_6.1:<5%   puruṣaḥ -- śṛṇutedānīm / ahaṃ śakrāvatārābhyantaravāsī dhīvaraḥ /<BR>
KSak_6.1:<6%   pāṭaccara kim asmābhir jātiḥ pṛṣṭā /p.269<BR>
<BR>
KSak_6.1:<7%   śyālaḥ -- sūcaka kathayatu sarvam anukrameṇa / mainam antarā pratibadhnītam /<BR>
<BR>
KSak_6.1:<8%   ubhau -- yad āvutta ājñāpayati / kathaya /<BR>
<BR>
KSak_6.1:<9%   puruṣaḥ -- ahaṃ jālodgālādibhir matsyabandhanopāyaiḥ kuṭumbabharaṇaṃ karomi /<BR>
<BR>
KSak_6.1:<10%  śyālaḥ -- (virahasya) viśuddha idānīm ājīvaḥ /<BR>
<BR>
_________________________<BR>
<BR>
KSak_6.1:<1%   puruṣaḥ -- bhartaḥ maivaṃ bhaṇa /<BR>
<BR>
*     sahajaṃ kila yad vininditaṃ na khalu tat karma vivarjanīyam /<BR>
*     paśumāraṇakarmadāruṇo 'nukampāmṛdur eva śrotriyaḥ  // KSak_6.1 //<BR>
<BR>
KSak_6.1:>1%   śyālaḥ -- tatas tataḥ /<BR>
<BR>
KSak_6.1:>2%   puruṣaḥ -- ekasmin divase khaṇḍaśo rohitamatsyo mayā kalpitaḥ /<BR>
KSak_6.1:>3%   yāvat tasyodarābhyantare prekṣe tāvad idaṃ ratnabhāsuram aṅgulīyakaṃ dṛṣṭam /<BR>
KSak_6.1:>4%   paścād aham asya vikrayāya darśayan gṛhīto bhāvamiśraiḥ /<BR>
KSak_6.1:>5%   mārayata vā muñcata vā / ayam asyāgamavṛttāntaḥ /<BR>
<BR>
KSak_6.1:>6%   śyālaḥ -- jānuka visragandhī godhādī matsyabandha eva niḥsaṃśayam /<BR>
KSak_6.1:>7%   aṅgulīyakadarśanam asya vimarśayitavyam / rājakulam eva gacchāmaḥ /p.198<BR>
<BR>
KSak_6.1:>8%   rakṣiṇau -- tathā / gaccha are granthibhedaka / (sarve parikrāmanti)<BR>
<BR>
KSak_6.1:>9%   śyālaḥ -- sūcaka imaṃ gopuradvāre 'pramattau pratipālayataṃ yāvad idam aṅgulīyakaṃ yathāgamanaṃ bhartre nivedya tataḥ śāsanaṃ pratīṣya niṣkrāmāmi /<BR>
<BR>
KSak_6.1:>10%  ubhau -- praviśatv āvuttaḥ svāmiprasādāya / (iti niṣkrāntaḥ śyālaḥ)<BR>
<BR>
KSak_6.1:>11%  prathamaḥ -- jānuka cirāyate khalv āvuttaḥ /<BR>
<BR>
KSak_6.1:>12%  dvitīyaḥ -- nanv avasaropasarpaṇīyā rājānaḥ /<BR>
<BR>
KSak_6.1:>13%  prathamaḥ -- jānuka sphurato mama hastāv asya vadhasya sumanasaḥ pinaddhum / (iti puruṣaṃ nirdiśati)<BR>
<BR>
KSak_6.1:>14%  puruṣaḥ -- nārhati bhāvo 'kāraṇamāraṇo bhavitum /<BR>
<BR>
KSak_6.1:>15%  dvitīyaḥ -- (vilokya) eṣa nau svāmī patrahasto rājaśāsanaṃ pratīṣyeto+mukho dṛśyate / gṛdhrabalir bhaviṣyasi śuno mukhaṃ vā drakṣyasi / (praviśya)<BR>
<BR>
KSak_6.1:>16%  śyālaḥ -- sūcaka mucyatām eṣa jālopajīvī / upapanna khalv asyāṅgulīyakasyāgamaḥ /p.200<BR>
<BR>
KSak_6.1:>17%  sūcakaḥ -- yathāvutto bhaṇati / eṣa yamasadanaṃ praviśya pratinivṛttaḥ / (iti puruṣaṃ parimuktabandhanaṃ karoti)<BR>
<BR>
KSak_6.1:>18%  puruṣaḥ -- (śyālaṃ praṇamya) bhartaḥ atha kīdṛśo ma ājīvaḥ /<BR>
KSak_6.1:>19%  eṣa bhartrāṅgulīyakamūlyasaṃmitaḥ prasādo 'pi dāpitaḥ / (iti puruṣāya svaṃ prayacchati)<BR>
<BR>
KSak_6.1:>20%  puruṣaḥ -- (sapraṇāmaṃ pratigṛhya) bhartaḥ anugṛhīto 'smi /<BR>
<BR>
KSak_6.1:>21%  sūcakaḥ -- eṣa nāmānugraho yac chūlād avatārya hastiskandhe pratiṣṭhāpitaḥ /<BR>
<BR>
KSak_6.1:>22%  jānuka -- āvutt pāritoṣikaṃ kathayati tenāṅgulīyakena bhartuḥ saṃmatena bhavitavyam iti /<BR>
<BR>
KSak_6.1:>23%  śyālaḥ -- na tasmin mahāarhaṃ ratnaṃ bhartur bahumatam iti tarkayāmi /<BR>
KSak_6.1:>24%  tasya darśanena bhartrābhimato janaḥ smṛtaḥ / muhūrtaṃ prakṛtigambhīro 'pi paryaśrunayana āsīt /<BR>
<BR>
KSak_6.1:>25%  sūcakaḥ -- sevitaṃ nāmāvuttena /<BR>
<BR>
KSak_6.1:>26%  jānuka -- nanu bhaṇa / asya kṛte mātsyikabhartur iti / (iti puruṣam asūyayā paśyati)<BR>
<BR>
KSak_6.1:>27%  puruṣaḥ -- bhaṭṭāraka ito 'rdhaṃ yuṣmākaṃ sumanomūlyaṃ bhavatu /<BR>
<BR>
KSak_6.1:>28%  jānuka -- etāvad yujyate /p.202<BR>
<BR>
KSak_6.1:>29%  śyālaḥ -- dhīvara mahattaras tvaṃ priyavayasyaka idānīṃ me saṃvṛttaḥ / kādambarīsākṣikam asmākaṃ prathamasauhṛdam iṣyate / tatśauṇḍikāpaṇam eva gacchāmaḥ /<BR>
KSak_6.1:>30%  praveśakaḥ / (tataḥ praviśaty ākāśayānena sānumatī nāmāpsarāḥ)<BR>
<BR>
KSak_6.1:>31%  sānumatī -- nirvartitaṃ mayā paryāyanirvartanīyam apsarastīrthasāṃnidhyaṃ yāvat sāhujanasyābhiṣekakāla iti sāṃpratam asya rājarṣer udantaṃ pratyakṣīkariṣyāmi /<BR>
KSak_6.1:>32%  menakāsaṃbandhena śarīrabhūtā me śakuntalā / tayā ca duhitṛnimittam ādiṣṭapūrvāsmi /<BR>
KSak_6.1:>33%  (samantād avalokya) kiṃ nu khalu ṛtūtsave 'pi nirutsavārambham iva rājakulaṃ dṛśyate /<BR>
KSak_6.1:>34%  asti me vibhavaḥ praṇidhānena sarvaṃ parijñātum /<BR>
KSak_6.1:>35%  kiṃ tu sakhyā ādaro mayā mānaiyitavyaḥ /<BR>
KSak_6.1:>36%  bhavatu / anayor evodyānapālikayos tiraskariṇīpraticchannā pārśvavartinī bhūtvopalapsye / (iti nāṭyenāvatīrya sthitā) (tataḥ praviśati cūtāṅkuram avalokayantī ceṭī / aparāca pṛṣṭhatas tasyāḥ)<BR>
<BR>
_________________________<BR>
<BR>
KSak_6.2:<1%   prathamā -- <BR>
<BR>
*     ātāṃraharitapāṇḍura jīvitasarvaṃ vasantamāsasya (yoḥ) /<BR>
*     dṛṣṭo 'si cūtakoraka ṛtumaṅgala tvāṃ prasādayāmi  // KSak_6.2 //p.206<BR>
<BR>
KSak_6.2:>37%  dvitīyā -- parabhṛtike kim ekākinī mantrayase /<BR>
<BR>
KSak_6.2:>38%  prathamā -- madhukarike cūtakalikāṃ dṛṣṭvonmattā parabhṛtikā bhavati /<BR>
<BR>
KSak_6.2:>39%  dvitīyā -- (saharṣaṃ tvarayopagamya) katham upasthito madhumāsaḥ /<BR>
<BR>
KSak_6.2:>40%  prathamā -- madhukarike tavedānīṃ kāla eṣa madavibhramagītānām /<BR>
<BR>
KSak_6.2:>41%  dvitīyā -- sakhi avalambasva māṃ yāvad agrapādasthitā bhūtvā cūtakalikāṃ gṛhītvā kāmadevārcanaṃ karomi /<BR>
<BR>
KSak_6.2:>42%  prathamā -- yadi mama api khalv ardham arcanaphalasya /<BR>
<BR>
_________________________<BR>
<BR>
KSak_6.3:<1%   dvitīyā -- akathite 'py etat saṃpadyate yata ekam eva nau jīvītaṃ dvidhāsthitaṃ śarīram / (sakhīm avalambya sthitā cūtāṅkuraṃ gṛhṇāti)<BR>
KSak_6.3:<2%   aye apratibuddho 'pi cūtaprasavo 'tra bandhanabhaṅgasurabhir bhavati (iti kapotahastakaṃ kṛtvā)<BR>
<BR>
*     tvam asi mayā cūtāṅkura dattaḥ kāmāya gṛhītadhanuṣe /<BR>
*     pathikajanayuvatilakṣyaḥ pañcābhyadhikaḥ śaro bhava  // KSak_6.3 //<BR>
<BR>
KSak_6.3:>1%   (iti cūtāṅkuraṃ kṣipati) (praviśya paṭīkṣepeṇa kupitaḥ) / p.206<BR>
<BR>
KSak_6.3:>2%   kañcukī -- mā tāvad anātmajñe / devena pratiṣiddhe vasantotsave tvam āṃrakalikābhaṅgaṃ kim ārabhase /<BR>
KSak_6.3:>3%   ubhe (bhīte) prasīdatv āryaḥ / agṛhītārthe āvām /<BR>
<BR>
_________________________<BR>
<BR>
KSak_6.4:<1%   kañcukī -- na kila śrutaṃ yuvābhyāṃ yad vāsantikais tarubhir api devasya śāsanaṃ pramāṇīkṛtaṃ tadāśrayibhiḥ patribhiś ca / tathā hi --<BR>
<BR>
*     cūtānāṃ ciranirgatā api kalikā badhnāti na svaṃ rajaḥ<BR>
*     saṃnaddhaṃ yad api sthitaṃ kurabakaṃ tat korakāvasthayā /<BR>
*     kaṇṭheṣu skhalitaṃ gate 'pi śiśire puṃskokilānāṃ rutam<BR>
*     śaṅke saṃharati smaro 'pi cakitas tūṇārdhakṛṣṭaṃ śaram  // KSak_6.4 //<BR>
<BR>
KSak_6.4:>4%   sanumatī -- nāsti saṃdehaḥ / mahāprabhāvo rājarṣiḥ /<BR>
<BR>
KSak_6.4:>5%   prathamā -- ārya kati divasāny āvayor mitrāvasunā rāṣṭriyeṇa bhaṭṭinīpādamūlaṃ preṣitayoḥ / atra ca nau pramadavanasya pālanakarma samarpitam / tadāgantukatayāśrutapūrva āvābhyām eṣa vṛttāntaḥ /<BR>
<BR>
KSak_6.4:>6%   kañcukī -- bhavatu / na punar evaṃ pravartitavyam /<BR>
<BR>
KSak_6.4:>7%   ubhe -- ārya kautūhalaṃ nau / yady anena janena śrotavyaṃ kathayatv āryaḥ kiṃ nimittaṃ bhartrā vasantotsavaḥ pratiṣiddhaḥ / p.208<BR>
<BR>
KSak_6.4:>8%   sānumatī -- utsavapriyāḥ khalu manuṣyāḥ / guruṇā kāraṇena bhavitavyam /<BR>
<BR>
KSak_6.4:>9%   kañcukī -- bahulībhūtam etat kiṃ na kathyate / kim atrabhavatyo karṇapathaṃ nāyātaṃ śakuntalāpratyādeśakaulīnam /<BR>
<BR>
KSak_6.4:>10%  ubhe -- śrutaṃ rāṣṭriyamukhād yāvad aṅgulīyakadarśanam /<BR>
<BR>
_________________________<BR>
<BR>
KSak_6.5:<1%   kañcukī -- tena hy alpaṃ kathayitavyam /<BR>
KSak_6.5:<2%   yadaiva khalu svāṅgulīyakadarśanād anusmṛtaṃ devena satyamūḍhapūrvā me tatrabhavatī rahasi śakuntalā mohāt pratyādiṣṭeti tadāprabhṛty eva paścāt tāpam upagato devaḥ / tathā hi --<BR>
<BR>
*     ramyaṃ dveṣṭi yathā purā prakṛtibhir na pratyahaṃ sevyate<BR>
*     śayyāprāntavivartanair vigamayaty unnidra eva kṣapāḥ /<BR>
*     dākṣiṇyena dadāti vācam ucitām antaḥpurebhyo yadā gotreṣu<BR>
*     skhalitas tadā bhavati ca vrīḍāvilakṣaś ciram  // KSak_6.5 //<BR>
<BR>
KSak_6.5:>1%   sānumatī -- priyaṃ me /<BR>
<BR>
KSak_6.5:>2%   kañcukī -- asmāt prabhavato vaimanasyād utsavaḥ pratyākhyātaḥ /<BR>
<BR>
KSak_6.5:>3%   ubhe -- yujyate / (nepathye)<BR>
KSak_6.5:>4%   etu etu bhavān /<BR>
<BR>
KSak_6.5:>5%   kañcukī -- (karṇaṃ dattvā) aye / ita evābhivartate devaḥ / svakarmānuṣṭhīyatām /<BR>
<BR>
KSak_6.5:>6%   ubhe -- tathā /p.210<BR>
KSak_6.5:>7%   (tataḥ praviśati paścāttāpasadṛśaveṣo rājā vidūṣakaḥ pratīhārī ca /<BR>
<BR>
KSak_6.5:>8%   kañcukī -- (rājānam avalokya) aho sarvāsv avasthāsu ramaṇīyatvam ākṛtiviśeṣāṇām / evam utsuko 'pi priyadarśane devaḥ / tathā hi --<BR>
<BR>
_________________________<BR>
<BR>
*     pratyādiṣṭaviśeṣamaṇḍanavidhir vāmaprakoṣṭhārpitam<BR>
*     bibhratkāñcanam ekam eva valayaṃ śvāsoparaktādharaḥ /<BR>
*     cintājāgaraṇapratāntanayanas tejoguṇād ātmanaḥ<BR>
*     saṃskārollikhito mahāmaṇir iva kṣīṇo 'pi nālakṣyate  // KSak_6.6 //<BR>
<BR>
KSak_6.6:>9%   sānumatī -- (rājānaṃ dṛṣṭvā) sthāne khalu pratyādeśavimānitā apy asya kṛte śakuntalā klāmyati /<BR>
<BR>
_________________________<BR>
<BR>
KSak_6.7:<1%   rājā -- (dhyānamandaṃ parikramya)<BR>
<BR>
*     prathamaṃ sāraṅgākṣyā priyayā pratibodhyamānam api suptam /<BR>
*     anuśayaduḥkhāya idaṃ hatahṛdayaṃ saṃprati vibuddham  // KSak_6.7 //<BR>
<BR>
KSak_6.7:>1%   sānumatī -- nanv īdeśāni tapasvinyā bhāgadheyāni /<BR>
<BR>
KSak_6.7:>2%   vidūṣaka -- (apavārya) laṅghita eṣa bhūyo 'pi śakuntalāvyādhinā / na jāne kathaṃ cikitsitavyo bhaviṣyatīti /p.212<BR>
<BR>
KSak_6.7:>3%   kañcukī -- (upagamya) jayatu jayatu devaḥ / mahārāja pratyavekṣitāḥ pramadavanabhūmayaḥ yathākāmam adhyāstāṃ vinodasthānāni mahārājaḥ /<BR>
<BR>
KSak_6.7:>4%   rājā -- vetravati madvacanād amātyam āryapiśunaṃ brūhi / ciraprabodhān na saṃbhāvitam asmābhir adya dharmāsanam adhyāsitum / yat pratyavekṣitaṃ paurakāryam āryeṇa tat patram āropya dīyatām iti /<BR>
<BR>
KSak_6.7:>5%   pratīhārī -- yad deva ājñāpayati / (iti niṣkrāntā)<BR>
<BR>
KSak_6.7:>6%   rājā -- vātāyana tvam api svaṃ niyogam aśūnyaṃ kuru /<BR>
<BR>
KSak_6.7:>7%   kañcukī -- yad ājñāpayati devaḥ / (iti niṣkrāntaḥ)<BR>
<BR>
KSak_6.7:>8%   vidūṣakaḥ -- kṛtaṃ bhavatā nirmakṣikam / sāṃprataṃ śiśirātapachedaramaṇīye 'smin pramadavanoddeśa ātmānaṃ ramayiṣyasi /<BR>
<BR>
_________________________<BR>
<BR>
KSak_6.8:<1%   rājā -- vayasya yad ucyate randhropanipātino 'narthā iti tad vyabhicāri vacaḥ / kutaḥ -- p.214<BR>
<BR>
*     munisutāpraṇayasmṛtirodhinā<BR>
*     mama ca muktam idaṃ tamasā manaḥ /<BR>
*     manasijena sakhe prahariṣyatā<BR>
*     dhanuṣi cūtaśaraś ca niveśitaḥ  // KSak_6.8 //<BR>
<BR>
KSak_6.8:>9%   vidūṣaka -- tiṣṭha tāvat / anena daṇḍakakāṣṭhena kandarpabāṇaṃ nāśayiṣyāmi / (iti daṇḍakāṣṭham udyamya cūtāṅkuraṃ pātayitum icchati)<BR>
<BR>
KSak_6.8:>10%  rājā -- (sasmitam) bhavatu / dṛṣṭaṃ brahmavarcasam / sakhe kvopaviṣṭaḥ priyāyāḥ kiṃcid+anukāriṇīṣu latāsu dṛṣṭiṃ vilobhayāmi /<BR>
<BR>
KSak_6.8:>11%  viṣūṣaka -- nanv āsannaparicārikā caturikā bhavatā saṃdiṣṭā / mādhavīmaṇḍapa imāṃ velām ativāhayiṣye /<BR>
KSak_6.8:>12%  tatra me citraphalakagatāṃ svahastalikhitāṃ tatrabhavatyāḥ śakuntalāyāḥ pratikṛtim ānaya iti /<BR>
<BR>
KSak_6.8:>13%  rājā -- īdṛśaṃ hṛdayavinodanasthānam / tat tam eva mārgam ādeśaya /<BR>
<BR>
KSak_6.8:>14%  vidūṣaka -- ita ito bhavān / (ubhau parikramataḥ / sānumaty anugacchati)<BR>
<BR>
KSak_6.8:>15%  vidūṣaka -- eṣa maṇiśilāpaṭṭakasanātho mādhavīmaṇḍapa upahāraramaṇīyatayā niḥsaṃśayaṃ svāgateneva nau pratīcchati / tat praviśya niṣīdatu bhavān / (ubhau praveśaṃ kṛtvopaviṣṭau)<BR>
<BR>
KSak_6.8:>16%  sānumatī -- latāsaṃśritā drakṣyāmi tāvat sakhyāḥ pratikṛtam / tatas tasyai bhartur bahumukham anurāgaṃ nivedayiṣyāmi / (iti tathā kṛtvā sthitā)p.216<BR>
<BR>
KSak_6.8:>17%  rājā -- sakhe sarvam idānīṃ smarāmi śakuntalāyāḥ prathamavṛttāntam / kathitavān asmi bhavate ca /<BR>
KSak_6.8:>18%  sa bhavān pratyādeśavelāyāṃ matsamīpagato nāsīt /<BR>
KSak_6.8:>19%  pūrvam api na tvayā kadācit saṃkīrtitaṃ tatrabhavatyā nāma / kaccid aham iva vismṛtavān asi tvam /<BR>
<BR>
KSak_6.8:>20%  vidūṣaka -- na vismarāmi / kiṃ tu sarvaṃ kathayitvāvasāne punas tvayā parihāsavijalpa eṣa na bhūtārtha ity ākhyātam /<BR>
KSak_6.8:>21%  mayā api mṛtpiṇḍabuddhinā tathaiva gṛhītam / athavā bhavitavyatā khalu balavatī /<BR>
<BR>
KSak_6.8:>22%  sānumatī -- evaṃ nv idam /<BR>
<BR>
KSak_6.8:>23%  rājā -- (dhyātvā) sakhe trāyasva mām /<BR>
<BR>
KSak_6.8:>24%  vidūṣaka -- bhoḥ kim etat / anupapannaṃ khalv īdṛśaṃ tvayi / kadā api satpuruṣāḥ śokavāstavyā na bhavanti / nanu pravāte 'pi niṣkampā girayaḥ /<BR>
<BR>
_________________________<BR>
<BR>
KSak_6.9:<1%   rājā -- vayasya nirākaraṇaviklavāyāḥ priyāyāḥ samavasthām anusmṛtya balavadaśaraṇo 'smi / sā hi --<BR>
<BR>
*     itaḥ pratyādeśāt svajanam anugantuṃ vyavasitā<BR>
*     sthitā tiṣṭha ity uccair vadati guruśiṣye gurusame /<BR>
*     punar dṛṣṭiṃ bāṣpaprasarakaluṣām arpitavatī<BR>
*     mayi krūre yat tat saviṣam iva śalyaṃ dahati mām  // KSak_6.9 //p.218<BR>
<BR>
KSak_6.9:>1%   sānumatī -- aho / īdṛśī svakāryaparatā / asya saṃtāpenāhaṃ rame /<BR>
<BR>
KSak_6.9:>2%   vidūṣaka -- bhoḥ asti me tarkaḥ kenāpi tatrabhavatyākāśacāriṇī nīteti /<BR>
<BR>
KSak_6.9:>3%   rājā -- kaḥ patidevatām anyaḥ parāmarṣṭum utsaheta / menakā kila sakhyās te janmapratiṣṭheti śrutavān asmi / tatsahacāriṇībhiḥ sakhī te hṛteti me hṛdayam āśaṅkate /<BR>
<BR>
KSak_6.9:>4%   sānumatī -- saṃmohaḥ khalu vismayanīyo na pratibodhaḥ /<BR>
<BR>
KSak_6.9:>5%   vidūṣaka -- yady evam asti khalu samāgamaḥ kālena tatrabhavatyā /<BR>
<BR>
KSak_6.9:>6%   rājā -- katham iva /<BR>
<BR>
KSak_6.9:>7%   vidūṣaka -- na khalu mātāpitarau bhartṛviyogaduḥkhitāṃ duhitaraṃ ciraṃ draṣṭuṃ pārayataḥ /<BR>
<BR>
_________________________<BR>
<BR>
KSak_6.10:<1%  rājā -- vayasya /<BR>
<BR>
*     svapno nu māyā nu matibhramo nu<BR>
*     kliṣṭaṃ nu tāvat phalam eva puṇyam /<BR>
*     asaṃnivṛttyai tad atītam ete<BR>
*     manorathā nāma taṭaprapātāḥ  // KSak_6.10 //p.220<BR>
<BR>
KSak_6.10:>8%  vidūṣaka -- maivam / nanv+aṅgulīyakam eva nidarśanam avaśyaṃ bhāvyacintanīyaḥ samāgamo bhavatīti /<BR>
<BR>
_________________________<BR>
<BR>
KSak_6.11:<1%  rājā -- (aṅgulīyakaṃ vilokya) aye idaṃ tāvad asulabhasthānabhraṃśi śocanīyam /<BR>
<BR>
*     tava sucaritam aṅgulīya nūnaṃ<BR>
*     pratanu mameva vibhāvyate phalena /<BR>
*     aruṇanakhamanoharāsu tasyāś<BR>
*     cyutam asi labdhapadaṃ yad aṅgulīṣu  // KSak_6.11 //<BR>
<BR>
KSak_6.11:>1%  sānumatī -- yady anyahastagataṃ bhavet satyam eva śocanīyaṃ bhavet /<BR>
<BR>
KSak_6.11:>2%  vidūṣaka -- bhoḥ iyaṃ nāmamudrā kenodghātena tatrabhavatyā hastābhyāsaṃ prāpitā /<BR>
<BR>
KSak_6.11:>3%  sānumatī -- mama api kautūhalenākārita eṣaḥ /<BR>
<BR>
KSak_6.11:>4%  rājā -- śrūyatām / svanagarāya prasthitaṃ māṃ priyā sabāṣpam āha kiyaccireṇāryaputraḥ pratipattiṃ dāsyatīti /<BR>
<BR>
KSak_6.11:>5%  vidūṣaka -- tatas tataḥ /<BR>
<BR>
_________________________<BR>
<BR>
KSak_6.12:<1%  rājā -- paścād imāṃ mudrāṃ tadaṅgulau niveśayatā mayā pratyabhihitā /<BR>
<BR>
*     ekaikam atra divase divase madīyaṃ<BR>
*     nāmākṣaraṃ gaṇaya gacchasi yāvad antam /<BR>
*     tāvat priye madavarodhagṛhapraveśaṃ<BR>
*     netā janas tava samīpam upaiṣyatīti  // KSak_6.12 //<BR>
<BR>
KSak_6.12:>6%  tac ca dāruṇātmanā mayā mohān nānuṣṭhitam /<BR>
<BR>
KSak_6.12:>7%  sānumatī -- ramaṇīyaḥ khalv avadhir vidhinā visaṃvāditaḥ /<BR>
<BR>
KSak_6.12:>8%  vidūṣaka -- atha kathaṃ dhīvarakalpitasya rohitamatsyasyodarābhyantara āsīt /<BR>
<BR>
KSak_6.12:>9%  rājā -- śacītīrthaṃ vandamānāyāḥ sakhyās te hastād gaṅgāsrotasi paribhraṣṭam /<BR>
<BR>
KSak_6.12:>10% vidūṣaka -- yujyate /<BR>
<BR>
KSak_6.12:>11% sānumatī -- ata eva tapasvinyāḥ śakuntalāyā adharmabhīror asya rājarṣeḥ pariṇaye saṃdeha āsīt /<BR>
KSak_6.12:>12% athavedṛśo 'nurāgo 'bhijñānam apekṣate / katham ivaitat /<BR>
<BR>
KSak_6.12:>13% rājā -- upālapsye tāvad idam aṅgulīyakam /<BR>
<BR>
KSak_6.12:>14% vidūṣaka -- (ātmagatam) gṛhīto 'nena panthā unmattānām /<BR>
<BR>
_________________________<BR>
<BR>
KSak_6.13:<1%  rājā -- <BR>
<BR>
*     kathaṃ nu taṃ bandhurakomalāṅguliṃ<BR>
*     karaṃ vihāyāsi nimagnam ambhasi / <BR>
athavā /<BR>
*     acetanaṃ nāma guṇaṃ na lakṣayen<BR>
*     mayaiva kasmād avadhīritā priyā  // KSak_6.13 //<BR>
<BR>
KSak_6.13:>1%  vidūṣaka -- (ātmagatam) kathaṃ bubhukṣayā khāditavyo 'smi /<BR>
KSak_6.13:>2%  rājā  priye akāraṇaparityāgānuśayataptahṛdayas tāvad anukampyatām ayaṃ janaḥ punardarśanena /<BR>
KSak_6.13:>3%  (praviśyāpaṭīkṣepeṇa citraphalakahastā)<BR>
<BR>
KSak_6.13:>4%  caturikā -- iyaṃ citragatā bhaṭṭinī / (iti citraphalakaṃ darśayati)<BR>
<BR>
KSak_6.13:>5%  vidūṣaka -- (vilokya) sādhu vayasya / madhurāvasthānadarśanīyo bhāvānupraveśaḥ / skhalatīva me dṛṣṭir nimnonnatapradeśeṣu /<BR>
<BR>
KSak_6.13:>6%  sānumatī -- aho eṣā rājarṣer nipuṇatā / jāne sakhy agrato me vartata iti /p.226<BR>
<BR>
_________________________<BR>
<BR>
KSak_6.14:<1%  rājā -- <BR>
<BR>
*     yad yat sādhu na citre syāt kriyate tat tad anyathā /<BR>
*     tathāpi tasyā lāvaṇyaṃ rekhayā kiṃcid anvitam  // KSak_6.14 //<BR>
<BR>
KSak_6.14:>7%  sānumatī -- sadṛśam etat paścāt+tāpaguroḥ snehasyānavalepasya ca /<BR>
<BR>
KSak_6.14:>8%  vidūṣaka -- bhoḥ idānīṃ tisras tatrabhavatyo dṛśyante / sarvāś ca darśanīyāḥ /<BR>
KSak_6.14:>9%  katamātra tatrabhavatī śakuntalā /<BR>
<BR>
KSak_6.14:>10% sānumatī -- anabhijñaḥ khalv īdṛśasya rūpasya moghadṛṣṭir ayaṃ janaḥ /<BR>
<BR>
KSak_6.14:>11% rājā -- tvaṃ tāvat katamāṃ tarkayasi /<BR>
<BR>
KSak_6.14:>12% vidūṣaka -- tarkayāmi yaiṣā śithilabandhanodvāntakusumena keśāntenodbhinnasvedabindunā vadanena viśeṣato 'pasṛtābhyāṃ bāhubhyām avasekasnigdhataruṇapallavasya cūtapādapasya pārśva īṣatpariśrāntevālakṣitā sā śakuntalā / itare sakhyāv iti /<BR>
<BR>
_________________________<BR>
<BR>
KSak_6.15:<1%  rājā -- nipuṇo bhavān / asty atra me bhāvacihnam /<BR>
<BR>
*     svinnāṅguliviniveśo rekhāprānteṣu dṛśyate malinaḥ /<BR>
*     aśru ca kapolapatitaṃ dṛśyam idaṃ varṇikocchvāsāt  // KSak_6.15 //p.228<BR>
<BR>
KSak_6.15:>1%  caturike ardhalikhitam etad vinodasthānam / gaccha / vartikāṃ tāvad ānaya /<BR>
<BR>
KSak_6.15:>2%  caturikā -- ārya mādhavya avalambasva citraphalakaṃ yāvad āgacchāmi /<BR>
<BR>
_________________________<BR>
<BR>
KSak_6.16:<1%  rājā  (niḥśvasya)<BR>
<BR>
*     sākṣāt priyām upagatām apahāya pūrvaṃ citrārpitāṃ punar imāṃ bahu manyamānaḥ /<BR>
*     srotovahāṃ pathi nikāmajalām atītya jātaḥ sakhe praṇayavān mṛgatṛṣṇikāyām  // KSak_6.16 //<BR>
<BR>
KSak_6.16:>3%  vidūṣaka -- (ātmagatam) eṣo 'trabhavān nadīm atikramya mṛgatṛṣṇikāṃ saṃkrāntaḥ / (prakāśam) bhoḥ aparaṃ kim atra lekhitavyam /<BR>
<BR>
_________________________<BR>
<BR>
KSak_6.17:<1%  rājā -- śrūyatām --<BR>
<BR>
*     kāryā saikatalīnahaṃsamithunā srotovahā mālinī<BR>
*     pātās tām abhito niṣaṇṇahariṇā gaurīguroḥ pāvanāḥ /<BR>
*     śākhālambitavalkalasya ca taror nirmātum icchāmy adhaḥ<BR>
*     śṛṅge kṛṣṇamṛgasya vāmanayanaṃ kaṇḍūyamānāṃ mṛgīm  // KSak_6.17 //p.230<BR>
<BR>
KSak_6.17:>1%  vidūṣaka -- (ātmagatam) yathāhaṃ paśyāmi pūritavyam anena citraphalakaṃ lambakūrcānāṃ tāpasānāṃ kadambaiḥ /<BR>
KSak_6.17:>2%  rājā vayasya anyac ca / śakuntalāyāḥ prasādhanam abhipretam atra vismṛtam asmābhiḥ /<BR>
<BR>
KSak_6.17:>3%  vidūṣaka -- kim iva /<BR>
<BR>
KSak_6.17:>4%  sānumatī -- vanavāsasya saukmāryasya vinayasya ca yat sadṛśaṃ bhaviṣyati /<BR>
<BR>
_________________________<BR>
<BR>
KSak_6.18:<1%  rājā --<BR>
<BR>
*     kṛtaṃ na karṇārpitabandhanaṃ sakhe śirīṣam āgaṇḍavilambikesaram /<BR>
*     na vā śaraccandramarīcikomalaṃ mṛṇālasūtraṃ racitaṃ stanāntare  // KSak_6.18 //<BR>
<BR>
KSak_6.18:>5%  vidūṣaka -- bhoḥ kiṃ nu tatrabhavatī raktakuvalayapallavaśobhināgrahastena mukham avārya cakitacakiteva sthitā / (sāvadhānaṃ nirūpya dṛṣṭvā)<BR>
KSak_6.18:>6%  āḥ eṣa dāsyāḥ putraḥ kusumarasapāṭaccaras tatrabhavatyā vadanakamalam abhilaṅghate madhukaraḥ /<BR>
<BR>
KSak_6.18:>7%  rājā -- nanu vāryatām eṣa dhṛṣṭaḥ /p.232<BR>
<BR>
KSak_6.18:>8%  vidūṣaka -- bhavān evāvinītānāṃ śāsitāsya vāraṇe prabhaviṣyati /<BR>
<BR>
_________________________<BR>
<BR>
KSak_6.19:<1%  rājā -- yujyate / ayi bhoḥ kusumalatāpriyātithe kim atra paripatanakhedam anubhavasi /<BR>
<BR>
*     eṣā kusumaniṣaṇṇā tṛṣitā api satī bhavantam anuraktā<BR>
*     pratipālayati madhukarī na khalu madhu vinā tvayā pibati  // KSak_6.19 //<BR>
<BR>
KSak_6.19:>1%  sānumatī -- adyābhijātaṃ khalv eṣa vāritaḥ /<BR>
<BR>
KSak_6.19:>2%  vidūṣaka -- pratiṣiddhā api vāmaiṣā jātiḥ /<BR>
<BR>
_________________________<BR>
<BR>
KSak_6.20:<1%  rājā -- evaṃ bho na me śāsane tiṣṭhasi / śrūyatāṃ tarhi saṃprati /<BR>
<BR>
*     akliṣṭabālatarupallavalobhanīyam<BR>
*     pītaṃ mayā sadayam eva ratotsaveṣu /<BR>
*     bimbādharaṃ spṛśasi ced bhramara priyāyās<BR>
*     tvāṃ kārayāmi kamalodarabandhanastham  // KSak_6.20 //p.234<BR>
<BR>
KSak_6.20:>3%  vidūṣaka -- evaṃ tīkṣṇadaṇḍasya kiṃ na bheṣyati / (prahasya / ātmagatam)<BR>
KSak_6.20:>4%  eṣa tāvad unmattaḥ / aham apy etasya saṅgenedṛśavarṇa iva saṃvṛttaḥ / (prakāśam)<BR>
KSak_6.20:>5%  bhoḥ citraṃ khalv etat /<BR>
<BR>
KSak_6.20:>6%  rājā -- kathaṃ citram /<BR>
<BR>
KSak_6.20:>7%  sānumatī -- aham apīdānīm avagatārthā / kiṃ punar yathālikhitānubhāvy eṣaḥ /<BR>
<BR>
_________________________<BR>
<BR>
KSak_6.21:<1%  rājā -- vayasya kim idam anuṣṭhitaṃ paurobhāgyam /<BR>
<BR>
*     darśanasukham anubhavataḥ sākṣād iva tanmayena hṛdayena /<BR>
*     smṛtikāriṇā tvayā me punar api citrīkṛtā kāntā  // KSak_6.21 //<BR>
<BR>
KSak_6.21:>1%  (iti bāṣpaṃ viharati)<BR>
<BR>
KSak_6.21:>2%  sānumatī -- pūrvāparavirodhy apūrva eṣa virahamārgaḥ /<BR>
<BR>
_________________________<BR>
<BR>
KSak_6.22:<1%  rājā -- vayasya katham evam aviśrāntaduḥkham anubhavāmi /<BR>
<BR>
*     prajāgarāt khilībhūtas tasyāḥ svapne samāgamaḥ /<BR>
*     bāṣpas tu na dadāty enāṃ draṣṭuṃ citragatām api  // KSak_6.22 //p.236<BR>
<BR>
KSak_6.22:>3%  sānumatī -- sarvathā pramārjitaṃ tvayā pratyādeśaduḥkhaṃ śakuntalāyāḥ / (praviśya)<BR>
<BR>
KSak_6.22:>4%  caturikā -- jayatu bhartā / vartikākaraṇḍakaṃ gṛhītvetomukhaṃ prasthitāsmi /<BR>
<BR>
KSak_6.22:>5%  rājā -- kiṃ ca /<BR>
<BR>
KSak_6.22:>6%  caturikā -- sa me hastād antarā taralikādvitīyayā devyā vasumatyāham evāryaputrasyopaneṣyāmīti sabalātkāraṃ gṛhītaḥ /<BR>
<BR>
KSak_6.22:>7%  vidūṣaka -- diṣṭyā tvaṃ muktā /<BR>
<BR>
KSak_6.22:>8%  caturikā -- yāvad devyā viṭapalagnam uttarīyaṃ taralikā mocayati tāvan mayā nirvāhita ātmā /<BR>
<BR>
KSak_6.22:>9%  rājā -- vayasya upasthitā devī bahumānagarvitā ca / bhavān imāṃ pratikṛtiṃ rakṣatu /<BR>
<BR>
KSak_6.22:>10% vidūṣaka -- ātmānam iti bhaṇa / (citraphalakam ādāyotthāya ca) yadi bhavān antaḥpurakūṭavāgurāto mokṣyate tadā māṃ meghapratichande prāsāde śabdāyaya / (iti drutapadaṃ niṣkrāntaḥ)<BR>
<BR>
KSak_6.22:>11% sānumatī -- anyasaṃkrāntahṛdayo 'pi prathamasaṃbhāvanām apekṣate / atiśithilasauhārda idānīm eṣaḥ /<BR>
KSak_6.22:>12% (praviśya patrahastā)<BR>
<BR>
KSak_6.22:>13% pratīhārī -- jayatu jayatu devaḥ /p.238<BR>
<BR>
KSak_6.22:>14% rājā -- vetravati na khalv antarā dṛṣṭā tvayā devī /<BR>
<BR>
KSak_6.22:>15% pratīhārī -- athakim / patrahastāṃ māṃ prekṣya pratinivṛttā /<BR>
<BR>
KSak_6.22:>16% rājā -- kāryajñā kāryoparodhaṃ me pariharati /<BR>
<BR>
KSak_6.22:>17% pratīhārī -- deva amātyo vijñāpayati / arthajātasya gaṇanābahulatayaikam eva paurakāryam avekṣitaṃ tad devaḥ patrārūḍhaṃ pratyakṣīkarotv iti /<BR>
<BR>
KSak_6.22:>18% rājā -- itaḥ patraṃ darśaya / (pratihāry upanayati)<BR>
<BR>
KSak_6.22:>19% rājā -- (anuvācya) katham / samudravyavahārī sārthavāho dhanamitro nāma nauvyasane vipannaḥ / anapatyaś ca kila tapasvī /<BR>
KSak_6.22:>20% rājagāmī tasyārthasaṃcaya ity etad amātyena likhitam / kaṣṭaṃ khalv anapatyatā /<BR>
KSak_6.22:>21% vetravati bahudhanatvād bahupatnīkena tatrabhavatā bhavitavyam /<BR>
KSak_6.22:>22% vicāryatāṃ yadi kācid āpannasattvā tasya bhāryāsu syāt /<BR>
<BR>
KSak_6.22:>23% pratīhārī -- deva idānīm eva sāketakasya śreṣṭhino duhitā nirvṛttapuṃsavanā jāyāsya śrūyate /<BR>
<BR>
KSak_6.22:>24% rājā -- nanu garbhaḥ pitryaṃ riktham arhati / gaccha / evam amātyaṃ brūhi /<BR>
<BR>
KSak_6.22:>25% pratīhārī -- yad deva ājñāpayati / (iti prasthitā)<BR>
<BR>
KSak_6.22:>26% rājā -- ehi tāvat /<BR>
<BR>
KSak_6.22:>27% pratīhārī -- iyam asmi /<BR>
<BR>
_________________________<BR>
<BR>
KSak_6.23:<1%  rājā -- kim anena saṃtatir asti nāstīti /<BR>
<BR>
*     yena yena viyujyante prajāḥ snigdhena bandhunā /<BR>
*     sa sa pāpād ṛte tāsāṃ duṣyanta iti ghuṣyatām  // KSak_6.23 //p.240<BR>
<BR>
KSak_6.23:>1%  pratīhārī -- evaṃ nāma ghoṣayitavyam /<BR>
KSak_6.23:>2%  (niṣkramya / punaḥ praviṣya) kāle praviṣṭam ivābhinanditaṃ devasya śāsanam /<BR>
<BR>
KSak_6.23:>3%  rājā -- (dīrgham uṣṇaṃ ca niḥśvasya) evaṃ bhoḥ saṃtatichedaniravalambānāṃ kulānāṃ mūlapuruṣāvasāne saṃpadaḥ param upatiṣṭhante / mama apy ante puruvaṃśaśriya eṣa eva vṛttāntaḥ /<BR>
<BR>
KSak_6.23:>4%  pratīhārī -- pratihatam amaṅgalam /<BR>
<BR>
KSak_6.23:>5%  rājā -- dhin mām upasthitaśreyo 'vamāninam /<BR>
<BR>
KSak_6.23:>6%  sānumatī -- asaṃśayaṃ sakhīm eva hṛdaye kṛtvā nindito 'nenātmā /<BR>
<BR>
_________________________<BR>
<BR>
KSak_6.24:<1%  rājā -- <BR>
<BR>
*     saṃropite 'py ātmani dharmapatnī tyaktā mayā nāma kulapratiṣṭhā /<BR>
*     kalpiṣyamāṇā mahate phalāya vasuṃdharā kāla ivoptabījā  // KSak_6.24 //<BR>
<BR>
KSak_6.24:>7%  sānumatī -- aparichinnedānīṃ te saṃtatir bhaviṣyati /<BR>
<BR>
KSak_6.24:>8%  caturikā -- (janāntikam) aye anena sārvavāhavṛttāntena dviguṇodvego bhartā / enam āśvāsayituṃ meghapratichandād āryaṃ mādhavyaṃ gṛhītvāgaccha /<BR>
<BR>
KSak_6.24:>9%  pratīhārī -- suṣṭhu bhaṇasi / (iti niṣkrāntā)<BR>
<BR>
_________________________<BR>
<BR>
KSak_6.25:<1%  rājā -- aho duṣyantasya saṃśayam ārūḍhāḥ piṇḍabhājaḥ / kutaḥ /<BR>
<BR>
*     asmāt paraṃ bata yathāśruti saṃbhṛtāni<BR>
*     ko naḥ kule nivapanāni niyacchatīti /<BR>
*     nūnaṃ prasūtivikalena mayā prasiktam<BR>
*     dautāśruśeṣam udakaṃ pitaraḥ pibanti  // KSak_6.25 // <BR>
<BR>
KSak_6.25:>1%  (iti moham upagataḥ)<BR>
<BR>
KSak_6.25:>2%  caturikā -- (sasaṃbhramam avalokya) samāśvasitu samāśvasitu bhartā /<BR>
<BR>
KSak_6.25:>3%  sānumatī -- hā dhig ghā dhik / sati khalu dīpe vyavadhānadoṣeṇaiṣo 'ndhakāradoṣam anubhavati /<BR>
KSak_6.25:>4%  aham idānīm eva nirvṛtaṃ karomi /<BR>
KSak_6.25:>5%  athavā śrutaṃ mayā śakuntalāṃ samāśvāsayantyā mahāindrajananyā mukhād yajñabhāgotsukā devā eva tathānuṣṭhāsyanti yathācireṇa dharmapatnīṃ bhartābhinandiṣyatīti /<BR>
KSak_6.25:>6%  tad yuktam etaṃ kālaṃ pratipālayitum / yāvad anena vṛttāntena priyasakhīṃ samāśvāsayāmi /<BR>
KSak_6.25:>7%  (nepathye) abrahmaṇyam /<BR>
<BR>
KSak_6.25:>8%  rājā -- (pratyāgataḥ / karṇaṃ dattvā) aye mādhavyasya ivārtasvaraḥ / kaḥ ko tra bhoḥ / (praviśya)<BR>
<BR>
KSak_6.25:>9%  pratīhārī -- (sasaṃbhramam) paritrāyatāṃ devaḥ saṃśayagataṃ vayasyam /<BR>
<BR>
KSak_6.25:>10% rājā -- kenāttagandho māṇavakaḥ /<BR>
<BR>
KSak_6.25:>11% pratīhārī -- adṛṣṭarūpeṇa kenāpi sattvenātikramya meghapraticchandasya prāsādasyāgrabhūmim ārophitaḥ /<BR>
<BR>
_________________________<BR>
<BR>
KSak_6.26:<1%  rājā -- (utthāya) mā tāvat / mama api sattvair abhibhūyante gṛhāḥ / atha vā /<BR>
<BR>
*     ahany ahany ātmana eva tāvaj jñātuṃ pramādaskhalitaṃ na śakyam /<BR>
*     prajāsu kaḥ ke pathā prayāti ity aśeṣato veditum asti śaktiḥ  // KSak_6.26 // (nepathye) bho vayasya avihā avihā /<BR>
<BR>
KSak_6.26:>12% rājā -- (gatibhedena parikrāman) sakhe na bhetavyam / (nepathye)<BR>
KSak_6.26:>13% (punas tad eva paṭhitvā) kathaṃ na bheṣyāmi / eṣa māṃ ko 'pi pratyavanataśirodharam ikṣum iva tribhaṅgaṃ karomi /<BR>
<BR>
KSak_6.26:>14% rājā -- (sadṛṣṭikṣepam) dhanus tāvat / (praviśya śārṅgahastā)<BR>
<BR>
_________________________<BR>
<BR>
KSak_6.27:<1%  yavanī -- bhartaḥ etad hastāvāpasahitaṃ śarāsanam /<BR>
KSak_6.27:<2%  (rājā saśaraṃ dhanur ādatte)<BR>
<BR>
KSak_6.27:<3%  (nepathye) <BR>
<BR>
*     eṣa tvām abhinavakaṇṭhaśoṇitārthī<BR>
*     śārdūlaḥ paśum iva hanmi ceṣṭamānam /<BR>
*     ārtānāṃ bhayam apanetum āttadhanvā<BR>
*     duṣyantas tava śaraṇaṃ bhavatv idānīm  // KSak_6.27 //p.246<BR>
<BR>
KSak_6.27:>1%  rājā -- (saroṣam) kathaṃ mām evoddiśati / tiṣṭha kuṇapāśana / tvam idānīṃ na bhaviṣyasi / (śārṅgam āropya) vetravati sopānamārgam ādeśaya / (sarve satvaram upasarpanti)<BR>
KSak_6.27:>2%  rājā (samantād vilokya) śūnyaṃ khalv idam / (nepathye)<BR>
KSak_6.27:>3%  avihā / avihā /aham atrabhavantaṃ paśyāmi / tvaṃ māṃ na paśyasi / biḍālagṛhīto mūṣaka iva nirāśo 'smi jīvite saṃvṛttaḥ /<BR>
<BR>
_________________________<BR>
<BR>
KSak_6.28:<1%  rājā -- bhos tiraskariṇīgarvita madīyam astraṃ tvāṃ drakṣyati / eṣa tam iṣuṃ saṃdadhe /<BR>
<BR>
*     yo haniṣyati vadhyaṃ tvāṃ rakṣyaṃ rakṣiṣyati dvijam /<BR>
*     haṃso hi kṣīram ādatte tanmiśrā varjayaty apaḥ  // KSak_6.28 //<BR>
<BR>
KSak_6.28:>4%  (ity astraṃ saṃdhatte)<BR>
KSak_6.28:>5%  (tataḥ praviśati vidūṣakam utsṛjya mātaliḥ)<BR>
<BR>
_________________________<BR>
<BR>
KSak_6.29:<1%  mātaliḥ --<BR>
<BR>
*     kṛtā śaravyaṃ hariṇā tavāsurāḥ<BR>
*     śarāsanaṃ teṣu vikṛṣyatām idam /<BR>
*     prasādasaumyāni satāṃ suhṛjjane<BR>
*     patanti cakṣūṃṣi na dāruṇāḥ śarāḥ  // KSak_6.29 //<BR>
<BR>
KSak_6.29:>1%  rājā  (sasaṃbhramam asram upasaṃharan) aye mātaliḥ / svāgataṃ mahāindrasārathe / (praviśya)<BR>
<BR>
KSak_6.29:>2%  vidūṣaka -- ahaṃ yeneṣṭipaśumāraṃ māritaḥ so 'nena svāgatenābhinadyate /<BR>
<BR>
KSak_6.29:>3%  mātaliḥ -- (sasmitam) āyuṣmañ śrūyatāṃ yad artham asmi hariṇā bhavatsakāśaṃ preṣitaḥ /<BR>
<BR>
KSak_6.29:>4%  rājā -- avahito 'smi /p.248<BR>
<BR>
KSak_6.29:>5%  mātaliḥ -- asti kālanemiprasūtir durjayo nāma dānavagaṇaḥ /<BR>
<BR>
KSak_6.29:>6%  rājā -- asti / śrutapūrvaṃ mayā nāradāt /<BR>
<BR>
_________________________<BR>
<BR>
KSak_6.30:<1%  mātaliḥ --<BR>
<BR>
*     sakhyus te sa kila śatakrator ajayyas<BR>
*     tasya tvaṃ raṇaśirasi smṛto nihantā /<BR>
*     ucchettuṃ prabhavati yan na saptasaptis<BR>
*     tannaiśaṃ timiram apākaroti candraḥ  // KSak_6.30 //<BR>
<BR>
KSak_6.30:>7%  sa bhavān āttaśastra evedānīm aindraratham āruhya vijayāya pratiṣṭhatām /<BR>
<BR>
KSak_6.30:>8%  rājā -- anugṛhīto 'ham anayā maghavataḥ saṃbhāvanayā / atha mādhavyaṃ prati bhavatā kim evaṃ prayuktam /<BR>
<BR>
_________________________<BR>
<BR>
KSak_6.31:<1%  mātali -- tad api kathyate / kiṃ nimittād api manaḥsaṃtāpād āyuṣmān mayā viklavo dṛṣṭaḥ / paścātkopayitum āyuṣmantaṃ tathā kṛtavān asmi / kutaḥ /<BR>
<BR>
*     jvalati calitendhano 'gnir viprakṛtaḥ pannagaḥ phaṇāṃ kurute /<BR>
*     prāyaḥ svaṃ mahimānaṃ kṣobhāt pratipadyate hi janaḥ  // KSak_6.31 //<BR>
<BR>
_________________________<BR>
<BR>
KSak_6.32:<1%  rājā -- (janāntikam) vayasya anatikramaṇīyā divaspater ājñā /<BR>
KSak_6.32:<2%  tad atra parigatārthaṃ kṛtvā madvacanād amātyapiśunaṃ brūhi /<BR>
<BR>
*     tvanmatiḥ kevalā tāvat paripālayatu prajāḥ /<BR>
*     adhijyam idam anyasmin karmaṇi vyāpṛtaṃ ddhanuḥ  // KSak_6.32 // iti /<BR>
<BR>
KSak_6.32:>1%  vidūṣaka -- yad bhavān ājñāpayati (iti niṣkrāntaḥ)<BR>
<BR>
KSak_6.32:>2%  mātaliḥ -- āyuṣmān ratham ārohatu /<BR>
KSak_6.32:>3%  (rājā rathārohaṇaṃ nāṭayati)<BR>
KSak_6.32:>4%  (niṣkrāntāḥ sarve)<BR>
<BR>
ṣaṣṭho 'ṅkaḥ /p.250<BR>
<BR>
<BR>
**************************************************************************<BR>
<BR>
<BR>
saptamo 'ṅkaḥ<BR>
<BR>
KSak_7.1:<1%   (tataḥ praviśaty ākāśayānena rathādhirūḍho rājā mātaliś ca)<BR>
<BR>
KSak_7.1:<2%   rājā -- mātale anuṣṭhitanideśo 'pi maghavataḥ satkriyāviśeṣād anupayuktam ivātmānaṃ samarthaye /<BR>
<BR>
_________________________<BR>
<BR>
KSak_7.1:<1%   mātaliḥ -- (sasmitam) āyuṣmann ubhayam apy aparitoṣaṃ samarthaye /<BR>
<BR>
*     prathamopakṛtaṃ marutvataḥ pratipattyā laghu manyate bhavān /<BR>
*     gaṇayaty avadānavismito bhavataḥ so 'pi na satkriyāguṇān  // KSak_7.1 //<BR>
<BR>
_________________________<BR>
<BR>
KSak_7.2:<1%   rājā -- mātale mā maivam / sa khalu manorathānām apy abhūmir visarjanāvasarasatkāraḥ / mama hi divaukasāṃ samakṣam ardhāsanopaveśitasya /<BR>
<BR>
*     antargataprārthanam antikasthaṃ jayantam udvīkṣya hṛtasmitena /<BR>
*     āmṛṣṭavakṣoharicandanāṅkā mandāramālā hariṇā pinaddhā  // KSak_7.2 //<BR>
<BR>
_________________________<BR>
<BR>
KSak_7.3:<1%   mātaliḥ -- kim iva nāmāyuṣmān amareśvarān nārhati / paśya /p.252<BR>
<BR>
*     sukhaparasya harer ubhayaiḥ kṛtaṃ tridivam uddhṛtadānavakaṇṭakam /<BR>
*     tava śarair adhunā nataparvabhiḥ puruṣakesariṇaś ca purā nakhaiḥ  // KSak_7.3 //<BR>
<BR>
_________________________<BR>
<BR>
KSak_7.4:<1%   rājā -- atra khalu śatakrator eva mahimā stutyaḥ /<BR>
<BR>
*     sidhyanti karmasu mahatv api yan niyojyāḥ<BR>
*     saṃbhāvanāguṇam avehi tam īśvarāṇām /<BR>
*     kiṃ vābhaviṣyadaruṇas tamasāṃ vibhettā<BR>
*     taṃ cet sahasrakiraṇo dhuri nākariṣyat  // KSak_7.4 //<BR>
<BR>
_________________________<BR>
<BR>
KSak_7.5:<1%   mātali -- sadṛśaṃ tava etat / (stokam antaram atītya) āyuṣmann itaḥ paśya nākapṛṣṭhapratiṣṭhitasya saubhāgyam ātmayaśasaḥ /<BR>
<BR>
*     vicchittiśeṣaiḥ surasundarīṇāṃ varṇair amī kalpalatāṃśukeṣu /<BR>
*     vicintya gītakṣamam arthajātaṃ divaukasas tvaccaritaṃ likhanti  // KSak_7.5 //p.254<BR>
<BR>
KSak_7.5:>1%   mātale asurasaṃprahārotsukena pūrvedyur divam adhirohatā mayā na lakṣitaḥ svargamārgaḥ / katamasmin marutāṃ pathi vartāmahe /<BR>
<BR>
_________________________<BR>
<BR>
KSak_7.6:<1%   mātali --<BR>
<BR>
*     trisrotasaṃ vahati yo gaganapratiṣṭhām<BR>
*     jyotīṃṣi vartayati ca pravibhaktaraśmiḥ /<BR>
*     tasya dvitīyaharivikramanistamaskam<BR>
*     vāyor imaṃ parivahasya vadanti mārgam  // KSak_7.6 //<BR>
<BR>
KSak_7.6:>2%   rājā -- mātale ataḥ khalu sabāhyāntaḥkaraṇo mamāntarātmā prasīdati / (rathāṅgam avalokya) meghapadavīm avatīrṇau svaḥ /<BR>
<BR>
KSak_7.6:>3%   mātali -- katham avagamyate /p.256<BR>
<BR>
_________________________<BR>
<BR>
KSak_7.7:<1%   rājā -- ayam aravivarebhyaś cātakair niṣpatadbhir haribhir acirabhāsāṃ tejasā cānuliptaiḥ /<BR>
<BR>
*     gatam upari ghanānāṃ vārigarbhodarāṇām<BR>
*     piśunayati rathas te śīkaraklinnanemiḥ  // KSak_7.7 //<BR>
<BR>
KSak_7.7:>1%   mātali -- kṣaṇād āyuṣmān svādhikārabhūmau vartiṣyate /<BR>
<BR>
_________________________<BR>
<BR>
KSak_7.8:<1%   rājā -- (adho 'valokya) mātale vegāvataraṇād āścaryadarśanaḥ saṃlakṣyate manuṣyalokaḥ / tathā hi /<BR>
<BR>
*     śailānām avarohatīva śikharād unmajjatāṃ medinī<BR>
*     parṇābhyantaralīnatāṃ vijahati skandhodayāt pādapāḥ /<BR>
*     saṃtānais tanubhāvanaṣṭasalilā vyaktiṃ bhajanty āpagāḥ<BR>
*     kenāpy utkṣipateva paṣya bhuvanaṃ matpārśvam ānīyate  // KSak_7.8 //<BR>
<BR>
KSak_7.8:>2%   mātali -- sādhu dṛṣṭam / (sabahumānam avalokya) aho udāraramaṇīyā pṛthivī /<BR>
<BR>
KSak_7.8:>3%   rājā -- mātale katamo 'yaṃ pūrvāparasamudrāvagāḍhaḥ kanakarasanisyandī sāṃdhya meghaparighaḥ sānumān ālokyate /<BR>
<BR>
_________________________<BR>
<BR>
KSak_7.9:<1%   mātali -- āyuṣmann eṣa khalu hemakūṭo nāma kiṃ puruṣaparvatas tapaḥsaṃsiddhikṣetram / paśya /p.258<BR>
<BR>
*     svāyaṃbhuvān marīcer yaḥ prababhūva prajāpatiḥ /<BR>
*     surāsuraguruḥ so 'tra sapatnīkas tapasyati  // KSak_7.9 //<BR>
<BR>
KSak_7.9:>1%   rājā -- tena hy anatikramaṇīyāni śreyāṃsi / pradakṣiṇīkṛtya bhagavantaṃ gantum icchāmi /<BR>
<BR>
KSak_7.9:>2%   mātali -- prathamaḥ kalpaḥ / (nāṭyenāvatīrṇau)<BR>
<BR>
_________________________<BR>
<BR>
KSak_7.10:<1%  rājā -- (savismayam) <BR>
<BR>
*     upoḍhaśabdā na rathāṅganemayaḥ pravartamānaṃ na ca dṛśyate rajaḥ /<BR>
*     abhūtalasparśanatayāniruddhatas tavāvatīrṇo 'pi ratho na lakṣyate  // KSak_7.10 //<BR>
<BR>
KSak_7.10:>3%  mātali -- etāvān eva śatakrator āyuṣmataś ca viśeṣaḥ /<BR>
<BR>
KSak_7.10:>4%  rājā -- mātale katamasmin pradeśe mārīcāśramaḥ /<BR>
<BR>
_________________________<BR>
<BR>
KSak_7.11:<1%  mātaliḥ -- (hastena darśayan)p.260<BR>
<BR>
*     valmīkārdhanimagnamūrtir urasā saṃdaṣṭasarpatvacā<BR>
*     kaṇṭhe jīrṇalatāpratānavalayenātyarthasaṃpīḍitaḥ /<BR>
*     aṃsavyāpi śakuntanīḍanicitaṃ bibhrajjaṭāmaṇḍalam<BR>
*     yatra sthāṇur ivācalo munir asāv abhyarkabimbaṃ sthitaḥ  // KSak_7.11 //<BR>
<BR>
KSak_7.11:>1%  rājā -- namas te kaṣṭatapase /<BR>
<BR>
KSak_7.11:>2%  mātaliḥ -- (saṃyatapragrahaṃ rathaṃ kṛtvā) etāv aditiparivardhitamandāravṛkṣaṃ prajāpater āśramaṃ praviṣṭau svaḥ /<BR>
<BR>
KSak_7.11:>3%  rājā -- svargād adhikataraṃ nirvṛtisthānam amṛtahradam ivāvagāḍho 'smi /<BR>
<BR>
KSak_7.11:>4%  mātaliḥ -- (rathaṃ sthāpayitvā) avataratv āyuṣmān /<BR>
<BR>
KSak_7.11:>5%  rājā -- (avatīrya) mātale bhavān katham idānīm /<BR>
<BR>
KSak_7.11:>6%  mātaliḥ -- saṃyantrito mayā rathaḥ / vayam apy avatarāmaḥ /<BR>
KSak_7.11:>7%  (tathā kṛtvā) ita āyuṣman / (parikramya) dṛśyantām atrabhavatām ṛṣīṇāṃ tapovanabhūmayaḥ /<BR>
<BR>
_________________________<BR>
<BR>
KSak_7.12:<1%  rājā -- nanu vismayād avalokayāmi /<BR>
<BR>
*     prāṇānām anilena vṛttir ucitā satkalpavṛkṣe vane<BR>
*     toye kāñcanapadmareṇukapiśe dharmābhiṣekakriyā /<BR>
*     dhyānaṃ ratnaśilātaleṣu vibudhastrīsaṃnidhau saṃyamo<BR>
*     yat kāṅkṣanti tapobhir anyamunayas tasmiṃs tapasyanty amī  // KSak_7.12 //p.262<BR>
<BR>
KSak_7.12:>8%  mātali -- utsarpiṇī khalu mahatāṃ prārthanā / (parikramya / ākāśe) aye vṛddhaśākalya kim anutiṣṭhati bhagavān mārīcaḥ / kiṃ bravīṣi / dākṣāyaṇyā prativratārdham adhikṛtya pṛṣṭas tasyai maharṣipatnīsahitāyai kathayatīti /<BR>
<BR>
KSak_7.12:>9%  rājā -- (karṇaṃ dattvā) aye pratipālyāvasaraḥ khalu prastāvaḥ /<BR>
<BR>
KSak_7.12:>10% mātaliḥ -- (rājānam avalokya) asminn aśokavṛkṣamūle tāvad āstām āyuṣmān yāvat tvām indragurave nivedayitum antarānveṣī bhavāmi /<BR>
<BR>
KSak_7.12:>11% rājā -- yathā bhavān manyate (iti sthitaḥ)<BR>
<BR>
KSak_7.12:>12% mātaliḥ -- āyuṣman sādhayāmy aham / (iti niṣkrāntaḥ)<BR>
<BR>
_________________________<BR>
<BR>
KSak_7.13:<1%  rājā -- (nimittaṃ sūcayitvā)<BR>
<BR>
*     manorathāya nāśaṃse kiṃ bāho spandase vṛthā /<BR>
*     pūrvāvadhīritaṃ śreyo duḥkhaṃ hi parivartate  // KSak_7.13 //<BR>
<BR>
KSak_7.13:>1%  (nepathye)<BR>
<BR>
KSak_7.13:>2%  mā khalu cāpalaṃ kuru / kathaṃ gata evātmanaḥ prakṛtim /<BR>
<BR>
_________________________<BR>
<BR>
KSak_7.14:<1%  rājā -- (karṇaṃ dattvā) abhūmir iyam avinayasya / ko nu khalv eṣa niṣidhyate / (śabdānusāreṇāvalokya / savismayam) aye ko nu khalv ayam anubadhyamānas tapasvinībhyām abālasattvo bālaḥ /p.264<BR>
<BR>
*     ardhapītastanaṃ mātur āmardakliṣṭakesaram /<BR>
*     prakrīḍituṃ siṃhaśiśuṃ balātkāreṇa karṣati  // KSak_7.14 //<BR>
<BR>
KSak_7.14:>3%  (tataḥ praviśati yathānirdiṣṭakarmā tapasvinībhyāṃ bālaḥ)<BR>
<BR>
KSak_7.14:>4%  bāla -- jṛmbhasva siṃha dantāṃs te gaṇayiṣye /<BR>
<BR>
KSak_7.14:>5%  prathamā -- avinīta kiṃ no 'patyanirviśeṣāṇi sattvāni vikaroṣi / hanta vardhate te saṃrambhaḥ / sthāne khalu ṛṣijanena sarvadamana iti kṛtanāmadheyo 'si /<BR>
<BR>
KSak_7.14:>6%  rājā -- kiṃ nu khalu bāle 'sminn aurasa iva putre snihyati me manaḥ / nūnam anapatyatā māṃ vatsalayati /<BR>
<BR>
KSak_7.14:>7%  dvitīyā -- eṣā khalu kesariṇī tvāṃ laṅghayati yady asyāḥ putrakaṃ na muñcasi /<BR>
<BR>
_________________________<BR>
<BR>
KSak_7.15:<1%  bāla -- (sasmitam) aho balīyaḥ khalu bhīto 'smi / (ity adharaṃ darśayati )<BR>
<BR>
*     rājā -- hamatas tejaso bījaṃ bālo 'yaṃ pratibhāti me /<BR>
*     sphuliṅgāvasthayā vahnir edhāpakṣa iva sthitaḥ  // KSak_7.15 //p.266<BR>
<BR>
KSak_7.15:>1%  prathamā -- vatsa enaṃ bālamṛgendraṃ muñca / aparaṃ te krīḍanakaṃ dāsyāmi /<BR>
KSak_7.15:>2%  bāla -- kutra / dehy etat / (iti hastaṃ prasārayati)<BR>
<BR>
_________________________<BR>
<BR>
KSak_7.16:<1%  rājā -- kathaṃ cakravartilakṣaṇam apy anena dhāryate / tathā hy asya /<BR>
<BR>
*     pralobhyavastupraṇayaprasārito vibhāti jālagrathitāṅguliḥ karaḥ /<BR>
*     alakṣyapatrāntaram iddharāgayā navoṣasā bhinnam ivaikapaṅkajam  // KSak_7.16 //<BR>
<BR>
KSak_7.16:>3%  dvitīyā -- suvrate na śakya eṣa vācāmātreṇa viramayitum / gaccha tvam / madīya uṭaje mārkaṇḍeyasya+ṛṣikumārasya varṇacitrito mṛttikāmayūras tiṣṭhati / tam asyopahara /<BR>
<BR>
KSak_7.16:>4%  prathamā -- tathā / (iti niṣkrāntā)<BR>
<BR>
KSak_7.16:>5%  bāla -- anenaiva tāvat krīḍiṣyāmi /<BR>
<BR>
_________________________<BR>
<BR>
KSak_7.17:<1%  rājā -- spṛhayāmi khalu durlalitāyāsmai /<BR>
<BR>
*     ālakṣyadantamukulān animittahāsair<BR>
*     avyaktavarṇaramaṇīyavacaḥpravṛttīn /<BR>
*     aṅkāśrayapraṇayinas tanayān vahanto<BR>
*     dhanyās tadaṅgarajasā malinībhavanti  // KSak_7.17 //p.268<BR>
<BR>
KSak_7.17:>1%  tāpasī -- bhavatu / na mām ayaṃ gaṇayati / (pārśvam avalokya) ko 'tra ṛṣipumārāṇām / (rājānam avalokya) bhadramukha ehi tāvat / mocayānena durmocahastagraheṇa* ḍimbhalīlayā bādhyamānaṃ bālamṛgendram / (*durmoka)<BR>
<BR>
_________________________<BR>
<BR>
KSak_7.18:<1%  rājā -- (upagamya / sasmitam) ayi bho maharṣiputra /<BR>
<BR>
*     evam āśramaviruddhavṛttinā saṃyamaḥ kim iti janmatas tvayā /<BR>
*     sattvasaṃśraya sukho 'pi dūṣyate kṛṣṇasarpaśiśuneva candanaḥ  // KSak_7.18 //<BR>
<BR>
KSak_7.18:>2%  tāpasī -- bhadramukha na khalv ayam ṛṣikumāraḥ /<BR>
<BR>
_________________________<BR>
<BR>
KSak_7.19:<1%  rājā -- ākārasadṛśaṃ ceṣṭitam evāsya kathayati / sthānapratyayāt tu vayam evaṃ tarkiṇaḥ / (yathābhyarthitam anutiṣṭhan bālasparśam upalabhya / ātmagatam)<BR>
<BR>
*     anena kasya api kulāṅkureṇa spṛṣṭasya gātreṣu sukhaṃ mamaivam /<BR>
*     kāṃ nirvṛtiṃ cetasi tasya kuryād yasyāyam aṅkāt kṛtinaḥ prarūḍhaḥ  // KSak_7.19 //<BR>
<BR>
KSak_7.19:>1%  tāpasī -- (ubhau nirvarṇya) āścaryam āścaryam /<BR>
<BR>
KSak_7.19:>2%  rājā -- ārye kim iva /<BR>
<BR>
KSak_7.19:>3%  tāpasī -- asya bālakasya te 'pi saṃvādiny ākṛtir iti vismitāsmi / aparicitasya api te 'pratilomaḥ saṃvṛtta iti /p.270<BR>
<BR>
KSak_7.19:>4%  rājā -- (bālakam upalālayan) na cen munikumāro 'yam atha ko 'sya vyapadeśaḥ /<BR>
<BR>
KSak_7.19:>5%  tāpasī -- puruvaṃśaḥ /<BR>
<BR>
_________________________<BR>
<BR>
KSak_7.20:<1%  rājā -- (ātmagatam) katham ekānvayo mama / ataḥ khalu madanukāriṇam enam atrabhavatī manyate / asty etat pauravāṇām antyaṃ kulavratam /<BR>
<BR>
*     bhavaneṣu rasādhikeṣu pūrvaṃ kṣitirakṣārtham uśanti ye nivāsam /<BR>
*     niyataikavratāni paścāt tarumūlāni gṛhībhavanti teṣām  // KSak_7.20 //<BR>
<BR>
KSak_7.20:>6%  (prakāśam) na punar ātmagatyā mānuṣāṇām eṣa viṣayaḥ /<BR>
<BR>
KSak_7.20:>7%  tāpasī -- yathā bhadramukho bhaṇati / apsaraḥsaṃbandhenāsya janany atra devaguros tapovane prasūtā /<BR>
<BR>
KSak_7.20:>8%  rājā -- (apavārya) hanta dvitīyam idam āśājananam /<BR>
KSak_7.20:>9%  (prakāśam) atha sā tatrabhavatī kim ākhyasya rājaṛṣeḥ patnī /<BR>
<BR>
KSak_7.20:>10% tāpasī -- kas tasya dharmadāraparityāgino nāma saṃkīrtayituṃ cintayiṣyati /<BR>
<BR>
KSak_7.20:>11% rājā -- (svagatam) iyaṃ khalu kathā mām eva lakṣyīkaroti / yadi tāvad asya śiśor mātaraṃ nāmataḥ pṛcchāmi / atha vānāryaḥ paradāravyavahāraḥ / (praviṣya mṛnmayūrahastā)<BR>
<BR>
KSak_7.20:>12% tāpasī -- sarvadamana śakuntalāvaṇyaṃ prekṣasva /p.272<BR>
<BR>
KSak_7.20:>13% bāla -- (sadṛṣṭikṣepam) kutra vā mama mātā /<BR>
<BR>
KSak_7.20:>14% ubhe -- nāmasādṛśyena vañcito mātṛcatsalaḥ /<BR>
<BR>
KSak_7.20:>15% dvitīyā -- vatsa asya vṛttikāmayūrasya ramyatvaṃ paśyeti bhaṇito 'si /<BR>
<BR>
KSak_7.20:>16% rājā -- (ātmagatam) kiṃ vā śakuntalā ity asyā mātur ākhyā / santi punar nāmadheyasādṛśyāni / api nāma mṛgatṛṣṭikeva nāmamātraprastāvo me viṣādāya kalpate /<BR>
<BR>
KSak_7.20:>17% bāla -- mātaḥ rocate ma eṣa bhadramayūraḥ / (iti krīḍanakam ādatte)<BR>
<BR>
KSak_7.20:>18% prathamā -- (vilokya / sa udvegam) aho rakṣākaraṇḍakam asya maṇibandhe na dṛśyate /<BR>
<BR>
KSak_7.20:>19% rājā -- alam āvegena / nanv idam asya siṃhaśāvavimardāt paribhraṣṭam / (ity ādātum icchati)<BR>
<BR>
KSak_7.20:>20% ubhe -- mā khalv etad avalambya -- katham / gṛhītam anena /<BR>
KSak_7.20:>21% (iti vismayād uronihitahaste parasparam avalokayataḥ)<BR>
<BR>
KSak_7.20:>22% rājā -- kim arthaṃ pratiṣiddhāḥ smaḥ /<BR>
<BR>
KSak_7.20:>23% prathamā -- śṛṇotu mahārājaḥ / eṣāparājitā nāmauṣadhir asya jātakarmasamaye bhagavatā mārīcena dattā /<BR>
KSak_7.20:>24% etāṃ kila mātāpitarāv ātmānaṃ ca varjayitvāparo bhūmipatitāṃ na gṛhṇāti /p.274<BR>
<BR>
KSak_7.20:>25% rājā -- atha gṛhṇāti /<BR>
<BR>
KSak_7.20:>26% prathamā -- tatas taṃ sarpo bhūtvā daśati /<BR>
<BR>
KSak_7.20:>27% rājā -- bhavatībhyāṃ kadācid asyāḥ pratyakṣīkṛtā vikriyā /<BR>
<BR>
KSak_7.20:>28% ubhe -- anekaśaḥ /<BR>
<BR>
KSak_7.20:>29% rājā -- (saharṣam / ātmagatam) katham iva saṃpūrṇam api me manorathaṃ nābhinandāmi /<BR>
<BR>
KSak_7.20:>30% dvitīyā -- suvrate ehi / imaṃ vṛttāntaṃ niyamavyāpṛtāyai śakuntalāyai nivedayāvaḥ / (iti niṣkrānte)<BR>
<BR>
KSak_7.20:>31% bāla -- muñca mām / yāvan mātuḥ sakāśaṃ gamiṣyāmi /<BR>
<BR>
KSak_7.20:>32% rājā -- putraka mayā saha eva mātaram abhinandiṣyasi /<BR>
<BR>
KSak_7.20:>33% bāla -- mama khalu tāto duṣyantaḥ / na tvam /<BR>
<BR>
KSak_7.20:>34% rājā -- (sasmitam+eṣa vivāda eva pratyāyayati (tataḥ praviśaty ekaveṇīdharā śakuntalā)<BR>
<BR>
KSak_7.20:>35% śakuntalā -- vikārakāle 'pi prakṛtisthāṃ sarvadamanasyauṣadhiṃ śrutvā na me āśāsīd ātmano bhāgadheyeṣu /<BR>
KSak_7.20:>36% atha vā yathā sānumatyākhyātaṃ tathā saṃbhāvyata etat /<BR>
<BR>
_________________________<BR>
<BR>
KSak_7.21:<1%  rājā -- (śakuntalāṃ vilokya) aye seyam atrabhavatī śakuntalā yaiṣā (p.276)<BR>
<BR>
*     vasane paridhūsare vasānā niyamakṣāmamukhī dhṛtaikaveṇiḥ /<BR>
*     atiniṣkaruṇasya śuddhaśīlā mama dīrghaṃ virahavrataṃ bibharti  // KSak_7.21 //<BR>
<BR>
KSak_7.21:>1%  śakuntalā -- (paścāt+tāpavivarṇaṃ rājānaṃ dṛṣṭvā) na khalv āryaputra iva / tataḥ ka eṣa idānīṃ kṛtarakṣāmaṅgalaṃ dārakaṃ me gātrasaṃsargeṇa dūṣayati /<BR>
<BR>
KSak_7.21:>2%  bāla -- (mātaram upetya) mātaḥ eṣa ko 'pi puruṣo māṃ putra ity āliṅgati /<BR>
<BR>
KSak_7.21:>3%  rājā -- priye krauryam api me tvayi prayuktam anukūlapariṇāmaṃ saṃvṛttaṃ yad aham idānīṃ tvayā pratyabhijñātam ātmānaṃ paśyāmi /<BR>
<BR>
KSak_7.21:>4%  śakuntalā -- (ātmagatam) hṛdaya samāśvasihi samāśvasihi / parityaktamatsareṇānukampitāsmi daivena / āryaputraḥ khalv eṣaḥ /<BR>
<BR>
_________________________<BR>
<BR>
KSak_7.22:<1%  rājā -- priye /<BR>
<BR>
*     smṛtibhinnamohatamaso diṣṭyā pramukhe sthitāsi me sumukhi /<BR>
*     uparāgānte śaśinaḥ samupagatā rohiṇī yogam  // KSak_7.22 //<BR>
<BR>
KSak_7.22:>5%  śakuntalā -- jayatu jayatv āryaputraḥ /<BR>
<BR>
_________________________<BR>
<BR>
KSak_7.23:<1%  rājā -- sundari /<BR>
<BR>
*     bāṣpeṇa pratiṣiddhe 'pi jayaśabde jitaṃ mayā /<BR>
*     yat te dṛṣṭam asaṃskārapāṭalauṣṭhapuṭaṃ mukham  // KSak_7.23 //<BR>
<BR>
KSak_7.23:>1%  bāla -- mātaḥ ka eṣaḥ /<BR>
<BR>
_________________________<BR>
<BR>
KSak_7.24:<1%  śakuntalā -- vatsa te bhāgadheyāni pṛccha /<BR>
<BR>
*     sutanu hṛdayāt pratyādeśavyalīkam apaitu te<BR>
*     kim api manasaḥ saṃmoho me tadā balavān abhūt /<BR>
*     prabalatamasām evaṃ prāyāḥ śubheṣu hi vṛttayaḥ<BR>
*     srajam api śirasy andhaḥ kṣiptāṃ dhunoty ahiśaṅkayā  // KSak_7.24 //<BR>
<BR>
KSak_7.24:>2%  śakuntalā -- uttiṣṭhatv āryaputraḥ / nūnaṃ me sucaritapratibandhakaṃ purākṛtaṃ teṣu divaseṣu pariṇāmābhimukham āsīd yena sānukrośo 'py āryaputro mayi virasaḥ saṃvṛttaḥ /<BR>
KSak_7.24:>3%  (rājottiṣṭhati)<BR>
<BR>
KSak_7.24:>4%  śakuntalā -- atha katham āryaputreṇa smṛto duḥkhabhāgy ayaṃ janaḥ /<BR>
<BR>
_________________________<BR>
<BR>
KSak_7.25:<1%  rājā -- uddhṛtaviṣādaśalyaḥ kathayiṣyāmi /<BR>
<BR>
*     mohān mayā sutanu pūrvam upekṣitas te<BR>
*     yo baddhabindur adharaṃ paribādhamānaḥ /<BR>
*     taṃ tāvad ākuṭilapakṣmavilagnam adya<BR>
*     bāṣpaṃ pramṛjya vigatānuśayo bhaveyam  // KSak_7.25 //<BR>
<BR>
KSak_7.25:>1%  (iti yathoktam anutiṣṭhati)<BR>
<BR>
KSak_7.25:>2%  śakuntalā -- (nāmamudrāṃ dṛṣṭvā) āryaputra idaṃ tad aṅgulīyakam /<BR>
<BR>
KSak_7.25:>3%  rājā -- asmād aṅgulīyopalambhāt khalu smṛtir upalabdhā /<BR>
<BR>
KSak_7.25:>4%  śakuntalā -- viṣamaṃ kṛtam anena yat tadāryaputrasya pratyayakāle durlabham āsīt /<BR>
<BR>
KSak_7.25:>5%  rājā -- tena hi ṛtusamavāyacihnaṃ pratipadyatāṃ latā kusumam /<BR>
<BR>
KSak_7.25:>6%  śakuntalā -- nāsya viśvasimi / āryaputra evaitad dhārayatu / (tataḥ praviśati mātaliḥ)<BR>
<BR>
KSak_7.25:>7%  mātali -- diṣṭyā dharmapatnīsamāgamena putramukhadarśanena cāyuṣmān vardhate /p.282<BR>
<BR>
KSak_7.25:>8%  rājā -- abhūt saṃpāditasvāduphalo me manorathaḥ / mātale na khalu vidito 'yam ākhaṇḍalena vṛttāntaḥ syāt /<BR>
<BR>
KSak_7.25:>9%  mātali -- (sasmitam) kim īśvarāṇāṃ parokṣam / etv āyuṣmān / bhagavān mārīcas te darśanaṃ vitarati /<BR>
<BR>
KSak_7.25:>10% rājā -- śakuntale avalambyatāṃ putraḥ / tvāṃ puraskṛtya bhagavantaṃ draṣṭum icchāmi /<BR>
<BR>
KSak_7.25:>11% śakuntalā -- jihremy āryaputreṇa saha gurusamīpaṃ gantum /<BR>
<BR>
KSak_7.25:>12% rājā -- apy ācaritavyam abhyudayakāleṣu / ehy ehi /<BR>
KSak_7.25:>13% (sarve parikrāmanti) (tataḥ praviśaty adityā sārdham āsanastho mārīcaḥ) (ānasastho)<BR>
<BR>
_________________________<BR>
<BR>
KSak_7.26:<1%  mārīca -- (rājānam avalokya) dākṣāyaṇi /<BR>
<BR>
*     putrasya te raṇaśirasy ayam agrayāyī<BR>
*     duṣyanta ity abhihito bhuvanasya bhartā /<BR>
*     cāpena yasya vinivartitakarmajātam<BR>
*     tatkoṭimatkuliśam ābharaṇaṃ maghonaḥ  // KSak_7.26 //<BR>
<BR>
KSak_7.26:>14% aditiḥ -- saṃbhāvanīyānubhāvāsya ākṛtiḥ /<BR>
<BR>
KSak_7.26:>15% mātaliḥ -- āyuṣmann etau putraprītipiśunena cakṣuṣā divaikasāṃ pitarāv āyuṣmantam avalokayataḥ / tāv upasarpa /<BR>
<BR>
_________________________<BR>
<BR>
KSak_7.27:<1%  rājā -- mātale /p.284<BR>
<BR>
*     prāhur dvādaśadhā sthitasya munayo yat tejasaḥ kāraṇam<BR>
*     bhartāraṃ bhuvanatrayasya suṣuve yad yajñabhāgeśvaram /<BR>
*     yasminn ātmabhavaḥ paro 'pi puruṣaś cakre bhavāyāspadam<BR>
*     dvandvaṃ dakṣamarīcisaṃbhavam idaṃ tat sraṣṭur ekāntaram  // KSak_7.27 //<BR>
<BR>
KSak_7.27:>1%  mātali -- atha kim /<BR>
<BR>
KSak_7.27:>2%  rājā -- (upagamyobhābhyām api vāsavaniyojyo duṣyantaḥ praṇamati /<BR>
<BR>
KSak_7.27:>3%  mārīca -- vatsa ciraṃ jīva / pṛthivīṃ pālaya /<BR>
<BR>
KSak_7.27:>4%  aditiḥ -- vatsa apratiratho bhava /<BR>
<BR>
KSak_7.27:>5%  śakuntalā -- dārakasahitā vāṃ pādavadanaṃ karomi /<BR>
<BR>
_________________________<BR>
<BR>
KSak_7.28:<1%  mārīca -- vatse /<BR>
<BR>
*     ākhaṇḍalasamo bhartā jayantapratimaḥ sutaḥ /<BR>
*     āśīr anyā na te yogyā paulomīsadṛśī bhava  // KSak_7.28 //p.286<BR>
<BR>
KSak_7.28:>6%  aditi -- jāte bhartur bahumatā bhava / ayaṃ ca dīrghāyur vatsaka ubhayakulanandano bhavatu / upaviśata / (sarve prajāpatim abhita upaviśanti)<BR>
<BR>
_________________________<BR>
<BR>
KSak_7.29:<1%  mārīca -- (ekaikaṃ nirdiśan)<BR>
*     diṣṭyā śakuntalā sādhvī sadapatyam idaṃ bhavān /<BR>
*     śraddhā vittaṃ vidhiś ceti tritayaṃ tat samāgatam  // KSak_7.29 //<BR>
<BR>
_________________________<BR>
<BR>
KSak_7.30:<1%  rājā -- bhagavan / prāgabhipretasiddhiḥ / paścāddarśanam / ato 'pūrvaḥ khalu vo 'nugrahaḥ / kutaḥ /<BR>
<BR>
*     udeti pūrvaṃ kusumaṃ tataḥ phalaṃ ghanodayaḥ prāk+tadanantaraṃ payaḥ<BR>
*     nimittanaimittikayor ayaṃ kramas tava prasādasya puras tu saṃpadaḥ  // KSak_7.30 //<BR>
<BR>
KSak_7.30:>1%  mātaliḥ -- evaṃ vidhātāraḥ prasīdanti /<BR>
<BR>
_________________________<BR>
<BR>
KSak_7.31:<1%  rājā -- bhagavann imām ājñākarīṃ vo gāndharveṇa vivāhavidhinopayamya kasyacit kālasya bandhubhir ānītāṃ smṛtiśaithilyāt pratyādiśann aparāddho 'smi tatrabhavato yuṣmatsagotrasya kaṇvasya / paścād aṅgulīyakadarśanād ūḍhapūrvā tadduhitaram avagato 'ham / tac citram iva me pratibhāti /<BR>
<BR>
*     yathā gajo neti samakṣarūpe tasminn apakrāmati saṃśayaḥ syāt /<BR>
*     padāni dṛṣṭvā tu bhavet pratītis tathāvidho me manaso vikāraḥ  // KSak_7.31 //p.288<BR>
<BR>
KSak_7.31:>1%  mārīca -- vatsa alam ātmāparādhaśaṅkā / saṃmoho 'pi tvayy anupapannaḥ / śrūyatām /<BR>
<BR>
KSak_7.31:>2%  rājā -- avahito 'smi /<BR>
<BR>
KSak_7.31:>3%  mārīca -- yadā evāpsarastīrthāvataraṇāt pratyakṣavaiklavyāṃ śakuntalām ādāya menakā dākṣāyaṇīm upagatā tadā eva dhyānād avagato 'smi durvāsasaḥ śāpād iyaṃ tapasvinī sahadharmacāriṇītvayā pratyādiṣṭā nānyatheti / sa cāyam aṅgulīyakadarśanāvasānaḥ /<BR>
<BR>
KSak_7.31:>4%  rājā -- (socchvāsam) eṣa vacanīyān mukto 'smi /<BR>
<BR>
KSak_7.31:>5%  śakuntalā -- (svagatam) diṣṭyākāraṇapratyādeśī nāryaputraḥ / na punaḥ śaptam ātmānaṃ smarāmi / athavā prāpto mayā sa hi śāpo virahaśūnyahṛdayayā na viditaḥ / ataḥ sakhībhyāṃ saṃdiṣṭāsmi bhartur aṅgulīyakaṃ darśayitavyam iti /<BR>
<BR>
_________________________<BR>
<BR>
KSak_7.32:<1%  mārīca -- vatse caritārthāsi / tad idānīṃ sahadharmacāriṇaṃ prati na tvayā manyuḥ kāryaḥ / paśya /<BR>
<BR>
*     śāpād asi pratihatā smṛtirodharūkṣe bhartary apetatamasi prabhutā tava eva /<BR>
*     chāyā na mūrchati malopahataprasāde śuddhe tu darpaṇatale sulabhāvakāśā  // KSak_7.32 //p.290<BR>
<BR>
KSak_7.32:>1%  rājā -- yathā āha bhagavān /<BR>
<BR>
KSak_7.32:>2%  mārīca -- vatsa kaccid abhinanditas tvayā vidhivad asmābhir anuṣṭhitajātakarmā putra eṣa śākuntaleyaḥ /<BR>
<BR>
KSak_7.32:>3%  rājā -- bhagavann atra khalu me vaṃśapratiṣṭhā / (iti bālaṃ hastena gṛhṇāti)<BR>
<BR>
_________________________<BR>
<BR>
KSak_7.33:<1%  mārīca -- tathābhāvinam enaṃ cakravartinam avagacchatu bhavān / paśya /<BR>
<BR>
*     rathenānuddhātastimitagatinā tīrṇajaladhiḥ<BR>
*     purā saptadvīpāṃ jayati vasudhām apratirathaḥ /<BR>
*     ihāyaṃ sattvānāṃ prasabhadamanāt sarvadamanaḥ<BR>
*     punar yāsyaty ākhyāṃ bharata il lokasya bharaṇāt  // KSak_7.33 //<BR>
<BR>
KSak_7.33:>1%  rājā -- bhagavatā kṛtasaṃskāre sarvam asmin vayam āśāsmahe /<BR>
<BR>
KSak_7.33:>2%  aditi -- bhagavann asyā duhitṛmanorathasaṃpatteḥ kaṇvo 'pi tāvatśrutavistāraḥ kriyatām / duhitṛvatsalā menakā ihaiva upacarantī tiṣṭhati /<BR>
<BR>
KSak_7.33:>3%  śakuntalā -- (ātmagatam) manorathaḥ khalu me bhaṇito bhagavatyā /p.292<BR>
<BR>
KSak_7.33:>4%  mārīca -- tapaḥprabhavāt pratyakṣaṃ sarvam eva tatrabhavataḥ /<BR>
<BR>
KSak_7.33:>5%  rājā -- ataḥ khalu mama nātikruddho muniḥ /<BR>
<BR>
KSak_7.33:>6%  mārīca -- tathāpy asau priyam asmābhiḥ praṣṭavyaḥ / kaḥ ko 'tra bhoḥ / (praviśya)<BR>
<BR>
KSak_7.33:>7%  śiṣya -- bhagavann ayam asmi /<BR>
<BR>
KSak_7.33:>8%  mārīca -- gālava idānīm eva vihāyasā gatvā mama vacanāt tatrabhavate kaṇvāya priyam āvedaya yathā putravatī śakuntalā tatśāpanivṛttau smṛtimatā duṣyantena pratigṛhīteti /<BR>
<BR>
KSak_7.33:>9%  śiṣyaḥ -- yad ājñāpayati bhagavān (iti niṣkrāntaḥ)<BR>
<BR>
KSak_7.33:>10% mārīca -- vatsa tvam api svāpatyadārasahitaḥ sakyur ākhaṇḍalasya ratham āruhya te rājadhānīṃ pratiṣṭhasva /<BR>
<BR>
KSak_7.33:>11% rājā -- yad ājñāpayati bhagavān /<BR>
<BR>
_________________________<BR>
<BR>
KSak_7.34:<1%  mārīca -- api ca /<BR>
<BR>
*     tava bhavatu viḍaujāḥ prājyavṛṣṭiḥ prajāsu<BR>
*     tvam api vitatayajño vajriṇaṃ prīṇayasva /<BR>
*     yugaśataparivartān evam anyonyakṛtyair<BR>
*     nayatam ubhayalokānugrahaślāghanīyaiḥ  // KSak_7.34 //<BR>
<BR>
KSak_7.34:>1%  rājā -- bhagavan yathāśakti śreyase yatiṣye /<BR>
<BR>
_________________________<BR>
<BR>
KSak_7.35:<1%  mārīca -- vatsa kiṃ te bhūyaḥ priyam upakaromi /<BR>
KSak_7.35:<2%  rāja ataḥ param api priyam asti / yadīha bhagavān priyaṃ kartum icchati tarhi idam astu / (bharatavākyam)p.294<BR>
<BR>
*     pravartatāṃ prakṛtihitāya pārthivaḥ<BR>
*     sarasvatī śrutamahatāṃ mahīyatām /<BR>
*     mama api ca kṣapayatu nīlalohitaḥ<BR>
*     punarbhavaṃ parigataśaktir ātmabhūḥ  // KSak_7.35 //<BR>
<BR>
(niṣkrāntāḥ sarve)<BR>
<BR>
iti saptamo 'ṅkaḥ /<BR>
samāptam idam abhijñānaśākuntalaṃ nāma nāṭakam /<BR>
<BR>
<BR>
<BR>
<BR>
</body></html>
