<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Mahabharata: Sauptikaparvan</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

% Mahabharata: Sauptikaparvan<BR>
% Electronic text (C) Bhandarkar Oriental Research Institute,<BR>
% Pune, India, 1999<BR>
<BR>
% On the basis of the text entered by Muneo Tokunaga et al., <BR>
% revised by John Smith, Cambridge, et al.<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


10,000.000*0001_01<>nārāyaṇaṃ namaskṛtya naraṃ caiva narottamam<BR>
10,000.000*0001_02<>devīṃ sarasvatīṃ caiva tato jayam udīrayet<BR>
10,000.000*0002_01<>oṃ namaḥ sakalakalyāṇadāyine cakrapāṇaye<BR>
10,000.000*0002_02<>viṣayārṇavamagnānāṃ samuddharaṇasetave<BR>
10,001.001<>saṃjaya uvāca<BR>
10,001.001a<>tatas te sahitā vīrāḥ prayātā dakṣiṇāmukhāḥ<BR>
10,001.001c<>upāstamayavelāyāṃ śibirābhyāśam āgatāḥ<BR>
10,001.001c*0003_01<>.... .... sarve sumanasas tadā<BR>
10,001.001c*0003_02<>samīpe pāṇḍavāv etya vāsudevo 'bravīd idam<BR>
10,001.002a<>vimucya vāhāṃs tvaritā bhītāḥ samabhavaṃs tadā<BR>
10,001.002c<>gahanaṃ deśam āsādya pracchannā nyaviśanta te<BR>
10,001.003a<>senāniveśam abhito nātidūram avasthitāḥ<BR>
10,001.003c<>nikṛttā niśitaiḥ śastraiḥ samantāt kṣatavikṣatāḥ<BR>
10,001.004a<>dīrgham uṣṇaṃ ca niḥśvasya pāṇḍavān anvacintayan<BR>
10,001.004c<>śrutvā ca ninadaṃ ghoraṃ pāṇḍavānāṃ jayaiṣiṇām<BR>
10,001.005a<>anusārabhayād bhītāḥ prāṅmukhāḥ prādravan punaḥ<BR>
10,001.005c<>te muhūrtaṃ tato gatvā śrāntavāhāḥ pipāsitāḥ<BR>
10,001.006a<>nāmṛṣyanta maheṣvāsāḥ krodhāmarṣavaśaṃ gatāḥ<BR>
10,001.006c<>rājño vadhena saṃtaptā muhūrtaṃ samavasthitāḥ<BR>
10,001.007<>dhṛtarāṣṭra uvāca<BR>
10,001.007a<>aśraddheyam idaṃ karma kṛtaṃ bhīmena saṃjaya<BR>
10,001.007c<>yat sa nāgāyutaprāṇaḥ putro mama nipātitaḥ<BR>
10,001.008a<>avadhyaḥ sarvabhūtānāṃ vajrasaṃhanano yuvā<BR>
10,001.008c<>pāṇḍavaiḥ samare putro nihato mama saṃjaya<BR>
10,001.009a<>na diṣṭam abhyatikrāntuṃ śakyaṃ gāvalgaṇe naraiḥ<BR>
10,001.009c<>yat sametya raṇe pārthaiḥ putro mama nipātitaḥ<BR>
10,001.010a<>adrisāramayaṃ nūnaṃ hṛdayaṃ mama saṃjaya<BR>
10,001.010c<>hataṃ putraśataṃ śrutvā yan na dīrṇaṃ sahasradhā<BR>
10,001.011a<>kathaṃ hi vṛddhamithunaṃ hataputraṃ bhaviṣyati<BR>
10,001.011c<>na hy ahaṃ pāṇḍaveyasya viṣaye vastum utsahe<BR>
10,001.012a<>kathaṃ rājñaḥ pitā bhūtvā svayaṃ rājā ca saṃjaya<BR>
10,001.012c<>preṣyabhūtaḥ pravarteyaṃ pāṇḍaveyasya śāsanāt<BR>
10,001.013a<>ājñāpya pṛthivīṃ sarvāṃ sthitvā mūrdhni ca saṃjaya<BR>
10,001.013c<>katham adya bhaviṣyāmi preṣyabhūto durantakṛt<BR>
10,001.014a<>kathaṃ bhīmasya vākyāni śrotuṃ śakṣyāmi saṃjaya<BR>
10,001.014c<>yena putraśataṃ pūrṇam ekena nihataṃ mama<BR>
10,001.015a<>kṛtaṃ satyaṃ vacas tasya vidurasya mahātmanaḥ<BR>
10,001.015c<>akurvatā vacas tena mama putreṇa saṃjaya<BR>
10,001.016a<>adharmeṇa hate tāta putre duryodhane mama<BR>
10,001.016c<>kṛtavarmā kṛpo drauṇiḥ kim akurvata saṃjaya<BR>
10,001.017<>saṃjaya uvāca<BR>
10,001.017a<>gatvā tu tāvakā rājan nātidūram avasthitāḥ<BR>
10,001.017c<>apaśyanta vanaṃ ghoraṃ nānādrumalatākulam<BR>
10,001.018a<>te muhūrtaṃ tu viśramya labdhatoyair hayottamaiḥ<BR>
10,001.018c<>sūryāstamayavelāyām āseduḥ sumahad vanam<BR>
10,001.019a<>nānāmṛgagaṇair juṣṭaṃ nānāpakṣisamākulam<BR>
10,001.019c<>nānādrumalatācchannaṃ nānāvyālaniṣevitam<BR>
10,001.020a<>nānātoyasamākīrṇaṃ taḍāgair upaśobhitam<BR>
10,001.020c<>padminīśatasaṃchannaṃ nīlotpalasamāyutam<BR>
10,001.021a<>praviśya tad vanaṃ ghoraṃ vīkṣamāṇāḥ samantataḥ<BR>
10,001.021c<>śākhāsahasrasaṃchannaṃ nyagrodhaṃ dadṛśus tataḥ<BR>
10,001.022a<>upetya tu tadā rājan nyagrodhaṃ te mahārathāḥ<BR>
10,001.022c<>dadṛśur dvipadāṃ śreṣṭhāḥ śreṣṭhaṃ taṃ vai vanaspatim<BR>
10,001.023a<>te 'vatīrya rathebhyas tu vipramucya ca vājinaḥ<BR>
10,001.023c<>upaspṛśya yathānyāyaṃ saṃdhyām anvāsata prabho<BR>
10,001.024a<>tato 'staṃ parvataśreṣṭham anuprāpte divākare<BR>
10,001.024c<>sarvasya jagato dhātrī śarvarī samapadyata<BR>
10,001.025a<>grahanakṣatratārābhiḥ prakīrṇābhir alaṃkṛtam<BR>
10,001.025c<>nabho 'ṃśukam ivābhāti prekṣaṇīyaṃ samantataḥ<BR>
10,001.026a<>īṣac cāpi pravalganti ye sattvā rātricāriṇaḥ<BR>
10,001.026c<>divācarāś ca ye sattvās te nidrāvaśam āgatāḥ<BR>
10,001.027a<>rātriṃcarāṇāṃ sattvānāṃ ninādo 'bhūt sudāruṇaḥ<BR>
10,001.027c<>kravyādāś ca pramuditā ghorā prāptā ca śarvarī<BR>
10,001.028a<>tasmin rātrimukhe ghore duḥkhaśokasamanvitāḥ<BR>
10,001.028c<>kṛtavarmā kṛpo drauṇir upopaviviśuḥ samam<BR>
10,001.029a<>tatropaviṣṭāḥ śocanto nyagrodhasya samantataḥ<BR>
10,001.029c<>tam evārtham atikrāntaṃ kurupāṇḍavayoḥ kṣayam<BR>
10,001.030a<>nidrayā ca parītāṅgā niṣedur dharaṇītale<BR>
10,001.030c<>śrameṇa sudṛḍhaṃ yuktā vikṣatā vividhaiḥ śaraiḥ<BR>
10,001.031a<>tato nidrāvaśaṃ prāptau kṛpabhojau mahārathau<BR>
10,001.031c<>sukhocitāv aduḥkhārhau niṣaṇṇau dharaṇītale<BR>
10,001.031c*0004_01<>mahārhaśayanopetau bhūmāv eva hy anāthavat<BR>
10,001.031e<>tau tu suptau mahārāja śramaśokasamanvitau<BR>
10,001.032a<>krodhāmarṣavaśaṃ prāpto droṇaputras tu bhārata<BR>
10,001.032c<>naiva sma sa jagāmātha nidrāṃ sarpa iva śvasan<BR>
10,001.033a<>na lebhe sa tu nidrāṃ vai dahyamāno 'timanyunā<BR>
10,001.033c<>vīkṣāṃ cakre mahābāhus tad vanaṃ ghoradarśanam<BR>
10,001.034a<>vīkṣamāṇo vanoddeśaṃ nānāsattvair niṣevitam<BR>
10,001.034c<>apaśyata mahābāhur nyagrodhaṃ vāyasāyutam<BR>
10,001.035a<>tatra kākasahasrāṇi tāṃ niśāṃ paryaṇāmayan<BR>
10,001.035c<>sukhaṃ svapantaḥ kauravya pṛthak pṛthag apāśrayāḥ<BR>
10,001.036a<>supteṣu teṣu kākeṣu visrabdheṣu samantataḥ<BR>
10,001.036c<>so 'paśyat sahasāyāntam ulūkaṃ ghoradarśanam<BR>
10,001.037a<>mahāsvanaṃ mahākāyaṃ haryakṣaṃ babhrupiṅgalam<BR>
10,001.037c<>sudīrghaghoṇānakharaṃ suparṇam iva veginam<BR>
10,001.038a<>so 'tha śabdaṃ mṛduṃ kṛtvā līyamāna ivāṇḍajaḥ<BR>
10,001.038c<>nyagrodhasya tataḥ śākhāṃ prārthayām āsa bhārata<BR>
10,001.039a<>saṃnipatya tu śākhāyāṃ nyagrodhasya vihaṃgamaḥ<BR>
10,001.039c<>suptāñ jaghāna subahūn vāyasān vāyasāntakaḥ<BR>
10,001.040a<>keṣāṃ cid acchinat pakṣāñ śirāṃsi ca cakarta ha<BR>
10,001.040c<>caraṇāṃś caiva keṣāṃ cid babhañja caraṇāyudhaḥ<BR>
10,001.041a<>kṣaṇenāhan sa balavān ye 'sya dṛṣṭipathe sthitāḥ<BR>
10,001.041c<>teṣāṃ śarīrāvayavaiḥ śarīraiś ca viśāṃ pate<BR>
10,001.041e<>nyagrodhamaṇḍalaṃ sarvaṃ saṃchannaṃ sarvato 'bhavat<BR>
10,001.042a<>tāṃs tu hatvā tataḥ kākān kauśiko mudito 'bhavat<BR>
10,001.042c<>pratikṛtya yathākāmaṃ śatrūṇāṃ śatrusūdanaḥ<BR>
10,001.043a<>tad dṛṣṭvā sopadhaṃ karma kauśikena kṛtaṃ niśi<BR>
10,001.043c<>tadbhāvakṛtasaṃkalpo drauṇir eko vyacintayat<BR>
10,001.044a<>upadeśaḥ kṛto 'nena pakṣiṇā mama saṃyuge<BR>
10,001.044c<>śatrūṇāṃ kṣapaṇe yuktaḥ prāptakālaś ca me mataḥ<BR>
10,001.045a<>nādya śakyā mayā hantuṃ pāṇḍavā jitakāśinaḥ<BR>
10,001.045c<>balavantaḥ kṛtotsāhā labdhalakṣāḥ prahāriṇaḥ<BR>
10,001.045e<>rājñaḥ sakāśe teṣāṃ ca pratijñāto vadho mayā<BR>
10,001.046a<>pataṃgāgnisamāṃ vṛttim āsthāyātmavināśinīm<BR>
10,001.046c<>nyāyato yudhyamānasya prāṇatyāgo na saṃśayaḥ<BR>
10,001.046e<>chadmanā tu bhavet siddhiḥ śatrūṇāṃ ca kṣayo mahān<BR>
10,001.047a<>tatra saṃśayitād arthād yo 'rtho niḥsaṃśayo bhavet<BR>
10,001.047c<>taṃ janā bahu manyante ye 'rthaśāstraviśāradāḥ<BR>
10,001.048a<>yac cāpy atra bhaved vācyaṃ garhitaṃ lokaninditam<BR>
10,001.048c<>kartavyaṃ tan manuṣyeṇa kṣatradharmeṇa vartatā<BR>
10,001.049a<>ninditāni ca sarvāṇi kutsitāni pade pade<BR>
10,001.049c<>sopadhāni kṛtāny eva pāṇḍavair akṛtātmabhiḥ<BR>
10,001.050a<>asminn arthe purā gītau śrūyete dharmacintakaiḥ<BR>
10,001.050c<>ślokau nyāyam avekṣadbhis tattvārthaṃ tattvadarśibhiḥ<BR>
10,001.051a<>pariśrānte vidīrṇe ca bhuñjāne cāpi śatrubhiḥ<BR>
10,001.051c<>prasthāne ca praveśe ca prahartavyaṃ ripor balam<BR>
10,001.052a<>nidrārtam ardharātre ca tathā naṣṭapraṇāyakam<BR>
10,001.052c<>bhinnayodhaṃ balaṃ yac ca dvidhā yuktaṃ ca yad bhavet<BR>
10,001.052c*0005_01<>na śatrughāte vidvadbhir dharmo draṣṭavya ity uta<BR>
10,001.052c*0005_02<>yena kena prakāreṇa ripuṃ hanyāt tad ācaret<BR>
10,001.052c*0005_03<>na ca vadhyaḥ kadā cid dhi ripur nyāyam avekṣatā<BR>
10,001.052c*0005_04<>yadi śakyo bhavet kaś cic chettum āmūlato ripuḥ<BR>
10,001.052c*0005_05<>tatra yatnaḥ prakartavyas tasya siddhir bhaved yathā<BR>
10,001.053a<>ity evaṃ niścayaṃ cakre suptānāṃ yudhi māraṇe<BR>
10,001.053c<>pāṇḍūnāṃ saha pāñcālair droṇaputraḥ pratāpavān<BR>
10,001.053c*0006_01<>tau prabuddhau mahātmānau kṛpabhojau mahābalau<BR>
10,001.054a<>sa krūrāṃ matim āsthāya viniścitya muhur muhuḥ<BR>
10,001.054c<>suptau prābodhayat tau tu mātulaṃ bhojam eva ca<BR>
10,001.055a<>nottaraṃ pratipede ca tatra yuktaṃ hriyā vṛtaḥ<BR>
10,001.055c<>sa muhūrtam iva dhyātvā bāṣpavihvalam abravīt<BR>
10,001.056a<>hato duryodhano rājā ekavīro mahābalaḥ<BR>
10,001.056c<>yasyārthe vairam asmābhir āsaktaṃ pāṇḍavaiḥ saha<BR>
10,001.057a<>ekākī bahubhiḥ kṣudrair āhave śuddhavikramaḥ<BR>
10,001.057c<>pātito bhīmasenena ekādaśacamūpatiḥ<BR>
10,001.058a<>vṛkodareṇa kṣudreṇa sunṛśaṃsam idaṃ kṛtam<BR>
10,001.058c<>mūrdhābhiṣiktasya śiraḥ pādena parimṛdnatā<BR>
10,001.059a<>vinardanti sma pāñcālāḥ kṣveḍanti ca hasanti ca<BR>
10,001.059c<>dhamanti śaṅkhāñ śataśo hṛṣṭā ghnanti ca dundubhīn<BR>
10,001.060a<>vāditraghoṣas tumulo vimiśraḥ śaṅkhanisvanaiḥ<BR>
10,001.060c<>anilenerito ghoro diśaḥ pūrayatīva hi<BR>
10,001.061a<>aśvānāṃ heṣamāṇānāṃ gajānāṃ caiva bṛṃhatām<BR>
10,001.061c<>siṃhanādaś ca śūrāṇāṃ śrūyate sumahān ayam<BR>
10,001.062a<>diśaṃ prācīṃ samāśritya hṛṣṭānāṃ garjatāṃ bhṛśam<BR>
10,001.062c<>rathanemisvanāś caiva śrūyante lomaharṣaṇāḥ<BR>
10,001.063a<>pāṇḍavair dhārtarāṣṭrāṇāṃ yad idaṃ kadanaṃ kṛtam<BR>
10,001.063c<>vayam eva trayaḥ śiṣṭās tasmin mahati vaiśase<BR>
10,001.064a<>ke cin nāgaśataprāṇāḥ ke cit sarvāstrakovidāḥ<BR>
10,001.064c<>nihatāḥ pāṇḍaveyaiḥ sma manye kālasya paryayam<BR>
10,001.065a<>evam etena bhāvyaṃ hi nūnaṃ kāryeṇa tattvataḥ<BR>
10,001.065c<>yathā hy asyedṛśī niṣṭhā kṛte kārye 'pi duṣkare<BR>
10,001.066a<>bhavatos tu yadi prajñā na mohād apacīyate<BR>
10,001.066c<>vyāpanne 'smin mahaty arthe yan naḥ śreyas tad ucyatām<BR>
10,002.001<>kṛpa uvāca<BR>
10,002.001a<>śrutaṃ te vacanaṃ sarvaṃ hetuyuktaṃ mayā vibho<BR>
10,002.001c<>mamāpi tu vacaḥ kiṃ cic chṛṇuṣvādya mahābhuja<BR>
10,002.002a<>ābaddhā mānuṣāḥ sarve nirbandhāḥ karmaṇor dvayoḥ<BR>
10,002.002c<>daive puruṣakāre ca paraṃ tābhyāṃ na vidyate<BR>
10,002.003a<>na hi daivena sidhyanti karmāṇy ekena sattama<BR>
10,002.003c<>na cāpi karmaṇaikena dvābhyāṃ siddhis tu yogataḥ<BR>
10,002.004a<>tābhyām ubhābhyāṃ sarvārthā nibaddhā hy adhamottamāḥ<BR>
10,002.004c<>pravṛttāś caiva dṛśyante nivṛttāś caiva sarvaśaḥ<BR>
10,002.004c*0007_01<>na vā puruṣakāreṇa saṃsiddhiś caiva sarvaśaḥ<BR>
10,002.005a<>parjanyaḥ parvate varṣan kiṃ nu sādhayate phalam<BR>
10,002.005c<>kṛṣṭe kṣetre tathāvarṣan kiṃ nu sādhayate phalam<BR>
10,002.006a<>utthānaṃ cāpy adaivasya hy anutthānasya daivatam<BR>
10,002.006c<>vyarthaṃ bhavati sarvatra pūrvaṃ kas tatra niścayaḥ<BR>
10,002.007a<>pravṛṣṭe ca yathā deve samyak kṣetre ca karṣite<BR>
10,002.007c<>bījaṃ mahāguṇaṃ bhūyāt tathā siddhir hi mānuṣī<BR>
10,002.008a<>tayor daivaṃ viniścitya svavaśenaiva vartate<BR>
10,002.008c<>prājñāḥ puruṣakāraṃ tu ghaṭante dākṣyam āsthitāḥ<BR>
10,002.009a<>tābhyāṃ sarve hi kāryārthā manuṣyāṇāṃ nararṣabha<BR>
10,002.009c<>viceṣṭantaś ca dṛśyante nivṛttāś ca tathaiva hi<BR>
10,002.010a<>kṛtaḥ puruṣakāraḥ san so 'pi daivena sidhyati<BR>
10,002.010c<>tathāsya karmaṇaḥ kartur abhinirvartate phalam<BR>
10,002.011a<>utthānaṃ tu manuṣyāṇāṃ dakṣāṇāṃ daivavarjitam<BR>
10,002.011c<>aphalaṃ dṛśyate loke samyag apy upapāditam<BR>
10,002.012a<>tatrālasā manuṣyāṇāṃ ye bhavanty amanasvinaḥ<BR>
10,002.012c<>utthānaṃ te vigarhanti prājñānāṃ tan na rocate<BR>
10,002.013a<>prāyaśo hi kṛtaṃ karma aphalaṃ dṛśyate bhuvi<BR>
10,002.013c<>akṛtvā ca punar duḥkhaṃ karma dṛśyen mahāphalam<BR>
10,002.014a<>ceṣṭām akurvaṃl labhate yadi kiṃ cid yadṛcchayā<BR>
10,002.014c<>yo vā na labhate kṛtvā durdaśau tāv ubhāv api<BR>
10,002.015a<>śaknoti jīvituṃ dakṣo nālasaḥ sukham edhate<BR>
10,002.015c<>dṛśyante jīvaloke 'smin dakṣāḥ prāyo hitaiṣiṇaḥ<BR>
10,002.016a<>yadi dakṣaḥ samārambhāt karmaṇāṃ nāśnute phalam<BR>
10,002.016c<>nāsya vācyaṃ bhavet kiṃ cit tattvaṃ cāpy adhigacchati<BR>
10,002.017a<>akṛtvā karma yo loke phalaṃ vindati viṣṭitaḥ<BR>
10,002.017c<>sa tu vaktavyatāṃ yāti dveṣyo bhavati prāyaśaḥ<BR>
10,002.018a<>evam etad anādṛtya vartate yas tv ato 'nyathā<BR>
10,002.018c<>sa karoty ātmano 'narthān naiṣa buddhimatāṃ nayaḥ<BR>
10,002.019a<>hīnaṃ puruṣakāreṇa yadā daivena vā punaḥ<BR>
10,002.019c<>kāraṇābhyām athaitābhyām utthānam aphalaṃ bhavet<BR>
10,002.019e<>hīnaṃ puruṣakāreṇa karma tv iha na sidhyati<BR>
10,002.020a<>daivatebhyo namaskṛtya yas tv arthān samyag īhate<BR>
10,002.020c<>dakṣo dākṣiṇyasaṃpanno na sa moghaṃ vihanyate<BR>
10,002.021a<>samyag īhā punar iyaṃ yo vṛddhān upasevate<BR>
10,002.021c<>āpṛcchati ca yac chreyaḥ karoti ca hitaṃ vacaḥ<BR>
10,002.022a<>utthāyotthāya hi sadā praṣṭavyā vṛddhasaṃmatāḥ<BR>
10,002.022c<>te 'sya yoge paraṃ mūlaṃ tanmūlā siddhir ucyate<BR>
10,002.023a<>vṛddhānāṃ vacanaṃ śrutvā yo hy utthānaṃ prayojayet<BR>
10,002.023c<>utthānasya phalaṃ samyak tadā sa labhate 'cirāt<BR>
10,002.024a<>rāgāt krodhād bhayāl lobhād yo 'rthān īheta mānavaḥ<BR>
10,002.024c<>anīśaś cāvamānī ca sa śīghraṃ bhraśyate śriyaḥ<BR>
10,002.025a<>so 'yaṃ duryodhanenārtho lubdhenādīrghadarśinā<BR>
10,002.025c<>asamarthya samārabdho mūḍhatvād avicintitaḥ<BR>
10,002.026a<>hitabuddhīn anādṛtya saṃmantryāsādhubhiḥ saha<BR>
10,002.026c<>vāryamāṇo 'karod vairaṃ pāṇḍavair guṇavattaraiḥ<BR>
10,002.027a<>pūrvam apy atiduḥśīlo na dainyaṃ kartum arhati<BR>
10,002.027c<>tapaty arthe vipanne hi mitrāṇām akṛtaṃ vacaḥ<BR>
10,002.028a<>anvāvartāmahi vayaṃ yat tu taṃ pāpapūruṣam<BR>
10,002.028c<>asmān apy anayas tasmāt prāpto 'yaṃ dāruṇo mahān<BR>
10,002.029a<>anena tu mamādyāpi vyasanenopatāpitā<BR>
10,002.029c<>buddhiś cintayataḥ kiṃ cit svaṃ śreyo nāvabudhyate<BR>
10,002.030a<>muhyatā tu manuṣyeṇa praṣṭavyāḥ suhṛdo budhāḥ<BR>
10,002.030a*0008_01<>tatrāsya buddhir vinayas tatra śreyaś ca paśyati<BR>
10,002.030a*0008_02<>tato 'sya mūlaṃ kāryāṇāṃ buddhyā niścitya vai budhāḥ<BR>
10,002.030c<>te ca pṛṣṭā yathā brūyus tat kartavyaṃ tathā bhavet<BR>
10,002.031a<>te vayaṃ dhṛtarāṣṭraṃ ca gāndhārīṃ ca sametya ha<BR>
10,002.031c<>upapṛcchāmahe gatvā viduraṃ ca mahāmatim<BR>
10,002.032a<>te pṛṣṭāś ca vadeyur yac chreyo naḥ samanantaram<BR>
10,002.032c<>tad asmābhiḥ punaḥ kāryam iti me naiṣṭhikī matiḥ<BR>
10,002.033a<>anārambhāt tu kāryāṇāṃ nārthaḥ saṃpadyate kva cit<BR>
10,002.033c<>kṛte puruṣakāre ca yeṣāṃ kāryaṃ na sidhyati<BR>
10,002.033e<>daivenopahatās te tu nātra kāryā vicāraṇā<BR>
10,003.001<>saṃjaya uvāca<BR>
10,003.001a<>kṛpasya vacanaṃ śrutvā dharmārthasahitaṃ śubham<BR>
10,003.001c<>aśvatthāmā mahārāja duḥkhaśokasamanvitaḥ<BR>
10,003.002a<>dahyamānas tu śokena pradīptenāgninā yathā<BR>
10,003.002c<>krūraṃ manas tataḥ kṛtvā tāv ubhau pratyabhāṣata<BR>
10,003.003a<>puruṣe puruṣe buddhiḥ sā sā bhavati śobhanā<BR>
10,003.003c<>tuṣyanti ca pṛthak sarve prajñayā te svayā svayā<BR>
10,003.004a<>sarvo hi manyate loka ātmānaṃ buddhimattaram<BR>
10,003.004c<>sarvasyātmā bahumataḥ sarvātmānaṃ praśaṃsati<BR>
10,003.005a<>sarvasya hi svakā prajñā sādhuvāde pratiṣṭhitā<BR>
10,003.005c<>parabuddhiṃ ca nindanti svāṃ praśaṃsanti cāsakṛt<BR>
10,003.006a<>kāraṇāntarayogena yoge yeṣāṃ samā matiḥ<BR>
10,003.006c<>te 'nyonyena ca tuṣyanti bahu manyanti cāsakṛt<BR>
10,003.007a<>tasyaiva tu manuṣyasya sā sā buddhis tadā tadā<BR>
10,003.007c<>kālayogaviparyāsaṃ prāpyānyonyaṃ vipadyate<BR>
10,003.008a<>acintyatvād dhi cittānāṃ manuṣyāṇāṃ viśeṣataḥ<BR>
10,003.008c<>cittavaikalyam āsādya sā sā buddhiḥ prajāyate<BR>
10,003.009a<>yathā hi vaidyaḥ kuśalo jñātvā vyādhiṃ yathāvidhi<BR>
10,003.009c<>bheṣajaṃ kurute yogāt praśamārtham ihābhibho<BR>
10,003.010a<>evaṃ kāryasya yogārthaṃ buddhiṃ kurvanti mānavāḥ<BR>
10,003.010c<>prajñayā hi svayā yuktās tāṃ ca nindanti mānavāḥ<BR>
10,003.011a<>anyayā yauvane martyo buddhyā bhavati mohitaḥ<BR>
10,003.011c<>madhye 'nyayā jarāyāṃ tu so 'nyāṃ rocayate matim<BR>
10,003.012a<>vyasanaṃ vā punar ghoraṃ samṛddhiṃ vāpi tādṛśīm<BR>
10,003.012c<>avāpya puruṣo bhoja kurute buddhivaikṛtam<BR>
10,003.013a<>ekasminn eva puruṣe sā sā buddhis tadā tadā<BR>
10,003.013c<>bhavaty anityaprajñatvāt sā tasyaiva na rocate<BR>
10,003.014a<>niścitya tu yathāprajñaṃ yāṃ matiṃ sādhu paśyati<BR>
10,003.014c<>tasyāṃ prakurute bhāvaṃ sā tasyodyogakārikā<BR>
10,003.015a<>sarvo hi puruṣo bhoja sādhv etad iti niścitaḥ<BR>
10,003.015c<>kartum ārabhate prīto maraṇādiṣu karmasu<BR>
10,003.016a<>sarve hi yuktiṃ vijñāya prajñāṃ cāpi svakāṃ narāḥ<BR>
10,003.016c<>ceṣṭante vividhāś ceṣṭā hitam ity eva jānate<BR>
10,003.017a<>upajātā vyasanajā yeyam adya matir mama<BR>
10,003.017c<>yuvayos tāṃ pravakṣyāmi mama śokavināśinīm<BR>
10,003.018a<>prajāpatiḥ prajāḥ sṛṣṭvā karma tāsu vidhāya ca<BR>
10,003.018c<>varṇe varṇe samādhatta ekaikaṃ guṇavattaram<BR>
10,003.019a<>brāhmaṇe damam avyagraṃ kṣatriye teja uttamam<BR>
10,003.019c<>dākṣyaṃ vaiśye ca śūdre ca sarvavarṇānukūlatām<BR>
10,003.020a<>adānto brāhmaṇo 'sādhur nistejāḥ kṣatriyo 'dhamaḥ<BR>
10,003.020c<>adakṣo nindyate vaiśyaḥ śūdraś ca pratikūlavān<BR>
10,003.021a<>so 'smi jātaḥ kule śreṣṭhe brāhmaṇānāṃ supūjite<BR>
10,003.021c<>mandabhāgyatayāsmy etaṃ kṣatradharmam anu ṣṭhitaḥ<BR>
10,003.022a<>kṣatradharmaṃ viditvāhaṃ yadi brāhmaṇy asaṃśritam<BR>
10,003.022c<>prakuryāṃ sumahat karma na me tat sādhu saṃmatam<BR>
10,003.023a<>dhārayitvā dhanur divyaṃ divyāny astrāṇi cāhave<BR>
10,003.023c<>pitaraṃ nihataṃ dṛṣṭvā kiṃ nu vakṣyāmi saṃsadi<BR>
10,003.024a<>so 'ham adya yathākāmaṃ kṣatradharmam upāsya tam<BR>
10,003.024c<>gantāsmi padavīṃ rājñaḥ pituś cāpi mahādyuteḥ<BR>
10,003.025a<>adya svapsyanti pāñcālā viśvastā jitakāśinaḥ<BR>
10,003.025c<>vimuktayugyakavacā harṣeṇa ca samanvitāḥ<BR>
10,003.025c*0009_01<>adya tān sūditān sarvān dhṛṣṭadyumnapurogamān<BR>
10,003.025e<>vayaṃ jitā matāś caiṣāṃ śrāntā vyāyam anena ca<BR>
10,003.026a<>teṣāṃ niśi prasuptānāṃ svasthānāṃ śibire svake<BR>
10,003.026c<>avaskandaṃ kariṣyāmi śibirasyādya duṣkaram<BR>
10,003.027a<>tān avaskandya śibire pretabhūtān vicetasaḥ<BR>
10,003.027c<>sūdayiṣyāmi vikramya maghavān iva dānavān<BR>
10,003.028a<>adya tān sahitān sarvān dhṛṣṭadyumnapurogamān<BR>
10,003.028c<>sūdayiṣyāmi vikramya kakṣaṃ dīpta ivānalaḥ<BR>
10,003.028e<>nihatya caiva pāñcālāñ śāntiṃ labdhāsmi sattama<BR>
10,003.029a<>pāñcāleṣu cariṣyāmi sūdayann adya saṃyuge<BR>
10,003.029c<>pinākapāṇiḥ saṃkruddhaḥ svayaṃ rudraḥ paśuṣv iva<BR>
10,003.030a<>adyāhaṃ sarvapāñcālān nihatya ca nikṛtya ca<BR>
10,003.030a*0010_01<>gamiṣyāmy atha pañcānāṃ padavīm adya durgamām<BR>
10,003.030c<>ardayiṣyāmi saṃkruddho raṇe pāṇḍusutāṃs tathā<BR>
10,003.030c*0011_01<>sūdayiṣyāmi saṃhṛṣṭaḥ paśūn iva pinākadhṛk<BR>
10,003.031a<>adyāhaṃ sarvapāñcālaiḥ kṛtvā bhūmiṃ śarīriṇīm<BR>
10,003.031c<>prahṛtyaikaikaśas tebhyo bhaviṣyāmy anṛṇaḥ pituḥ<BR>
10,003.032a<>duryodhanasya karṇasya bhīṣmasaindhavayor api<BR>
10,003.032c<>gamayiṣyāmi pāñcālān padavīm adya durgamām<BR>
10,003.033a<>adya pāñcālarājasya dhṛṣṭadyumnasya vai niśi<BR>
10,003.033c<>virātre pramathiṣyāmi paśor iva śiro balāt<BR>
10,003.034a<>adya pāñcālapāṇḍūnāṃ śayitān ātmajān niśi<BR>
10,003.034c<>khaḍgena niśitenājau pramathiṣyāmi gautama<BR>
10,003.034c*0012_01<>virātre pramathiṣyāmi khaḍgena niśi gautama<BR>
10,003.035a<>adya pāñcālasenāṃ tāṃ nihatya niśi sauptike<BR>
10,003.035c<>kṛtakṛtyaḥ sukhī caiva bhaviṣyāmi mahāmate<BR>
10,003.035c*0013_01<>śrūyate jāmadagnyena pitur vadham amṛṣyatā<BR>
10,003.035c*0013_02<>triḥsaptakṛtvaḥ pṛthivī kṛtā niḥkṣatriyā purā<BR>
10,004.001<>kṛpa uvāca<BR>
10,004.001a<>diṣṭyā te pratikartavye matir jāteyam acyuta<BR>
10,004.001c<>na tvā vārayituṃ śakto vajrapāṇir api svayam<BR>
10,004.002a<>anuyāsyāvahe tvāṃ tu prabhāte sahitāv ubhau<BR>
10,004.002c<>adya rātrau viśramasva vimuktakavacadhvajaḥ<BR>
10,004.003a<>ahaṃ tvām anuyāsyāmi kṛtavarmā ca sātvataḥ<BR>
10,004.003c<>parān abhimukhaṃ yāntaṃ rathāv āsthāya daṃśitau<BR>
10,004.004a<>āvābhyāṃ sahitaḥ śatrūñ śvo 'si hantā samāgame<BR>
10,004.004c<>vikramya rathināṃ śreṣṭha pāñcālān sapadānugān<BR>
10,004.005a<>śaktas tvam asi vikrāntuṃ viśramasva niśām imām<BR>
10,004.005c<>ciraṃ te jāgratas tāta svapa tāvan niśām imām<BR>
10,004.006a<>viśrāntaś ca vinidraś ca svasthacittaś ca mānada<BR>
10,004.006c<>sametya samare śatrūn vadhiṣyasi na saṃśayaḥ<BR>
10,004.007a<>na hi tvā rathināṃ śreṣṭha pragṛhītavarāyudham<BR>
10,004.007c<>jetum utsahate kaś cid api deveṣu pāvakiḥ<BR>
10,004.008a<>kṛpeṇa sahitaṃ yāntaṃ yuktaṃ ca kṛtavarmaṇā<BR>
10,004.008c<>ko drauṇiṃ yudhi saṃrabdhaṃ yodhayed api devarāṭ<BR>
10,004.009a<>te vayaṃ pariviśrāntā vinidrā vigatajvarāḥ<BR>
10,004.009c<>prabhātāyāṃ rajanyāṃ vai nihaniṣyāma śātravān<BR>
10,004.010a<>tava hy astrāṇi divyāni mama caiva na saṃśayaḥ<BR>
10,004.010c<>sātvato 'pi maheṣvāso nityaṃ yuddheṣu kovidaḥ<BR>
10,004.011a<>te vayaṃ sahitās tāta sarvāñ śatrūn samāgatān<BR>
10,004.011c<>prasahya samare hatvā prītiṃ prāpsyāma puṣkalām<BR>
10,004.011e<>viśramasva tvam avyagraḥ svapa cemāṃ niśāṃ sukham<BR>
10,004.012a<>ahaṃ ca kṛtavarmā ca prayāntaṃ tvāṃ narottama<BR>
10,004.012c<>anuyāsyāva sahitau dhanvinau paratāpinau<BR>
10,004.012e<>rathinaṃ tvarayā yāntaṃ rathāv āsthāya daṃśitau<BR>
10,004.013a<>sa gatvā śibiraṃ teṣāṃ nāma viśrāvya cāhave<BR>
10,004.013c<>tataḥ kartāsi śatrūṇāṃ yudhyatāṃ kadanaṃ mahat<BR>
10,004.014a<>kṛtvā ca kadanaṃ teṣāṃ prabhāte vimale 'hani<BR>
10,004.014c<>viharasva yathā śakraḥ sūdayitvā mahāsurān<BR>
10,004.015a<>tvaṃ hi śakto raṇe jetuṃ pāñcālānāṃ varūthinīm<BR>
10,004.015c<>daityasenām iva kruddhaḥ sarvadānavasūdanaḥ<BR>
10,004.016a<>mayā tvāṃ sahitaṃ saṃkhye guptaṃ ca kṛtavarmaṇā<BR>
10,004.016c<>na saheta vibhuḥ sākṣād vajrapāṇir api svayam<BR>
10,004.017a<>na cāhaṃ samare tāta kṛtavarmā tathaiva ca<BR>
10,004.017c<>anirjitya raṇe pāṇḍūn vyapayāsyāva karhi cit<BR>
10,004.018a<>hatvā ca samare kṣudrān pāñcālān pāṇḍubhiḥ saha<BR>
10,004.018c<>nivartiṣyāmahe sarve hatā vā svargagā vayam<BR>
10,004.019a<>sarvopāyaiḥ sahāyās te prabhāte vayam eva hi<BR>
10,004.019c<>satyam etan mahābāho prabravīmi tavānagha<BR>
10,004.020a<>evam uktas tato drauṇir mātulena hitaṃ vacaḥ<BR>
10,004.020c<>abravīn mātulaṃ rājan krodhād udvṛtya locane<BR>
10,004.021a<>āturasya kuto nidrā narasyāmarṣitasya ca<BR>
10,004.021c<>arthāṃś cintayataś cāpi kāmayānasya vā punaḥ<BR>
10,004.022a<>tad idaṃ samanuprāptaṃ paśya me 'dya catuṣṭayam<BR>
10,004.022c<>yasya bhāgaś caturtho me svapnam ahnāya nāśayet<BR>
10,004.023a<>kiṃ nāma duḥkhaṃ loke 'smin pitur vadham anusmaran<BR>
10,004.023c<>hṛdayaṃ nirdahan me 'dya rātryahāni na śāmyati<BR>
10,004.024a<>yathā ca nihataḥ pāpaiḥ pitā mama viśeṣataḥ<BR>
10,004.024c<>pratyakṣam api te sarvaṃ tan me marmāṇi kṛntati<BR>
10,004.025a<>kathaṃ hi mādṛśo loke muhūrtam api jīvati<BR>
10,004.025c<>droṇo hateti yad vācaḥ pāñcālānāṃ śṛṇomy aham<BR>
10,004.026a<>dṛṣṭadyumnam ahatvājau nāhaṃ jīvitum utsahe<BR>
10,004.026c<>sa me pitṛvadhād vadhyaḥ pāñcālā ye ca saṃgatāḥ<BR>
10,004.027a<>vilāpo bhagnasakthasya yas tu rājño mayā śrutaḥ<BR>
10,004.027c<>sa punar hṛdayaṃ kasya krūrasyāpi na nirdahet<BR>
10,004.028a<>kasya hy akaruṇasyāpi netrābhyām aśru nāvrajet<BR>
10,004.028c<>nṛpater bhagnasakthasya śrutvā tādṛg vacaḥ punaḥ<BR>
10,004.029a<>yaś cāyaṃ mitrapakṣo me mayi jīvati nirjitaḥ<BR>
10,004.029c<>śokaṃ me vardhayaty eṣa vārivega ivārṇavam<BR>
10,004.029e<>ekāgramanaso me 'dya kuto nidrā kutaḥ sukham<BR>
10,004.030a<>vāsudevārjunābhyāṃ hi tān ahaṃ parirakṣitān<BR>
10,004.030c<>aviṣahyatamān manye mahendreṇāpi mātula<BR>
10,004.031a<>na cāsmi śakyaḥ saṃyantum asmāt kāryāt kathaṃ cana<BR>
10,004.031c<>na taṃ paśyāmi loke 'smin yo māṃ kāryān nivartayet<BR>
10,004.031e<>iti me niścitā buddhir eṣā sādhumatā ca me<BR>
10,004.032a<>vārttikaiḥ kathyamānas tu mitrāṇāṃ me parābhavaḥ<BR>
10,004.032c<>pāṇḍavānāṃ ca vijayo hṛdayaṃ dahatīva me<BR>
10,004.033a<>ahaṃ tu kadanaṃ kṛtvā śatrūṇām adya sauptike<BR>
10,004.033c<>tato viśramitā caiva svaptā ca vigatajvaraḥ<BR>
10,005.001<>kṛpa uvāca<BR>
10,005.001a<>śuśrūṣur api durmedhāḥ puruṣo 'niyatendriyaḥ<BR>
10,005.001c<>nālaṃ vedayituṃ kṛtsnau dharmārthāv iti me matiḥ<BR>
10,005.002a<>tathaiva tāvan medhāvī vinayaṃ yo na śikṣati<BR>
10,005.002c<>na ca kiṃ cana jānāti so 'pi dharmārthaniścayam<BR>
10,005.002c*0014_01<>ciraṃ hy api jaḍaḥ śūraḥ paṇḍitaṃ paryupāsya ha<BR>
10,005.002c*0014_02<>na sa dharmān vijānāti darvī sūparasān iva<BR>
10,005.002c*0014_03<>muhūrtam api taṃ prājñaḥ paṇḍitaṃ paryupāsya ha<BR>
10,005.002c*0014_04<>kṣipraṃ dharmān vijānāti jihvā sūparasān iva<BR>
10,005.003a<>śuśrūṣus tv eva medhāvī puruṣo niyatendriyaḥ<BR>
10,005.003c<>jānīyād āgamān sarvān grāhyaṃ ca na virodhayet<BR>
10,005.004a<>aneyas tv avamānī yo durātmā pāpapūruṣaḥ<BR>
10,005.004c<>diṣṭam utsṛjya kalyāṇaṃ karoti bahupāpakam<BR>
10,005.005a<>nāthavantaṃ tu suhṛdaḥ pratiṣedhanti pātakāt<BR>
10,005.005c<>nivartate tu lakṣmīvān nālakṣmīvān nivartate<BR>
10,005.006a<>yathā hy uccāvacair vākyaiḥ kṣiptacitto niyamyate<BR>
10,005.006c<>tathaiva suhṛdā śakyo naśakyas tv avasīdati<BR>
10,005.007a<>tathaiva suhṛdaṃ prājñaṃ kurvāṇaṃ karma pāpakam<BR>
10,005.007c<>prājñāḥ saṃpratiṣedhante yathāśakti punaḥ punaḥ<BR>
10,005.008a<>sa kalyāṇe matiṃ kṛtvā niyamyātmānam ātmanā<BR>
10,005.008c<>kuru me vacanaṃ tāta yena paścān na tapyase<BR>
10,005.009a<>na vadhaḥ pūjyate loke suptānām iha dharmataḥ<BR>
10,005.009c<>tathaiva nyastaśastrāṇāṃ vimuktarathavājinām<BR>
10,005.010a<>ye ca brūyus tavāsmīti ye ca syuḥ śaraṇāgatāḥ<BR>
10,005.010c<>vimuktamūrdhajā ye ca ye cāpi hatavāhanāḥ<BR>
10,005.011a<>adya svapsyanti pāñcālā vimuktakavacā vibho<BR>
10,005.011c<>viśvastā rajanīṃ sarve pretā iva vicetasaḥ<BR>
10,005.012a<>yas teṣāṃ tadavasthānāṃ druhyeta puruṣo 'nṛjuḥ<BR>
10,005.012c<>vyaktaṃ sa narake majjed agādhe vipule 'plave<BR>
10,005.013a<>sarvāstraviduṣāṃ loke śreṣṭhas tvam asi viśrutaḥ<BR>
10,005.013c<>na ca te jātu loke 'smin susūkṣmam api kilbiṣam<BR>
10,005.014a<>tvaṃ punaḥ sūryasaṃkāśaḥ śvobhūta udite ravau<BR>
10,005.014c<>prakāśe sarvabhūtānāṃ vijetā yudhi śātravān<BR>
10,005.015a<>asaṃbhāvitarūpaṃ hi tvayi karma vigarhitam<BR>
10,005.015c<>śukle raktam iva nyastaṃ bhaved iti matir mama<BR>
10,005.016<>aśvatthāmovāca<BR>
10,005.016a<>evam etad yathāttha tvam anuśāsmīha mātula<BR>
10,005.016c<>tais tu pūrvamayaṃ setuḥ śatadhā vidalīkṛtaḥ<BR>
10,005.017a<>pratyakṣaṃ bhūmipālānāṃ bhavatāṃ cāpi saṃnidhau<BR>
10,005.017c<>nyastaśastro mama pitā dhṛṣṭadyumnena pātitaḥ<BR>
10,005.018a<>karṇaś ca patite cakre rathasya rathināṃ varaḥ<BR>
10,005.018c<>uttame vyasane sanno hato gāṇḍīvadhanvanā<BR>
10,005.019a<>tathā śāṃtanavo bhīṣmo nyastaśastro nirāyudhaḥ<BR>
10,005.019c<>śikhaṇḍinaṃ puraskṛtya hato gāṇḍīvadhanvanā<BR>
10,005.020a<>bhūriśravā maheṣvāsas tathā prāyagato raṇe<BR>
10,005.020c<>krośatāṃ bhūmipālānāṃ yuyudhānena pātitaḥ<BR>
10,005.021a<>duryodhanaś ca bhīmena sametya gadayā mṛdhe<BR>
10,005.021c<>paśyatāṃ bhūmipālānām adharmeṇa nipātitaḥ<BR>
10,005.022a<>ekākī bahubhis tatra parivārya mahārathaiḥ<BR>
10,005.022c<>adharmeṇa naravyāghro bhīmasenena pātitaḥ<BR>
10,005.023a<>vilāpo bhagnasakthasya yo me rājñaḥ pariśrutaḥ<BR>
10,005.023c<>vārttikānāṃ kathayatāṃ sa me marmāṇi kṛntati<BR>
10,005.024a<>evam adhārmikāḥ pāpāḥ pāñcālā bhinnasetavaḥ<BR>
10,005.024c<>tān evaṃ bhinnamaryādān kiṃ bhavān na vigarhati<BR>
10,005.024c*0015_01<>yāsyāmy apacitiṃ rājñaḥ kauravasya pitus tathā<BR>
10,005.025a<>pitṛhantṝn ahaṃ hatvā pāñcālān niśi sauptike<BR>
10,005.025c<>kāmaṃ kīṭaḥ pataṃgo vā janma prāpya bhavāmi vai<BR>
10,005.026a<>tvare cāham anenādya yad idaṃ me cikīrṣitam<BR>
10,005.026c<>tasya me tvaramāṇasya kuto nidrā kutaḥ sukham<BR>
10,005.027a<>na sa jātaḥ pumāṃl loke kaś cin na ca bhaviṣyati<BR>
10,005.027c<>yo me vyāvartayed etāṃ vadhe teṣāṃ kṛtāṃ matim<BR>
10,005.028<>saṃjaya uvāca<BR>
10,005.028a<>evam uktvā mahārāja droṇaputraḥ pratāpavān<BR>
10,005.028c<>ekānte yojayitvāśvān prāyād abhimukhaḥ parān<BR>
10,005.029a<>tam abrūtāṃ mahātmānau bhojaśāradvatāv ubhau<BR>
10,005.029c<>kim ayaṃ syandano yuktaḥ kiṃ ca kāryaṃ cikīrṣitam<BR>
10,005.030a<>ekasārthaṃ prayātau svas tvayā saha nararṣabha<BR>
10,005.030c<>samaduḥkhasukhau caiva nāvāṃ śaṅkitum arhasi<BR>
10,005.031a<>aśvatthāmā tu saṃkruddhaḥ pitur vadham anusmaran<BR>
10,005.031c<>tābhyāṃ tathyaṃ tadācakhyau yad asyātmacikīrṣitam<BR>
10,005.032a<>hatvā śatasahasrāṇi yodhānāṃ niśitaiḥ śaraiḥ<BR>
10,005.032c<>nyastaśastro mama pitā dhṛṣṭadyumnena pātitaḥ<BR>
10,005.033a<>taṃ tathaiva haniṣyāmi nyastavarmāṇam adya vai<BR>
10,005.033c<>putraṃ pāñcālarājasya pāpaṃ pāpena karmaṇā<BR>
10,005.034a<>kathaṃ ca nihataḥ pāpaḥ pāñcālaḥ paśuvan mayā<BR>
10,005.034c<>śastrāhavajitāṃ lokān prāpnuyād iti me matiḥ<BR>
10,005.035a<>kṣipraṃ saṃnaddhakavacau sakhaḍgāv āttakārmukau<BR>
10,005.035c<>samāsthāya pratīkṣetāṃ rathavaryau paraṃtapau<BR>
10,005.036a<>ity uktvā ratham āsthāya prāyād abhimukhaḥ parān<BR>
10,005.036c<>tam anvagāt kṛpo rājan kṛtavarmā ca sātvataḥ<BR>
10,005.037a<>te prayātā vyarocanta parān abhimukhās trayaḥ<BR>
10,005.037c<>hūyamānā yathā yajñe samiddhā havyavāhanāḥ<BR>
10,005.038a<>yayuś ca śibiraṃ teṣāṃ saṃprasuptajanaṃ vibho<BR>
10,005.038c<>dvāradeśaṃ tu saṃprāpya drauṇis tasthau rathottame<BR>
10,005.038c*0016=00<>saṃjaya uvāca<BR>
10,005.038c*0016_01<>tatas tau saṃvidaṃ kṛtvā vāsudevavṛṣadhvajau<BR>
10,005.038c*0016_02<>niścitau tu vadhe teṣāṃ pāñcālānāṃ mahāvratau<BR>
10,005.038c*0016_03<>tato 'bravīn mahādevaṃ kṛṣṇam akliṣṭakāriṇam<BR>
10,005.038c*0016_04<>yogamūrtidharo bhūtvā praviśyābhyantaraṃ manaḥ<BR>
10,005.038c*0016_05<>tāvat kāryam idaṃ yuktaṃ sādhayāmy aham añjasā<BR>
10,005.038c*0016_06<>evaṃ tu saṃvidaṃ kṛtvā ekamūrtidharau sthitau<BR>
10,006.001<>dhṛtarāṣṭra uvāca<BR>
10,006.001a<>dvāradeśe tato drauṇim avasthitam avekṣya tau<BR>
10,006.001c<>akurvatāṃ bhojakṛpau kiṃ saṃjaya vadasva me<BR>
10,006.002<>saṃjaya uvāca<BR>
10,006.002a<>kṛtavarmāṇam āmantrya kṛpaṃ ca sa mahāratham<BR>
10,006.002c<>drauṇir manyuparītātmā śibiradvāram āsadat<BR>
10,006.003a<>tatra bhūtaṃ mahākāyaṃ candrārkasadṛśadyutim<BR>
10,006.003c<>so 'paśyad dvāram āvṛtya tiṣṭhantaṃ lomaharṣaṇam<BR>
10,006.004a<>vasānaṃ carma vaiyāghraṃ mahārudhiravisravam<BR>
10,006.004c<>kṛṣṇājinottarāsaṅgaṃ nāgayajñopavītinam<BR>
10,006.005a<>bāhubhiḥ svāyataiḥ pīnair nānāpraharaṇodyataiḥ<BR>
10,006.005c<>baddhāṅgadamahāsarpaṃ jvālāmālākulānanam<BR>
10,006.006a<>daṃṣṭrākarālavadanaṃ vyāditāsyaṃ bhayāvaham<BR>
10,006.006c<>nayanānāṃ sahasraiś ca vicitrair abhibhūṣitam<BR>
10,006.007a<>naiva tasya vapuḥ śakyaṃ pravaktuṃ veṣa eva vā<BR>
10,006.007c<>sarvathā tu tad ālakṣya sphuṭeyur api parvatāḥ<BR>
10,006.008a<>tasyāsyān nāsikābhyāṃ ca śravaṇābhyāṃ ca sarvaśaḥ<BR>
10,006.008c<>tebhyaś cākṣisahasrebhyaḥ prādurāsan mahārciṣaḥ<BR>
10,006.009a<>tathā tejomarīcibhyaḥ śaṅkhacakragadādharāḥ<BR>
10,006.009c<>prādurāsan hṛṣīkeśāḥ śataśo 'tha sahasraśaḥ<BR>
10,006.010a<>tad atyadbhutam ālokya bhūtaṃ lokabhayaṃkaram<BR>
10,006.010c<>drauṇir avyathito divyair astravarṣair avākirat<BR>
10,006.011a<>drauṇimuktāñ śarāṃs tāṃs tu tad bhūtaṃ mahad agrasat<BR>
10,006.011c<>udadher iva vāryoghān pāvako vaḍavāmukhaḥ<BR>
10,006.011c*0017_01<>agrasat tāṃs tathā bhūtaṃ drauṇinā prahitāñ śarān<BR>
10,006.012a<>aśvatthāmā tu saṃprekṣya tāñ śaraughān nirarthakān<BR>
10,006.012c<>rathaśaktiṃ mumocāsmai dīptām agniśikhām iva<BR>
10,006.013a<>sā tadāhatya dīptāgrā rathaśaktir aśīryata<BR>
10,006.013c<>yugānte sūryam āhatya maholkeva divaś cyutā<BR>
10,006.014a<>atha hematsaruṃ divyaṃ khaḍgam ākāśavarcasam<BR>
10,006.014c<>kośāt samudbabarhāśu bilād dīptam ivoragam<BR>
10,006.015a<>tataḥ khaḍgavaraṃ dhīmān bhūtāya prāhiṇot tadā<BR>
10,006.015c<>sa tadāsādya bhūtaṃ vai vilayaṃ tūlavad yayau<BR>
10,006.016a<>tataḥ sa kupito drauṇir indraketunibhāṃ gadām<BR>
10,006.016c<>jvalantīṃ prāhiṇot tasmai bhūtaṃ tām api cāgrasat<BR>
10,006.017a<>tataḥ sarvāyudhābhāve vīkṣamāṇas tatas tataḥ<BR>
10,006.017c<>apaśyat kṛtam ākāśam anākāśaṃ janārdanaiḥ<BR>
10,006.018a<>tad adbhutatamaṃ dṛṣṭvā droṇaputro nirāyudhaḥ<BR>
10,006.018c<>abravīd abhisaṃtaptaḥ kṛpavākyam anusmaran<BR>
10,006.019a<>bruvatām apriyaṃ pathyaṃ suhṛdāṃ na śṛṇoti yaḥ<BR>
10,006.019c<>sa śocaty āpadaṃ prāpya yathāham ativartya tau<BR>
10,006.020a<>śāstradṛṣṭān avadhyān yaḥ samatītya jighāṃsati<BR>
10,006.020c<>sa pathaḥ pracyuto dharmyāt kupathaṃ pratipadyate<BR>
10,006.021a<>gobrāhmaṇanṛpastrīṣu sakhyur mātur guros tathā<BR>
10,006.021c<>vṛddhabālajaḍāndheṣu suptabhītotthiteṣu ca<BR>
10,006.022a<>mattonmattapramatteṣu na śastrāṇy upadhārayet<BR>
10,006.022c<>ity evaṃ gurubhiḥ pūrvam upadiṣṭaṃ nṛṇāṃ sadā<BR>
10,006.023a<>so 'ham utkramya panthānaṃ śāstradṛṣṭaṃ sanātanam<BR>
10,006.023c<>amārgeṇaivam ārabhya ghorām āpadam āgataḥ<BR>
10,006.024a<>tāṃ cāpadaṃ ghoratarāṃ pravadanti manīṣiṇaḥ<BR>
10,006.024c<>yad udyamya mahat kṛtyaṃ bhayād api nivartate<BR>
10,006.025a<>aśakyaṃ caiva kaḥ kartuṃ śaktaḥ śaktibalād iha<BR>
10,006.025c<>na hi daivād garīyo vai mānuṣaṃ karma kathyate<BR>
10,006.026a<>mānuṣaṃ kurvataḥ karma yadi daivān na sidhyati<BR>
10,006.026c<>sa pathaḥ pracyuto dharmyād vipadaṃ pratipadyate<BR>
10,006.027a<>pratighātaṃ hy avijñātaṃ pravadanti manīṣiṇaḥ<BR>
10,006.027c<>yad ārabhya kriyāṃ kāṃ cid bhayād iha nivartate<BR>
10,006.028a<>tad idaṃ duṣpraṇītena bhayaṃ māṃ samupasthitam<BR>
10,006.028c<>na hi droṇasutaḥ saṃkhye nivarteta kathaṃ cana<BR>
10,006.029a<>idaṃ ca sumahad bhūtaṃ daivadaṇḍam ivodyatam<BR>
10,006.029c<>na caitad abhijānāmi cintayann api sarvathā<BR>
10,006.030a<>dhruvaṃ yeyam adharme me pravṛttā kaluṣā matiḥ<BR>
10,006.030c<>tasyāḥ phalam idaṃ ghoraṃ pratighātāya dṛśyate<BR>
10,006.031a<>tad idaṃ daivavihitaṃ mama saṃkhye nivartanam<BR>
10,006.031c<>nānyatra daivād udyantum iha śakyaṃ kathaṃ cana<BR>
10,006.032a<>so 'ham adya mahādevaṃ prapadye śaraṇaṃ prabhum<BR>
10,006.032c<>daivadaṇḍam imaṃ ghoraṃ sa hi me nāśayiṣyati<BR>
10,006.033a<>kapardinaṃ prapadyātha devadevam umāpatim<BR>
10,006.033c<>kapālamālinaṃ rudraṃ bhaganetraharaṃ haram<BR>
10,006.034a<>sa hi devo 'tyagād devāṃs tapasā vikrameṇa ca<BR>
10,006.034c<>tasmāc charaṇam abhyeṣye giriśaṃ śūlapāṇinam<BR>
10,007.001<>saṃjaya uvāca<BR>
10,007.001a<>sa evaṃ cintayitvā tu droṇaputro viśāṃ pate<BR>
10,007.001c<>avatīrya rathopasthād dadhyau saṃprayataḥ sthitaḥ<BR>
10,007.002<>drauṇir uvāca<BR>
10,007.002a<>ugraṃ sthāṇuṃ śivaṃ rudraṃ śarvam īśānam īśvaram<BR>
10,007.002c<>giriśaṃ varadaṃ devaṃ bhavaṃ bhāvanam avyayam<BR>
10,007.003a<>śitikaṇṭham ajaṃ śakraṃ krathaṃ kratuharaṃ haram<BR>
10,007.003c<>viśvarūpaṃ virūpākṣaṃ bahurūpam umāpatim<BR>
10,007.004a<>śmaśānavāsinaṃ dṛptaṃ mahāgaṇapatiṃ prabhum<BR>
10,007.004c<>khaṭvāṅgadhāriṇaṃ muṇḍaṃ jaṭilaṃ brahmacāriṇam<BR>
10,007.005a<>manasāpy asucintyena duṣkareṇālpacetasā<BR>
10,007.005c<>so 'ham ātmopahāreṇa yakṣye tripuraghātinam<BR>
10,007.006a<>stutaṃ stutyaṃ stūyamānam amoghaṃ carmavāsasam<BR>
10,007.006c<>vilohitaṃ nīlakaṇṭham apṛktaṃ durnivāraṇam<BR>
10,007.007a<>śukraṃ viśvasṛjaṃ brahma brahmacāriṇam eva ca<BR>
10,007.007c<>vratavantaṃ taponityam anantaṃ tapatāṃ gatim<BR>
10,007.008a<>bahurūpaṃ gaṇādhyakṣaṃ tryakṣaṃ pāriṣadapriyam<BR>
10,007.008c<>gaṇādhyakṣekṣitamukhaṃ gaurīhṛdayavallabham<BR>
10,007.009a<>kumārapitaraṃ piṅgaṃ govṛṣottamavāhanam<BR>
10,007.009c<>tanuvāsasam atyugram umābhūṣaṇatatparam<BR>
10,007.010a<>paraṃ parebhyaḥ paramaṃ paraṃ yasmān na vidyate<BR>
10,007.010c<>iṣvastrottamabhartāraṃ digantaṃ caiva dakṣiṇam<BR>
10,007.011a<>hiraṇyakavacaṃ devaṃ candramaulivibhūṣitam<BR>
10,007.011c<>prapadye śaraṇaṃ devaṃ parameṇa samādhinā<BR>
10,007.012a<>imāṃ cāpy āpadaṃ ghorāṃ tarāmy adya sudustarām<BR>
10,007.012c<>sarvabhūtopahāreṇa yakṣye 'haṃ śucinā śucim<BR>
10,007.013a<>iti tasya vyavasitaṃ jñātvā tyāgātmakaṃ manaḥ<BR>
10,007.013c<>purastāt kāñcanī vediḥ prādurāsīn mahātmanaḥ<BR>
10,007.014a<>tasyāṃ vedyāṃ tadā rājaṃś citrabhānur ajāyata<BR>
10,007.014c<>dyāṃ diśo vidiśaḥ khaṃ ca jvālābhir abhipūrayan<BR>
10,007.014c*0018_01<>ratnacitrāṅgadadharāḥ samudyatakarās tathā<BR>
10,007.015a<>dīptāsyanayanāś cātra naikapādaśirobhujāḥ<BR>
10,007.015c<>dvipaśailapratīkāśāḥ prādurāsan mahānanāḥ<BR>
10,007.016a<>śvavarāhoṣṭrarūpāś ca hayagomāyugomukhāḥ<BR>
10,007.016c<>ṛkṣamārjāravadanā vyāghradvīpimukhās tathā<BR>
10,007.017a<>kākavaktrāḥ plavamukhāḥ śukavaktrās tathaiva ca<BR>
10,007.017c<>mahājagaravaktrāś ca haṃsavaktrāḥ sitaprabhāḥ<BR>
10,007.018a<>dārvāghāṭamukhāś caiva cāṣavaktrāś ca bhārata<BR>
10,007.018a*0019_01<>śataśaś ca sahasrākṣās tathaiva ca ghaṭodarāḥ<BR>
10,007.018c<>kūrmanakramukhāś caiva śiśumāramukhās tathā<BR>
10,007.019a<>mahāmakaravaktrāś ca timivaktrās tathaiva ca<BR>
10,007.019c<>harivaktrāḥ krauñcamukhāḥ kapotebhamukhās tathā<BR>
10,007.020a<>pārāvatamukhāś caiva madguvaktrās tathaiva ca<BR>
10,007.020c<>pāṇikarṇāḥ sahasrākṣās tathaiva ca śatodarāḥ<BR>
10,007.021a<>nirmāṃsāḥ kokavaktrāś ca śyenavaktrāś ca bhārata<BR>
10,007.021c<>tathaivāśiraso rājann ṛkṣavaktrāś ca bhīṣaṇāḥ<BR>
10,007.022a<>pradīptanetrajihvāś ca jvālāvaktrās tathaiva ca<BR>
10,007.022a*0020_01<>jvālākeśāś ca rājendra jvaladromacaturbhujāḥ<BR>
10,007.022c<>meṣavaktrās tathaivānye tathā chāgamukhā nṛpa<BR>
10,007.023a<>śaṅkhābhāḥ śaṅkhavaktrāś ca śaṅkhakarṇās tathaiva ca<BR>
10,007.023c<>śaṅkhamālāparikarāḥ śaṅkhadhvanisamasvanāḥ<BR>
10,007.024a<>jaṭādharāḥ pañcaśikhās tathā muṇḍāḥ kṛśodarāḥ<BR>
10,007.024c<>caturdaṃṣṭrāś caturjihvāḥ śaṅkukarṇāḥ kirīṭinaḥ<BR>
10,007.025a<>maulīdharāś ca rājendra tathākuñcitamūrdhajāḥ<BR>
10,007.025c<>uṣṇīṣiṇo mukuṭinaś cāruvaktrāḥ svalaṃkṛtāḥ<BR>
10,007.025c*0021_01<>cārukuṇḍalinaś caiva tathā mukuṭadhāriṇaḥ<BR>
10,007.026a<>padmotpalāpīḍadharās tathā kumudadhāriṇaḥ<BR>
10,007.026c<>māhātmyena ca saṃyuktāḥ śataśo 'tha sahasraśaḥ<BR>
10,007.027a<>śataghnīcakrahastāś ca tathā musalapāṇayaḥ<BR>
10,007.027c<>bhuśuṇḍīpāśahastāś ca gadāhastāś ca bhārata<BR>
10,007.028a<>pṛṣṭheṣu baddheṣudhayaś citrabāṇā raṇotkaṭāḥ<BR>
10,007.028c<>sadhvajāḥ sapatākāś ca saghaṇṭāḥ saparaśvadhāḥ<BR>
10,007.029a<>mahāpāśodyatakarās tathā laguḍapāṇayaḥ<BR>
10,007.029c<>sthūṇāhastāḥ khaḍgahastāḥ sarpocchritakirīṭinaḥ<BR>
10,007.029e<>mahāsarpāṅgadadharāś citrābharaṇadhāriṇaḥ<BR>
10,007.030a<>rajodhvastāḥ paṅkadigdhāḥ sarve śuklāmbarasrajaḥ<BR>
10,007.030a*0022_01<>karālākṣāḥ sakṛdbhāsvacchatavakrās tathaiva ca<BR>
10,007.030c<>nīlāṅgāḥ kamalāṅgāś ca muṇḍavaktrās tathaiva ca<BR>
10,007.031a<>bherīśaṅkhamṛdaṅgāṃs te jharjharānakagomukhān<BR>
10,007.031c<>avādayan pāriṣadāḥ prahṛṣṭāḥ kanakaprabhāḥ<BR>
10,007.032a<>gāyamānās tathaivānye nṛtyamānās tathāpare<BR>
10,007.032c<>laṅghayantaḥ plavantaś ca valgantaś ca mahābalāḥ<BR>
10,007.033a<>dhāvanto javanāś caṇḍāḥ pavanoddhūtamūrdhajāḥ<BR>
10,007.033c<>mattā iva mahānāgā vinadanto muhur muhuḥ<BR>
10,007.034a<>subhīmā ghorarūpāś ca śūlapaṭṭiśapāṇayaḥ<BR>
10,007.034c<>nānāvirāgavasanāś citramālyānulepanāḥ<BR>
10,007.035a<>ratnacitrāṅgadadharāḥ samudyatakarās tathā<BR>
10,007.035c<>hantāro dviṣatāṃ śūrāḥ prasahyāsahyavikramāḥ<BR>
10,007.036a<>pātāro 'sṛgvasādyānāṃ māṃsāntrakṛtabhojanāḥ<BR>
10,007.036c<>cūḍālāḥ karṇikālāś ca prakṛśāḥ piṭharodarāḥ<BR>
10,007.037a<>atihrasvātidīrghāś ca prabalāś cātibhairavāḥ<BR>
10,007.037c<>vikaṭāḥ kālalamboṣṭhā bṛhacchephāsthipiṇḍikāḥ<BR>
10,007.038a<>mahārhanānāmukuṭā muṇḍāś ca jaṭilāḥ pare<BR>
10,007.038c<>sārkendugrahanakṣatrāṃ dyāṃ kuryur ye mahītale<BR>
10,007.039a<>utsaheraṃś ca ye hantuṃ bhūtagrāmaṃ caturvidham<BR>
10,007.039c<>ye ca vītabhayā nityaṃ harasya bhrukuṭībhaṭāḥ<BR>
10,007.040a<>kāmakārakarāḥ siddhās trailokyasyeśvareśvarāḥ<BR>
10,007.040c<>nityānandapramuditā vāgīśā vītamatsarāḥ<BR>
10,007.041a<>prāpyāṣṭaguṇam aiśvaryaṃ ye na yānti ca vismayam<BR>
10,007.041c<>yeṣāṃ vismayate nityaṃ bhagavān karmabhir haraḥ<BR>
10,007.042a<>manovākkarmabhir bhaktair nityam ārādhitaś ca yaiḥ<BR>
10,007.042c<>manovākkarmabhir bhaktān pāti putrān ivaurasān<BR>
10,007.043a<>pibanto 'sṛgvasās tv anye kruddhā brahmadviṣāṃ sadā<BR>
10,007.043c<>caturviṃśātmakaṃ somaṃ ye pibanti ca nityadā<BR>
10,007.044a<>śrutena brahmacaryeṇa tapasā ca damena ca<BR>
10,007.044c<>ye samārādhya śūlāṅkaṃ bhavasāyujyam āgatāḥ<BR>
10,007.045a<>yair ātmabhūtair bhagavān pārvatyā ca maheśvaraḥ<BR>
10,007.045c<>saha bhūtagaṇān bhuṅkte bhūtabhavyabhavatprabhuḥ<BR>
10,007.046a<>nānāvicitrahasitakṣveḍitotkruṣṭagarjitaiḥ<BR>
10,007.046c<>saṃnādayantas te viśvam aśvatthāmānam abhyayuḥ<BR>
10,007.047a<>saṃstuvanto mahādevaṃ bhāḥ kurvāṇāḥ suvarcasaḥ<BR>
10,007.047c<>vivardhayiṣavo drauṇer mahimānaṃ mahātmanaḥ<BR>
10,007.048a<>jijñāsamānās tattejaḥ sauptikaṃ ca didṛkṣavaḥ<BR>
10,007.048c<>bhīmograparighālātaśūlapaṭṭiśapāṇayaḥ<BR>
10,007.048e<>ghorarūpāḥ samājagmur bhūtasaṃghāḥ samantataḥ<BR>
10,007.049a<>janayeyur bhayaṃ ye sma trailokyasyāpi darśanāt<BR>
10,007.049c<>tān prekṣamāṇo 'pi vyathāṃ na cakāra mahābalaḥ<BR>
10,007.050a<>atha drauṇir dhanuṣpāṇir baddhagodhāṅgulitravān<BR>
10,007.050c<>svayam evātmanātmānam upahāram upāharat<BR>
10,007.051a<>dhanūṃṣi samidhas tatra pavitrāṇi śitāḥ śarāḥ<BR>
10,007.051c<>havir ātmavataś cātmā tasmin bhārata karmaṇi<BR>
10,007.052a<>tataḥ saumyena mantreṇa droṇaputraḥ pratāpavān<BR>
10,007.052c<>upahāraṃ mahāmanyur athātmānam upāharat<BR>
10,007.053a<>taṃ rudraṃ raudrakarmāṇaṃ raudraiḥ karmabhir acyutam<BR>
10,007.053c<>abhiṣṭutya mahātmānam ity uvāca kṛtāñjaliḥ<BR>
10,007.054a<>imam ātmānam adyāhaṃ jātam āṅgirase kule<BR>
10,007.054c<>agnau juhomi bhagavan pratigṛhṇīṣva māṃ balim<BR>
10,007.055a<>bhavadbhaktyā mahādeva parameṇa samādhinā<BR>
10,007.055c<>asyām āpadi viśvātmann upākurmi tavāgrataḥ<BR>
10,007.056a<>tvayi sarvāṇi bhūtāni sarvabhūteṣu cāsi vai<BR>
10,007.056c<>guṇānāṃ hi pradhānānām ekatvaṃ tvayi tiṣṭhati<BR>
10,007.057a<>sarvabhūtāśaya vibho havirbhūtam upasthitam<BR>
10,007.057c<>pratigṛhāṇa māṃ deva yady aśakyāḥ pare mayā<BR>
10,007.058a<>ity uktvā drauṇir āsthāya tāṃ vedīṃ dīptapāvakām<BR>
10,007.058c<>saṃtyaktātmā samāruhya kṛṣṇavartmany upāviśat<BR>
10,007.059a<>tam ūrdhvabāhuṃ niśceṣṭaṃ dṛṣṭvā havir upasthitam<BR>
10,007.059c<>abravīd bhagavān sākṣān mahādevo hasann iva<BR>
10,007.060a<>satyaśaucārjavatyāgais tapasā niyamena ca<BR>
10,007.060c<>kṣāntyā bhaktyā ca dhṛtyā ca buddhyā ca vacasā tathā<BR>
10,007.061a<>yathāvad aham ārāddhaḥ kṛṣṇenākliṣṭakarmaṇā<BR>
10,007.061c<>tasmād iṣṭatamaḥ kṛṣṇād anyo mama na vidyate<BR>
10,007.062a<>kurvatā tasya saṃmānaṃ tvāṃ ca jijñāsatā mayā<BR>
10,007.062c<>pāñcālāḥ sahasā guptā māyāś ca bahuśaḥ kṛtāḥ<BR>
10,007.063a<>kṛtas tasyaiṣa saṃmānaḥ pāñcālān rakṣatā mayā<BR>
10,007.063c<>abhibhūtās tu kālena naiṣām adyāsti jīvitam<BR>
10,007.064a<>evam uktvā maheṣvāsaṃ bhagavān ātmanas tanum<BR>
10,007.064c<>āviveśa dadau cāsmai vimalaṃ khaḍgam uttamam<BR>
10,007.065a<>athāviṣṭo bhagavatā bhūyo jajvāla tejasā<BR>
10,007.065c<>varṣmavāṃś cābhavad yuddhe devasṛṣṭena tejasā<BR>
10,007.066a<>tam adṛśyāni bhūtāni rakṣāṃsi ca samādravan<BR>
10,007.066c<>abhitaḥ śatruśibiraṃ yāntaṃ sākṣād iveśvaram<BR>
10,007.066e*0023_01<>.... .... yāntaṃ drauṇiṃ mahāratham<BR>
10,007.066e*0023_02<>devadevaṃ haraṃ sthāṇuṃ<BR>
10,007.066e*0024_01<>yaś cedaṃ paṭhate stotraṃ śrutvā bhaktisamanvitaḥ<BR>
10,007.066e*0024_02<>sarvapāpaviśuddhātmā rudralokaṃ sa gacchati<BR>
10,008.001<>dhṛtarāṣṭra uvāca<BR>
10,008.001a<>tathā prayāte śibiraṃ droṇaputre mahārathe<BR>
10,008.001c<>kaccit kṛpaś ca bhojaś ca bhayārtau na nyavartatām<BR>
10,008.002a<>kaccin na vāritau kṣudrai rakṣibhir nopalakṣitau<BR>
10,008.002c<>asahyam iti vā matvā na nivṛttau mahārathau<BR>
10,008.003a<>kaccit pramathya śibiraṃ hatvā somakapāṇḍavān<BR>
10,008.003a*0025_01<>kṛtā pratijñā saphalā kaccit saṃjaya sā niśi<BR>
10,008.003c<>duryodhanasya padavīṃ gatau paramikāṃ raṇe<BR>
10,008.003c*0026_01<>balair vā nihatau tau tu kaccin na patitau kṣitau<BR>
10,008.003c*0027_01<>gatvā tiṣṭhaty asau drauṇiḥ kṛtvā karma suduṣkaram<BR>
10,008.003c*0027_02<>dhṛṣṭadyumnaśikhaṇḍibhyāṃ draupadyāś ca sutaiḥ kila<BR>
10,008.003c*0027_03<>saṃchannā medinī suptair nihataiḥ pāṇḍusainikaiḥ<BR>
10,008.004a<>pāñcālair vā vinihatau kaccin nāsvapatāṃ kṣitau<BR>
10,008.004c<>kaccit tābhyāṃ kṛtaṃ karma tan mamācakṣva saṃjaya<BR>
10,008.005<>saṃjaya uvāca<BR>
10,008.005a<>tasmin prayāte śibiraṃ droṇaputre mahātmani<BR>
10,008.005c<>kṛpaś ca kṛtavarmā ca śibiradvāry atiṣṭhatām<BR>
10,008.006a<>aśvatthāmā tu tau dṛṣṭvā yatnavantau mahārathau<BR>
10,008.006c<>prahṛṣṭaḥ śanakai rājann idaṃ vacanam abravīt<BR>
10,008.007a<>yattau bhavantau paryāptau sarvakṣatrasya nāśane<BR>
10,008.007c<>kiṃ punar yodhaśeṣasya prasuptasya viśeṣataḥ<BR>
10,008.008a<>ahaṃ pravekṣye śibiraṃ cariṣyāmi ca kālavat<BR>
10,008.008c<>yathā na kaś cid api me jīvan mucyeta mānavaḥ<BR>
10,008.008c*0028_01<>tathā bhavadbhyāṃ kāryaṃ syād iti me niścitā matiḥ<BR>
10,008.009a<>ity uktvā prāviśad drauṇiḥ pārthānāṃ śibiraṃ mahat<BR>
10,008.009c<>advāreṇābhyavaskandya vihāya bhayam ātmanaḥ<BR>
10,008.010a<>sa praviśya mahābāhur uddeśajñaś ca tasya ha<BR>
10,008.010a*0029_01<>drauṇiḥ paramasaṃkruddhaḥ tejasā prajvalann iva<BR>
10,008.010a*0029_02<>tataḥ paryacarat sarvaṃ saṃprasuptajanaṃ niśi<BR>
10,008.010c<>dhṛṣṭadyumnasya nilayaṃ śanakair abhyupāgamat<BR>
10,008.011a<>te tu kṛtvā mahat karma śrāntāś ca balavad raṇe<BR>
10,008.011c<>prasuptā vai suviśvastāḥ svasainyaparivāritāḥ<BR>
10,008.012a<>atha praviśya tad veśma dhṛṣṭadyumnasya bhārata<BR>
10,008.012c<>pāñcālyaṃ śayane drauṇir apaśyat suptam antikāt<BR>
10,008.013a<>kṣaumāvadāte mahati spardhyāstaraṇasaṃvṛte<BR>
10,008.013c<>mālyapravarasaṃyukte dhūpaiś cūrṇaiś ca vāsite<BR>
10,008.014a<>taṃ śayānaṃ mahātmānaṃ visrabdham akutobhayam<BR>
10,008.014c<>prābodhayata pādena śayanasthaṃ mahīpate<BR>
10,008.015a<>sa buddhvā caraṇasparśam utthāya raṇadurmadaḥ<BR>
10,008.015c<>abhyajānad ameyātmā droṇaputraṃ mahāratham<BR>
10,008.016a<>tam utpatantaṃ śayanād aśvatthāmā mahābalaḥ<BR>
10,008.016c<>keśeṣv ālambya pāṇibhyāṃ niṣpipeṣa mahītale<BR>
10,008.017a<>sa balāt tena niṣpiṣṭaḥ sādhvasena ca bhārata<BR>
10,008.017c<>nidrayā caiva pāñcālyo nāśakac ceṣṭituṃ tadā<BR>
10,008.017c*0030_01<>niṣpiṣya tu tato bhūmau pāñcālaṃ drauṇir ojasā<BR>
10,008.017c*0030_02<>dhanuṣo jyāṃ vimucyāśu krūrabuddhir amarṣaṇaḥ<BR>
10,008.017c*0030_03<>tasya kaṇṭhe 'tha baddhvā tāṃ tvaritaḥ krodhamūrchitaḥ<BR>
10,008.017c*0030_04<>drauṇiḥ krūraṃ manaḥ kṛtvā pāñcālyam avadhīt tadā<BR>
10,008.018a<>tam ākramya tadā rājan kaṇṭhe corasi cobhayoḥ<BR>
10,008.018c<>nadantaṃ visphurantaṃ ca paśumāram amārayat<BR>
10,008.018c*0031_01<>sa vāryamāṇas tarasā balād balavatā balī<BR>
10,008.019a<>tudan nakhais tu sa drauṇiṃ nātivyaktam udāharat<BR>
10,008.019c<>ācāryaputra śastreṇa jahi mā mā ciraṃ kṛthāḥ<BR>
10,008.019c*0032_01<>evam uktvā tu vacanaṃ virarāma paraṃtapaḥ<BR>
10,008.019c*0032_02<>sutaḥ pāñcālarājasya ākrānto balinā bhṛśam<BR>
10,008.019e<>tvatkṛte sukṛtāṃl lokān gaccheyaṃ dvipadāṃ vara<BR>
10,008.020a<>tasyāvyaktāṃ tu tāṃ vācaṃ saṃśrutya drauṇir abravīt<BR>
10,008.020c<>ācāryaghātināṃ lokā na santi kulapāṃsana<BR>
10,008.020c*0033_01<>nṛśaṃsenātivṛttena tvayā me nihataḥ pitā<BR>
10,008.020c*0033_02<>tasmāt tvam api vadhyas tu nṛśaṃsena nṛśaṃsakṛt<BR>
10,008.020e<>tasmāc chastreṇa nidhanaṃ na tvam arhasi durmate<BR>
10,008.021a<>evaṃ bruvāṇas taṃ vīraṃ siṃho mattam iva dvipam<BR>
10,008.021c<>marmasv abhyavadhīt kruddhaḥ pādāṣṭhīlaiḥ sudāruṇaiḥ<BR>
10,008.022a<>tasya vīrasya śabdena māryamāṇasya veśmani<BR>
10,008.022c<>abudhyanta mahārāja striyo ye cāsya rakṣiṇaḥ<BR>
10,008.023a<>te dṛṣṭvā varṣmavantaṃ tam atimānuṣavikramam<BR>
10,008.023c<>bhūtam eva vyavasyanto na sma pravyāharan bhayāt<BR>
10,008.024a<>taṃ tu tenābhyupāyena gamayitvā yamakṣayam<BR>
10,008.024c<>adhyatiṣṭhat sa tejasvī rathaṃ prāpya sudarśanam<BR>
10,008.025a<>sa tasya bhavanād rājan niṣkramyānādayan diśaḥ<BR>
10,008.025c<>rathena śibiraṃ prāyāj jighāṃsur dviṣato balī<BR>
10,008.026a<>apakrānte tatas tasmin droṇaputre mahārathe<BR>
10,008.026c<>saha tai rakṣibhiḥ sarvaiḥ praṇedur yoṣitas tadā<BR>
10,008.027a<>rājānaṃ nihataṃ dṛṣṭvā bhṛśaṃ śokaparāyaṇāḥ<BR>
10,008.027c<>vyākrośan kṣatriyāḥ sarve dhṛṣṭadyumnasya bhārata<BR>
10,008.028a<>tāsāṃ tu tena śabdena samīpe kṣatriyarṣabhāḥ<BR>
10,008.028c<>kṣipraṃ ca samanahyanta kim etad iti cābruvan<BR>
10,008.029a<>striyas tu rājan vitrastā bhāradvājaṃ nirīkṣya tam<BR>
10,008.029c<>abruvan dīnakaṇṭhena kṣipram ādravateti vai<BR>
10,008.030a<>rākṣaso vā manuṣyo vā nainaṃ jānīmahe vayam<BR>
10,008.030c<>hatvā pāñcālarājaṃ yo ratham āruhya tiṣṭhati<BR>
10,008.031a<>tatas te yodhamukhyās taṃ sahasā paryavārayan<BR>
10,008.031c<>sa tān āpatataḥ sarvān rudrāstreṇa vyapothayat<BR>
10,008.032a<>dhṛṣṭadyumnaṃ ca hatvā sa tāṃś caivāsya padānugān<BR>
10,008.032c<>apaśyac chayane suptam uttamaujasam antike<BR>
10,008.033a<>tam apy ākramya pādena kaṇṭhe corasi caujasā<BR>
10,008.033c<>tathaiva mārayām āsa vinardantam ariṃdamam<BR>
10,008.034a<>yudhāmanyus tu saṃprāpto mattvā taṃ rakṣasā hatam<BR>
10,008.034c<>gadām udyamya vegena hṛdi drauṇim atāḍayat<BR>
10,008.034c*0034_01<>gadāprahārābhihato nākampad drauṇir āhave<BR>
10,008.035a<>tam abhidrutya jagrāha kṣitau cainam apātayat<BR>
10,008.035c<>visphurantaṃ ca paśuvat tathaivainam amārayat<BR>
10,008.036a<>tathā sa vīro hatvā taṃ tato 'nyān samupādravat<BR>
10,008.036c<>saṃsuptān eva rājendra tatra tatra mahārathān<BR>
10,008.036c*0035_01<>pāñcālavīrān ākramya kruddho nyahanad antike<BR>
10,008.036e<>sphurato vepamānāṃś ca śamiteva paśūn makhe<BR>
10,008.037a<>tato nistriṃśam ādāya jaghānānyān pṛthagjanān<BR>
10,008.037c<>bhāgaśo vicaran mārgān asiyuddhaviśāradaḥ<BR>
10,008.038a<>tathaiva gulme saṃprekṣya śayānān madhyagaulmikān<BR>
10,008.038c<>śrāntān nyastāyudhān sarvān kṣaṇenaiva vyapothayat<BR>
10,008.039a<>yodhān aśvān dvipāṃś caiva prācchinat sa varāsinā<BR>
10,008.039c<>rudhirokṣitasarvāṅgaḥ kālasṛṣṭa ivāntakaḥ<BR>
10,008.040a<>visphuradbhiś ca tair drauṇir nistriṃśasyodyamena ca<BR>
10,008.040c<>ākṣepeṇa tathaivāses tridhā raktokṣito 'bhavat<BR>
10,008.041a<>tasya lohitasiktasya dīptakhaḍgasya yudhyataḥ<BR>
10,008.041c<>amānuṣa ivākāro babhau paramabhīṣaṇaḥ<BR>
10,008.042a<>ye tv ajāgrata kauravya te 'pi śabdena mohitāḥ<BR>
10,008.042c<>nirīkṣyamāṇā anyonyaṃ drauṇiṃ dṛṣṭvā pravivyathuḥ<BR>
10,008.043a<>tad rūpaṃ tasya te dṛṣṭvā kṣatriyāḥ śatrukarśanāḥ<BR>
10,008.043c<>rākṣasaṃ manyamānās taṃ nayanāni nyamīlayan<BR>
10,008.044a<>sa ghorarūpo vyacarat kālavac chibire tataḥ<BR>
10,008.044c<>apaśyad draupadīputrān avaśiṣṭāṃś ca somakān<BR>
10,008.045a<>tena śabdena vitrastā dhanurhastā mahārathāḥ<BR>
10,008.045c<>dhṛṣṭadyumnaṃ hataṃ śrutvā draupadeyā viśāṃ pate<BR>
10,008.045e<>avākirañ śaravrātair bhāradvājam abhītavat<BR>
10,008.046a<>tatas tena ninādena saṃprabuddhāḥ prabhadrakāḥ<BR>
10,008.046c<>śilīmukhaiḥ śikhaṇḍī ca droṇaputraṃ samārdayan<BR>
10,008.047a<>bhāradvājas tu tān dṛṣṭvā śaravarṣāṇi varṣataḥ<BR>
10,008.047c<>nanāda balavan nādaṃ jighāṃsus tān sudurjayān<BR>
10,008.048a<>tataḥ paramasaṃkruddhaḥ pitur vadham anusmaran<BR>
10,008.048c<>avaruhya rathopasthāt tvaramāṇo 'bhidudruve<BR>
10,008.049a<>sahasracandraṃ vipulaṃ gṛhītvā carma saṃyuge<BR>
10,008.049c<>khaḍgaṃ ca vipulaṃ divyaṃ jātarūpapariṣkṛtam<BR>
10,008.049e<>draupadeyān abhidrutya khaḍgena vyacarad balī<BR>
10,008.050a<>tataḥ sa naraśārdūlaḥ prativindhyaṃ tam āhave<BR>
10,008.050c<>kukṣideśe 'vadhīd rājan sa hato nyapatad bhuvi<BR>
10,008.051a<>prāsena viddhvā drauṇiṃ tu sutasomaḥ pratāpavān<BR>
10,008.051c<>punaś cāsiṃ samudyamya droṇaputram upādravat<BR>
10,008.051c*0036_01<>prāsaprahāraṃ tu tadā vigṛhya drauṇir āhave<BR>
10,008.052a<>sutasomasya sāsiṃ tu bāhuṃ chittvā nararṣabhaḥ<BR>
10,008.052c<>punar abhyahanat pārśve sa bhinnahṛdayo 'patat<BR>
10,008.053a<>nākulis tu śatānīko rathacakreṇa vīryavān<BR>
10,008.053c<>dorbhyām utkṣipya vegena vakṣasy enam atāḍayat<BR>
10,008.054a<>atāḍayac chatānīkaṃ muktacakraṃ dvijas tu saḥ<BR>
10,008.054c<>sa vihvalo yayau bhūmiṃ tato 'syāpāharac chiraḥ<BR>
10,008.055a<>śrutakarmā tu parighaṃ gṛhītvā samatāḍayat<BR>
10,008.055c<>abhidrutya tato drauṇiṃ savye sa phalake bhṛśam<BR>
10,008.056a<>sa tu taṃ śrutakarmāṇam āsye jaghne varāsinā<BR>
10,008.056c<>sa hato nyapatad bhūmau vimūḍho vikṛtānanaḥ<BR>
10,008.057a<>tena śabdena vīras tu śrutakīrtir mahādhanuḥ<BR>
10,008.057c<>aśvatthāmānam āsādya śaravarṣair avākirat<BR>
10,008.057c*0037_01<>śarair ācchāditas tena droṇaputro mahārathaḥ<BR>
10,008.057c*0037_02<>adṛśyata mahārāja śvāviṭ śalalito yathā<BR>
10,008.058a<>tasyāpi śaravarṣāṇi carmaṇā prativārya saḥ<BR>
10,008.058c<>sakuṇḍalaṃ śiraḥ kāyād bhrājamānam apāharat<BR>
10,008.059a<>tato bhīṣmanihantā taṃ saha sarvaiḥ prabhadrakaiḥ<BR>
10,008.059c<>ahanat sarvato vīraṃ nānāpraharaṇair balī<BR>
10,008.059e<>śilīmukhena cāpy enaṃ bhruvor madhye samārdayat<BR>
10,008.060a<>sa tu krodhasamāviṣṭo droṇaputro mahābalaḥ<BR>
10,008.060c<>śikhaṇḍinaṃ samāsādya dvidhā ciccheda so 'sinā<BR>
10,008.061a<>śikhaṇḍinaṃ tato hatvā krodhāviṣṭaḥ paraṃtapaḥ<BR>
10,008.061c<>prabhadrakagaṇān sarvān abhidudrāva vegavān<BR>
10,008.061e<>yac ca śiṣṭaṃ virāṭasya balaṃ tac ca samādravat<BR>
10,008.062a<>drupadasya ca putrāṇāṃ pautrāṇāṃ suhṛdām api<BR>
10,008.062c<>cakāra kadanaṃ ghoraṃ dṛṣṭvā dṛṣṭvā mahābalaḥ<BR>
10,008.063a<>anyān anyāṃś ca puruṣān abhisṛtyābhisṛtya ca<BR>
10,008.063c<>nyakṛntad asinā drauṇir asimārgaviśāradaḥ<BR>
10,008.064a<>kālīṃ raktāsyanayanāṃ raktamālyānulepanām<BR>
10,008.064c<>raktāmbaradharām ekāṃ pāśahastāṃ śikhaṇḍinīm<BR>
10,008.065a<>dadṛśuḥ kālarātriṃ te smayamānām avasthitām<BR>
10,008.065c<>narāśvakuñjarān pāśair baddhvā ghoraiḥ pratasthuṣīm<BR>
10,008.065c*0038_01<>tathaiva ca mahārāja nyastaśastrān mahārathān<BR>
10,008.065e<>harantīṃ vividhān pretān pāśabaddhān vimūrdhajān<BR>
10,008.066a<>svapne suptān nayantīṃ tāṃ rātriṣv anyāsu māriṣa<BR>
10,008.066c<>dadṛśur yodhamukhyās te ghnantaṃ drauṇiṃ ca nityadā<BR>
10,008.067a<>yataḥ pravṛttaḥ saṃgrāmaḥ kurupāṇḍavasenayoḥ<BR>
10,008.067c<>tataḥ prabhṛti tāṃ kṛtyām apaśyan drauṇim eva ca<BR>
10,008.068a<>tāṃs tu daivahatān pūrvaṃ paścād drauṇir nyapātayat<BR>
10,008.068c<>trāsayan sarvabhūtāni vinadan bhairavān ravān<BR>
10,008.069a<>tad anusmṛtya te vīrā darśanaṃ paurvakālikam<BR>
10,008.069c<>idaṃ tad ity amanyanta daivenopanipīḍitāḥ<BR>
10,008.070a<>tatas tena ninādena pratyabudhyanta dhanvinaḥ<BR>
10,008.070c<>śibire pāṇḍaveyānāṃ śataśo 'tha sahasraśaḥ<BR>
10,008.071a<>so 'cchinat kasya cit pādau jaghanaṃ caiva kasya cit<BR>
10,008.071c<>kāṃś cid bibheda pārśveṣu kālasṛṣṭa ivāntakaḥ<BR>
10,008.072a<>atyugrapratipiṣṭaiś ca nadadbhiś ca bhṛśāturaiḥ<BR>
10,008.072c<>gajāśvamathitaiś cānyair mahī kīrṇābhavat prabho<BR>
10,008.073a<>krośatāṃ kim idaṃ ko 'yaṃ kiṃ śabdaḥ kiṃ nu kiṃ kṛtam<BR>
10,008.073c<>evaṃ teṣāṃ tadā drauṇir antakaḥ samapadyata<BR>
10,008.074a<>apetaśastrasaṃnāhān saṃrabdhān pāṇḍusṛñjayān<BR>
10,008.074c<>prāhiṇon mṛtyulokāya drauṇiḥ praharatāṃ varaḥ<BR>
10,008.075a<>tatas tacchastravitrastā utpatanto bhayāturāḥ<BR>
10,008.075c<>nidrāndhā naṣṭasaṃjñāś ca tatra tatra nililyire<BR>
10,008.076a<>ūrustambhagṛhītāś ca kaśmalābhihataujasaḥ<BR>
10,008.076c<>vinadanto bhṛśaṃ trastāḥ saṃnyapeṣan parasparam<BR>
10,008.077a<>tato rathaṃ punar drauṇir āsthito bhīmanisvanam<BR>
10,008.077c<>dhanuṣpāṇiḥ śarair anyān preṣayad vai yamakṣayam<BR>
10,008.078a<>punar utpatataḥ kāṃś cid dūrād api narottamān<BR>
10,008.078c<>śūrān saṃpatataś cānyān kālarātryai nyavedayat<BR>
10,008.079a<>tathaiva syandanāgreṇa pramathan sa vidhāvati<BR>
10,008.079c<>śaravarṣaiś ca vividhair avarṣac chātravāṃs tataḥ<BR>
10,008.080a<>punaś ca suvicitreṇa śatacandreṇa carmaṇā<BR>
10,008.080c<>tena cākāśavarṇena tadācarata so 'sinā<BR>
10,008.081a<>tathā sa śibiraṃ teṣāṃ drauṇir āhavadurmadaḥ<BR>
10,008.081c<>vyakṣobhayata rājendra mahāhradam iva dvipaḥ<BR>
10,008.082a<>utpetus tena śabdena yodhā rājan vicetasaḥ<BR>
10,008.082c<>nidrārtāś ca bhayārtāś ca vyadhāvanta tatas tataḥ<BR>
10,008.082c*0039_01<>vikrośaṃ cukruśuś cānye bahubaddhaṃ tatas tataḥ<BR>
10,008.083a<>visvaraṃ cukruśuś cānye bahvabaddhaṃ tathāvadan<BR>
10,008.083c<>na ca sma pratipadyante śastrāṇi vasanāni ca<BR>
10,008.084a<>vimuktakeśāś cāpy anye nābhyajānan parasparam<BR>
10,008.084c<>utpatantaḥ pare bhītāḥ ke cit tatra tathābhraman<BR>
10,008.084e<>purīṣam asṛjan ke cit ke cin mūtraṃ prasusruvuḥ<BR>
10,008.085a<>bandhanāni ca rājendra saṃchidya turagā dvipāḥ<BR>
10,008.085c<>samaṃ paryapataṃś cānye kurvanto mahad ākulam<BR>
10,008.086a<>tatra ke cin narā bhītā vyalīyanta mahītale<BR>
10,008.086c<>tathaiva tān nipatitān apiṃṣan gajavājinaḥ<BR>
10,008.087a<>tasmiṃs tathā vartamāne rakṣāṃsi puruṣarṣabha<BR>
10,008.087c<>tṛptāni vyanadann uccair mudā bharatasattama<BR>
10,008.088a<>sa śabdaḥ prerito rājan bhūtasaṃghair mudā yutaiḥ<BR>
10,008.088c<>apūrayad diśaḥ sarvā divaṃ cāpi mahāsvanaḥ<BR>
10,008.089a<>teṣām ārtasvaraṃ śrutvā vitrastā gajavājinaḥ<BR>
10,008.089c<>muktāḥ paryapatan rājan mṛdnantaḥ śibire janam<BR>
10,008.090a<>tais tatra paridhāvadbhiś caraṇodīritaṃ rajaḥ<BR>
10,008.090c<>akaroc chibire teṣāṃ rajanyāṃ dviguṇaṃ tamaḥ<BR>
10,008.091a<>tasmiṃs tamasi saṃjāte pramūḍhāḥ sarvato janāḥ<BR>
10,008.091c<>nājānan pitaraḥ putrān bhrātṝn bhrātara eva ca<BR>
10,008.092a<>gajā gajān atikramya nirmanuṣyā hayā hayān<BR>
10,008.092c<>atāḍayaṃs tathābhañjaṃs tathāmṛdnaṃś ca bhārata<BR>
10,008.093a<>te bhagnāḥ prapatantaś ca nighnantaś ca parasparam<BR>
10,008.093c<>nyapātayanta ca parān pātayitvā tathāpiṣan<BR>
10,008.094a<>vicetasaḥ sanidrāś ca tamasā cāvṛtā narāḥ<BR>
10,008.094c<>jaghnuḥ svān eva tatrātha kālenābhipracoditāḥ<BR>
10,008.095a<>tyaktvā dvārāṇi ca dvāḥsthās tathā gulmāṃś ca gaulmikāḥ<BR>
10,008.095c<>prādravanta yathāśakti kāṃdiśīkā vicetasaḥ<BR>
10,008.096a<>vipranaṣṭāś ca te 'nyonyaṃ nājānanta tadā vibho<BR>
10,008.096c<>krośantas tāta putreti daivopahatacetasaḥ<BR>
10,008.097a<>palāyatāṃ diśas teṣāṃ svān apy utsṛjya bāndhavān<BR>
10,008.097c<>gotranāmabhir anyonyam ākrandanta tato janāḥ<BR>
10,008.098a<>hāhākāraṃ ca kurvāṇāḥ pṛthivyāṃ śerate pare<BR>
10,008.098c<>tān buddhvā raṇamatto 'sau droṇaputro vyapothayat<BR>
10,008.099a<>tatrāpare vadhyamānā muhur muhur acetasaḥ<BR>
10,008.099c<>śibirān niṣpatanti sma kṣatriyā bhayapīḍitāḥ<BR>
10,008.100a<>tāṃs tu niṣpatatas trastāñ śibirāñ jīvitaiṣiṇaḥ<BR>
10,008.100c<>kṛtavarmā kṛpaś caiva dvāradeśe nijaghnatuḥ<BR>
10,008.101a<>viśastrayantrakavacān muktakeśān kṛtāñjalīn<BR>
10,008.101c<>vepamānān kṣitau bhītān naiva kāṃś cid amuñcatām<BR>
10,008.102a<>nāmucyata tayoḥ kaś cin niṣkrāntaḥ śibirād bahiḥ<BR>
10,008.102c<>kṛpasya ca mahārāja hārdikyasya ca durmateḥ<BR>
10,008.103a<>bhūyaś caiva cikīrṣantau droṇaputrasya tau priyam<BR>
10,008.103c<>triṣu deśeṣu dadatuḥ śibirasya hutāśanam<BR>
10,008.104a<>tataḥ prakāśe śibire khaḍgena pitṛnandanaḥ<BR>
10,008.104c<>aśvatthāmā mahārāja vyacarat kṛtahastavat<BR>
10,008.105a<>kāṃś cid āpatato vīrān aparāṃś ca pradhāvataḥ<BR>
10,008.105c<>vyayojayata khaḍgena prāṇair dvijavaro narān<BR>
10,008.106a<>kāṃś cid yodhān sa khaḍgena madhye saṃchidya vīryavān<BR>
10,008.106c<>apātayad droṇasutaḥ saṃrabdhas tilakāṇḍavat<BR>
10,008.107a<>vinadadbhir bhṛśāyastair narāśvadviradottamaiḥ<BR>
10,008.107c<>patitair abhavat kīrṇā medinī bharatarṣabha<BR>
10,008.108a<>mānuṣāṇāṃ sahasreṣu hateṣu patiteṣu ca<BR>
10,008.108c<>udatiṣṭhan kabandhāni bahūny utthāya cāpatan<BR>
10,008.109a<>sāyudhān sāṅgadān bāhūn nicakarta śirāṃsi ca<BR>
10,008.109c<>hastihastopamān ūrūn hastān pādāṃś ca bhārata<BR>
10,008.110a<>pṛṣṭhacchinnāñ śiraśchinnān pārśvacchinnāṃs tathāparān<BR>
10,008.110c<>samāsādyākarod drauṇiḥ kāṃś cic cāpi parāṅmukhān<BR>
10,008.111a<>madhyakāyān narān anyāṃś cicchedānyāṃś ca karṇataḥ<BR>
10,008.111c<>aṃsadeśe nihatyānyān kāye prāveśayac chiraḥ<BR>
10,008.112a<>evaṃ vicaratas tasya nighnataḥ subahūn narān<BR>
10,008.112c<>tamasā rajanī ghorā babhau dāruṇadarśanā<BR>
10,008.113a<>kiṃ cit prāṇaiś ca puruṣair hataiś cānyaiḥ sahasraśaḥ<BR>
10,008.113c<>bahunā ca gajāśvena bhūr abhūd bhīmadarśanā<BR>
10,008.114a<>yakṣarakṣaḥsamākīrṇe rathāśvadvipadāruṇe<BR>
10,008.114c<>kruddhena droṇaputreṇa saṃchinnāḥ prāpatan bhuvi<BR>
10,008.115a<>mātṝr anye pitṝn anye bhrātṝn anye vicukruśuḥ<BR>
10,008.115c<>ke cid ūcur na tat kruddhair dhārtarāṣṭraiḥ kṛtaṃ raṇe<BR>
10,008.116a<>yat kṛtaṃ naḥ prasuptānāṃ rakṣobhiḥ krūrakarmabhiḥ<BR>
10,008.116c<>asāṃnidhyād dhi pārthānām idaṃ naḥ kadanaṃ kṛtam<BR>
10,008.117a<>na devāsuragandharvair na yakṣair na ca rākṣasaiḥ<BR>
10,008.117c<>śakyo vijetuṃ kaunteyo goptā yasya janārdanaḥ<BR>
10,008.118a<>brahmaṇyaḥ satyavāg dāntaḥ sarvabhūtānukampakaḥ<BR>
10,008.118c<>na ca suptaṃ pramattaṃ vā nyastaśastraṃ kṛtāñjalim<BR>
10,008.118e<>dhāvantaṃ muktakeśaṃ vā hanti pārtho dhanaṃjayaḥ<BR>
10,008.119a<>tad idaṃ naḥ kṛtaṃ ghoraṃ rakṣobhiḥ krūrakarmabhiḥ<BR>
10,008.119c<>iti lālapyamānāḥ sma śerate bahavo janāḥ<BR>
10,008.120a<>stanatāṃ ca manuṣyāṇām apareṣāṃ ca kūjatām<BR>
10,008.120c<>tato muhūrtāt prāśāmyat sa śabdas tumulo mahān<BR>
10,008.121a<>śoṇitavyatiṣiktāyāṃ vasudhāyāṃ ca bhūmipa<BR>
10,008.121c<>tad rajas tumulaṃ ghoraṃ kṣaṇenāntaradhīyata<BR>
10,008.122a<>saṃveṣṭamānān udvignān nirutsāhān sahasraśaḥ<BR>
10,008.122c<>nyapātayan narān kruddhaḥ paśūn paśupatir yathā<BR>
10,008.123a<>anyonyaṃ saṃpariṣvajya śayānān dravato 'parān<BR>
10,008.123c<>saṃlīnān yudhyamānāṃś ca sarvān drauṇir apothayat<BR>
10,008.124a<>dahyamānā hutāśena vadhyamānāś ca tena te<BR>
10,008.124c<>parasparaṃ tadā yodhā anayan yamasādanam<BR>
10,008.125a<>tasyā rajanyās tv ardhena pāṇḍavānāṃ mahad balam<BR>
10,008.125c<>gamayām āsa rājendra drauṇir yamaniveśanam<BR>
10,008.126a<>niśācarāṇāṃ sattvānāṃ sa rātrir harṣavardhinī<BR>
10,008.126c<>āsīn naragajāśvānāṃ raudrī kṣayakarī bhṛśam<BR>
10,008.127a<>tatrādṛśyanta rakṣāṃsi piśācāś ca pṛthagvidhāḥ<BR>
10,008.127c<>khādanto naramāṃsāni pibantaḥ śoṇitāni ca<BR>
10,008.128a<>karālāḥ piṅgalā raudrāḥ śailadantā rajasvalāḥ<BR>
10,008.128c<>jaṭilā dīrghasakthāś ca pañcapādā mahodarāḥ<BR>
10,008.129a<>paścād aṅgulayo rūkṣā virūpā bhairavasvanāḥ<BR>
10,008.129c<>ghaṭajānavo 'tihrasvāś ca nīlakaṇṭhā vibhīṣaṇāḥ<BR>
10,008.130a<>saputradārāḥ sukrūrā durdarśanasunirghṛṇāḥ<BR>
10,008.130c<>vividhāni ca rūpāṇi tatrādṛśyanta rakṣasām<BR>
10,008.131a<>pītvā ca śoṇitaṃ hṛṣṭāḥ prānṛtyan gaṇaśo 'pare<BR>
10,008.131c<>idaṃ varam idaṃ medhyam idaṃ svādv iti cābruvan<BR>
10,008.132a<>medomajjāsthiraktānāṃ vasānāṃ ca bhṛśāsitāḥ<BR>
10,008.132c<>paramāṃsāni khādantaḥ kravyādā māṃsajīvinaḥ<BR>
10,008.133a<>vasāṃ cāpy apare pītvā paryadhāvan vikukṣilāḥ<BR>
10,008.133c<>nānāvaktrās tathā raudrāḥ kravyādāḥ piśitāśinaḥ<BR>
10,008.134a<>ayutāni ca tatrāsan prayutāny arbudāni ca<BR>
10,008.134c<>rakṣasāṃ ghorarūpāṇāṃ mahatāṃ krūrakarmaṇām<BR>
10,008.135a<>muditānāṃ vitṛptānāṃ tasmin mahati vaiśase<BR>
10,008.135c<>sametāni bahūny āsan bhūtāni ca janādhipa<BR>
10,008.136a<>pratyūṣakāle śibirāt pratigantum iyeṣa saḥ<BR>
10,008.136c<>nṛśoṇitāvasiktasya drauṇer āsīd asitsaruḥ<BR>
10,008.136e<>pāṇinā saha saṃśliṣṭa ekībhūta iva prabho<BR>
10,008.137a<>sa niḥśeṣān arīn kṛtvā virarāja janakṣaye<BR>
10,008.137c<>yugānte sarvabhūtāni bhasma kṛtveva pāvakaḥ<BR>
10,008.138a<>yathāpratijñaṃ tat karma kṛtvā drauṇāyaniḥ prabho<BR>
10,008.138c<>durgamāṃ padavīṃ kṛtvā pitur āsīd gatajvaraḥ<BR>
10,008.139a<>yathaiva saṃsuptajane śibire prāviśan niśi<BR>
10,008.139c<>tathaiva hatvā niḥśabde niścakrāma nararṣabhaḥ<BR>
10,008.140a<>niṣkramya śibirāt tasmāt tābhyāṃ saṃgamya vīryavān<BR>
10,008.140c<>ācakhyau karma tat sarvaṃ hṛṣṭaḥ saṃharṣayan vibho<BR>
10,008.141a<>tāv apy ācakhyatus tasmai priyaṃ priyakarau tadā<BR>
10,008.141c<>pāñcālān sṛñjayāṃś caiva vinikṛttān sahasraśaḥ<BR>
10,008.141e<>prītyā coccair udakrośaṃs tathaivāsphoṭayaṃs talān<BR>
10,008.142a<>evaṃvidhā hi sā rātriḥ somakānāṃ janakṣaye<BR>
10,008.142c<>prasuptānāṃ pramattānām āsīt subhṛśadāruṇā<BR>
10,008.143a<>asaṃśayaṃ hi kālasya paryāyo duratikramaḥ<BR>
10,008.143c<>tādṛśā nihatā yatra kṛtvāsmākaṃ janakṣayam<BR>
10,008.144<>dhṛtarāṣṭra uvāca<BR>
10,008.144a<>prāg eva sumahat karma drauṇir etan mahārathaḥ<BR>
10,008.144c<>nākarod īdṛśaṃ kasmān matputravijaye dhṛtaḥ<BR>
10,008.145a<>atha kasmād dhate kṣatre karmedaṃ kṛtavān asau<BR>
10,008.145c<>droṇaputro maheṣvāsas tan me śaṃsitum arhasi<BR>
10,008.146<>saṃjaya uvāca<BR>
10,008.146a<>teṣāṃ nūnaṃ bhayān nāsau kṛtavān kurunandana<BR>
10,008.146c<>asāṃnidhyād dhi pārthānāṃ keśavasya ca dhīmataḥ<BR>
10,008.147a<>sātyakeś cāpi karmedaṃ droṇaputreṇa sādhitam<BR>
10,008.147c<>na hi teṣāṃ samakṣaṃ tān hanyād api marutpatiḥ<BR>
10,008.148a<>etad īdṛśakaṃ vṛttaṃ rājan suptajane vibho<BR>
10,008.148c<>tato janakṣayaṃ kṛtvā pāṇḍavānāṃ mahātyayam<BR>
10,008.148e<>diṣṭyā diṣṭyeti cānyonyaṃ sametyocur mahārathāḥ<BR>
10,008.149a<>paryaṣvajat tato drauṇis tābhyāṃ ca pratinanditaḥ<BR>
10,008.149c<>idaṃ harṣāc ca sumahad ādade vākyam uttamam<BR>
10,008.150a<>pāñcālā nihatāḥ sarve draupadeyāś ca sarvaśaḥ<BR>
10,008.150c<>somakā matsyaśeṣāś ca sarve vinihatā mayā<BR>
10,008.151a<>idānīṃ kṛtakṛtyāḥ sma yāma tatraiva māciram<BR>
10,008.151c<>yadi jīvati no rājā tasmai śaṃsāmahe priyam<BR>
10,009.001<>saṃjaya uvāca<BR>
10,009.001a<>te hatvā sarvapāñcālān draupadeyāṃś ca sarvaśaḥ<BR>
10,009.001c<>agacchan sahitās tatra yatra duryodhano hataḥ<BR>
10,009.002a<>gatvā cainam apaśyaṃs te kiṃ cit prāṇaṃ narādhipam<BR>
10,009.002c<>tato rathebhyaḥ praskandya parivavrus tavātmajam<BR>
10,009.003a<>taṃ bhagnasakthaṃ rājendra kṛcchraprāṇam acetasam<BR>
10,009.003c<>vamantaṃ rudhiraṃ vaktrād apaśyan vasudhātale<BR>
10,009.004a<>vṛtaṃ samantād bahubhiḥ śvāpadair ghoradarśanaiḥ<BR>
10,009.004c<>śālāvṛkagaṇaiś caiva bhakṣayiṣyadbhir antikāt<BR>
10,009.005a<>nivārayantaṃ kṛcchrāt tāñ śvāpadān saṃcikhādiṣūn<BR>
10,009.005c<>viveṣṭamānaṃ mahyāṃ ca subhṛśaṃ gāḍhavedanam<BR>
10,009.006a<>taṃ śayānaṃ mahātmānaṃ bhūmau svarudhirokṣitam<BR>
10,009.006c<>hataśiṣṭās trayo vīrāḥ śokārtāḥ paryavārayan<BR>
10,009.006e<>aśvatthāmā kṛpaś caiva kṛtavarmā ca sātvataḥ<BR>
10,009.007a<>tais tribhiḥ śoṇitādigdhair niḥśvasadbhir mahārathaiḥ<BR>
10,009.007c<>śuśubhe saṃvṛto rājā vedī tribhir ivāgnibhiḥ<BR>
10,009.008a<>te taṃ śayānaṃ saṃprekṣya rājānam atathocitam<BR>
10,009.008a*0040_01<>duḥkhād aśrūṇy amuñcanta niḥśvāsaparamā nṛpaḥ<BR>
10,009.008c<>aviṣahyena duḥkhena tatas te rurudus trayaḥ<BR>
10,009.009a<>tatas te rudhiraṃ hastair mukhān nirmṛjya tasya ha<BR>
10,009.009c<>raṇe rājñaḥ śayānasya kṛpaṇaṃ paryadevayan<BR>
10,009.010<>kṛpa uvāca<BR>
10,009.010a<>na daivasyātibhāro 'sti yad ayaṃ rudhirokṣitaḥ<BR>
10,009.010c<>ekādaśacamūbhartā śete duryodhano hataḥ<BR>
10,009.011a<>paśya cāmīkarābhasya cāmīkaravibhūṣitām<BR>
10,009.011c<>gadāṃ gadāpriyasyemāṃ samīpe patitāṃ bhuvi<BR>
10,009.012a<>iyam enaṃ gadā śūraṃ na jahāti raṇe raṇe<BR>
10,009.012c<>svargāyāpi vrajantaṃ hi na jahāti yaśasvinam<BR>
10,009.013a<>paśyemāṃ saha vīreṇa jāmbūnadavibhūṣitām<BR>
10,009.013c<>śayānāṃ śayane dharme bhāryāṃ prītimatīm iva<BR>
10,009.014a<>yo vai mūrdhāvasiktānām agre yātaḥ paraṃtapaḥ<BR>
10,009.014c<>sa hato grasate pāṃsūn paśya kālasya paryayam<BR>
10,009.015a<>yenājau nihatā bhūmāv aśerata purā dviṣaḥ<BR>
10,009.015c<>sa bhūmau nihataḥ śete kururājaḥ parair ayam<BR>
10,009.016a<>bhayān namanti rājāno yasya sma śatasaṃghaśaḥ<BR>
10,009.016c<>sa vīraśayane śete kravyādbhiḥ parivāritaḥ<BR>
10,009.017a<>upāsata nṛpāḥ pūrvam arthahetor yam īśvaram<BR>
10,009.017c<>dhik sadyo nihataḥ śete paśya kālasya paryayam<BR>
10,009.017c*0041_01<>tam upāsyanty araṇye 'dya mṛgagomāyavaḥ sma ha<BR>
10,009.017c*0042_01<>upāsate ca taṃ hy adya kravyādā māṃsahetavaḥ<BR>
10,009.017c*0043_01<>tam upāsanta kauravyaṃ kravyādā māṃsagṛddhinaḥ<BR>
10,009.018<>saṃjaya uvāca<BR>
10,009.018a<>taṃ śayānaṃ nṛpaśreṣṭhaṃ tato bharatasattama<BR>
10,009.018c<>aśvatthāmā samālokya karuṇaṃ paryadevayat<BR>
10,009.019a<>āhus tvāṃ rājaśārdūla mukhyaṃ sarvadhanuṣmatām<BR>
10,009.019c<>dhanādhyakṣopamaṃ yuddhe śiṣyaṃ saṃkarṣaṇasya ha<BR>
10,009.020a<>kathaṃ vivaram adrākṣīd bhīmasenas tavānagha<BR>
10,009.020c<>balinaḥ kṛtino nityaṃ sa ca pāpātmavān nṛpa<BR>
10,009.021a<>kālo nūnaṃ mahārāja loke 'smin balavattaraḥ<BR>
10,009.021c<>paśyāmo nihataṃ tvāṃ ced bhīmasenena saṃyuge<BR>
10,009.022a<>kathaṃ tvāṃ sarvadharmajñaṃ kṣudraḥ pāpo vṛkodaraḥ<BR>
10,009.022c<>nikṛtyā hatavān mando nūnaṃ kālo duratyayaḥ<BR>
10,009.023a<>dharmayuddhe hy adharmeṇa samāhūyaujasā mṛdhe<BR>
10,009.023c<>gadayā bhīmasenena nirbhinne sakthinī tava<BR>
10,009.024a<>adharmeṇa hatasyājau mṛdyamānaṃ padā śiraḥ<BR>
10,009.024c<>yad upekṣitavān kṣudro dhik tam astu yudhiṣṭhiram<BR>
10,009.024c*0044_01<>dhig astu tasya pāpasya mithyā dharmiṣṭhavādinaḥ<BR>
10,009.024c*0044_02<>idaṃ pāpaṃ bhīmasenaḥ kṛtavāñ chadmanā ca yat<BR>
10,009.025a<>yuddheṣv apavadiṣyanti yodhā nūnaṃ vṛkodaram<BR>
10,009.025c<>yāvat sthāsyanti bhūtāni nikṛtyā hy asi pātitaḥ<BR>
10,009.026a<>nanu rāmo 'bravīd rājaṃs tvāṃ sadā yadunandanaḥ<BR>
10,009.026c<>duryodhanasamo nāsti gadayā iti vīryavān<BR>
10,009.027a<>ślāghate tvāṃ hi vārṣṇeyo rājan saṃsatsu bhārata<BR>
10,009.027c<>suśiṣyo mama kauravyo gadāyuddha iti prabho<BR>
10,009.028a<>yāṃ gatiṃ kṣatriyasyāhuḥ praśastāṃ paramarṣayaḥ<BR>
10,009.028c<>hatasyābhimukhasyājau prāptas tvam asi tāṃ gatim<BR>
10,009.029a<>duryodhana na śocāmi tvām ahaṃ puruṣarṣabha<BR>
10,009.029c<>hataputrāṃ tu śocāmi gāndhārīṃ pitaraṃ ca te<BR>
10,009.029c*0045_01<>yāv anāthau kṛtau vīra tvayā nāthena vadhyatā<BR>
10,009.029e<>bhikṣukau vicariṣyete śocantau pṛthivīm imām<BR>
10,009.030a<>dhig astu kṛṣṇaṃ vārṣṇeyam arjunaṃ cāpi durmatim<BR>
10,009.030c<>dharmajñamāninau yau tvāṃ vadhyamānam upekṣatām<BR>
10,009.031a<>pāṇḍavāś cāpi te sarve kiṃ vakṣyanti narādhipān<BR>
10,009.031c<>kathaṃ duryodhano 'smābhir hata ity anapatrapāḥ<BR>
10,009.032a<>dhanyas tvam asi gāndhāre yas tvam āyodhane hataḥ<BR>
10,009.032c<>prayāto 'bhimukhaḥ śatrūn dharmeṇa puruṣarṣabha<BR>
10,009.033a<>hataputrā hi gāndhārī nihatajñātibāndhavā<BR>
10,009.033c<>prajñācakṣuś ca durdharṣaḥ kāṃ gatiṃ pratipatsyate<BR>
10,009.034a<>dhig astu kṛtavarmāṇaṃ māṃ kṛpaṃ ca mahāratham<BR>
10,009.034c<>ye vayaṃ na gatāḥ svargaṃ tvāṃ puraskṛtya pārthivam<BR>
10,009.035a<>dātāraṃ sarvakāmānāṃ rakṣitāraṃ prajāhitam<BR>
10,009.035c<>yad vayaṃ nānugacchāmas tvāṃ dhig asmān narādhamān<BR>
10,009.036a<>kṛpasya tava vīryeṇa mama caiva pituś ca me<BR>
10,009.036c<>sabhṛtyānāṃ naravyāghra ratnavanti gṛhāṇi ca<BR>
10,009.037a<>bhavatprasādād asmābhiḥ samitraiḥ sahabāndhavaiḥ<BR>
10,009.037c<>avāptāḥ kratavo mukhyā bahavo bhūridakṣiṇāḥ<BR>
10,009.038a<>kutaś cāpīdṛśaṃ sārtham upalapsyāmahe vayam<BR>
10,009.038c<>yādṛśena puraskṛtya tvaṃ gataḥ sarvapārthivān<BR>
10,009.039a<>vayam eva trayo rājan gacchantaṃ paramāṃ gatim<BR>
10,009.039c<>yad vai tvāṃ nānugacchāmas tena tapsyāmahe vayam<BR>
10,009.040a<>tvatsvargahīnā hīnārthāḥ smarantaḥ sukṛtasya te<BR>
10,009.040c<>kiṃ nāma tad bhavet karma yena tvānuvrajema vai<BR>
10,009.041a<>duḥkhaṃ nūnaṃ kuruśreṣṭha cariṣyāmo mahīm imām<BR>
10,009.041c<>hīnānāṃ nas tvayā rājan kutaḥ śāntiḥ kutaḥ sukham<BR>
10,009.042a<>gatvaitāṃs tu mahārāja sametya tvaṃ mahārathān<BR>
10,009.042c<>yathāśreṣṭhaṃ yathājyeṣṭhaṃ pūjayer vacanān mama<BR>
10,009.043a<>ācāryaṃ pūjayitvā ca ketuṃ sarvadhanuṣmatām<BR>
10,009.043c<>hataṃ mayādya śaṃsethā dhṛṣṭadyumnaṃ narādhipa<BR>
10,009.044a<>pariṣvajethā rājānaṃ bāhlikaṃ sumahāratham<BR>
10,009.044c<>saindhavaṃ somadattaṃ ca bhūriśravasam eva ca<BR>
10,009.045a<>tathā pūrvagatān anyān svargaṃ pārthivasattamān<BR>
10,009.045c<>asmad vākyāt pariṣvajya pṛcchethās tvam anāmayam<BR>
10,009.046a<>ity evam uktvā rājānaṃ bhagnasaktham acetasam<BR>
10,009.046c<>aśvatthāmā samudvīkṣya punar vacanam abravīt<BR>
10,009.047a<>duryodhana jīvasi ced vācaṃ śrotrasukhāṃ śṛṇu<BR>
10,009.047c<>sapta pāṇḍavataḥ śeṣā dhārtarāṣṭrās trayo vayam<BR>
10,009.048a<>te caiva bhrātaraḥ pañca vāsudevo 'tha sātyakiḥ<BR>
10,009.048c<>ahaṃ ca kṛtavarmā ca kṛpaḥ śāradvatas tathā<BR>
10,009.049a<>draupadeyā hatāḥ sarve dhṛṣṭadyumnasya cātmajāḥ<BR>
10,009.049c<>pāñcālā nihatāḥ sarve matsyaśeṣaṃ ca bhārata<BR>
10,009.050a<>kṛte pratikṛtaṃ paśya hataputrā hi pāṇḍavāḥ<BR>
10,009.050c<>sauptike śibiraṃ teṣāṃ hataṃ sanaravāhanam<BR>
10,009.051a<>mayā ca pāpakarmāsau dhṛṣṭadyumno mahīpate<BR>
10,009.051c<>praviśya śibiraṃ rātrau paśumāreṇa māritaḥ<BR>
10,009.052a<>duryodhanas tu tāṃ vācaṃ niśamya manasaḥ priyām<BR>
10,009.052c<>pratilabhya punaś ceta idaṃ vacanam abravīt<BR>
10,009.053a<>na me 'karot tad gāṅgeyo na karṇo na ca te pitā<BR>
10,009.053c<>yat tvayā kṛpabhojābhyāṃ sahitenādya me kṛtam<BR>
10,009.054a<>sa cet senāpatiḥ kṣudro hataḥ sārdhaṃ śikhaṇḍinā<BR>
10,009.054c<>tena manye maghavatā samam ātmānam adya vai<BR>
10,009.055a<>svasti prāpnuta bhadraṃ vaḥ svarge naḥ saṃgamaḥ punaḥ<BR>
10,009.055c<>ity evam uktvā tūṣṇīṃ sa kururājo mahāmanāḥ<BR>
10,009.055c*0046_01<>samutsṛṣṭeṣu vidhinā prāṇeṣu gaganaṃ gate<BR>
10,009.055c*0046_02<>vidyuttejaḥsamaḥ prāyāt kṛpādyāḥ kautukānvitāḥ<BR>
10,009.055c*0047_01<>ākrāmata divaṃ puṇyāṃ śarīraṃ kṣitim āviśat<BR>
10,009.055c*0047_02<>evaṃ te nidhanaṃ yātaḥ putro duryodhano nṛpa<BR>
10,009.055c*0047_03<>agre yātvā raṇe śūraḥ paścād vinihataḥ paraiḥ<BR>
10,009.055e<>prāṇān udasṛjad vīraḥ suhṛdāṃ śokam ādadhat<BR>
10,009.056a<>tatheti te pariṣvaktāḥ pariṣvajya ca taṃ nṛpam<BR>
10,009.056a*0048_01<>vimānasaṃstham ākāśe dadṛśus te suyodhanam<BR>
10,009.056a*0048_02<>aindrair gaṇaiḥ parivṛtaṃ divyamālyānulepanam<BR>
10,009.056a*0048_03<>sādhu sādhv iti bhāṣantaṃ kṛpādīnāṃ punaḥ punaḥ<BR>
10,009.056c<>punaḥ punaḥ prekṣamāṇāḥ svakān āruruhū rathān<BR>
10,009.057a<>ity evaṃ tava putrasya niśamya karuṇāṃ giram<BR>
10,009.057c<>pratyūṣakāle śokārtaḥ prādhāvaṃ nagaraṃ prati<BR>
10,009.057c*0049_01<>evam eṣa kṣayo vṛttaḥ kurupāṇḍavasenayoḥ<BR>
10,009.057c*0049_02<>ghoro viśasano raudro rājan durmantrite tava<BR>
10,009.058a<>tava putre gate svargaṃ śokārtasya mamānagha<BR>
10,009.058c<>ṛṣidattaṃ pranaṣṭaṃ tad divyadarśitvam adya vai<BR>
10,009.059<>vaiśaṃpāyana uvāca<BR>
10,009.059a<>iti śrutvā sa nṛpatiḥ putrajñātivadhaṃ tadā<BR>
10,009.059c<>niḥśvasya dīrgham uṣṇaṃ ca tataś cintāparo 'bhavat<BR>
10,010.000*0050_01<>nārāyaṇaṃ namaskṛtya naraṃ caiva narottamam<BR>
10,010.000*0050_02<>devīṃ sarasvatīṃ caiva tato jayam udīrayet<BR>
10,010.001<>vaiśaṃpāyana uvāca<BR>
10,010.001a<>tasyāṃ rātryāṃ vyatītāyāṃ dhṛṣṭadyumnasya sārathiḥ<BR>
10,010.001c<>śaśaṃsa dharmarājāya sauptike kadanaṃ kṛtam<BR>
10,010.002a<>draupadeyā mahārāja drupadasyātmajaiḥ saha<BR>
10,010.002c<>pramattā niśi viśvastāḥ svapantaḥ śibire svake<BR>
10,010.003a<>kṛtavarmaṇā nṛśaṃsena gautamena kṛpeṇa ca<BR>
10,010.003c<>aśvatthāmnā ca pāpena hataṃ vaḥ śibiraṃ niśi<BR>
10,010.004a<>etair naragajāśvānāṃ prāsaśaktiparaśvadhaiḥ<BR>
10,010.004c<>sahasrāṇi nikṛntadbhir niḥśeṣaṃ te balaṃ kṛtam<BR>
10,010.004c*0051_01<>vighuṣṭanānāvihagaphalabhārānatasya ha<BR>
10,010.005a<>chidyamānasya mahato vanasyeva paraśvadhaiḥ<BR>
10,010.005c<>śuśruve sumahāñ śabdo balasya tava bhārata<BR>
10,010.006a<>aham eko 'vaśiṣṭas tu tasmāt sainyān mahīpate<BR>
10,010.006c<>muktaḥ kathaṃ cid dharmātman vyagrasya kṛtavarmaṇaḥ<BR>
10,010.007a<>tac chrutvā vākyam aśivaṃ kuntīputro yudhiṣṭhiraḥ<BR>
10,010.007c<>papāta mahyāṃ durdharṣaḥ putraśokasamanvitaḥ<BR>
10,010.008a<>taṃ patantam abhikramya parijagrāha sātyakiḥ<BR>
10,010.008c<>bhīmaseno 'rjunaś caiva mādrīputrau ca pāṇḍavau<BR>
10,010.009a<>labdhacetās tu kaunteyaḥ śokavihvalayā girā<BR>
10,010.009c<>jitvā śatrūñ jitaḥ paścāt paryadevayad āturaḥ<BR>
10,010.010a<>durvidā gatir arthānām api ye divyacakṣuṣaḥ<BR>
10,010.010c<>jīyamānā jayanty anye jayamānā vayaṃ jitāḥ<BR>
10,010.011a<>hatvā bhrātṝn vayasyāṃś ca pitṝn putrān suhṛdgaṇān<BR>
10,010.011c<>bandhūn amātyān pautrāṃś ca jitvā sarvāñ jitā vayam<BR>
10,010.012a<>anartho hy arthasaṃkāśas tathārtho 'narthadarśanaḥ<BR>
10,010.012c<>jayo 'yam ajayākāro jayas tasmāt parājayaḥ<BR>
10,010.013a<>yaṃ jitvā tapyate paścād āpanna iva durmatiḥ<BR>
10,010.013c<>kathaṃ manyeta vijayaṃ tato jitataraḥ paraiḥ<BR>
10,010.014a<>yeṣām arthāya pāpasya dhig jayasya suhṛdvadhe<BR>
10,010.014c<>nirjitair apramattair hi vijitā jitakāśinaḥ<BR>
10,010.015a<>karṇinālīkadaṃṣṭrasya khaḍgajihvasya saṃyuge<BR>
10,010.015c<>cāpavyāttasya raudrasya jyātalasvananādinaḥ<BR>
10,010.016a<>kruddhasya narasiṃhasya saṃgrāmeṣv apalāyinaḥ<BR>
10,010.016c<>ye vyamucyanta karṇasya pramādāt ta ime hatāḥ<BR>
10,010.017a<>rathahradaṃ śaravarṣormimantaṃ; ratnācitaṃ vāhanarājiyuktam<BR>
10,010.017c<>śaktyṛṣṭimīnadhvajanāganakraṃ; śarāsanāvartamaheṣuphenam<BR>
10,010.018a<>saṃgrāmacandrodayavegavelaṃ; droṇārṇavaṃ jyātalanemighoṣam<BR>
10,010.018c<>ye terur uccāvacaśastranaubhis; te rājaputrā nihatāḥ pramādāt<BR>
10,010.019a<>na hi pramādāt paramo 'sti kaś cid; vadho narāṇām iha jīvaloke<BR>
10,010.019c<>pramattam arthā hi naraṃ samantāt; tyajanty anarthāś ca samāviśanti<BR>
10,010.020a<>dhvajottamāgrocchritadhūmaketuṃ; śarārciṣaṃ kopamahāsamīram<BR>
10,010.020c<>mahādhanurjyātalanemighoṣaṃ; tanutranānāvidhaśastrahomam<BR>
10,010.021a<>mahācamūkakṣavarābhipannaṃ; mahāhave bhīṣmamahādavāgnim<BR>
10,010.021c<>ye sehur āttāyataśastravegaṃ; te rājaputrā nihatāḥ pramādāt<BR>
10,010.022a<>na hi pramattena nareṇa labhyā; vidyā tapaḥ śrīr vipulaṃ yaśo vā<BR>
10,010.022c<>paśyāpramādena nihatya śatrūn; sarvān mahendraṃ sukham edhamānam<BR>
10,010.023a<>indropamān pārthivaputrapautrān; paśyāviśeṣeṇa hatān pramādāt<BR>
10,010.023c<>tīrtvā samudraṃ vaṇijaḥ samṛddhāḥ; sannāḥ kunadyām iva helamānāḥ<BR>
10,010.023e<>amarṣitair ye nihatāḥ śayānā; niḥsaṃśayaṃ te tridivaṃ prapannāḥ<BR>
10,010.024a<>kṛṣṇāṃ nu śocāmi kathaṃ na sādhvīṃ; śokārṇave sādya vinaṅkṣyatīti<BR>
10,010.024c<>bhrātṝṃś ca putrāṃś ca hatān niśamya; pāñcālarājaṃ pitaraṃ ca vṛddham<BR>
10,010.024e<>dhruvaṃ visaṃjñā patitā pṛthivyāṃ; sā śeṣyate śokakṛśāṅgayaṣṭiḥ<BR>
10,010.025a<>tac chokajaṃ duḥkham apārayantī; kathaṃ bhaviṣyaty ucitā sukhānām<BR>
10,010.025c<>putrakṣayabhrātṛvadhapraṇunnā; pradahyamāneva hutāśanena<BR>
10,010.026a<>ity evam ārtaḥ paridevayan sa; rājā kurūṇāṃ nakulaṃ babhāṣe<BR>
10,010.026c<>gacchānayainām iha mandabhāgyāṃ; samātṛpakṣām iti rājaputrīm<BR>
10,010.027a<>mādrīsutas tat parigṛhya vākyaṃ; dharmeṇa dharmapratimasya rājñaḥ<BR>
10,010.027c<>yayau rathenālayam āśu devyāḥ; pāñcālarājasya ca yatra dārāḥ<BR>
10,010.028a<>prasthāpya mādrīsutam ājamīḍhaḥ; śokārditas taiḥ sahitaḥ suhṛdbhiḥ<BR>
10,010.028c<>rorūyamāṇaḥ prayayau sutānām; āyodhanaṃ bhūtagaṇānukīrṇam<BR>
10,010.029a<>sa tat praviśyāśivam ugrarūpaṃ; dadarśa putrān suhṛdaḥ sakhīṃś ca<BR>
10,010.029c<>bhūmau śayānān rudhirārdragātrān; vibhinnabhagnāpahṛtottamāṅgān<BR>
10,010.030a<>sa tāṃs tu dṛṣṭvā bhṛśam ārtarūpo; yudhiṣṭhiro dharmabhṛtāṃ variṣṭhaḥ<BR>
10,010.030c<>uccaiḥ pracukrośa ca kauravāgryaḥ; papāta corvyāṃ sagaṇo visaṃjñaḥ<BR>
10,011.001<>vaiśaṃpāyana uvāca<BR>
10,011.001a<>sa dṛṣṭvā nihatān saṃkhye putrān bhrātṝn sakhīṃs tathā<BR>
10,011.001c<>mahāduḥkhaparītātmā babhūva janamejaya<BR>
10,011.002a<>tatas tasya mahāñ śokaḥ prādurāsīn mahātmanaḥ<BR>
10,011.002c<>smarataḥ putrapautrāṇāṃ bhrātṝṇāṃ svajanasya ha<BR>
10,011.003a<>tam aśruparipūrṇākṣaṃ vepamānam acetasam<BR>
10,011.003c<>suhṛdo bhṛśasaṃvignāḥ sāntvayāṃ cakrire tadā<BR>
10,011.003c*0052_01<>kṛtvā tu vidhivat teṣāṃ putrāṇām amitaujasām<BR>
10,011.003c*0052_02<>pretakāryāṇi sarveṣāṃ babhūva bhṛśaduḥkhitaḥ<BR>
10,011.004a<>tatas tasmin kṣaṇe kālye rathenādityavarcasā<BR>
10,011.004a*0053_01<>tasmin muhūrte javanair vājibhir hemamālibhiḥ<BR>
10,011.004c<>nakulaḥ kṛṣṇayā sārdham upāyāt paramārtayā<BR>
10,011.005a<>upaplavyagatā sā tu śrutvā sumahad apriyam<BR>
10,011.005c<>tadā vināśaṃ putrāṇāṃ sarveṣāṃ vyathitābhavat<BR>
10,011.006a<>kampamāneva kadalī vātenābhisamīritā<BR>
10,011.006c<>kṛṣṇā rājānam āsādya śokārtā nyapatad bhuvi<BR>
10,011.007a<>babhūva vadanaṃ tasyāḥ sahasā śokakarśitam<BR>
10,011.007c<>phullapadmapalāśākṣyās tamodhvasta ivāṃśumān<BR>
10,011.008a<>tatas tāṃ patitāṃ dṛṣṭvā saṃrambhī satyavikramaḥ<BR>
10,011.008c<>bāhubhyāṃ parijagrāha samupetya vṛkodaraḥ<BR>
10,011.009a<>sā samāśvāsitā tena bhīmasenena bhāminī<BR>
10,011.009c<>rudatī pāṇḍavaṃ kṛṣṇā sahabhrātaram abravīt<BR>
10,011.010a<>diṣṭyā rājaṃs tvam adyemām akhilāṃ bhokṣyase mahīm<BR>
10,011.010c<>ātmajān kṣatradharmeṇa saṃpradāya yamāya vai<BR>
10,011.011a<>diṣṭyā tvaṃ pārtha kuśalī mattamātaṅgagāminam<BR>
10,011.011b@001_0001<>rājan rājyaṃ pradāya tvam anujānāṃ mayā saha<BR>
10,011.011b@001_0002<>vanaṃ vraja parityajya kaṣṭāṃ rājyaspṛhāṃ vibho<BR>
10,011.011b@001_0003<>evaṃvidhaṃ phalaṃ kaṣṭaṃ rājyasya kaṭukodayam<BR>
10,011.011b@001_0004<>yatra jñātivadhaṃ kṛtvā rājyena sukham īpsyate<BR>
10,011.011b@001_0005<>yadartham iṣyate rājyaṃ bhogāś cārthā dhanāni ca<BR>
10,011.011b@001_0006<>drauṇirūpeṇa daivena hatāḥ paśuvad eva te<BR>
10,011.011b@001_0007<>nūnaṃ vajreṇa ghaṭitaṃ hṛdayaṃ tava pārthiva<BR>
10,011.011b@001_0008<>tathā hi mandabhāgyāyā mama duḥkhāni sarvadā<BR>
10,011.011b@001_0009<>paśyantyā lokanāthebhyo bhartṛbhyaḥ surasaṃmite<BR>
10,011.011b@001_0010<>smṛtvā teṣāṃ sukhaṃ cādya yauvanaṃ ca narādhipa<BR>
10,011.011b@001_0011<>ceṣṭāś ca vividhās teṣāṃ vayaḥkālānurūpikāḥ<BR>
10,011.011b@001_0012<>kathaṃ śakṣyasi rājendra muhūrtam api jīvitum<BR>
10,011.011b@001_0013<>bhrātaro mama rājendra bhṛtyā iva vaśe tava<BR>
10,011.011b@001_0014<>tān apaśyan kathaṃ rājan bhaviṣyasi vicintya vai<BR>
10,011.011b@001_0015<>katham āsthāya kāle tvaṃ ratiṃ prāpsyasi pārthiva<BR>
10,011.011b@001_0016<>putrapautrair vihīno hi śyālair bandhubhir eva ca<BR>
10,011.011b@001_0017<>bāndhavaiḥ kṛtakṛtyaiś ca suhṛdbhir jñātibhis tathā<BR>
10,011.011b@001_0018<>atha vā rājyalabdhastho bhogecchaḥ kṛpaṇo 'si cet<BR>
10,011.011b@001_0019<>kāmaṃ te 'stu yathājoṣam ahaṃ tyakṣyāmi jīvitam<BR>
10,011.011b@001_0020<>citāṃ kuruta me kṣipraṃ pravekṣyāmi hutāśanam<BR>
10,011.011b@001_0021<>na kariṣyatha me jātu vacanaṃ hy etad eva hi<BR>
10,011.011b@001_0022<>viṣeṇa rajjvā pātena parityakṣyāmi jīvitam<BR>
10,011.011b@001_0023<>tasya pāpakṛto drauṇer jīvato jīvitaṃ na me<BR>
10,011.011b@001_0024<>nimeṣam api ca sthātuṃ kathaṃ yuktaṃ nareśvara<BR>
10,011.011b@001_0025<>ihaiva prāyam āsiṣye darbhān saṃstara vā śubhe<BR>
10,011.011b@001_0026<>vajrapātopamaṃ duḥkhaṃ sāhaṃ śakṣye kathaṃ tv aham<BR>
10,011.011b@001_0027<>hā heti paridevantyāḥ smṛtvā putrāṃs tathāgatān<BR>
10,011.011b@001_0028<>maraṇaṃ sarvathā śreṣṭhaṃ na tu me jīvitaṃ kṣamam<BR>
10,011.011b@001_0029<>yena me niśi suptasya bhrātṛvargasya pārthiva<BR>
10,011.011b@001_0030<>jīvitaṃ dū[hṛ]tam eveha paśūnām iva tasya tu<BR>
10,011.011b@001_0031<>jīvato jīvituṃ nāhaṃ dhārayiṣye muhūrtakam<BR>
10,011.011b@001_0032<>eṣā tyajāmy ahaṃ prāya āsthāyedaṃ tavāgrataḥ<BR>
10,011.011c<>avāpya pṛthivīṃ kṛtsnāṃ saubhadraṃ na smariṣyasi<BR>
10,011.012a<>ātmajāṃs tena dharmeṇa śrutvā śūrān nipātitān<BR>
10,011.012c<>upaplavye mayā sārdhaṃ diṣṭyā tvaṃ na smariṣyasi<BR>
10,011.013a<>prasuptānāṃ vadhaṃ śrutvā drauṇinā pāpakarmaṇā<BR>
10,011.013c<>śokas tapati māṃ pārtha hutāśana ivāśayam<BR>
10,011.014a<>tasya pāpakṛto drauṇer na ced adya tvayā mṛdhe<BR>
10,011.014c<>hriyate sānubandhasya yudhi vikramya jīvitam<BR>
10,011.015a<>ihaiva prāyam āsiṣye tan nibodhata pāṇḍavāḥ<BR>
10,011.015c<>na cet phalam avāpnoti drauṇiḥ pāpasya karmaṇaḥ<BR>
10,011.016a<>evam uktvā tataḥ kṛṣṇā pāṇḍavaṃ pratyupāviśat<BR>
10,011.016c<>yudhiṣṭhiraṃ yājñasenī dharmarājaṃ yaśasvinī<BR>
10,011.017a<>dṛṣṭvopaviṣṭāṃ rājarṣiḥ pāṇḍavo mahiṣīṃ priyām<BR>
10,011.017c<>pratyuvāca sa dharmātmā draupadīṃ cārudarśanām<BR>
10,011.018a<>dharmyaṃ dharmeṇa dharmajñe prāptās te nidhanaṃ śubhe<BR>
10,011.018c<>putrās te bhrātaraś caiva tān na śocitum arhasi<BR>
10,011.018c*0054_01<>taṃ śrutvāgatamanyutatkampamānābhyapadyata(sic)<BR>
10,011.019a<>droṇaputraḥ sa kalyāṇi vanaṃ dūram ito gataḥ<BR>
10,011.019c<>tasya tvaṃ pātanaṃ saṃkhye kathaṃ jñāsyasi śobhane<BR>
10,011.020<>draupady uvāca<BR>
10,011.020a<>droṇaputrasya sahajo maṇiḥ śirasi me śrutaḥ<BR>
10,011.020c<>nihatya saṃkhye taṃ pāpaṃ paśyeyaṃ maṇim āhṛtam<BR>
10,011.020e<>rājañ śirasi taṃ kṛtvā jīveyam iti me matiḥ<BR>
10,011.021<>vaiśaṃpāyana uvāca<BR>
10,011.021a<>ity uktvā pāṇḍavaṃ kṛṣṇā rājānaṃ cārudarśanā<BR>
10,011.021c<>bhīmasenam athābhyetya kupitā vākyam abravīt<BR>
10,011.022a<>trātum arhasi māṃ bhīma kṣatradharmam anusmaran<BR>
10,011.022c<>jahi taṃ pāpakarmāṇaṃ śambaraṃ maghavān iva<BR>
10,011.022e<>na hi te vikrame tulyaḥ pumān astīha kaś cana<BR>
10,011.023a<>śrutaṃ tat sarvalokeṣu paramavyasane yathā<BR>
10,011.023c<>dvīpo 'bhūs tvaṃ hi pārthānāṃ nagare vāraṇāvate<BR>
10,011.023e<>hiḍimbadarśane caiva tathā tvam abhavo gatiḥ<BR>
10,011.024a<>tathā virāṭanagare kīcakena bhṛśārditām<BR>
10,011.024c<>mām apy uddhṛtavān kṛcchrāt paulomīṃ maghavān iva<BR>
10,011.025a<>yathaitāny akṛthāḥ pārtha mahākarmāṇi vai purā<BR>
10,011.025c<>tathā drauṇim amitraghna vinihatya sukhī bhava<BR>
10,011.025c*0055_01<>visphārya saśaraṃ cāpaṃ tūrṇam aśvāṃś ca nodayan<BR>
10,011.025c*0055_02<>taṃ pāpaṃ puruṣavyāghra vinihatya sukhī bhava<BR>
10,011.026a<>tasyā bahuvidhaṃ duḥkhān niśamya paridevitam<BR>
10,011.026c<>nāmarṣayata kaunteyo bhīmaseno mahābalaḥ<BR>
10,011.027a<>sa kāñcanavicitrāṅgam āruroha mahāratham<BR>
10,011.027c<>ādāya ruciraṃ citraṃ samārgaṇaguṇaṃ dhanuḥ<BR>
10,011.028a<>nakulaṃ sārathiṃ kṛtvā droṇaputravadhe vṛtaḥ<BR>
10,011.028c<>visphārya saśaraṃ cāpaṃ tūrṇam aśvān acodayat<BR>
10,011.029a<>te hayāḥ puruṣavyāghra coditā vātaraṃhasaḥ<BR>
10,011.029c<>vegena tvaritā jagmur harayaḥ śīghragāminaḥ<BR>
10,011.030a<>śibirāt svād gṛhītvā sa rathasya padam acyutaḥ<BR>
10,011.030c<>droṇaputrarathasyāśu yayau mārgeṇa vīryavān<BR>
10,012.001<>vaiśaṃpāyana uvāca<BR>
10,012.001a<>tasmin prayāte durdharṣe yadūnām ṛṣabhas tataḥ<BR>
10,012.001c<>abravīt puṇḍarīkākṣaḥ kuntīputraṃ yudhiṣṭhiram<BR>
10,012.002a<>eṣa pāṇḍava te bhrātā putraśokam apārayan<BR>
10,012.002c<>jighāṃsur drauṇim ākrande yāti bhārata bhārataḥ<BR>
10,012.003a<>bhīmaḥ priyas te sarvebhyo bhrātṛbhyo bharatarṣabha<BR>
10,012.003c<>taṃ kṛcchragatam adya tvaṃ kasmān nābhyavapadyase<BR>
10,012.003c*0056_01<>syās tu me paramaṃ guhyaṃ śrutvā ca kriyatāṃ punaḥ<BR>
10,012.003c*0057_01<>taṃ prayāntaṃ mahābāhuṃ bhīmasenaṃ mahābalam<BR>
10,012.003c*0057_02<>droṇaputravadhaprepsuṃ kasmān nābhyavapatsyase<BR>
10,012.003c*0057_03<>sa hi krodhaparītātmā śāṃkaraṃ vapur āsthitaḥ<BR>
10,012.003c*0057_04<>avadhyaḥ sarvalokānāṃ drauṇiḥ paramakopanaḥ<BR>
10,012.003c*0057_05<>krodhena paramāviṣṭaṃ bhīmaṃ putravadhārditam<BR>
10,012.003c*0057_06<>dṛṣṭamātreṇa taṃ śūro vadhiṣyati mahāstravit<BR>
10,012.003c*0057_07<>sa śūraḥ sa ca vikrāntaḥ samanyur nāśayiṣyati<BR>
10,012.003c*0057_08<>tasmād bhīmaṃ mahārāja prayāma bharatarṣabha<BR>
10,012.004a<>yat tad ācaṣṭa putrāya droṇaḥ parapuraṃjayaḥ<BR>
10,012.004c<>astraṃ brahmaśiro nāma dahed yat pṛthivīm api<BR>
10,012.005a<>tan mahātmā mahābhāgaḥ ketuḥ sarvadhanuṣmatām<BR>
10,012.005c<>pratyapādayad ācāryaḥ prīyamāṇo dhanaṃjayam<BR>
10,012.006a<>tatputro 'syaivam evainam anvayācad amarṣaṇaḥ<BR>
10,012.006a*0058_01<>athārjunasya saṃprāptaṃ dṛṣṭvā brahmaśiras tathā<BR>
10,012.006a*0058_02<>tam uvāca svapitaram aśvatthāmā mahābalaḥ<BR>
10,012.006a*0058_03<>krodhena mahatāviṣṭo dṛṣṭvā snehaviparyayam<BR>
10,012.006a*0058_04<>putro 'haṃ guṇavāṃs tāta kimarthaṃ me na dattavān<BR>
10,012.006a*0058_05<>brahmāstraṃ sarahasyaṃ ca arjunāyopapāditam<BR>
10,012.006a*0058_06<>taṃ kruddham iti sa jñātvā putrasnehāc ca bhārata<BR>
10,012.006c<>tataḥ provāca putrāya nātihṛṣṭamanā iva<BR>
10,012.007a<>viditaṃ cāpalaṃ hy āsīd ātmajasya mahātmanaḥ<BR>
10,012.007a*0059_01<>kruddharūpasya śūrasya vīrasyāpy atyamarṣiṇaḥ<BR>
10,012.007c<>sarvadharmavid ācāryo nānviṣat satataṃ sutam<BR>
10,012.008a<>paramāpadgatenāpi na sma tāta tvayā raṇe<BR>
10,012.008c<>idam astraṃ prayoktavyaṃ mānuṣeṣu viśeṣataḥ<BR>
10,012.009a<>ity uktavān guruḥ putraṃ droṇaḥ paścād athoktavān<BR>
10,012.009c<>na tvaṃ jātu satāṃ mārge sthāteti puruṣarṣabha<BR>
10,012.010a<>sa tad ājñāya duṣṭātmā pitur vacanam apriyam<BR>
10,012.010c<>nirāśaḥ sarvakalyāṇaiḥ śocan paryapatan mahīm<BR>
10,012.011a<>tatas tadā kuruśreṣṭha vanasthe tvayi bhārata<BR>
10,012.011c<>avasad dvārakām etya vṛṣṇibhiḥ paramārcitaḥ<BR>
10,012.012a<>sa kadā cit samudrānte vasan drāravatīm anu<BR>
10,012.012c<>eka ekaṃ samāgamya mām uvāca hasann iva<BR>
10,012.013a<>yat tad ugraṃ tapaḥ kṛṣṇa caran satyaparākramaḥ<BR>
10,012.013c<>agastyād bhāratācāryaḥ pratyapadyata me pitā<BR>
10,012.014a<>astraṃ brahmaśiro nāma devagandharvapūjitam<BR>
10,012.014c<>tad adya mayi dāśārha yathā pitari me tathā<BR>
10,012.015a<>asmattas tad upādāya divyam astraṃ yadūttama<BR>
10,012.015c<>mamāpy astraṃ prayaccha tvaṃ cakraṃ ripuharaṃ raṇe<BR>
10,012.016a<>sa rājan prīyamāṇena mayāpy uktaḥ kṛtāñjaliḥ<BR>
10,012.016c<>yācamānaḥ prayatnena matto 'straṃ bharatarṣabha<BR>
10,012.017a<>devadānavagandharvamanuṣyapatagoragāḥ<BR>
10,012.017c<>na samā mama vīryasya śatāṃśenāpi piṇḍitāḥ<BR>
10,012.018a<>idaṃ dhanur iyaṃ śaktir idaṃ cakram iyaṃ gadā<BR>
10,012.018c<>yad yad icchasi ced astraṃ mattas tat tad dadāni te<BR>
10,012.019a<>yac chaknoṣi samudyantuṃ prayoktum api vā raṇe<BR>
10,012.019c<>tad gṛhāṇa vināstreṇa yan me dātum abhīpsasi<BR>
10,012.020a<>sa sunābhaṃ sahasrāraṃ vajranābham ayasmayam<BR>
10,012.020c<>vavre cakraṃ mahābāho spardhamāno mayā saha<BR>
10,012.021a<>gṛhāṇa cakram ity ukto mayā tu tadanantaram<BR>
10,012.021c<>jagrāhopetya sahasā cakraṃ savyena pāṇinā<BR>
10,012.021e<>na caitad aśakat sthānāt saṃcālayitum acyuta<BR>
10,012.022a<>atha tad dakṣiṇenāpi grahītum upacakrame<BR>
10,012.022c<>sarvayatnena tenāpi gṛhṇann etad akalpayat<BR>
10,012.023a<>tataḥ sarvabalenāpi yac caitan na śaśāka saḥ<BR>
10,012.023c<>uddhartuṃ vā cālayituṃ drauṇiḥ paramadurmanāḥ<BR>
10,012.023e<>kṛtvā yatnaṃ paraṃ śrāntaḥ sa nyavartata bhārata<BR>
10,012.024a<>nivṛttam atha taṃ tasmād abhiprāyād vicetasam<BR>
10,012.024c<>aham āmantrya susnigdham aśvatthāmānam abruvam<BR>
10,012.025a<>yaḥ sa devamanuṣyeṣu pramāṇaṃ paramaṃ gataḥ<BR>
10,012.025c<>gāṇḍīvadhanvā śvetāśvaḥ kapipravaraketanaḥ<BR>
10,012.026a<>yaḥ sākṣād devadeveśaṃ śitikaṇṭham umāpatim<BR>
10,012.026c<>dvaṃdvayuddhe parājiṣṇus toṣayām āsa śaṃkaram<BR>
10,012.027a<>yasmāt priyataro nāsti mamānyaḥ puruṣo bhuvi<BR>
10,012.027c<>nādeyaṃ yasya me kiṃ cid api dārāḥ sutās tathā<BR>
10,012.028a<>tenāpi suhṛdā brahman pārthenākliṣṭakarmaṇā<BR>
10,012.028c<>noktapurvam idaṃ vākyaṃ yat tvaṃ mām abhibhāṣase<BR>
10,012.029a<>brahmacaryaṃ mahad ghoraṃ cīrtvā dvādaśavārṣikam<BR>
10,012.029c<>himavatpārśvam abhyetya yo mayā tapasārcitaḥ<BR>
10,012.030a<>samānavratacāriṇyāṃ rukmiṇyāṃ yo 'nvajāyata<BR>
10,012.030c<>sanatkumāras tejasvī pradyumno nāma me sutaḥ<BR>
10,012.031a<>tenāpy etan mahad divyaṃ cakram apratimaṃ mama<BR>
10,012.031c<>na prārthitam abhūn mūḍha yad idaṃ prārthitaṃ tvayā<BR>
10,012.032a<>rāmeṇātibalenaitan noktapūrvaṃ kadā cana<BR>
10,012.032c<>na gadena na sāmbena yad idaṃ prārthitaṃ tvayā<BR>
10,012.033a<>dvārakāvāsibhiś cānyair vṛṣṇyandhakamahārathaiḥ<BR>
10,012.033c<>noktapūrvam idaṃ jātu yad idaṃ prārthitaṃ tvayā<BR>
10,012.034a<>bhāratācāryaputraḥ san mānitaḥ sarvayādavaiḥ<BR>
10,012.034a*0060_01<>dhāraṇe na samarthas tvaṃ kutaḥ kṣeptuṃ mahāhave<BR>
10,012.034c<>cakreṇa rathināṃ śreṣṭha kiṃ nu tāta yuyutsase<BR>
10,012.035a<>evam ukto mayā drauṇir mām idaṃ pratyuvāca ha<BR>
10,012.035c<>prayujya bhavate pūjāṃ yotsye kṛṣṇa tvayety uta<BR>
10,012.036a<>tatas te prārthitaṃ cakraṃ devadānavapūjitam<BR>
10,012.036c<>ajeyaḥ syām iti vibho satyam etad bravīmi te<BR>
10,012.037a<>tvatto 'haṃ durlabhaṃ kāmam anavāpyaiva keśava<BR>
10,012.037c<>pratiyāsyāmi govinda śivenābhivadasva mām<BR>
10,012.038a<>etat sunābhaṃ vṛṣṇīnām ṛṣabheṇa tvayā dhṛtam<BR>
10,012.038c<>cakram apraticakreṇa bhuvi nānyo 'bhipadyate<BR>
10,012.039a<>etāvad uktvā drauṇir māṃ yugyam aśvān dhanāni ca<BR>
10,012.039c<>ādāyopayayau bālo ratnāni vividhāni ca<BR>
10,012.040a<>sa saṃrambhī durātmā ca capalaḥ krūra eva ca<BR>
10,012.040c<>veda cāstraṃ brahmaśiras tasmād rakṣyo vṛkodaraḥ<BR>
10,013.001<>vaiśaṃpāyana uvāca<BR>
10,013.001a<>evam uktvā yudhāṃ śreṣṭhaḥ sarvayādavanandanaḥ<BR>
10,013.001c<>sarvāyudhavaropetam āruroha mahāratham<BR>
10,013.001e<>yuktaṃ paramakāmbojais turagair hemamālibhiḥ<BR>
10,013.002a<>ādityodayavarṇasya dhuraṃ rathavarasya tu<BR>
10,013.002c<>dakṣiṇām avahat sainyaḥ sugrīvaḥ savyato 'vahat<BR>
10,013.002e<>pārṣṇivāhau tu tasyāstāṃ meghapuṣpabalāhakau<BR>
10,013.003a<>viśvakarmakṛtā divyā nānāratnavibhūṣitā<BR>
10,013.003c<>ucchriteva rathe māyā dhvajayaṣṭir adṛśyata<BR>
10,013.004a<>vainateyaḥ sthitas tasyāṃ prabhāmaṇḍalaraśmivān<BR>
10,013.004c<>tasya satyavataḥ ketur bhujagārir adṛśyata<BR>
10,013.005a<>anvārohad dhṛṣīkeśaḥ ketuḥ sarvadhanuṣmatām<BR>
10,013.005c<>arjunaḥ satyakarmā ca kururājo yudhiṣṭhiraḥ<BR>
10,013.006a<>aśobhetāṃ mahātmānau dāśārham abhitaḥ sthitau<BR>
10,013.006c<>rathasthaṃ śārṅgadhanvānam aśvināv iva vāsavam<BR>
10,013.007a<>tāv upāropya dāśārhaḥ syandanaṃ lokapūjitam<BR>
10,013.007c<>pratodena javopetān paramāśvān acodayat<BR>
10,013.008a<>te hayāḥ sahasotpetur gṛhītvā syandanottamam<BR>
10,013.008c<>āsthitaṃ pāṇḍaveyābhyāṃ yadūnām ṛṣabheṇa ca<BR>
10,013.009a<>vahatāṃ śārṅgadhanvānam aśvānāṃ śīghragāminām<BR>
10,013.009c<>prādurāsīn mahāñ śabdaḥ pakṣiṇāṃ patatām iva<BR>
10,013.010a<>te samārchan naravyāghrāḥ kṣaṇena bharatarṣabha<BR>
10,013.010c<>bhīmasenaṃ maheṣvāsaṃ samanudrutya vegitāḥ<BR>
10,013.011a<>krodhadīptaṃ tu kaunteyaṃ dviṣadarthe samudyatam<BR>
10,013.011c<>nāśaknuvan vārayituṃ sametyāpi mahārathāḥ<BR>
10,013.012a<>sa teṣāṃ prekṣatām eva śrīmatāṃ dṛḍhadhanvinām<BR>
10,013.012c<>yayau bhāgirathīkacchaṃ haribhir bhṛśavegitaiḥ<BR>
10,013.012e<>yatra sma śrūyate drauṇiḥ putrahantā mahātmanām<BR>
10,013.013a<>sa dadarśa mahātmānam udakānte yaśasvinam<BR>
10,013.013c<>kṛṣṇadvaipāyanaṃ vyāsam āsīnam ṛṣibhiḥ saha<BR>
10,013.014a<>taṃ caiva krūrakarmāṇaṃ ghṛtāktaṃ kuśacīriṇam<BR>
10,013.014c<>rajasā dhvastakeśāntaṃ dadarśa drauṇim antike<BR>
10,013.015a<>tam abhyadhāvat kaunteyaḥ pragṛhya saśaraṃ dhanuḥ<BR>
10,013.015c<>bhīmaseno mahābāhus tiṣṭha tiṣṭheti cābravīt<BR>
10,013.016a<>sa dṛṣṭvā bhīmadhanvānaṃ pragṛhītaśarāsanam<BR>
10,013.016c<>bhrātarau pṛṣṭhataś cāsya janārdanarathe sthitau<BR>
10,013.016e<>vyathitātmābhavad drauṇiḥ prāptaṃ cedam amanyata<BR>
10,013.017a<>sa tad divyam adīnātmā paramāstram acintayat<BR>
10,013.017b*0061_01<>pradhakṣann iva kopena drauṇiḥ paramamanyumān<BR>
10,013.017c<>jagrāha ca sa caiṣīkāṃ drauṇiḥ savyena pāṇinā<BR>
10,013.017e<>sa tām āpadam āsādya divyam astram udīrayat<BR>
10,013.018a<>amṛṣyamāṇas tāñ śūrān divyāyudhadharān sthitān<BR>
10,013.018c<>apāṇḍavāyeti ruṣā vyasṛjad dāruṇaṃ vacaḥ<BR>
10,013.019a<>ity uktvā rājaśārdūla droṇaputraḥ pratāpavān<BR>
10,013.019c<>sarvalokapramohārthaṃ tad astraṃ pramumoca ha<BR>
10,013.020a<>tatas tasyām iṣīkāyāṃ pāvakaḥ samajāyata<BR>
10,013.020c<>pradhakṣyann iva lokāṃs trīn kālāntakayamopamaḥ<BR>
10,014.001<>vaiśaṃpāyana uvāca<BR>
10,014.001a<>iṅgitenaiva dāśārhas tam abhiprāyam āditaḥ<BR>
10,014.001c<>drauṇer buddhvā mahābāhur arjunaṃ pratyabhāṣata<BR>
10,014.002a<>arjunārjuna yad divyam astraṃ te hṛdi vartate<BR>
10,014.002c<>droṇopadiṣṭaṃ tasyāyaṃ kālaḥ saṃprati pāṇḍava<BR>
10,014.003a<>bhrātṝṇām ātmanaś caiva paritrāṇāya bhārata<BR>
10,014.003c<>visṛjaitat tvam apy ājāv astram astranivāraṇam<BR>
10,014.004a<>keśavenaivam uktas tu pāṇḍavaḥ paravīrahā<BR>
10,014.004c<>avātarad rathāt tūrṇaṃ pragṛhya saśaraṃ dhanuḥ<BR>
10,014.005a<>pūrvam ācāryaputrāya tato 'nantaram ātmane<BR>
10,014.005c<>bhrātṛbhyaś caiva sarvebhyaḥ svastīty uktvā paraṃtapaḥ<BR>
10,014.006a<>devatābhyo namaskṛtya gurubhyaś caiva sarvaśaḥ<BR>
10,014.006c<>utsasarja śivaṃ dhyāyann astram astreṇa śāmyatām<BR>
10,014.007a<>tatas tad astraṃ sahasā sṛṣṭaṃ gāṇḍīvadhanvanā<BR>
10,014.007c<>prajajvāla mahārciṣmad yugāntānalasaṃnibham<BR>
10,014.008a<>tathaiva droṇaputrasya tad astraṃ tigmatejasaḥ<BR>
10,014.008c<>prajajvāla mahājvālaṃ tejomaṇḍalasaṃvṛtam<BR>
10,014.009a<>nirghātā bahavaś cāsan petur ulkāḥ sahasraśaḥ<BR>
10,014.009c<>mahad bhayaṃ ca bhūtānāṃ sarveṣāṃ samajāyata<BR>
10,014.010a<>saśabdam abhavad vyoma jvālāmālākulaṃ bhṛśam<BR>
10,014.010c<>cacāla ca mahī kṛtsnā saparvatavanadrumā<BR>
10,014.011a<>te astre tejasā lokāṃs tāpayantī vyavasthite<BR>
10,014.011c<>maharṣī sahitau tatra darśayām āsatus tadā<BR>
10,014.012a<>nāradaḥ sa ca dharmātmā bharatānāṃ pitāmahaḥ<BR>
10,014.012c<>ubhau śamayituṃ vīrau bhāradvājadhanaṃjayau<BR>
10,014.013a<>tau munī sarvadharmajñau sarvabhūtahitaiṣiṇau<BR>
10,014.013c<>dīptayor astrayor madhye sthitau paramatejasau<BR>
10,014.014a<>tadantaram anādhṛṣyāv upagamya yaśasvinau<BR>
10,014.014c<>āstām ṛṣivarau tatra jvalitāv iva pāvakau<BR>
10,014.015a<>prāṇabhṛdbhir anādhṛṣyau devadānavasaṃmatau<BR>
10,014.015c<>astratejaḥ śamayituṃ lokānāṃ hitakāmyayā<BR>
10,014.016<>ṛṣī ūcatuḥ<BR>
10,014.016a<>nānāśastravidaḥ pūrve ye 'py atītā mahārathāḥ<BR>
10,014.016a*0062_01<>saṃjahāra haṃ [śaraṃ] divyaṃ tvaramāṇo mahārathāḥ[thaḥ]<BR>
10,014.016c<>naitad astraṃ manuṣyeṣu taiḥ prayuktaṃ kathaṃ cana<BR>
10,014.016c*0063_01<>kim idaṃ sāhasaṃ vīrau kṛtavantau mahātyayam<BR>
10,015.001<>vaiśaṃpāyana uvāca<BR>
10,015.001a<>dṛṣṭvaiva naraśārdūlas tāv agnisamatejasau<BR>
10,015.001a*0064_01<>gāṇḍīvadhanvā saṃcintya prāptakālaṃ mahārathaḥ<BR>
10,015.001c<>saṃjahāra śaraṃ divyaṃ tvaramāṇo dhanaṃjayaḥ<BR>
10,015.002a<>uvāca vadatāṃ śreṣṭhas tāv ṛṣī prāñjalis tadā<BR>
10,015.002c<>prayuktam astram astreṇa śāmyatām iti vai mayā<BR>
10,015.003a<>saṃhṛte paramāstre 'smin sarvān asmān aśeṣataḥ<BR>
10,015.003c<>pāpakarmā dhruvaṃ drauṇiḥ pradhakṣyaty astratejasā<BR>
10,015.004a<>atra yad dhitam asmākaṃ lokānāṃ caiva sarvathā<BR>
10,015.004c<>bhavantau devasaṃkāśau tathā saṃhartum arhataḥ<BR>
10,015.005a<>ity uktvā saṃjahārāstraṃ punar eva dhanaṃjayaḥ<BR>
10,015.005c<>saṃhāro duṣkaras tasya devair api hi saṃyuge<BR>
10,015.006a<>visṛṣṭasya raṇe tasya paramāstrasya saṃgrahe<BR>
10,015.006c<>na śaktaḥ pāṇḍavād anyaḥ sākṣād api śatakratuḥ<BR>
10,015.007a<>brahmatejobhavaṃ tad dhi visṛṣṭam akṛtātmanā<BR>
10,015.007c<>na śakyam āvartayituṃ brahmacārivratād ṛte<BR>
10,015.008a<>acīrṇabrahmacaryo yaḥ sṛṣṭvāvartayate punaḥ<BR>
10,015.008c<>tad astraṃ sānubandhasya mūrdhānaṃ tasya kṛntati<BR>
10,015.009a<>brahmacārī vratī cāpi duravāpam avāpya tat<BR>
10,015.009c<>paramavyasanārto 'pi nārjuno 'straṃ vyamuñcata<BR>
10,015.010a<>satyavratadharaḥ śūro brahmacārī ca pāṇḍavaḥ<BR>
10,015.010c<>guruvartī ca tenāstraṃ saṃjahārārjunaḥ punaḥ<BR>
10,015.011a<>drauṇir apy atha saṃprekṣya tāv ṛṣī purataḥ sthitau<BR>
10,015.011c<>na śaśāka punar ghoram astraṃ saṃhartum āhave<BR>
10,015.012a<>aśaktaḥ pratisaṃhāre paramāstrasya saṃyuge<BR>
10,015.012c<>drauṇir dīnamanā rājan dvaipāyanam abhāṣata<BR>
10,015.013a<>uttamavyasanārtena prāṇatrāṇam abhīpsunā<BR>
10,015.013c<>mayaitad astram utsṛṣṭaṃ bhīmasenabhayān mune<BR>
10,015.014a<>adharmaś ca kṛto 'nena dhārtarāṣṭraṃ jighāṃsatā<BR>
10,015.014c<>mithyācāreṇa bhagavan bhīmasenena saṃyuge<BR>
10,015.015a<>ataḥ sṛṣṭam idaṃ brahman mayāstram akṛtātmanā<BR>
10,015.015c<>tasya bhūyo 'dya saṃhāraṃ kartuṃ nāham ihotsahe<BR>
10,015.016a<>visṛṣṭaṃ hi mayā divyam etad astraṃ durāsadam<BR>
10,015.016c<>apāṇḍavāyeti mune vahnitejo 'numantrya vai<BR>
10,015.017a<>tad idaṃ pāṇḍaveyānām antakāyābhisaṃhitam<BR>
10,015.017c<>adya pāṇḍusutān sarvāñ jīvitād bhraṃśayiṣyati<BR>
10,015.018a<>kṛtaṃ pāpam idaṃ brahman roṣāviṣṭena cetasā<BR>
10,015.018c<>vadham āśāsya pārthānāṃ mayāstraṃ sṛjatā raṇe<BR>
10,015.019<>vyāsa uvāca<BR>
10,015.019a<>astraṃ brahmaśiras tāta vidvān pārtho dhanaṃjayaḥ<BR>
10,015.019c<>utsṛṣṭavān na roṣeṇa na vadhāya tavāhave<BR>
10,015.020a<>astram astreṇa tu raṇe tava saṃśamayiṣyatā<BR>
10,015.020c<>visṛṣṭam arjunenedaṃ punaś ca pratisaṃhṛtam<BR>
10,015.021a<>brahmāstram apy avāpyaitad upadeśāt pitus tava<BR>
10,015.021c<>kṣatradharmān mahābāhur nākampata dhanaṃjayaḥ<BR>
10,015.022a<>evaṃ dhṛtimataḥ sādhoḥ sarvāstraviduṣaḥ sataḥ<BR>
10,015.022c<>sabhrātṛbandhoḥ kasmāt tvaṃ vadham asya cikīrṣasi<BR>
10,015.023a<>astraṃ brahmaśiro yatra paramāstreṇa vadhyate<BR>
10,015.023c<>samā dvādaśa parjanyas tad rāṣṭraṃ nābhivarṣati<BR>
10,015.024a<>etadarthaṃ mahābāhuḥ śaktimān api pāṇḍavaḥ<BR>
10,015.024c<>na vihanty etad astraṃ te prajāhitacikīrṣayā<BR>
10,015.025a<>pāṇḍavās tvaṃ ca rāṣṭraṃ ca sadā saṃrakṣyam eva naḥ<BR>
10,015.025c<>tasmāt saṃhara divyaṃ tvam astram etan mahābhuja<BR>
10,015.026a<>aroṣas tava caivāstu pārthāḥ santu nirāmayāḥ<BR>
10,015.026c<>na hy adharmeṇa rājarṣiḥ pāṇḍavo jetum icchati<BR>
10,015.027a<>maṇiṃ caitaṃ prayacchaibhyo yas te śirasi tiṣṭhati<BR>
10,015.027c<>etad ādāya te prāṇān pratidāsyanti pāṇḍavāḥ<BR>
10,015.028<>drauṇir uvāca<BR>
10,015.028a<>pāṇḍavair yāni ratnāni yac cānyat kauravair dhanam<BR>
10,015.028c<>avāptānīha tebhyo 'yaṃ maṇir mama viśiṣyate<BR>
10,015.029a<>yam ābadhya bhayaṃ nāsti śastravyādhikṣudhāśrayam<BR>
10,015.029c<>devebhyo dānavebhyo vā nāgebhyo vā kathaṃ cana<BR>
10,015.030a<>na ca rakṣogaṇabhayaṃ na taskarabhayaṃ tathā<BR>
10,015.030c<>evaṃvīryo maṇir ayaṃ na me tyājyaḥ kathaṃ cana<BR>
10,015.031a<>yat tu me bhagavān āha tan me kāryam anantaram<BR>
10,015.031c<>ayaṃ maṇir ayaṃ cāham iṣīkā nipatiṣyati<BR>
10,015.031c*0065_01<>na ca śakto 'smi bhagavan saṃhartuṃ punar udyatam<BR>
10,015.031c*0065_02<>etad astram ataś caiva garbheṣu visṛjāmy aham<BR>
10,015.031c*0065_03<>na ca vākyaṃ bhagavato na kariṣye mahāmune<BR>
10,015.031c*0066_01<>prāha droṇasutaṃ tatra vyāsaḥ paramadurmanāḥ<BR>
10,015.031e<>garbheṣu pāṇḍaveyānām amoghaṃ caitad udyatam<BR>
10,015.032<>vyāsa uvāca<BR>
10,015.032a<>evaṃ kuru na cānyā te buddhiḥ kāryā kadā cana<BR>
10,015.032c<>garbheṣu pāṇḍaveyānāṃ visṛjyaitad upārama<BR>
10,015.033<>vaiśaṃpāyana uvāca<BR>
10,015.033a<>tataḥ paramam astraṃ tad aśvatthāmā bhṛśāturaḥ<BR>
10,015.033c<>dvaipāyanavacaḥ śrutvā garbheṣu pramumoca ha<BR>
10,015.033c*0067_01<>tam uvāca hṛṣīkeśaḥ pāṇḍavānāṃ hite rataḥ<BR>
10,015.033c*0067_02<>bhaviṣyam ekam utsṛjya garbheṣv astraṃ nipātyatām<BR>
10,015.033c*0067_03<>aham ekaṃ dadāmy eṣāṃ piṇḍadaṃ kīrtivardhanam<BR>
10,015.033c*0067_04<>rājarṣiṃ puṇyakarmāṇam anekakratuyājinam<BR>
10,015.033c*0067_05<>evaṃ kuru na cānyā te buddhiḥ kāryā kathaṃ cana<BR>
10,015.033c*0067_06<>ā garbhāt pāṇḍaveyānāṃ kṛtvā pātaṃ vinaṅkṣyati<BR>
10,016.001<>vaiśaṃpāyana uvāca<BR>
10,016.001a<>tad ājñāya hṛṣīkeśo visṛṣṭaṃ pāpakarmaṇā<BR>
10,016.001c<>hṛṣyamāṇa idaṃ vākyaṃ drauṇiṃ pratyabravīt tadā<BR>
10,016.002a<>virāṭasya sutāṃ pūrvaṃ snuṣāṃ gāṇḍīvadhanvanaḥ<BR>
10,016.002c<>upaplavyagatāṃ dṛṣṭvā vratavān brāhmaṇo 'bravīt<BR>
10,016.003a<>parikṣīṇeṣu kuruṣu putras tava janiṣyati<BR>
10,016.003c<>etad asya parikṣittvaṃ garbhasthasya bhaviṣyati<BR>
10,016.004a<>tasya tad vacanaṃ sādhoḥ satyam eva bhaviṣyati<BR>
10,016.004c<>parikṣid bhavitā hy eṣāṃ punar vaṃśakaraḥ sutaḥ<BR>
10,016.005a<>evaṃ bruvāṇaṃ govindaṃ sātvatapravaraṃ tadā<BR>
10,016.005c<>drauṇiḥ paramasaṃrabdhaḥ pratyuvācedam uttaram<BR>
10,016.006a<>naitad evaṃ yathāttha tvaṃ pakṣapātena keśava<BR>
10,016.006c<>vacanaṃ puṇḍarīkākṣa na ca madvākyam anyathā<BR>
10,016.007a<>patiṣyaty etad astraṃ hi garbhe tasyā mayodyatam<BR>
10,016.007c<>virāṭaduhituḥ kṛṣṇa yāṃ tvaṃ rakṣitum icchasi<BR>
10,016.008<>vāsudeva uvāca<BR>
10,016.008a<>amoghaḥ paramāstrasya pātas tasya bhaviṣyati<BR>
10,016.008a*0068_01<>abhimanyoḥ sṛjaiṣīkāṃ garbhasthaḥ śāmyatāṃ śiśuḥ<BR>
10,016.008a*0068_02<>aham etaṃ mṛtaṃ jātaṃ jīvayiṣyāmi bālakam<BR>
10,016.008c<>sa tu garbho mṛto jāto dīrgham āyur avāpsyati<BR>
10,016.008c*0069_01<>ity uktaḥ pratyuvācedaṃ droṇaputraḥ smayann iva<BR>
10,016.008c*0069_02<>yady astradagdhaṃ govinda jīvayasy evam astv iti<BR>
10,016.009a<>tvāṃ tu kāpuruṣaṃ pāpaṃ viduḥ sarve manīṣiṇaḥ<BR>
10,016.009c<>asakṛt pāpakarmāṇaṃ bālajīvitaghātakam<BR>
10,016.010a<>tasmāt tvam asya pāpasya karmaṇaḥ phalam āpnuhi<BR>
10,016.010c<>trīṇi varṣasahasrāṇi cariṣyasi mahīm imām<BR>
10,016.010e<>aprāpnuvan kva cit kāṃ cit saṃvidaṃ jātu kena cit<BR>
10,016.011a<>nirjanān asahāyas tvaṃ deśān pravicariṣyasi<BR>
10,016.011c<>bhavitrī na hi te kṣudra janamadhyeṣu saṃsthitiḥ<BR>
10,016.012a<>pūyaśoṇitagandhī ca durgakāntārasaṃśrayaḥ<BR>
10,016.012c<>vicariṣyasi pāpātman sarvavyādhisamanvitaḥ<BR>
10,016.013a<>vayaḥ prāpya parikṣit tu vedavratam avāpya ca<BR>
10,016.013c<>kṛpāc chāradvatād vīraḥ sarvāstrāṇy upalapsyate<BR>
10,016.014a<>viditvā paramāstrāṇi kṣatradharmavrate sthitaḥ<BR>
10,016.014c<>ṣaṣṭiṃ varṣāṇi dharmātmā vasudhāṃ pālayiṣyati<BR>
10,016.015a<>itaś cordhvaṃ mahābāhuḥ kururājo bhaviṣyati<BR>
10,016.015b*0071_01<>prayayau jāhnavīkacchāt kṣiptāstraś cottarāṃ diśam<BR>
10,016.015c<>parikṣin nāma nṛpatir miṣatas te sudurmate<BR>
10,016.015c*0070_01<>ahaṃ taṃ jīvayiṣyāmi dagdham astrāgnitejasā<BR>
10,016.015e<>paśya me tapaso vīryaṃ satyasya ca narādhama<BR>
10,016.016<>vyāsa uvāca<BR>
10,016.016a<>yasmād anādṛtya kṛtaṃ tvayāsmān karma dāruṇam<BR>
10,016.016c<>brāhmaṇasya sataś caiva yasmāt te vṛttam īdṛśam<BR>
10,016.017a<>tasmād yad devakīputra uktavān uttamaṃ vacaḥ<BR>
10,016.017c<>asaṃśayaṃ te tad bhāvi kṣudrakarman vrajāśv itaḥ<BR>
10,016.018<>aśvatthāmovāca<BR>
10,016.018a<>sahaiva bhavatā brahman sthāsyāmi puruṣeṣv aham<BR>
10,016.018c<>satyavāg astu bhagavān ayaṃ ca puruṣottamaḥ<BR>
10,016.019<>vaiśaṃpāyana uvāca<BR>
10,016.019a<>pradāyātha maṇiṃ drauṇiḥ pāṇḍavānāṃ mahātmanām<BR>
10,016.019c<>jagāma vimanās teṣāṃ sarveṣāṃ paśyatāṃ vanam<BR>
10,016.020a<>pāṇḍavāś cāpi govindaṃ puraskṛtya hatadviṣaḥ<BR>
10,016.020c<>kṛṣṇadvaipāyanaṃ caiva nāradaṃ ca mahāmunim<BR>
10,016.021a<>droṇaputrasya sahajaṃ maṇim ādāya satvarāḥ<BR>
10,016.021c<>draupadīm abhyadhāvanta prāyopetāṃ manasvinīm<BR>
10,016.022a<>tatas te puruṣavyāghrāḥ sadaśvair anilopamaiḥ<BR>
10,016.022c<>abhyayuḥ sahadāśārhāḥ śibiraṃ punar eva ha<BR>
10,016.023a<>avatīrya rathābhyāṃ tu tvaramāṇā mahārathāḥ<BR>
10,016.023c<>dadṛśur draupadīṃ kṛṣṇām ārtām ārtatarāḥ svayam<BR>
10,016.024a<>tām upetya nirānandāṃ duḥkhaśokasamanvitām<BR>
10,016.024c<>parivārya vyatiṣṭhanta pāṇḍavāḥ sahakeśavāḥ<BR>
10,016.025a<>tato rājñābhyanujñāto bhīmaseno mahābalaḥ<BR>
10,016.025c<>pradadau tu maṇiṃ divyaṃ vacanaṃ cedam abravīt<BR>
10,016.026a<>ayaṃ bhadre tava maṇiḥ putrahantā jitaḥ sa te<BR>
10,016.026c<>uttiṣṭha śokam utsṛjya kṣatradharmam anusmara<BR>
10,016.027a<>prayāṇe vāsudevasya śamārtham asitekṣaṇe<BR>
10,016.027c<>yāny uktāni tvayā bhīru vākyāni madhughātinaḥ<BR>
10,016.028a<>naiva me patayaḥ santi na putrā bhrātaro na ca<BR>
10,016.028c<>naiva tvam api govinda śamam icchati rājani<BR>
10,016.029a<>uktavaty asi dhīrāṇi vākyāni puruṣottamam<BR>
10,016.029c<>kṣatradharmānurūpāṇi tāni saṃsmartum arhasi<BR>
10,016.030a<>hato duryodhanaḥ pāpo rājyasya paripanthakaḥ<BR>
10,016.030c<>duḥśāsanasya rudhiraṃ pītaṃ visphurato mayā<BR>
10,016.031a<>vairasya gatam ānṛṇyaṃ na sma vācyā vivakṣatām<BR>
10,016.031c<>jitvā mukto droṇaputro brāhmaṇyād gauraveṇa ca<BR>
10,016.032a<>yaśo 'sya pātitaṃ devi śarīraṃ tv avaśeṣitam<BR>
10,016.032c<>viyojitaś ca maṇinā nyāsitaś cāyudhaṃ bhuvi<BR>
10,016.033<>draupady uvāca<BR>
10,016.033a<>kevalānṛṇyam āptāsmi guruputro gurur mama<BR>
10,016.033c<>śirasy etaṃ maṇiṃ rājā pratibadhnātu bhārata<BR>
10,016.034<>vaiśaṃpāyana uvāca<BR>
10,016.034a<>taṃ gṛhītvā tato rājā śirasy evākarot tadā<BR>
10,016.034c<>guror ucchiṣṭam ity eva draupadyā vacanād api<BR>
10,016.035a<>tato divyaṃ maṇivaraṃ śirasā dhārayan prabhuḥ<BR>
10,016.035c<>śuśubhe sa mahārājaḥ sacandra iva parvataḥ<BR>
10,016.036a<>uttasthau putraśokārtā tataḥ kṛṣṇā manasvinī<BR>
10,016.036c<>kṛṣṇaṃ cāpi mahābāhuṃ paryapṛcchata dharmarāṭ<BR>
10,017.001<>vaiśaṃpāyana uvāca<BR>
10,017.001a<>hateṣu sarvasainyeṣu sauptike tai rathais tribhiḥ<BR>
10,017.001c<>śocan yudhiṣṭhiro rājā dāśārham idam abravīt<BR>
10,017.002a<>kathaṃ nu kṛṣṇa pāpena kṣudreṇākliṣṭakarmaṇā<BR>
10,017.002c<>drauṇinā nihatāḥ sarve mama putrā mahārathāḥ<BR>
10,017.003a<>tathā kṛtāstrā vikrāntāḥ sahasraśatayodhinaḥ<BR>
10,017.003c<>drupadasyātmajāś caiva droṇaputreṇa pātitāḥ<BR>
10,017.004a<>yasya droṇo maheṣvāso na prādād āhave mukham<BR>
10,017.004c<>taṃ jaghne rathināṃ śreṣṭhaṃ dhṛṣṭadyumnaṃ kathaṃ nu saḥ<BR>
10,017.005a<>kiṃ nu tena kṛtaṃ karma tathāyuktaṃ nararṣabha<BR>
10,017.005c<>yad ekaḥ śibiraṃ sarvam avadhīn no guroḥ sutaḥ<BR>
10,017.006<>vāsudeva uvāca<BR>
10,017.006a<>nūnaṃ sa devadevānām īśvareśvaram avyayam<BR>
10,017.006c<>jagāma śaraṇaṃ drauṇir ekas tenāvadhīd bahūn<BR>
10,017.007a<>prasanno hi mahādevo dadyād amaratām api<BR>
10,017.007c<>vīryaṃ ca giriśo dadyād yenendram api śātayet<BR>
10,017.008a<>vedāhaṃ hi mahādevaṃ tattvena bharatarṣabha<BR>
10,017.008c<>yāni cāsya purāṇāni karmāṇi vividhāny uta<BR>
10,017.009a<>ādir eṣa hi bhūtānāṃ madhyam antaś ca bhārata<BR>
10,017.009c<>viceṣṭate jagac cedaṃ sarvam asyaiva karmaṇā<BR>
10,017.010a<>evaṃ sisṛkṣur bhūtāni dadarśa prathamaṃ vibhuḥ<BR>
10,017.010c<>pitāmaho 'bravīc cainaṃ bhūtāni sṛja māciram<BR>
10,017.011a<>harikeśas tathety uktvā bhūtānāṃ doṣadarśivān<BR>
10,017.011c<>dīrghakālaṃ tapas tepe magno 'mbhasi mahātapāḥ<BR>
10,017.012a<>sumahāntaṃ tataḥ kālaṃ pratīkṣyainaṃ pitāmahaḥ<BR>
10,017.012c<>sraṣṭāraṃ sarvabhūtānāṃ sasarja manasāparam<BR>
10,017.013a<>so 'bravīt pitaraṃ dṛṣṭvā giriśaṃ magnam ambhasi<BR>
10,017.013c<>yadi me nāgrajas tv anyas tataḥ srakṣyāmy ahaṃ prajāḥ<BR>
10,017.014a<>tam abravīt pitā nāsti tvad anyaḥ puruṣo 'grajaḥ<BR>
10,017.014c<>sthāṇur eṣa jale magno visrabdhaḥ kuru vai kṛtim<BR>
10,017.015a<>sa bhūtāny asṛjat sapta dakṣādīṃs tu prajāpatīn<BR>
10,017.015c<>yair imaṃ vyakarot sarvaṃ bhūtagrāmaṃ caturvidham<BR>
10,017.016a<>tāḥ sṛṣṭamātrāḥ kṣudhitāḥ prajāḥ sarvāḥ prajāpatim<BR>
10,017.016c<>bibhakṣayiṣavo rājan sahasā prādravaṃs tadā<BR>
10,017.017a<>sa bhakṣyamāṇas trāṇārthī pitāmaham upādravat<BR>
10,017.017c<>ābhyo māṃ bhagavān pātu vṛttir āsāṃ vidhīyatām<BR>
10,017.018a<>tatas tābhyo dadāv annam oṣadhīḥ sthāvarāṇi ca<BR>
10,017.018c<>jaṅgamāni ca bhūtāni durbalāni balīyasām<BR>
10,017.019a<>vihitānnāḥ prajās tās tu jagmus tuṣṭā yathāgatam<BR>
10,017.019c<>tato vavṛdhire rājan prītimatyaḥ svayoniṣu<BR>
10,017.020a<>bhūtagrāme vivṛddhe tu tuṣṭe lokagurāv api<BR>
10,017.020c<>udatiṣṭhaj jalāj jyeṣṭhaḥ prajāś cemā dadarśa saḥ<BR>
10,017.021a<>bahurūpāḥ prajā dṛṣṭvā vivṛddhāḥ svena tejasā<BR>
10,017.021c<>cukrodha bhagavān rudro liṅgaṃ svaṃ cāpy avidhyata<BR>
10,017.022a<>tat praviddhaṃ tadā bhūmau tathaiva pratyatiṣṭhata<BR>
10,017.022c<>tam uvācāvyayo brahmā vacobhiḥ śamayann iva<BR>
10,017.023a<>kiṃ kṛtaṃ salile śarva cirakālaṃ sthitena te<BR>
10,017.023c<>kimarthaṃ caitad utpāṭya bhūmau liṅgaṃ praveritam<BR>
10,017.024a<>so 'bravīj jātasaṃrambhas tadā lokagurur gurum<BR>
10,017.024c<>prajāḥ sṛṣṭāḥ pareṇemāḥ kiṃ kariṣyāmy anena vai<BR>
10,017.025a<>tapasādhigataṃ cānnaṃ prajārthaṃ me pitāmaha<BR>
10,017.025c<>oṣadhyaḥ parivarteran yathaiva satataṃ prajāḥ<BR>
10,017.026a<>evam uktvā tu saṃkruddho jagāma vimanā bhavaḥ<BR>
10,017.026c<>girer muñjavataḥ pādaṃ tapas taptuṃ mahātapāḥ<BR>
10,018.001<>vāsudeva uvāca<BR>
10,018.001a<>tato devayuge 'tīte devā vai samakalpayan<BR>
10,018.001c<>yajñaṃ vedapramāṇena vidhivad yaṣṭum īpsavaḥ<BR>
10,018.002a<>kalpayām āsur avyagrā deśān yajñocitāṃs tataḥ<BR>
10,018.002c<>bhāgārhā devatāś caiva yajñiyaṃ dravyam eva ca<BR>
10,018.003a<>tā vai rudram ajānantyo yāthātathyena devatāḥ<BR>
10,018.003c<>nākalpayanta devasya sthāṇor bhāgaṃ narādhipa<BR>
10,018.004a<>so 'kalpyamāne bhāge tu kṛttivāsā makhe 'maraiḥ<BR>
10,018.004c<>tarasā bhāgam anvicchan dhanur ādau sasarja ha<BR>
10,018.005a<>lokayajñaḥ kriyāyajño gṛhayajñaḥ sanātanaḥ<BR>
10,018.005c<>pañcabhūtamayo yajño nṛyajñaś caiva pañcamaḥ<BR>
10,018.006a<>lokayajñena yajñaiṣī kapardī vidadhe dhanuḥ<BR>
10,018.006c<>dhanuḥ sṛṣṭam abhūt tasya pañcakiṣkupramāṇataḥ<BR>
10,018.007a<>vaṣaṭkāro 'bhavaj jyā tu dhanuṣas tasya bhārata<BR>
10,018.007c<>yajñāṅgāni ca catvāri tasya saṃhanane 'bhavan<BR>
10,018.008a<>tataḥ kruddho mahādevas tad upādāya kārmukam<BR>
10,018.008c<>ājagāmātha tatraiva yatra devāḥ samījire<BR>
10,018.009a<>tam āttakārmukaṃ dṛṣṭvā brahmacāriṇam avyayam<BR>
10,018.009c<>vivyathe pṛthivī devī parvatāś ca cakampire<BR>
10,018.010a<>na vavau pavanaś caiva nāgnir jajvāla caidhitaḥ<BR>
10,018.010c<>vyabhramac cāpi saṃvignaṃ divi nakṣatramaṇḍalam<BR>
10,018.011a<>na babhau bhāskaraś cāpi somaḥ śrīmuktamaṇḍalaḥ<BR>
10,018.011c<>timireṇākulaṃ sarvam ākāśaṃ cābhavad vṛtam<BR>
10,018.012a<>abhibhūtās tato devā viṣayān na prajajñire<BR>
10,018.012c<>na pratyabhāc ca yajñas tān vedā babhraṃśire tadā<BR>
10,018.013a<>tataḥ sa yajñaṃ raudreṇa vivyādha hṛdi patriṇā<BR>
10,018.013c<>apakrāntas tato yajño mṛgo bhūtvā sapāvakaḥ<BR>
10,018.014a<>sa tu tenaiva rūpeṇa divaṃ prāpya vyarocata<BR>
10,018.014c<>anvīyamāno rudreṇa yudhiṣṭhira nabhastale<BR>
10,018.015a<>apakrānte tato yajñe saṃjñā na pratyabhāt surān<BR>
10,018.015c<>naṣṭasaṃjñeṣu deveṣu na prajñāyata kiṃ cana<BR>
10,018.016a<>tryambakaḥ savitur bāhū bhagasya nayane tathā<BR>
10,018.016c<>pūṣṇaś ca daśanān kruddho dhanuṣkoṭyā vyaśātayat<BR>
10,018.017a<>prādravanta tato devā yajñāṅgāni ca sarvaśaḥ<BR>
10,018.017c<>ke cit tatraiva ghūrṇanto gatāsava ivābhavan<BR>
10,018.018a<>sa tu vidrāvya tat sarvaṃ śitikaṇṭho 'vahasya ca<BR>
10,018.018c<>avaṣṭabhya dhanuṣkoṭiṃ rurodha vibudhāṃs tataḥ<BR>
10,018.019a<>tato vāg amarair uktā jyāṃ tasya dhanuṣo 'cchinat<BR>
10,018.019c<>atha tat sahasā rājaṃś chinnajyaṃ visphurad dhanuḥ<BR>
10,018.020a<>tato vidhanuṣaṃ devā devaśreṣṭham upāgaman<BR>
10,018.020c<>śaraṇaṃ saha yajñena prasādaṃ cākarot prabhuḥ<BR>
10,018.021a<>tataḥ prasanno bhagavān prāsyat kopaṃ jalāśaye<BR>
10,018.021c<>sa jalaṃ pāvako bhūtvā śoṣayaty aniśaṃ prabho<BR>
10,018.022a<>bhagasya nayane caiva bāhū ca savitus tathā<BR>
10,018.022c<>prādāt pūṣṇaś ca daśanān punar yajñaṃ ca pāṇḍava<BR>
10,018.023a<>tataḥ sarvam idaṃ svasthaṃ babhūva punar eva ha<BR>
10,018.023c<>sarvāṇi ca havīṃṣy asya devā bhāgam akalpayan<BR>
10,018.024a<>tasmin kruddhe 'bhavat sarvam asvasthaṃ bhuvanaṃ vibho<BR>
10,018.024c<>prasanne ca punaḥ svasthaṃ sa prasanno 'sya vīryavān<BR>
10,018.025a<>tatas te nihatāḥ sarve tava putrā mahārathāḥ<BR>
10,018.025c<>anye ca bahavaḥ śūrāḥ pāñcālāś ca sahānugāḥ<BR>
10,018.026a<>na tan manasi kartavyaṃ na hi tad drauṇinā kṛtam<BR>
10,018.026c<>mahādevaprasādaḥ sa kuru kāryam anantaram<BR>
<BR>
<BR>
<BR>
</body></html>
