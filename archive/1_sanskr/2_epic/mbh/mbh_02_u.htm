<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Mahabharata: Sabhaparvan</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

% Mahabharata: Sabhaparvan<BR>
% Electronic text (C) Bhandarkar Oriental Research Institute,<BR>
% Pune, India, 1999<BR>
<BR>
% On the basis of the text entered by Muneo Tokunaga et al., <BR>
% revised by John Smith, Cambridge, et al.<BR>
<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>
<BR>

02,000.000*0001_01	nārāyaṇaṃ namaskṛtya naraṃ caiva narottamam<BR>
02,000.000*0001_02	devīṃ sarasvatīṃ caiva tato jayam udīrayet<BR>
02,000.000*0002_01	oṃ namo bhagavate tasmai vyāsāyāmitatejase<BR>
02,000.000*0002_02	yasya prasādād vakṣyāmi nārāyaṇakathāṃ śubhām<BR>
02,000.000*0003_01	* * * * * * * * * * * * * * * *<BR>
02,000.000*0003_02	tato 'jñānatamondhasya kāvasthā jagato bhavet<BR>
02,000.000*0004_00	janamejaya uvāca<BR>
02,000.000*0004_01	mayasya tu kathāṃ divyāṃ śrotum icchāmi sattama<BR>
02,000.000*0004_02	sabhāṃ caiva kṛtāṃ tena dharmarājasya dhīmataḥ<BR>
02,000.000*0005_00	janamejaya uvāca<BR>
02,000.000*0005_01	rakṣitaḥ pāṇḍavā * * mayo nāma mahāsuraḥ<BR>
02,000.000*0005_02	kṛṣṇāc ca pāvakāc caiva pārthenāmitatejasā<BR>
02,000.000*0005_03	sa cakāra yad ūrdhvaṃ vai karma pratyayakārakam<BR>
02,000.000*0005_04	tad brūhi bhagavan sarvaṃ prāṇadāya kirīṭine<BR>
02,000.000*0006_00	janamejayaḥ<BR>
02,000.000*0006_01	arjuno jayatāṃ śreṣṭho mokṣayitvā mayaṃ tadā<BR>
02,000.000*0006_02	kiṃ cakāra mahātejās tan me brūhi dvijottama<BR>
02,001.000*0007_01	śṛṇu rājann avahitaś caritaṃ pūrvakasya te<BR>
02,001.000*0007_02	mokṣayitvā mayaṃ tatra pārthaḥ śastrabhṛtāṃ varaḥ<BR>
02,001.000*0007_03	gāṇḍīvaṃ kārmukaśreṣṭhaṃ tūṇī cākṣayasāyakau<BR>
02,001.000*0007_04	divyāny astrāṇi rājendra durlabhāni nṛpair bhuvi<BR>
02,001.000*0007_05	rathadhvajaṃ patākāś ca śvetāśvaiḥ saha vīryavān<BR>
02,001.000*0007_06	etāni pāvakāt prāpya mudā paramayā yutaḥ<BR>
02,001.000*0007_07	tasthau pārtho mahāvīryas tadā saha mayena saḥ<BR>
02,001.001	vaiśaṃpāyana uvāca<BR>
02,001.001a	tato 'bravīn mayaḥ pārthaṃ vāsudevasya saṃnidhau<BR>
02,001.001b*0008_01	pāṇḍavena paritrātas tatkṛtaṃ pratyanusmaran<BR>
02,001.001c	prāñjaliḥ ślakṣṇayā vācā pūjayitvā punaḥ punaḥ<BR>
02,001.002a	asmāc ca kṛṣṇāt saṃkruddhāt pāvakāc ca didhakṣataḥ<BR>
02,001.002c	tvayā trāto 'smi kaunteya brūhi kiṃ karavāṇi te<BR>
02,001.002d*0009_01	ahaṃ hi viśvakarmā vai asurāṇāṃ paraṃtapa<BR>
02,001.002d*0009_02	tasmāt te vismayaṃ kiṃ cit kuryām anyaiḥ suduṣkaram<BR>
02,001.002d*0009_03	evam ukto mahāvīryaḥ pārtho māyāvidaṃ mayam<BR>
02,001.002d*0009_04	dhyātvā muhūrtaṃ kaunteyaḥ prahasan vākyam abravīt<BR>
02,001.003	arjuna uvāca<BR>
02,001.003a	kṛtam eva tvayā sarvaṃ svasti gaccha mahāsura<BR>
02,001.003c	prītimān bhava me nityaṃ prītimanto vayaṃ ca te<BR>
02,001.003d*0010_01	prāptopakārād arthaṃ hi nāharāmīti me vratam<BR>
02,001.004	maya uvāca<BR>
02,001.004a	yuktam etat tvayi vibho yathāttha puruṣarṣabha<BR>
02,001.004c	prītipūrvam ahaṃ kiṃ cit kartum icchāmi bhārata<BR>
02,001.005a	ahaṃ hi viśvakarmā vai dānavānāṃ mahākaviḥ<BR>
02,001.005c	so 'haṃ vai tvatkṛte kiṃ cit kartum icchāmi pāṇḍava<BR>
02,001.005d*0011_01	dānavānāṃ purā pārtha prāsādā hi mayā kṛtāḥ<BR>
02,001.005d*0011_02	ramyāṇi sukhadarśāni bhogāḍhyāni sahasraśaḥ<BR>
02,001.005d*0011_03	udyānāni ca ramyāṇi sarāṃsi vividhāni ca<BR>
02,001.005d*0011_04	vicitrāṇi ca śastrāṇi rathāḥ kāmagamās tathā<BR>
02,001.005d*0011_05	nagarāṇi viśālāni sāṭṭaprākāratoraṇaiḥ<BR>
02,001.005d*0011_06	vāhanāni ca mukhyāni vicitrāṇi sahasraśaḥ<BR>
02,001.005d*0011_07	bilāni ramaṇīyāni sukhayuktāni vai bhṛśam<BR>
02,001.005d*0011_08	ete kṛtā mayā sarve tasmād icchāmi phalguna<BR>
02,001.006	arjuna uvāca<BR>
02,001.006a	prāṇakṛcchrād vimuktaṃ tvam ātmānaṃ manyase mayā<BR>
02,001.006c	evaṃ gate na śakṣyāmi kiṃ cit kārayituṃ tvayā<BR>
02,001.007a	na cāpi tava saṃkalpaṃ mogham icchāmi dānava<BR>
02,001.007c	kṛṣṇasya kriyatāṃ kiṃ cit tathā pratikṛtaṃ mayi<BR>
02,001.007d*0012_00	mayaḥ<BR>
02,001.007d*0012_01	vāsudeva mayā kartuṃ kim icchasi śubhānana<BR>
02,001.008	vaiśaṃpāyana uvāca<BR>
02,001.008a	codito vāsudevas tu mayena bharatarṣabha<BR>
02,001.008c	muhūrtam iva saṃdadhyau kim ayaṃ codyatām iti<BR>
02,001.008d*0013_01	naipuṇaṃ divi śilpasya saṃcintya mayam abravīt<BR>
02,001.008d*0014_01	tato vicintya manasā lokanāthaḥ prajāpatiḥ<BR>
02,001.009a	codayām āsa taṃ kṛṣṇaḥ sabhā vai kriyatām iti<BR>
02,001.009b*0015_01	yadi tvaṃ kartukāmo 'si priyaṃ śilpavatāṃ vara<BR>
02,001.009c	dharmarājasya daiteya yādṛśīm iha manyase<BR>
02,001.009d*0016_01	anavāpyāṃ manuṣyeṇa tādṛśīṃ kuru vai sabhām<BR>
02,001.009d*0016_02	asurān mānuṣān devān gandharvān rākṣasān api<BR>
02,001.010a	yāṃ kṛtāṃ nānukuryus te mānavāḥ prekṣya vismitāḥ<BR>
02,001.010c	manuṣyaloke kṛtsne 'smiṃs tādṛśīṃ kuru vai sabhām<BR>
02,001.011a	yatra divyān abhiprāyān paśyema vihitāṃs tvayā<BR>
02,001.011c	āsurān mānuṣāṃś caiva tāṃ sabhāṃ kuru vai maya<BR>
02,001.012a	pratigṛhya tu tad vākyaṃ saṃprahṛṣṭo mayas tadā<BR>
02,001.012c	vimānapratimāṃ cakre pāṇḍavasya sabhāṃ mudā<BR>
02,001.013a	tataḥ kṛṣṇaś ca pārthaś ca dharmarāje yudhiṣṭhire<BR>
02,001.013c	sarvam etad yathāvedya darśayām āsatur mayam<BR>
02,001.014a	tasmai yudhiṣṭhiraḥ pūjāṃ yathārham akarot tadā<BR>
02,001.014b*0017_01	āsanaṃ kalpayām āsa pūjayām āsa ca prabhuḥ<BR>
02,001.014c	sa tu tāṃ pratijagrāha mayaḥ satkṛtya satkṛtaḥ<BR>
02,001.015a	sa pūrvadevacaritaṃ tatra tatra viśāṃ pate<BR>
02,001.015b*0018_01	saṃprahṛṣṭo mayo rājan pāṇḍavasya ca tattvataḥ<BR>
02,001.015c	kathayām āsa daiteyaḥ pāṇḍuputreṣu bhārata<BR>
02,001.016a	sa kālaṃ kaṃ cid āśvasya viśvakarmā pracintya ca<BR>
02,001.016c	sabhāṃ pracakrame kartuṃ pāṇḍavānāṃ mahātmanām<BR>
02,001.017a	abhiprāyeṇa pārthānāṃ kṛṣṇasya ca mahātmanaḥ<BR>
02,001.017c	puṇye 'hani mahātejāḥ kṛtakautukamaṅgalaḥ<BR>
02,001.018a	tarpayitvā dvijaśreṣṭhān pāyasena sahasraśaḥ<BR>
02,001.018c	dhanaṃ bahuvidhaṃ dattvā tebhya eva ca vīryavān<BR>
02,001.018d*0019_01	iti sarvavidhiṃ kṛtvā pradakṣiṇam avartata<BR>
02,001.019a	sarvartuguṇasaṃpannāṃ divyarūpāṃ manoramām<BR>
02,001.019b*0020_01	janaughasya rathaughasya yānayugyasya caiva hi<BR>
02,001.019c	daśakiṣkusahasrāṃ tāṃ māpayām āsa sarvataḥ<BR>
02,002.001	vaiśaṃpāyana uvāca<BR>
02,002.001a	uṣitvā khāṇḍavaprasthe sukhavāsaṃ janārdanaḥ<BR>
02,002.001c	pārthaiḥ prītisamāyuktaiḥ pūjanārho 'bhipūjitaḥ<BR>
02,002.002a	gamanāya matiṃ cakre pitur darśanalālasaḥ<BR>
02,002.002c	dharmarājam athāmantrya pṛthāṃ ca pṛthulocanaḥ<BR>
02,002.003a	vavande caraṇau mūrdhnā jagadvandyaḥ pitṛṣvasuḥ<BR>
02,002.003c	sa tayā mūrdhny upāghrātaḥ pariṣvaktaś ca keśavaḥ<BR>
02,002.004a	dadarśānantaraṃ kṛṣṇo bhaginīṃ svāṃ mahāyaśāḥ<BR>
02,002.004c	tām upetya hṛṣīkeśaḥ prītyā bāṣpasamanvitaḥ<BR>
02,002.005a	arthyaṃ tathyaṃ hitaṃ vākyaṃ laghu yuktam anuttamam<BR>
02,002.005c	uvāca bhagavān bhadrāṃ subhadrāṃ bhadrabhāṣiṇīm<BR>
02,002.006a	tayā svajanagāmīni śrāvito vacanāni saḥ<BR>
02,002.006c	saṃpūjitaś cāpy asakṛc chirasā cābhivāditaḥ<BR>
02,002.007a	tām anujñāpya vārṣṇeyaḥ pratinandya ca bhāminīm<BR>
02,002.007c	dadarśānantaraṃ kṛṣṇāṃ dhaumyaṃ cāpi janārdanaḥ<BR>
02,002.008a	vavande ca yathānyāyaṃ dhaumyaṃ puruṣasattamaḥ<BR>
02,002.008c	draupadīṃ sāntvayitvā ca āmantrya ca janārdanaḥ<BR>
02,002.009a	bhrātṝn abhyagamad dhīmān pārthena sahito balī<BR>
02,002.009c	bhrātṛbhiḥ pañcabhiḥ kṛṣṇo vṛtaḥ śakra ivāmaraiḥ<BR>
02,002.009d*0021_01	yātrākālasya yogyāni karmāṇi garuḍadhvajaḥ<BR>
02,002.009d*0021_02	kartukāmaḥ śucir bhūtvā snātavān samalaṃkṛtaḥ<BR>
02,002.009d*0022_01	āmantrya ca pṛthāṃ kṛṣṇaḥ pratasthe tasthuṣāṃ varaḥ<BR>
02,002.009d*0022_02	āmantrya ca pṛthāṃ kṛṣṇāṃ dhaumyaṃ ca puruṣottamaḥ<BR>
02,002.010a	arcayām āsa devāṃś ca dvijāṃś ca yadupuṃgavaḥ<BR>
02,002.010c	mālyajapyanamaskārair gandhair uccāvacair api<BR>
02,002.010e	sa kṛtvā sarvakāryāṇi pratasthe tasthuṣāṃ varaḥ<BR>
02,002.010f*0023_01	upetya sa yaduśreṣṭho bāhyakakṣāṃ vinirgataḥ<BR>
02,002.011a	svasti vācyārhato viprān dadhipātraphalākṣataiḥ<BR>
02,002.011c	vasu pradāya ca tataḥ pradakṣiṇam avartata<BR>
02,002.011d*0024_01	tatas tu kṛtamāṅgalyo brāhmaṇair vedapāragaiḥ<BR>
02,002.012a	kāñcanaṃ ratham āsthāya tārkṣyaketanam āśugam<BR>
02,002.012c	gadācakrāsiśārṅgādyair āyudhaiś ca samanvitam<BR>
02,002.013a	tithāv atha ca nakṣatre muhūrte ca guṇānvite<BR>
02,002.013c	prayayau puṇḍarīkākṣaḥ sainyasugrīvavāhanaḥ<BR>
02,002.014a	anvāruroha cāpy enaṃ premṇā rājā yudhiṣṭhiraḥ<BR>
02,002.014c	apāsya cāsya yantāraṃ dārukaṃ yantṛsattamam<BR>
02,002.014e	abhīṣūn saṃprajagrāha svayaṃ kurupatis tadā<BR>
02,002.015a	upāruhyārjunaś cāpi cāmaravyajanaṃ sitam<BR>
02,002.015c	rukmadaṇḍaṃ bṛhan mūrdhni dudhāvābhipradakṣiṇam<BR>
02,002.016a	tathaiva bhīmaseno 'pi yamābhyāṃ sahito vaśī<BR>
02,002.016a*0025_01	**** **** ratham āruhya vīryavān<BR>
02,002.016a*0025_02	chatraṃ śataśalākaṃ ca divyamālyopaśobhitam<BR>
02,002.016a*0025_03	vaiḍūryamaṇidaṇḍaṃ ca cāmīkaravibhūṣitam<BR>
02,002.016a*0025_04	dadhāra tarasā bhīmaś chatraṃ tac chārṅgadhanvane<BR>
02,002.016a*0025_05	upāruhya rathaṃ śīghraṃ cāmaravyajane site<BR>
02,002.016a*0025_06	nakulaḥ sahadevaś ca dhūyamānau janārdanam<BR>
02,002.016a*0025_07	bhīmasenārjunau cāpi<BR>
02,002.016c	pṛṣṭhato 'nuyayau kṛṣṇam ṛtvik paurajanair vṛtaḥ<BR>
02,002.017a	sa tathā bhrātṛbhiḥ sārdhaṃ keśavaḥ paravīrahā<BR>
02,002.017c	anugamyamānaḥ śuśubhe śiṣyair iva guruḥ priyaiḥ<BR>
02,002.017d*0026_01	abhimanyuṃ ca saubhadraṃ vṛddhaiḥ parivṛtas tadā<BR>
02,002.017d*0026_02	ratham āropya niryāto dhaumyo brāhmaṇapuṃgavaḥ<BR>
02,002.017d*0026_03	indraprastham atikramya krośamātraṃ mahādyutiḥ<BR>
02,002.018a	pārtham āmantrya govindaḥ pariṣvajya ca pīḍitam<BR>
02,002.018c	yudhiṣṭhiraṃ pūjayitvā bhīmasenaṃ yamau tathā<BR>
02,002.019a	pariṣvakto bhṛśaṃ tābhyāṃ yamābhyām abhivāditaḥ<BR>
02,002.019c	tatas taiḥ saṃvidaṃ kṛtvā yathāvan madhusūdanaḥ<BR>
02,002.019d*0027_01	yojanārdham atho gatvā kṛṣṇaḥ parapuraṃjayaḥ<BR>
02,002.019d*0027_02	yudhiṣṭhiraṃ samāmantrya nivartasveti bhārata<BR>
02,002.019d*0027_03	tato 'bhivādya govindaḥ pādau jagrāha dharmavit<BR>
02,002.019d*0027_04	utthāpya dharmarājas tu mūrdhny upāghrāya keśavam<BR>
02,002.019d*0027_05	pāṇḍavo yādavaśreṣṭhaṃ kṛṣṇaṃ kamalalocanam<BR>
02,002.019d*0027_06	gamyatām ity anujñāpya dharmarājo yudhiṣṭhiraḥ<BR>
02,002.020a	nivartayitvā ca tadā pāṇḍavān sapadānugān<BR>
02,002.020c	svāṃ purīṃ prayayau kṛṣṇaḥ puraṃdara ivāparaḥ<BR>
02,002.021a	locanair anujagmus te tam ā dṛṣṭipathāt tadā<BR>
02,002.021b*0028_01	pāṇḍavā yādavaśreṣṭhaṃ kṛṣṇaṃ kamalalocanam<BR>
02,002.021c	manobhir anujagmus te kṛṣṇaṃ prītisamanvayāt<BR>
02,002.022a	atṛptamanasām eva teṣāṃ keśavadarśane<BR>
02,002.022c	kṣipram antardadhe śauriś cakṣuṣāṃ priyadarśanaḥ<BR>
02,002.023a	akāmā iva pārthās te govindagatamānasāḥ<BR>
02,002.023c	nivṛtyopayayuḥ sarve svapuraṃ puruṣarṣabhāḥ<BR>
02,002.023e	syandanenātha kṛṣṇo 'pi samaye dvārakām agāt<BR>
02,002.023f@001_0001	sātvatena ca vīreṇa pṛṣṭhato yāyinā tadā<BR>
02,002.023f@001_0002	dārukeṇa ca sūtena sahito devakīsutaḥ<BR>
02,002.023f@001_0003	vaiśaṃpāyana uvāca<BR>
02,002.023f@001_0003	sa gato dvārakāṃ viṣṇur garutmān iva vegavān<BR>
02,002.023f@001_0004	nivṛtya dharmarājas tu saha bhrātṛbhir acyutaḥ<BR>
02,002.023f@001_0005	suhṛtparivṛto rājā praviveśa purottamam<BR>
02,002.023f@001_0006	visṛjya suhṛdaḥ sarvān bhrātṝn putrāṃś ca dharmarāṭ<BR>
02,002.023f@001_0007	mumoda puruṣavyāghro draupadyā sahito nṛpa<BR>
02,002.023f@001_0008	keśavo 'pi mudā yuktaḥ praviveśa purottamam<BR>
02,002.023f@001_0009	pūjyamāno yaduśreṣṭhair ugrasenamukhais tathā<BR>
02,002.023f@001_0010	āhukaṃ pitaraṃ vṛddhaṃ mātaraṃ ca yaśasvinīm<BR>
02,002.023f@001_0011	abhivādya balaṃ caiva sthitaḥ kamalalocanaḥ<BR>
02,002.023f@001_0012	pradyumnasāmbaniśaṭhāṃś cārudeṣṇaṃ gadaṃ tathā<BR>
02,002.023f@001_0013	aniruddhaṃ ca bhānuṃ ca pariṣvajya janārdanaḥ<BR>
02,002.023f@001_0014	sa vṛddhair abhyanujñāto rukmiṇyā bhavanaṃ yayau<BR>
02,002.023f@001_0015	mayo 'pi sa mahābhāgaḥ sarvaratnavibhūṣitām<BR>
02,002.023f@001_0016	vidhivat kalpayām āsa sabhāṃ dharmasutāya vai<BR>
02,003.001	vaiśaṃpāyana uvāca<BR>
02,003.001a	athābravīn mayaḥ pārtham arjunaṃ jayatāṃ varam<BR>
02,003.001c	āpṛcche tvāṃ gamiṣyāmi kṣipram eṣyāmi cāpy aham<BR>
02,003.002a	uttareṇa tu kailāsaṃ mainākaṃ parvataṃ prati<BR>
02,003.002c	yakṣyamāṇeṣu sarveṣu dānaveṣu tadā mayā<BR>
02,003.002e	kṛtaṃ maṇimayaṃ bhāṇḍaṃ ramyaṃ bindusaraḥ prati<BR>
02,003.003a	sabhāyāṃ satyasaṃdhasya yad āsīd vṛṣaparvaṇaḥ<BR>
02,003.003c	āgamiṣyāmi tad gṛhya yadi tiṣṭhati bhārata<BR>
02,003.003d*0029_01	viśrutāṃ triṣu lokeṣu pārtha divyāṃ sabhāṃ tava<BR>
02,003.003d*0029_02	prāṇināṃ vismayakarīṃ tava prītivivardhinīm<BR>
02,003.003d*0029_03	pāṇḍavānāṃ ca sarveṣāṃ kariṣyāmi dhanaṃjaya<BR>
02,003.004a	tataḥ sabhāṃ kariṣyāmi pāṇḍavāya yaśasvine<BR>
02,003.004c	manaḥprahlādinīṃ citrāṃ sarvaratnavibhūṣitām<BR>
02,003.005a	asti bindusarasy eva gadā śreṣṭhā kurūdvaha<BR>
02,003.005c	nihitā yauvanāśvena rājñā hatvā raṇe ripūn<BR>
02,003.005e	suvarṇabindubhiś citrā gurvī bhārasahā dṛḍhā<BR>
02,003.005f*0030_01	svarṇabhārasahasreṇa nirmitā śatrughātinī<BR>
02,003.006a	sā vai śatasahasrasya saṃmitā sarvaghātinī<BR>
02,003.006c	anurūpā ca bhīmasya gāṇḍīvaṃ bhavato yathā<BR>
02,003.007a	vāruṇaś ca mahāśaṅkho devadattaḥ sughoṣavān<BR>
02,003.007c	sarvam etat pradāsyāmi bhavate nātra saṃśayaḥ<BR>
02,003.007e	ity uktvā so 'suraḥ pārthaṃ prāgudīcīm agād diśam<BR>
02,003.008a	uttareṇa tu kailāsaṃ mainākaṃ parvataṃ prati<BR>
02,003.008c	hiraṇyaśṛṅgo bhagavān mahāmaṇimayo giriḥ<BR>
02,003.009a	ramyaṃ bindusaro nāma yatra rājā bhagīrathaḥ<BR>
02,003.009c	dṛṣṭvā bhāgīrathīṃ gaṅgām uvāsa bahulāḥ samāḥ<BR>
02,003.010a	yatreṣṭvā sarvabhūtānām īśvareṇa mahātmanā<BR>
02,003.010c	āhṛtāḥ kratavo mukhyāḥ śataṃ bharatasattama<BR>
02,003.011a	yatra yūpā maṇimayāś cityāś cāpi hiraṇmayāḥ<BR>
02,003.011c	śobhārthaṃ vihitās tatra na tu dṛṣṭāntataḥ kṛtāḥ<BR>
02,003.012a	yatreṣṭvā sa gataḥ siddhiṃ sahasrākṣaḥ śacīpatiḥ<BR>
02,003.012c	yatra bhūtapatiḥ sṛṣṭvā sarvalokān sanātanaḥ<BR>
02,003.012e	upāsyate tigmatejā vṛto bhūtaiḥ sahasraśaḥ<BR>
02,003.012f*0031_01	yatreṣṭaṃ munibhiḥ sarvair nāradādyair mumukṣubhiḥ<BR>
02,003.013a	naranārāyaṇau brahmā yamaḥ sthāṇuś ca pañcamaḥ<BR>
02,003.013c	upāsate yatra satraṃ sahasrayugaparyaye<BR>
02,003.014a	yatreṣṭaṃ vāsudevena satrair varṣasahasrakaiḥ<BR>
02,003.014c	śraddadhānena satataṃ śiṣṭasaṃpratipattaye<BR>
02,003.015a	suvarṇamālino yūpāś cityāś cāpy atibhāsvarāḥ<BR>
02,003.015c	dadau yatra sahasrāṇi prayutāni ca keśavaḥ<BR>
02,003.016a	tatra gatvā sa jagrāha gadāṃ śaṅkhaṃ ca bhārata<BR>
02,003.016b*0032_01	tasmād girer upādāya śilāḥ surucirāḥ śubhāḥ<BR>
02,003.016c	sphāṭikaṃ ca sabhādravyaṃ yad āsīd vṛṣaparvaṇaḥ<BR>
02,003.016e	kiṃkaraiḥ saha rakṣobhir agṛhṇāt sarvam eva tat<BR>
02,003.016f*0033_01	tad agṛhṇān mayas tatra gatvā sarvaṃ mahāsuraḥ<BR>
02,003.017a	tad āhṛtya tu tāṃ cakre so 'suro 'pratimāṃ sabhām<BR>
02,003.017c	viśrutāṃ triṣu lokeṣu divyāṃ maṇimayīṃ śubhām<BR>
02,003.018a	gadāṃ ca bhīmasenāya pravarāṃ pradadau tadā<BR>
02,003.018c	devadattaṃ ca pārthāya dadau śaṅkham anuttamam<BR>
02,003.018d*0034_01	yasya śaṅkhasya nādena bhūtāni pracakampire<BR>
02,003.019a	sabhā tu sā mahārāja śātakumbhamayadrumā<BR>
02,003.019c	daśa kiṣkusahasrāṇi samantād āyatābhavat<BR>
02,003.020a	yathā vahner yathārkasya somasya ca yathaiva sā<BR>
02,003.020c	bhrājamānā tathā divyā babhāra paramaṃ vapuḥ<BR>
02,003.021a	pratighnatīva prabhayā prabhām arkasya bhāsvarām<BR>
02,003.021c	prababhau jvalamāneva divyā divyena varcasā<BR>
02,003.022a	nagameghapratīkāśā divam āvṛtya viṣṭhitā<BR>
02,003.022c	āyatā vipulā ślakṣṇā vipāpmā vigataklamā<BR>
02,003.023a	uttamadravyasaṃpannā maṇiprākāramālinī<BR>
02,003.023c	bahuratnā bahudhanā sukṛtā viśvakarmaṇā<BR>
02,003.024a	na dāśārhī sudharmā vā brahmaṇo vāpi tādṛśī<BR>
02,003.024c	āsīd rūpeṇa saṃpannā yāṃ cakre 'pratimāṃ mayaḥ<BR>
02,003.024c*0035_01	**** **** śaṃbhor vātha mahātmanaḥ<BR>
02,003.024c*0035_02	atīva rūpasaṃpannāṃ<BR>
02,003.025a	tāṃ sma tatra mayenoktā rakṣanti ca vahanti ca<BR>
02,003.025c	sabhām aṣṭau sahasrāṇi kiṃkarā nāma rākṣasāḥ<BR>
02,003.026a	antarikṣacarā ghorā mahākāyā mahābalāḥ<BR>
02,003.026c	raktākṣāḥ piṅgalākṣāś ca śuktikarṇāḥ prahāriṇaḥ<BR>
02,003.027a	tasyāṃ sabhāyāṃ nalinīṃ cakārāpratimāṃ mayaḥ<BR>
02,003.027c	vaiḍūryapatravitatāṃ maṇinālamayāmbujām<BR>
02,003.028a	padmasaugandhikavatīṃ nānādvijagaṇāyutām<BR>
02,003.028c	puṣpitaiḥ paṅkajaiś citrāṃ kūrmamatsyaiś ca śobhitām<BR>
02,003.029a	sūpatīrthām akaluṣāṃ sarvartusalilāṃ śubhām<BR>
02,003.029c	mārutenaiva coddhūtair muktābindubhir ācitām<BR>
02,003.029d*0036_01	mahāmaṇiśilāpaṭṭabaddhaparyantavedikām<BR>
02,003.030a	maṇiratnacitāṃ tāṃ tu ke cid abhyetya pārthivāḥ<BR>
02,003.030c	dṛṣṭvāpi nābhyajānanta te 'jñānāt prapatanty uta<BR>
02,003.031a	tāṃ sabhām abhito nityaṃ puṣpavanto mahādrumāḥ<BR>
02,003.031c	āsan nānāvidhā nīlāḥ śītacchāyā manoramāḥ<BR>
02,003.032a	kānanāni sugandhīni puṣkariṇyaś ca sarvaśaḥ<BR>
02,003.032c	haṃsakāraṇḍavayutāś cakravākopaśobhitāḥ<BR>
02,003.033a	jalajānāṃ ca mālyānāṃ sthalajānāṃ ca sarvaśaḥ<BR>
02,003.033c	māruto gandham ādāya pāṇḍavān sma niṣevate<BR>
02,003.033d*0037_01	aṣṭau tāni sahasrāṇi kiṃkarā nāma rākṣasāḥ<BR>
02,003.033d*0037_02	ayasmayapraharaṇāḥ śūlamudgarapāṇayaḥ<BR>
02,003.033d*0037_03	upagūḍhāḥ pranṛtyanti ramayanti sma pāṇḍavān<BR>
02,003.033d*0037_04	prākāreṇa parikṣiptāṃ ratnajālavibhūṣitām<BR>
02,003.034a	īdṛśīṃ tāṃ sabhāṃ kṛtvā māsaiḥ paricaturdaśaiḥ<BR>
02,003.034c	niṣṭhitāṃ dharmarājāya mayo rājñe nyavedayat<BR>
02,004.000*0038_01	tāṃ tu kṛtvā sabhāṃ śreṣṭhāṃ mayaś cārjunam abravīt<BR>
02,004.000*0038_02	bhūtānāṃ ca mahāvīryo dhvajāgre kiṃkaro gaṇaḥ<BR>
02,004.000*0038_03	tava viṣphāraghoṣeṇa meghavan ninadiṣyati<BR>
02,004.000*0038_04	ayaṃ hi sūryasaṃkāśo jvalanasya rathottamaḥ<BR>
02,004.000*0038_05	ime ca divijāḥ śvetā vīryavanto hayottamāḥ<BR>
02,004.000*0038_06	māyāmayaḥ kṛto hy eṣa dhvajo vānaralakṣaṇaḥ<BR>
02,004.000*0038_07	asajyamāno vṛkṣeṣu dhūmaketur ivocchritaḥ<BR>
02,004.000*0038_08	bahuvarṇaṃ hi lakṣyeta dhvajaṃ vānaralakṣaṇam<BR>
02,004.000*0038_09	dhvajotkaṭaṃ hy anavamaṃ yuddhe drakṣyasi viṣṭhitam<BR>
02,004.000*0038_10	ity uktvāliṅgya bībhatsuṃ visṛṣṭaḥ prayayau mayaḥ<BR>
02,004.000*0039_01	eṣā sabhā savyasācin dhvajo 'gryas te bhaviṣyati<BR>
02,004.001	vaiśaṃpāyana uvāca<BR>
02,004.001a	tataḥ praveśanaṃ cakre tasyāṃ rājā yudhiṣṭhiraḥ<BR>
02,004.001c	ayutaṃ bhojayām āsa brāhmaṇānāṃ narādhipaḥ<BR>
02,004.002a	ghṛtapāyasena madhunā bhakṣyair mūlaphalais tathā<BR>
02,004.002c	ahataiś caiva vāsobhir mālyair uccāvacair api<BR>
02,004.003a	dadau tebhyaḥ sahasrāṇi gavāṃ pratyekaśaḥ prabhuḥ<BR>
02,004.003c	puṇyāhaghoṣas tatrāsīd divaspṛg iva bhārata<BR>
02,004.004a	vāditrair vividhair gītair gandhair uccāvacair api<BR>
02,004.004b*0040_01	bhakṣyair mūlaiḥ phalaiś caiva māṃsair vārāhahāriṇaiḥ<BR>
02,004.004b*0041_01	kṛsareṇātha jīvantyā haviṣyeṇa ca sarvaśaḥ<BR>
02,004.004b*0041_02	māṃsaprakārair vividhaiḥ khādyaiś cāpi tathā nṛpa<BR>
02,004.004b*0041_03	coṣyaiś ca vividhai rājan peyaiś ca bahuvistaraiḥ<BR>
02,004.004c	pūjayitvā kuruśreṣṭho daivatāni niveśya ca<BR>
02,004.004d*0042_01	tarpayām āsa viprendrān nānādigbhyaḥ samāgatān<BR>
02,004.005a	tatra mallā naṭā jhallāḥ sūtā vaitālikās tathā<BR>
02,004.005c	upatasthur mahātmānaṃ saptarātraṃ yudhiṣṭhiram<BR>
02,004.006a	tathā sa kṛtvā pūjāṃ tāṃ bhrātṛbhiḥ saha pāṇḍavaḥ<BR>
02,004.006c	tasyāṃ sabhāyāṃ ramyāyāṃ reme śakro yathā divi<BR>
02,004.007a	sabhāyām ṛṣayas tasyāṃ pāṇḍavaiḥ saha āsate<BR>
02,004.007c	āsāṃ cakrur narendrāś ca nānādeśasamāgatāḥ<BR>
02,004.008a	asito devalaḥ satyaḥ sarpamālī mahāśirāḥ<BR>
02,004.008c	arvāvasuḥ sumitraś ca maitreyaḥ śunako baliḥ<BR>
02,004.008d*0043_01	ātreyaḥ kaṇvajaṭharau maudgalyo hastikāśyapau<BR>
02,004.009a	bako dālbhyaḥ sthūlaśirāḥ kṛṣṇadvaipāyanaḥ śukaḥ<BR>
02,004.009c	sumantur jaiminiḥ pailo vyāsaśiṣyās tathā vayam<BR>
02,004.010a	tittirir yājñavalkyaś ca sasuto lomaharṣaṇaḥ<BR>
02,004.010b*0044_01	satyāṣāḍhaś ca durvāsā bhāradvājas tathaiva ca<BR>
02,004.010b*0044_02	śunaḥśepho vasiṣṭhaś ca kaṇḍur uddālakas tathā<BR>
02,004.010b*0044_03	śvetaketuḥ sahaś caiva kapardī cāśvalāyanaḥ<BR>
02,004.010b*0044_04	bodhāyano bharadvāja āpastambas tathaiva ca<BR>
02,004.010c	apsuhomyaś ca dhaumyaś ca āṇīmāṇḍavyakauśikau<BR>
02,004.011a	dāmoṣṇīṣas traivaṇiś ca parṇādo ghaṭajānukaḥ<BR>
02,004.011c	mauñjāyano vāyubhakṣaḥ pārāśaryaś ca sārikau<BR>
02,004.012a	balavākaḥ śinīvākaḥ sutyapālaḥ kṛtaśramaḥ<BR>
02,004.012c	jātūkarṇaḥ śikhāvāṃś ca subalaḥ pārijātakaḥ<BR>
02,004.013a	parvataś ca mahābhāgo mārkaṇḍeyas tathā muniḥ<BR>
02,004.013c	pavitrapāṇiḥ sāvarṇir bhālukir gālavas tathā<BR>
02,004.014a	jaṅghābandhuś ca raibhyaś ca kopavegaśravā bhṛguḥ<BR>
02,004.014c	haribabhruś ca kauṇḍinyo babhrumālī sanātanaḥ<BR>
02,004.015a	kakṣīvān auśijaś caiva nāciketo 'tha gautamaḥ<BR>
02,004.015c	paiṅgo varāhaḥ śunakaḥ śāṇḍilyaś ca mahātapāḥ<BR>
02,004.015e	karkaro veṇujaṅghaś ca kalāpaḥ kaṭha eva ca<BR>
02,004.015f*0045_01	śārṅgaras tailakupyaś ca parṇavalkas tathaiva ca<BR>
02,004.016a	munayo dharmasahitā dhṛtātmāno jitendriyāḥ<BR>
02,004.016c	ete cānye ca bahavo vedavedāṅgapāragāḥ<BR>
02,004.017a	upāsate mahātmānaṃ sabhāyām ṛṣisattamāḥ<BR>
02,004.017c	kathayantaḥ kathāḥ puṇyā dharmajñāḥ śucayo 'malāḥ<BR>
02,004.018a	tathaiva kṣatriyaśreṣṭhā dharmarājam upāsate<BR>
02,004.018c	śrīmān mahātmā dharmātmā muñjaketur vivardhanaḥ<BR>
02,004.019a	saṃgrāmajid durmukhaś ca ugrasenaś ca vīryavān<BR>
02,004.019c	kakṣasenaḥ kṣitipatiḥ kṣemakaś cāparājitaḥ<BR>
02,004.019e	kāmbojarājaḥ kamalaḥ kampanaś ca mahābalaḥ<BR>
02,004.020a	satataṃ kampayām āsa yavanān eka eva yaḥ<BR>
02,004.020b*0046_01	balapauruṣasaṃpannān kṛtāstrān amitaujasaḥ<BR>
02,004.020c	yathāsurān kālakeyān devo vajradharas tathā<BR>
02,004.021a	jaṭāsuro madrakāntaś ca rājā; kuntiḥ kuṇindaś ca kirātarājaḥ<BR>
02,004.021c	tathāṅgavaṅgau saha puṇḍrakeṇa; pāṇḍyoḍrarājau saha cāndhrakeṇa<BR>
02,004.021d*0047_01	jaṭāsuro madrakaś ca rājā kuntiḥ pulindakaḥ<BR>
02,004.021d*0047_02	kirātarājaś ca tathā vaṅgeśaḥ sahapuṇḍrakaḥ<BR>
02,004.021d*0047_03	pāṇḍyaś ca rājā sumahān andhrakeṇa mahātmanā<BR>
02,004.021d*0048_01	aṅgo vaṅgaḥ sumitraś ca śaibyaś cāmitrakarśanaḥ<BR>
02,004.022a	kirātarājaḥ sumanā yavanādhipatis tathā<BR>
02,004.022b*0049_01	pāñcālaś ca virāṭaś ca drumaśalyaḥ pṛthuśravāḥ<BR>
02,004.022c	cāṇūro devarātaś ca bhojo bhīmarathaś ca yaḥ<BR>
02,004.023a	śrutāyudhaś ca kāliṅgo jayatsenaś ca māgadhaḥ<BR>
02,004.023c	suśarmā cekitānaś ca suratho 'mitrakarṣaṇaḥ<BR>
02,004.024a	ketumān vasudānaś ca vaideho 'tha kṛtakṣaṇaḥ<BR>
02,004.024c	sudharmā cāniruddhaś ca śrutāyuś ca mahābalaḥ<BR>
02,004.025a	anūparājo durdharṣaḥ kṣemajic ca sudakṣiṇaḥ<BR>
02,004.025c	śiśupālaḥ sahasutaḥ karūṣādhipatis tathā<BR>
02,004.025d*0050_01	pāntyāndhrarājau sahitādaṃ * * na mahātmanām<BR>
02,004.026a	vṛṣṇīnāṃ caiva durdharṣāḥ kumārā devarūpiṇaḥ<BR>
02,004.026c	āhuko vipṛthuś caiva gadaḥ sāraṇa eva ca<BR>
02,004.027a	akrūraḥ kṛtavarmā ca sātyakiś ca śineḥ sutaḥ<BR>
02,004.027c	bhīṣmako 'thāhṛtiś caiva dyumatsenaś ca vīryavān<BR>
02,004.027e	kekayāś ca maheṣvāsā yajñasenaś ca saumakiḥ<BR>
02,004.027f*0051_01	ketumān vasumāṃś caiva kṛtāstraś ca mahābalaḥ<BR>
02,004.027f*0052_01	ete cānye ca bahavaḥ kṣatriyā mukhyasaṃmatāḥ<BR>
02,004.027f*0052_02	upāsate sabhāyāṃ sma kuntīputraṃ yudhiṣṭhiram<BR>
02,004.028a	arjunaṃ cāpi saṃśritya rājaputrā mahābalāḥ<BR>
02,004.028c	aśikṣanta dhanurvedaṃ rauravājinavāsasaḥ<BR>
02,004.029a	tatraiva śikṣitā rājan kumārā vṛṣṇinandanāḥ<BR>
02,004.029c	raukmiṇeyaś ca sāmbaś ca yuyudhānaś ca sātyakiḥ<BR>
02,004.029d*0053_01	sudharmā cāniruddhaś ca śaibyaś ca narapuṃgavaḥ<BR>
02,004.030a	ete cānye ca bahavo rājānaḥ pṛthivīpate<BR>
02,004.030b*0054_01	dhanaṃjayam upātiṣṭhan dhanurvedacikīrṣavaḥ<BR>
02,004.030c	dhanaṃjayasakhā cātra nityam āste sma tumburuḥ<BR>
02,004.030d*0055_01	upāsate mahātmānam āsīnaṃ saptaviṃśatiḥ<BR>
02,004.031a	citrasenaḥ sahāmātyo gandharvāpsarasas tathā<BR>
02,004.031b*0056_01	tasyāṃ sabhāyām āste sma bahubhiḥ parivāritaḥ<BR>
02,004.031c	gītavāditrakuśalāḥ śamyātālaviśāradāḥ<BR>
02,004.032a	pramāṇe 'tha layasthāne kiṃnarāḥ kṛtaniśramāḥ<BR>
02,004.032c	saṃcoditās tumburuṇā gandharvāḥ sahitā jaguḥ<BR>
02,004.033a	gāyanti divyatānais te yathānyāyaṃ manasvinaḥ<BR>
02,004.033b*0057_01	devatāṃś ca munīṃś caiva pārthivāṃś caiva toṣayan<BR>
02,004.033b*0058_01	śamyātāleṣu kuśalāḥ kuśalā gītavādane<BR>
02,004.033c	pāṇḍuputrān ṛṣīṃś caiva ramayanta upāsate<BR>
02,004.033d*0059_01	hāhāhūhūḥ parvataś ca nāradaś ca pṛthuśravāḥ<BR>
02,004.033d*0059_02	gāyanti ca pranṛtyanti urvaśyādyapsarogaṇaiḥ<BR>
02,004.034a	tasyāṃ sabhāyām āsīnāḥ suvratāḥ satyasaṃgarāḥ<BR>
02,004.034c	divīva devā brahmāṇaṃ yudhiṣṭhiram upāsate<BR>
02,005.001	vaiśaṃpāyana uvāca<BR>
02,005.001a	tathā tatropaviṣṭeṣu pāṇḍaveṣu mahātmasu<BR>
02,005.001c	mahatsu copaviṣṭeṣu gandharveṣu ca bhārata<BR>
02,005.001d@002_0001	vedopaniṣadāṃ vettā ṛṣiḥ suragaṇārcitaḥ<BR>
02,005.001d@002_0002	itihāsapurāṇajñaḥ purākalpaviśeṣavit<BR>
02,005.001d@002_0003	nyāyavid dharmatattvajñaḥ ṣaḍaṅgavid anuttamaḥ<BR>
02,005.001d@002_0004	aikyasaṃyoganānātvasamavāyaviśāradaḥ<BR>
02,005.001d@002_0005	vaktā pragalbho medhāvī smṛtimān nayavit kaviḥ<BR>
02,005.001d@002_0006	parāparavibhāgajñaḥ pramāṇakṛtaniścayaḥ<BR>
02,005.001d@002_0007	pañcāvayavayuktasya vākyasya guṇadoṣavit<BR>
02,005.001d@002_0008	uttarottaravaktā ca vadato 'pi bṛhaspateḥ<BR>
02,005.001d@002_0009	dharmakāmārthamokṣeṣu yathāvat kṛtaniścayaḥ<BR>
02,005.001d@002_0010	tathā bhuvanakośasya sarvasyāsya mahāmatiḥ<BR>
02,005.001d@002_0011	pratyakṣadarśī lokasya tiryag ūrdhvam adhas tathā<BR>
02,005.001d@002_0012	sāṃkhyayogavibhāgajño nirvivitsuḥ surāsurān<BR>
02,005.001d@002_0013	saṃdhivigrahatattvajñas tv anumānavibhāgavit<BR>
02,005.001d@002_0014	ṣāḍguṇyavidhiyuktaś ca sarvaśāstraviśāradaḥ<BR>
02,005.001d@002_0015	yuddhagāndharvasevī ca sarvatrāpratighas tathā<BR>
02,005.001d@002_0016	etaiś cānyaiś ca bahubhir yukto guṇagaṇair muniḥ<BR>
02,005.002a	lokān anucaran sarvān āgamat tāṃ sabhām ṛṣiḥ<BR>
02,005.002c	nāradaḥ sumahātejā ṛṣibhiḥ sahitas tadā<BR>
02,005.003a	pārijātena rājendra raivatena ca dhīmatā<BR>
02,005.003c	sumukhena ca saumyena devarṣir amitadyutiḥ<BR>
02,005.003e	sabhāsthān pāṇḍavān draṣṭuṃ prīyamāṇo manojavaḥ<BR>
02,005.003f*0060_01	jayāśīrbhiḥ stutaṃ vipro dharmarājānam ārcayat<BR>
02,005.004a	tam āgatam ṛṣiṃ dṛṣṭvā nāradaṃ sarvadharmavit<BR>
02,005.004c	sahasā pāṇḍavaśreṣṭhaḥ pratyutthāyānujaiḥ saha<BR>
02,005.004e	abhyavādayata prītyā vinayāvanatas tadā<BR>
02,005.005a	tadarham āsanaṃ tasmai saṃpradāya yathāvidhi<BR>
02,005.005b*0061_01	gāṃ caiva madhuparkaṃ ca saṃpradāyārdhyam eva ca<BR>
02,005.005c	arcayām āsa ratnaiś ca sarvakāmaiś ca dharmavit<BR>
02,005.005d*0062_01	tutoṣa ca yathāvac ca pūjāṃ prāpya yudhiṣṭhirāt<BR>
02,005.006a	so 'rcitaḥ pāṇḍavaiḥ sarvair maharṣir vedapāragaḥ<BR>
02,005.006c	dharmakāmārthasaṃyuktaṃ papracchedaṃ yudhiṣṭhiram<BR>
02,005.007	nārada uvāca<BR>
02,005.007a	kaccid arthāś ca kalpante dharme ca ramate manaḥ<BR>
02,005.007c	sukhāni cānubhūyante manaś ca na vihanyate<BR>
02,005.008a	kaccid ācaritāṃ pūrvair naradeva pitāmahaiḥ<BR>
02,005.008c	vartase vṛttim akṣīṇāṃ dharmārthasahitāṃ nṛṣu<BR>
02,005.009a	kaccid arthena vā dharmaṃ dharmeṇārtham athāpi vā<BR>
02,005.009c	ubhau vā prītisāreṇa na kāmena prabādhase<BR>
02,005.010a	kaccid arthaṃ ca dharmaṃ ca kāmaṃ ca jayatāṃ vara<BR>
02,005.010c	vibhajya kāle kālajña sadā varada sevase<BR>
02,005.011a	kaccid rājaguṇaiḥ ṣaḍbhiḥ saptopāyāṃs tathānagha<BR>
02,005.011c	balābalaṃ tathā samyak caturdaśa parīkṣase<BR>
02,005.012a	kaccid ātmānam anvīkṣya parāṃś ca jayatāṃ vara<BR>
02,005.012c	tathā saṃdhāya karmāṇi aṣṭau bhārata sevase<BR>
02,005.013a	kaccit prakṛtayaḥ ṣaṭ te na luptā bharatarṣabha<BR>
02,005.013c	āḍhyās tathāvyasaninaḥ svanuraktāś ca sarvaśaḥ<BR>
02,005.014a	kaccin na tarkair dūtair vā ye cāpy apariśaṅkitāḥ<BR>
02,005.014c	tvatto vā tava vāmātyair bhidyate jātu mantritam<BR>
02,005.014d*0063_01	mitrodāsīnaśatrūṇāṃ kaccid vetsi cikīrṣitam<BR>
02,005.015a	kaccit saṃdhiṃ yathākālaṃ vigrahaṃ copasevase<BR>
02,005.015c	kaccid vṛttim udāsīne madhyame cānuvartase<BR>
02,005.016a	kaccid ātmasamā buddhyā śucayo jīvitakṣamāḥ<BR>
02,005.016c	kulīnāś cānuraktāś ca kṛtās te vīra mantriṇaḥ<BR>
02,005.017a	vijayo mantramūlo hi rājñāṃ bhavati bhārata<BR>
02,005.017c	susaṃvṛto mantradhanair amātyaiḥ śāstrakovidaiḥ<BR>
02,005.017d*0064_01	rāṣṭraṃ surakṣitaṃ tāta śatrubhir na vilupyate<BR>
02,005.018a	kaccin nidrāvaśaṃ naiṣi kaccit kāle vibudhyase<BR>
02,005.018c	kaccic cāpararātreṣu cintayasy artham arthavit<BR>
02,005.019a	kaccin mantrayase naikaḥ kaccin na bahubhiḥ saha<BR>
02,005.019c	kaccit te mantrito mantro na rāṣṭram anudhāvati<BR>
02,005.020a	kaccid arthān viniścitya laghumūlān mahodayān<BR>
02,005.020c	kṣipram ārabhase kartuṃ na vighnayasi tādṛśān<BR>
02,005.021a	kaccin na sarve karmāntāḥ parokṣās te viśaṅkitāḥ<BR>
02,005.021b*0065_01	parokṣā vā mahārāja madhyaṃ hy atra praśasyate<BR>
02,005.021b*0066_01	āptair alubdhaiḥ kramikais te ca kaccid anuṣṭhitāḥ<BR>
02,005.021c	sarve vā punar utsṛṣṭāḥ saṃsṛṣṭaṃ hy atra kāraṇam<BR>
02,005.022a	kaccid rājan kṛtāny eva kṛtaprāyāṇi vā punaḥ<BR>
02,005.022c	vidus te vīra karmāṇi nānavāptāni kāni cit<BR>
02,005.023a	kaccit kāraṇikāḥ sarve sarvaśāstreṣu kovidāḥ<BR>
02,005.023c	kārayanti kumārāṃś ca yodhamukhyāṃś ca sarvaśaḥ<BR>
02,005.024a	kaccit sahasrair mūrkhāṇām ekaṃ krīṇāsi paṇḍitam<BR>
02,005.024c	paṇḍito hy arthakṛcchreṣu kuryān niḥśreyasaṃ param<BR>
02,005.025a	kaccid durgāṇi sarvāṇi dhanadhānyāyudhodakaiḥ<BR>
02,005.025c	yantraiś ca paripūrṇāni tathā śilpidhanurdharaiḥ<BR>
02,005.026a	eko 'py amātyo medhāvī śūro dānto vicakṣaṇaḥ<BR>
02,005.026c	rājānaṃ rājaputraṃ vā prāpayen mahatīṃ śriyam<BR>
02,005.027a	kaccid aṣṭādaśānyeṣu svapakṣe daśa pañca ca<BR>
02,005.027c	tribhis tribhir avijñātair vetsi tīrthāni cārakaiḥ<BR>
02,005.028a	kaccid dviṣām aviditaḥ pratiyattaś ca sarvadā<BR>
02,005.028c	nityayukto ripūn sarvān vīkṣase ripusūdana<BR>
02,005.029a	kaccid vinayasaṃpannaḥ kulaputro bahuśrutaḥ<BR>
02,005.029c	anasūyur anupraṣṭā satkṛtas te purohitaḥ<BR>
02,005.030a	kaccid agniṣu te yukto vidhijño matimān ṛjuḥ<BR>
02,005.030c	hutaṃ ca hoṣyamāṇaṃ ca kāle vedayate sadā<BR>
02,005.031a	kaccid aṅgeṣu niṣṇāto jyotiṣāṃ pratipādakaḥ<BR>
02,005.031c	utpāteṣu ca sarveṣu daivajñaḥ kuśalas tava<BR>
02,005.032a	kaccin mukhyā mahatsv eva madhyameṣu ca madhyamāḥ<BR>
02,005.032c	jaghanyāś ca jaghanyeṣu bhṛtyāḥ karmasu yojitāḥ<BR>
02,005.033a	amātyān upadhātītān pitṛpaitāmahāñ śucīn<BR>
02,005.033c	śreṣṭhāñ śreṣṭheṣu kaccit tvaṃ niyojayasi karmasu<BR>
02,005.034a	kaccin nogreṇa daṇḍena bhṛśam udvejitaprajāḥ<BR>
02,005.034c	rāṣṭraṃ tavānuśāsanti mantriṇo bharatarṣabha<BR>
02,005.035a	kaccit tvāṃ nāvajānanti yājakāḥ patitaṃ yathā<BR>
02,005.035c	ugrapratigrahītāraṃ kāmayānam iva striyaḥ<BR>
02,005.035d*0067_01	kaccin na vidyate rāṣṭre tava kīrtivināśakāḥ<BR>
02,005.036a	kaccid dhṛṣṭaś ca śūraś ca matimān dhṛtimāñ śuciḥ<BR>
02,005.036c	kulīnaś cānuraktaś ca dakṣaḥ senāpatis tava<BR>
02,005.037a	kaccid balasya te mukhyāḥ sarve yuddhaviśāradāḥ<BR>
02,005.037c	dṛṣṭāpadānā vikrāntās tvayā satkṛtya mānitāḥ<BR>
02,005.038a	kaccid balasya bhaktaṃ ca vetanaṃ ca yathocitam<BR>
02,005.038c	saṃprāptakālaṃ dātavyaṃ dadāsi na vikarṣasi<BR>
02,005.039a	kālātikramaṇād dhy ete bhaktavetanayor bhṛtāḥ<BR>
02,005.039c	bhartuḥ kupyanti daurgatyāt so 'narthaḥ sumahān smṛtaḥ<BR>
02,005.039d*0068_01	kaccit sarve mahīpālās tvadājñā mūrdhni dhāritāḥ<BR>
02,005.039d*0068_02	kaccit suhṛhayāḥ sarve hy arcayanti bhavatkṛte<BR>
02,005.039d*0068_03	kaccid antapurā devā kāle saṃsevitās tvayā<BR>
02,005.039d*0068_04	kaccid rājapurandhrībhiḥ prasūyante kulocitāḥ<BR>
02,005.039d*0068_05	kumārā dhārmikāḥ śūrā rājadharmaviśāradāḥ<BR>
02,005.039d*0068_06	kaccit teṣāṃ ca putrāṇāṃ vivāhaḥ kriyate tvayā<BR>
02,005.039d*0068_07	saṃtānārthaṃ tu vaṃśasya doṣaṃ tasya mahīyasaḥ<BR>
02,005.039d*0068_08	kaccid āśvāsi*rājaṃs tvayā śaraṇam āgatān<BR>
02,005.039d*0068_09	devādīn bhayasaṃtrastān akārpaṇyadhiyā bhṛśam<BR>
02,005.040a	kaccit sarve 'nuraktās tvāṃ kulaputrāḥ pradhānataḥ<BR>
02,005.040c	kaccit prāṇāṃs tavārtheṣu saṃtyajanti sadā yudhi<BR>
02,005.041a	kaccin naiko bahūn arthān sarvaśaḥ sāṃparāyikān<BR>
02,005.041c	anuśāssi yathākāmaṃ kāmātmā śāsanātigaḥ<BR>
02,005.042a	kaccit puruṣakāreṇa puruṣaḥ karma śobhayan<BR>
02,005.042c	labhate mānam adhikaṃ bhūyo vā bhaktavetanam<BR>
02,005.043a	kaccid vidyāvinītāṃś ca narāñ jñānaviśāradān<BR>
02,005.043c	yathārhaṃ guṇataś caiva dānenābhyavapadyase<BR>
02,005.044a	kaccid dārān manuṣyāṇāṃ tavārthe mṛtyum eyuṣām<BR>
02,005.044c	vyasanaṃ cābhyupetānāṃ bibharṣi bharatarṣabha<BR>
02,005.045a	kaccid bhayād upanataṃ klībaṃ vā ripum āgatam<BR>
02,005.045c	yuddhe vā vijitaṃ pārtha putravat parirakṣasi<BR>
02,005.046a	kaccit tvam eva sarvasyāḥ pṛthivyāḥ pṛthivīpate<BR>
02,005.046c	samaś ca nābhiśaṅkyaś ca yathā mātā yathā pitā<BR>
02,005.047a	kaccid vyasaninaṃ śatruṃ niśamya bharatarṣabha<BR>
02,005.047c	abhiyāsi javenaiva samīkṣya trividhaṃ balam<BR>
02,005.047d*0069_01	yātrām ārabhase diṣṭyā prāptakālam ariṃdama<BR>
02,005.048a	pārṣṇimūlaṃ ca vijñāya vyavasāyaṃ parājayam<BR>
02,005.048c	balasya ca mahārāja dattvā vetanam agrataḥ<BR>
02,005.049a	kaccic ca balamukhyebhyaḥ pararāṣṭre paraṃtapa<BR>
02,005.049c	upacchannāni ratnāni prayacchasi yathārhataḥ<BR>
02,005.050a	kaccid ātmānam evāgre vijitya vijitendriyaḥ<BR>
02,005.050c	parāñ jigīṣase pārtha pramattān ajitendriyān<BR>
02,005.051a	kaccit te yāsyataḥ śatrūn pūrvaṃ yānti svanuṣṭhitāḥ<BR>
02,005.051c	sāma dānaṃ ca bhedaś ca daṇḍaś ca vidhivad guṇāḥ<BR>
02,005.052a	kaccin mūlaṃ dṛḍhaṃ kṛtvā yātrāṃ yāsi viśāṃ pate<BR>
02,005.052c	tāṃś ca vikramase jetuṃ jitvā ca parirakṣasi<BR>
02,005.053a	kaccid aṣṭāṅgasaṃyuktā caturvidhabalā camūḥ<BR>
02,005.053c	balamukhyaiḥ sunītā te dviṣatāṃ pratibādhanī<BR>
02,005.054a	kaccil lavaṃ ca muṣṭiṃ ca pararāṣṭre paraṃtapa<BR>
02,005.054c	avihāya mahārāja vihaṃsi samare ripūn<BR>
02,005.055a	kaccit svapararāṣṭreṣu bahavo 'dhikṛtās tava<BR>
02,005.055c	arthān samanutiṣṭhanti rakṣanti ca parasparam<BR>
02,005.056a	kaccid abhyavahāryāṇi gātrasaṃsparśakāni ca<BR>
02,005.056c	ghreyāṇi ca mahārāja rakṣanty anumatās tava<BR>
02,005.057a	kaccit kośaṃ ca koṣṭhaṃ ca vāhanaṃ dvāram āyudham<BR>
02,005.057c	āyaś ca kṛtakalyāṇais tava bhaktair anuṣṭhitaḥ<BR>
02,005.058a	kaccid ābhyantarebhyaś ca bāhyebhyaś ca viśāṃ pate<BR>
02,005.058c	rakṣasy ātmānam evāgre tāṃś ca svebhyo mithaś ca tān<BR>
02,005.059a	kaccin na pāne dyūte vā krīḍāsu pramadāsu ca<BR>
02,005.059c	pratijānanti pūrvāhṇe vyayaṃ vyasanajaṃ tava<BR>
02,005.060a	kaccid āyasya cārdhena caturbhāgena vā punaḥ<BR>
02,005.060c	pādabhāgais tribhir vāpi vyayaḥ saṃśodhyate tava<BR>
02,005.061a	kaccij jñātīn gurūn vṛddhān vaṇijaḥ śilpinaḥ śritān<BR>
02,005.061c	abhīkṣṇam anugṛhṇāsi dhanadhānyena durgatān<BR>
02,005.062a	kaccid āyavyaye yuktāḥ sarve gaṇakalekhakāḥ<BR>
02,005.062c	anutiṣṭhanti pūrvāhṇe nityam āyavyayaṃ tava<BR>
02,005.063a	kaccid artheṣu saṃprauḍhān hitakāmān anupriyān<BR>
02,005.063c	nāpakarṣasi karmabhyaḥ pūrvam aprāpya kilbiṣam<BR>
02,005.064a	kaccid viditvā puruṣān uttamādhamamadhyamān<BR>
02,005.064c	tvaṃ karmasv anurūpeṣu niyojayasi bhārata<BR>
02,005.065a	kaccin na lubdhāś caurā vā vairiṇo vā viśāṃ pate<BR>
02,005.065c	aprāptavyavahārā vā tava karmasv anuṣṭhitāḥ<BR>
02,005.066a	kaccin na lubdhaiś caurair vā kumāraiḥ strībalena vā<BR>
02,005.066c	tvayā vā pīḍyate rāṣṭraṃ kaccit puṣṭāḥ kṛṣīvalāḥ<BR>
02,005.067a	kaccid rāṣṭre taḍāgāni pūrṇāni ca mahānti ca<BR>
02,005.067c	bhāgaśo viniviṣṭāni na kṛṣir devamātṛkā<BR>
02,005.068a	kaccid bījaṃ ca bhaktaṃ ca karṣakāyāvasīdate<BR>
02,005.068c	pratikaṃ ca śataṃ vṛddhyā dadāsy ṛṇam anugraham<BR>
02,005.068d*0070_01	kacit te dayitāḥ sarve kṛṣigorakṣajīvinaḥ<BR>
02,005.069a	kaccit svanuṣṭhitā tāta vārttā te sādhubhir janaiḥ<BR>
02,005.069c	vārttāyāṃ saṃśritas tāta loko 'yaṃ sukham edhate<BR>
02,005.070a	kaccic chucikṛtaḥ prājñāḥ pañca pañca svanuṣṭhitāḥ<BR>
02,005.070c	kṣemaṃ kurvanti saṃhatya rājañ janapade tava<BR>
02,005.071a	kaccin nagaraguptyarthaṃ grāmā nagaravat kṛtāḥ<BR>
02,005.071c	grāmavac ca kṛtā rakṣā te ca sarve tadarpaṇāḥ<BR>
02,005.072a	kaccid balenānugatāḥ samāni viṣamāṇi ca<BR>
02,005.072c	purāṇacaurāḥ sādhyakṣāś caranti viṣaye tava<BR>
02,005.073a	kaccit striyaḥ sāntvayasi kaccit tāś ca surakṣitāḥ<BR>
02,005.073c	kaccin na śraddadhāsy āsāṃ kaccid guhyaṃ na bhāṣase<BR>
02,005.074a	kaccic cārān niśi śrutvā tat kāryam anucintya ca<BR>
02,005.074c	priyāṇy anubhavañ śeṣe viditvābhyantaraṃ janam<BR>
02,005.075a	kaccid dvau prathamau yāmau rātryāṃ suptvā viśāṃ pate<BR>
02,005.075c	saṃcintayasi dharmārthau yāma utthāya paścime<BR>
02,005.076a	kaccid darśayase nityaṃ manuṣyān samalaṃkṛtān<BR>
02,005.076c	utthāya kāle kālajñaḥ saha pāṇḍava mantribhiḥ<BR>
02,005.077a	kaccid raktāmbaradharāḥ khaḍgahastāḥ svalaṃkṛtāḥ<BR>
02,005.077c	abhitas tvām upāsante rakṣaṇārtham ariṃdama<BR>
02,005.078a	kaccid daṇḍyeṣu yamavat pūjyeṣu ca viśāṃ pate<BR>
02,005.078c	parīkṣya vartase samyag apriyeṣu priyeṣu ca<BR>
02,005.079a	kaccic chārīram ābādham auṣadhair niyamena vā<BR>
02,005.079c	mānasaṃ vṛddhasevābhiḥ sadā pārthāpakarṣasi<BR>
02,005.080a	kaccid vaidyāś cikitsāyām aṣṭāṅgāyāṃ viśāradāḥ<BR>
02,005.080c	suhṛdaś cānuraktāś ca śarīre te hitāḥ sadā<BR>
02,005.081a	kaccin na mānān mohād vā kāmād vāpi viśāṃ pate<BR>
02,005.081c	arthipratyarthinaḥ prāptān apāsyasi kathaṃ cana<BR>
02,005.082a	kaccin na lobhān mohād vā viśrambhāt praṇayena vā<BR>
02,005.082c	āśritānāṃ manuṣyāṇāṃ vṛttiṃ tvaṃ saṃruṇatsi ca<BR>
02,005.082d*0071_01	kaccid artheṣu saṃprauḍhān arthakarmavicakṣaṇān<BR>
02,005.082d*0071_02	nāpakarṣasi karmabhyo hy arthayuktā itīva hi<BR>
02,005.083a	kaccit paurā na sahitā ye ca te rāṣṭravāsinaḥ<BR>
02,005.083c	tvayā saha virudhyante paraiḥ krītāḥ kathaṃ cana<BR>
02,005.084a	kaccit te durbalaḥ śatrur balenopanipīḍitaḥ<BR>
02,005.084c	mantreṇa balavān kaś cid ubhābhyāṃ vā yudhiṣṭhira<BR>
02,005.085a	kaccit sarve 'nuraktās tvāṃ bhūmipālāḥ pradhānataḥ<BR>
02,005.085c	kaccit prāṇāṃs tvadartheṣu saṃtyajanti tvayā hṛtāḥ<BR>
02,005.086a	kaccit te sarvavidyāsu guṇato 'rcā pravartate<BR>
02,005.086c	brāhmaṇānāṃ ca sādhūnāṃ tava niḥśreyase śubhā<BR>
02,005.086d*0072_01	dakṣiṇās tvaṃ dadāsy eṣāṃ nityaṃ svargāpavargadāḥ<BR>
02,005.087a	kaccid dharme trayīmūle pūrvair ācarite janaiḥ<BR>
02,005.087c	vartamānas tathā kartuṃ tasmin karmaṇi vartase<BR>
02,005.088a	kaccit tava gṛhe 'nnāni svādūny aśnanti vai dvijāḥ<BR>
02,005.088c	guṇavanti guṇopetās tavādhyakṣaṃ sadakṣiṇam<BR>
02,005.089a	kaccit kratūn ekacitto vājapeyāṃś ca sarvaśaḥ<BR>
02,005.089c	puṇḍarīkāṃś ca kārtsnyena yatase kartum ātmavān<BR>
02,005.090a	kaccij jñātīn gurūn vṛddhān daivatāṃs tāpasān api<BR>
02,005.090c	caityāṃś ca vṛkṣān kalyāṇān brāhmaṇāṃś ca namasyasi<BR>
02,005.090d*0073_01	kaccic choko na manyur vā tvayā protpādyate 'nagha<BR>
02,005.090d*0073_02	api maṅgalahastaś ca janaḥ pārśve 'nutiṣṭhati<BR>
02,005.091a	kaccid eṣā ca te buddhir vṛttir eṣā ca te 'nagha<BR>
02,005.091c	āyuṣyā ca yaśasyā ca dharmakāmārthadarśinī<BR>
02,005.092a	etayā vartamānasya buddhyā rāṣṭraṃ na sīdati<BR>
02,005.092c	vijitya ca mahīṃ rājā so 'tyantaṃ sukham edhate<BR>
02,005.093a	kaccid āryo viśuddhātmā kṣāritaś caurakarmaṇi<BR>
02,005.093c	adṛṣṭaśāstrakuśalair na lobhād vadhyate śuciḥ<BR>
02,005.094a	pṛṣṭo gṛhītas tatkārī tajjñair dṛṣṭaḥ sakāraṇaḥ<BR>
02,005.094c	kaccin na mucyate steno dravyalobhān nararṣabha<BR>
02,005.095a	vyutpanne kaccid āḍhyasya daridrasya ca bhārata<BR>
02,005.095c	arthān na mithyā paśyanti tavāmātyā hṛtā dhanaiḥ<BR>
02,005.096a	nāstikyam anṛtaṃ krodhaṃ pramādaṃ dīrghasūtratām<BR>
02,005.096c	adarśanaṃ jñānavatām ālasyaṃ kṣiptacittatām<BR>
02,005.097a	ekacintanam arthānām anarthajñaiś ca cintanam<BR>
02,005.097c	niścitānām anārambhaṃ mantrasyāparirakṣaṇam<BR>
02,005.098a	maṅgalyasyāprayogaṃ ca prasaṅgaṃ viṣayeṣu ca<BR>
02,005.098c	kaccit tvaṃ varjayasy etān rājadoṣāṃś caturdaśa<BR>
02,005.098d*0074_01	prāyaśo yair vinaśyanti kṛtamūlāpi pārthivāḥ<BR>
02,005.099a	kaccit te saphalā vedāḥ kaccit te saphalaṃ dhanam<BR>
02,005.099c	kaccit te saphalā dārāḥ kaccit te saphalaṃ śrutam<BR>
02,005.100	yudhiṣṭhira uvāca<BR>
02,005.100a	kathaṃ vai saphalā vedāḥ kathaṃ vai saphalaṃ dhanam<BR>
02,005.100c	kathaṃ vai saphalā dārāḥ kathaṃ vai saphalaṃ śrutam<BR>
02,005.100d*0075_01	ity evaṃ bhāṣito rājñā sarvaśāstrārthatattvavit<BR>
02,005.100d*0075_02	dharmarājaṃ mahātmānaṃ punar āha ca tattvataḥ<BR>
02,005.101	nārada uvāca<BR>
02,005.101a	agnihotraphalā vedā dattabhuktaphalaṃ dhanam<BR>
02,005.101c	ratiputraphalā dārāḥ śīlavṛttaphalaṃ śrutam<BR>
02,005.102	vaiśaṃpāyana uvāca<BR>
02,005.102a	etad ākhyāya sa munir nāradaḥ sumahātapāḥ<BR>
02,005.102c	papracchānantaram idaṃ dharmātmānaṃ yudhiṣṭhiram<BR>
02,005.103	nārada uvāca<BR>
02,005.103a	kaccid abhyāgatā dūrād vaṇijo lābhakāraṇāt<BR>
02,005.103c	yathoktam avahāryante śulkaṃ śulkopajīvibhiḥ<BR>
02,005.104a	kaccit te puruṣā rājan pure rāṣṭre ca mānitāḥ<BR>
02,005.104c	upānayanti paṇyāni upadhābhir avañcitāḥ<BR>
02,005.105a	kaccic chṛṇoṣi vṛddhānāṃ dharmārthasahitā giraḥ<BR>
02,005.105c	nityam arthavidāṃ tāta tathā dharmānudarśinām<BR>
02,005.106a	kaccit te kṛṣitantreṣu goṣu puṣpaphaleṣu ca<BR>
02,005.106b*0076_01	niyuktāḥ kuśalās teṣu vibhāgajñāḥ kulocitāḥ<BR>
02,005.106c	dharmārthaṃ ca dvijātibhyo dīyate madhusarpiṣī<BR>
02,005.107a	dravyopakaraṇaṃ kaccit sarvadā sarvaśilpinām<BR>
02,005.107c	cāturmāsyāvaraṃ samyaṅ niyataṃ saṃprayacchasi<BR>
02,005.108a	kaccit kṛtaṃ vijānīṣe kartāraṃ ca praśaṃsasi<BR>
02,005.108c	satāṃ madhye mahārāja satkaroṣi ca pūjayan<BR>
02,005.109a	kaccit sūtrāṇi sarvāṇi gṛhṇāsi bharatarṣabha<BR>
02,005.109c	hastisūtrāśvasūtrāṇi rathasūtrāṇi cābhibho<BR>
02,005.110a	kaccid abhyasyate śaśvad gṛhe te bharatarṣabha<BR>
02,005.110c	dhanurvedasya sūtraṃ ca yantrasūtraṃ ca nāgaram<BR>
02,005.111a	kaccid astrāṇi sarvāṇi brahmadaṇḍaś ca te 'nagha<BR>
02,005.111c	viṣayogāś ca te sarve viditāḥ śatrunāśanāḥ<BR>
02,005.112a	kaccid agnibhayāc caiva sarpavyālabhayāt tathā<BR>
02,005.112c	rogarakṣobhayāc caiva rāṣṭraṃ svaṃ parirakṣasi<BR>
02,005.113a	kaccid andhāṃś ca mūkāṃś ca paṅgūn vyaṅgān abāndhavān<BR>
02,005.113c	piteva pāsi dharmajña tathā pravrajitān api<BR>
02,005.113d*0077_01	ṣaḍanarthā mahārāja kaccit te pṛṣṭhataḥ kṛtāḥ<BR>
02,005.113d*0077_02	nidrālasyaṃ bhayaṃ krodho mārdavaṃ dīrghasūtratā<BR>
02,005.114	vaiśaṃpāyana uvāca<BR>
02,005.114a	etāḥ kurūṇām ṛṣabho mahātmā; śrutvā giro brāhmaṇasattamasya<BR>
02,005.114c	praṇamya pādāv abhivādya hṛṣṭo; rājābravīn nāradaṃ devarūpam<BR>
02,005.115a	evaṃ kariṣyāmi yathā tvayoktaṃ; prajñā hi me bhūya evābhivṛddhā<BR>
02,005.115c	uktvā tathā caiva cakāra rājā; lebhe mahīṃ sāgaramekhalāṃ ca<BR>
02,005.116	nārada uvāca<BR>
02,005.116a	evaṃ yo vartate rājā cāturvarṇyasya rakṣaṇe<BR>
02,005.116c	sa vihṛtyeha susukhī śakrasyaiti salokatām<BR>
02,006.001	vaiśaṃpāyana uvāca<BR>
02,006.001a	saṃpūjyāthābhyanujñāto maharṣer vacanāt param<BR>
02,006.001c	pratyuvācānupūrvyeṇa dharmarājo yudhiṣṭhiraḥ<BR>
02,006.002a	bhagavan nyāyyam āhaitaṃ yathāvad dharmaniścayam<BR>
02,006.002c	yathāśakti yathānyāyaṃ kriyate 'yaṃ vidhir mayā<BR>
02,006.003a	rājabhir yad yathā kāryaṃ purā tat tan na saṃśayaḥ<BR>
02,006.003c	yathānyāyopanītārthaṃ kṛtaṃ hetumad arthavat<BR>
02,006.004a	vayaṃ tu satpathaṃ teṣāṃ yātum icchāmahe prabho<BR>
02,006.004c	na tu śakyaṃ tathā gantuṃ yathā tair niyatātmabhiḥ<BR>
02,006.004d*0078_01	taṃ tu viśrāntam āsīnaṃ devarṣim amitadyutim<BR>
02,006.005a	evam uktvā sa dharmātmā vākyaṃ tad abhipūjya ca<BR>
02,006.005c	muhūrtāt prāptakālaṃ ca dṛṣṭvā lokacaraṃ munim<BR>
02,006.006a	nāradaṃ svastham āsīnam upāsīno yudhiṣṭhiraḥ<BR>
02,006.006c	apṛcchat pāṇḍavas tatra rājamadhye mahāmatiḥ<BR>
02,006.007a	bhavān saṃcarate lokān sadā nānāvidhān bahūn<BR>
02,006.007c	brahmaṇā nirmitān pūrvaṃ prekṣamāṇo manojavaḥ<BR>
02,006.008a	īdṛśī bhavatā kā cid dṛṣṭapūrvā sabhā kva cit<BR>
02,006.008c	ito vā śreyasī brahmaṃs tan mamācakṣva pṛcchataḥ<BR>
02,006.009a	tac chrutvā nāradas tasya dharmarājasya bhāṣitam<BR>
02,006.009c	pāṇḍavaṃ pratyuvācedaṃ smayan madhurayā girā<BR>
02,006.010a	mānuṣeṣu na me tāta dṛṣṭapūrvā na ca śrutā<BR>
02,006.010c	sabhā maṇimayī rājan yatheyaṃ tava bhārata<BR>
02,006.011a	sabhāṃ tu pitṛrājasya varuṇasya ca dhīmataḥ<BR>
02,006.011c	kathayiṣye tathendrasya kailāsanilayasya ca<BR>
02,006.012a	brahmaṇaś ca sabhāṃ divyāṃ kathayiṣye gataklamām<BR>
02,006.012b*0079_01	divyāṃ divyair abhiprāyair upetāṃ viśvarūpiṇīm<BR>
02,006.012b*0079_02	devaiḥ pitṛgaṇaiḥ sādhyair yajvabhir niyatātmabhiḥ<BR>
02,006.012b*0079_03	juṣṭāṃ munigaṇaiḥ śāntair vedayajñaiḥ sadakṣiṇaiḥ<BR>
02,006.012c	yadi te śravaṇe buddhir vartate bharatarṣabha<BR>
02,006.013a	nāradenaivam uktas tu dharmarājo yudhiṣṭhiraḥ<BR>
02,006.013c	prāñjalir bhrātṛbhiḥ sārdhaṃ taiś ca sarvair nṛpair vṛtaḥ<BR>
02,006.014a	nāradaṃ pratyuvācedaṃ dharmarājo mahāmanāḥ<BR>
02,006.014c	sabhāḥ kathaya tāḥ sarvāḥ śrotum icchāmahe vayam<BR>
02,006.015a	kiṃdravyās tāḥ sabhā brahman kiṃvistārāḥ kimāyatāḥ<BR>
02,006.015c	pitāmahaṃ ca ke tasyāṃ sabhāyāṃ paryupāsate<BR>
02,006.016a	vāsavaṃ devarājaṃ ca yamaṃ vaivasvataṃ ca ke<BR>
02,006.016c	varuṇaṃ ca kuberaṃ ca sabhāyāṃ paryupāsate<BR>
02,006.017a	etat sarvaṃ yathātattvaṃ devarṣe vadatas tava<BR>
02,006.017c	śrotum icchāma sahitāḥ paraṃ kautūhalaṃ hi naḥ<BR>
02,006.018a	evam uktaḥ pāṇḍavena nāradaḥ pratyuvāca tam<BR>
02,006.018c	krameṇa rājan divyās tāḥ śrūyantām iha naḥ sabhāḥ<BR>
02,007.001	nārada uvāca<BR>
02,007.001a	śakrasya tu sabhā divyā bhāsvarā karmabhir jitā<BR>
02,007.001c	svayaṃ śakreṇa kauravya nirmitārkasamaprabhā<BR>
02,007.002a	vistīrṇā yojanaśataṃ śatam adhyardham āyatā<BR>
02,007.002c	vaihāyasī kāmagamā pañcayojanam ucchritā<BR>
02,007.003a	jarāśokaklamāpetā nirātaṅkā śivā śubhā<BR>
02,007.003c	veśmāsanavatī ramyā divyapādapaśobhitā<BR>
02,007.004a	tasyāṃ deveśvaraḥ pārtha sabhāyāṃ paramāsane<BR>
02,007.004c	āste śacyā mahendrāṇyā śriyā lakṣmyā ca bhārata<BR>
02,007.005a	bibhrad vapur anirdeśyaṃ kirīṭī lohitāṅgadaḥ<BR>
02,007.005c	virajombaraś citramālyo hrīkīrtidyutibhiḥ saha<BR>
02,007.006a	tasyām upāsate nityaṃ mahātmānaṃ śatakratum<BR>
02,007.006c	marutaḥ sarvato rājan sarve ca gṛhamedhinaḥ<BR>
02,007.006e	siddhā devarṣayaś caiva sādhyā devagaṇās tathā<BR>
02,007.006f*0080_01	marutvantaś ca sahitā bhāsvanto hemamālinaḥ<BR>
02,007.007a	ete sānucarāḥ sarve divyarūpāḥ svalaṃkṛtāḥ<BR>
02,007.007c	upāsate mahātmānaṃ devarājam ariṃdamam<BR>
02,007.008a	tathā devarṣayaḥ sarve pārtha śakram upāsate<BR>
02,007.008c	amalā dhūtapāpmāno dīpyamānā ivāgnayaḥ<BR>
02,007.008e	tejasvinaḥ somayujo vipāpā vigataklamāḥ<BR>
02,007.009a	parāśaraḥ parvataś ca tathā sāvarṇigālavau<BR>
02,007.009b*0081_01	ekataś ca dvitaś caiva tritaś caiva mahāmuniḥ<BR>
02,007.009c	śaṅkhaś ca likhitaś caiva tathā gauraśirā muniḥ<BR>
02,007.010a	durvāsāś ca dīrghatapā yājñavalkyo 'tha bhālukiḥ<BR>
02,007.010a*0082_01	**** **** tathā dīrghatamā muniḥ<BR>
02,007.010a*0082_02	pavitrapāṇiḥ sāvarṇiḥ<BR>
02,007.010c	uddālakaḥ śvetaketus tathā śāṭyāyanaḥ prabhuḥ<BR>
02,007.011a	haviṣmāṃś ca gaviṣṭhaś ca hariścandraś ca pārthivaḥ<BR>
02,007.011c	hṛdyaś codaraśāṇḍilyaḥ pārāśaryaḥ kṛṣīvalaḥ<BR>
02,007.011d*0082a_01	jābālir vāmadevaś ca śaktir gārgyasuvāmanau<BR>
02,007.012a	vātaskandho viśākhaś ca vidhātā kāla eva ca<BR>
02,007.012c	anantadantas tvaṣṭā ca viśvakarmā ca tumburuḥ<BR>
02,007.013a	ayonijā yonijāś ca vāyubhakṣā hutāśinaḥ<BR>
02,007.013c	īśānaṃ sarvalokasya vajriṇaṃ samupāsate<BR>
02,007.014a	sahadevaḥ sunīthaś ca vālmīkiś ca mahātapāḥ<BR>
02,007.014c	samīkaḥ satyavāṃś caiva pracetāḥ satyasaṃgaraḥ<BR>
02,007.015a	medhātithir vāmadevaḥ pulastyaḥ pulahaḥ kratuḥ<BR>
02,007.015c	maruttaś ca marīciś ca sthāṇuś cātrir mahātapāḥ<BR>
02,007.016a	kakṣīvān gautamas tārkṣyas tathā vaiśvānaro muniḥ<BR>
02,007.016b*0083_01	ṣaḍartuḥ kavaṣo dhūmro raibhyo nalaparāvasū<BR>
02,007.016b*0083_02	svastyātreyo jaratkāruḥ kahoḷaḥ kāśyapas tathā<BR>
02,007.016b*0083_03	vibhaṇḍako ṛṣyaśṛṅga unmukho vimukhas tathā<BR>
02,007.016c	muniḥ kālakavṛkṣīya āśrāvyo 'tha hiraṇyadaḥ<BR>
02,007.016e	saṃvarto devahavyaś ca viṣvaksenaś ca vīryavān<BR>
02,007.016f*0084_01	kaṇvaḥ kātyāyano rājan gārgyaḥ kauśika eva tu<BR>
02,007.017a	divyā āpas tathauṣadhyaḥ śraddhā medhā sarasvatī<BR>
02,007.017c	artho dharmaś ca kāmaś ca vidyutaś cāpi pāṇḍava<BR>
02,007.018a	jalavāhās tathā meghā vāyavaḥ stanayitnavaḥ<BR>
02,007.018c	prācī dig yajñavāhāś ca pāvakāḥ saptaviṃśatiḥ<BR>
02,007.019a	agnīṣomau tathendrāgnī mitro 'tha savitāryamā<BR>
02,007.019c	bhago viśve ca sādhyāś ca śukro manthī ca bhārata<BR>
02,007.019d*0085_01	sarveṣāṃ marutāṃ mānyā guruḥ śukras tathaiva ca<BR>
02,007.019d*0086_01	viśvāvasuś citrasenaḥ sumanas taruṇas tathā<BR>
02,007.020a	yajñāś ca dakṣiṇāś caiva grahāḥ stobhāś ca sarvaśaḥ<BR>
02,007.020c	yajñavāhāś ca ye mantrāḥ sarve tatra samāsate<BR>
02,007.021a	tathaivāpsaraso rājan gandharvāś ca manoramāḥ<BR>
02,007.021a*0087_01	**** **** rambhorvaśy atha menakā<BR>
02,007.021a*0087_02	ghṛtācī pañcacūḍā ca vipracittipurogamāḥ<BR>
02,007.021a*0087_03	viśvāvasuś citrasenaḥ parvatas tumburus tathā<BR>
02,007.021a*0087_04	vidyādharās tu rājendra<BR>
02,007.021c	nṛtyavāditragītaiś ca hāsyaiś ca vividhair api<BR>
02,007.021e	ramayanti sma nṛpate devarājaṃ śatakratum<BR>
02,007.022a	stutibhir maṅgalaiś caiva stuvantaḥ karmabhis tathā<BR>
02,007.022c	vikramaiś ca mahātmānaṃ balavṛtraniṣūdanam<BR>
02,007.023a	brahmarājarṣayaḥ sarve sarve devarṣayas tathā<BR>
02,007.023c	vimānair vividhair divyair bhrājamānair ivāgnibhiḥ<BR>
02,007.024a	sragviṇo bhūṣitāś cānye yānti cāyānti cāpare<BR>
02,007.024c	bṛhaspatiś ca śukraś ca tasyām āyayatuḥ saha<BR>
02,007.025a	ete cānye ca bahavo yatātmāno yatavratāḥ<BR>
02,007.025c	vimānaiś candrasaṃkāśaiḥ somavat priyadarśanāḥ<BR>
02,007.025e	brahmaṇo vacanād rājan bhṛguḥ saptarṣayas tathā<BR>
02,007.026a	eṣā sabhā mayā rājan dṛṣṭā puṣkaramālinī<BR>
02,007.026c	śatakrator mahārāja yāmyāṃ śṛṇu mamānagha<BR>
02,008.001	nārada uvāca<BR>
02,008.001a	kathayiṣye sabhāṃ divyāṃ yudhiṣṭhira nibodha tām<BR>
02,008.001c	vaivasvatasya yām arthe viśvakarmā cakāra ha<BR>
02,008.002a	taijasī sā sabhā rājan babhūva śatayojanā<BR>
02,008.002c	vistārāyāmasaṃpannā bhūyasī cāpi pāṇḍava<BR>
02,008.003a	arkaprakāśā bhrājiṣṇuḥ sarvataḥ kāmacāriṇī<BR>
02,008.003c	naivātiśītā nātyuṣṇā manasaś ca praharṣiṇī<BR>
02,008.004a	na śoko na jarā tasyāṃ kṣutpipāse na cāpriyam<BR>
02,008.004c	na ca dainyaṃ klamo vāpi pratikūlaṃ na cāpy uta<BR>
02,008.005a	sarve kāmāḥ sthitās tasyāṃ ye divyā ye ca mānuṣāḥ<BR>
02,008.005c	rasavac ca prabhūtaṃ ca bhakṣyabhojyam ariṃdama<BR>
02,008.005d*0088_01	lehyaṃ coṣyaṃ ca peyaṃ ca hṛdyaṃ svādu manoharam<BR>
02,008.006a	puṇyagandhāḥ srajas tatra nityapuṣpaphaladrumāḥ<BR>
02,008.006c	rasavanti ca toyāni śītāny uṣṇāni caiva ha<BR>
02,008.006d*0089_01	vṛkṣāś ca vividhās tatra nityapuṣpā manoramāḥ<BR>
02,008.006d*0089_02	śītalāni ca ramyāṇi sukhoṣṇāni ca bhārata<BR>
02,008.007a	tasyāṃ rājarṣayaḥ puṇyās tathā brahmarṣayo 'malāḥ<BR>
02,008.007c	yamaṃ vaivasvataṃ tāta prahṛṣṭāḥ paryupāsate<BR>
02,008.008a	yayātir nahuṣaḥ pūrur māndhātā somako nṛgaḥ<BR>
02,008.008c	trasadasyuś ca turayaḥ kṛtavīryaḥ śrutaśravāḥ<BR>
02,008.009a	aripraṇut susiṃhaś ca kṛtavegaḥ kṛtir nimiḥ<BR>
02,008.009c	pratardanaḥ śibir matsyaḥ pṛthvakṣo 'tha bṛhadrathaḥ<BR>
02,008.010a	aiḍo maruttaḥ kuśikaḥ sāṃkāśyaḥ sāṃkṛtir bhavaḥ<BR>
02,008.010c	caturaśvaḥ sadaśvormiḥ kārtavīryaś ca pārthivaḥ<BR>
02,008.011a	bharatas tathā surathaḥ sunītho naiṣadho nalaḥ<BR>
02,008.011b*0090_01	bharataḥ surathaś caiva tathā rājā taporathaḥ<BR>
02,008.011b*0090_02	sunītho niśaṭho rājā nalo vai niṣadhādhipaḥ<BR>
02,008.011c	divodāso 'tha sumanā ambarīṣo bhagīrathaḥ<BR>
02,008.011d*0091_01	lomapādo 'naraṇyaś ca lohitaḥ pūrur udvahaḥ<BR>
02,008.012a	vyaśvaḥ sadaśvo vadhryaśvaḥ pañcahastaḥ pṛthuśravāḥ<BR>
02,008.012c	ruṣadgur vṛṣasenaś ca kṣupaś ca sumahābalaḥ<BR>
02,008.013a	ruṣadaśvo vasumanāḥ purukutso dhvajī rathī<BR>
02,008.013c	ārṣṭiṣeṇo dilīpaś ca mahātmā cāpy uśīnaraḥ<BR>
02,008.014a	auśīnaraḥ puṇḍarīkaḥ śaryātiḥ śarabhaḥ śuciḥ<BR>
02,008.014c	aṅgo 'riṣṭaś ca venaś ca duḥṣantaḥ saṃjayo jayaḥ<BR>
02,008.015a	bhāṅgāsvariḥ sunīthaś ca niṣadho 'tha tviṣīrathaḥ<BR>
02,008.015c	karaṃdhamo bāhlikaś ca sudyumno balavān madhuḥ<BR>
02,008.015d*0092_01	ailo maruttaś ca tathā balavān pṛthivīpatiḥ<BR>
02,008.016a	kapotaromā tṛṇakaḥ sahadevārjunau tathā<BR>
02,008.016b*0093_01	vyaśvaḥ sāśvaḥ kṛśāśvaś ca śaśabinduś ca pārthivaḥ<BR>
02,008.016b*0094_01	rājā daśarathaś caiva kakutstho 'tha pravardhanaḥ<BR>
02,008.016c	rāmo dāśarathiś caiva lakṣmaṇo 'tha pratardanaḥ<BR>
02,008.017a	alarkaḥ kakṣasenaś ca gayo gaurāśva eva ca<BR>
02,008.017c	jāmadagnyo 'tha rāmo 'tra nābhāgasagarau tathā<BR>
02,008.018a	bhūridyumno mahāśvaś ca pṛthvaśvo janakas tathā<BR>
02,008.018c	vainyo rājā vāriṣeṇaḥ purujo janamejayaḥ<BR>
02,008.019a	brahmadattas trigartaś ca rājoparicaras tathā<BR>
02,008.019c	indradyumno bhīmajānur gayaḥ pṛṣṭho nayo 'naghaḥ<BR>
02,008.020a	padmo 'tha mucukundaś ca bhūridyumnaḥ prasenajit<BR>
02,008.020c	ariṣṭanemiḥ pradyumnaḥ pṛthagaśvo 'jakas tathā<BR>
02,008.021a	śataṃ matsyā nṛpatayaḥ śataṃ nīpāḥ śataṃ hayāḥ<BR>
02,008.021c	dhṛtarāṣṭrāś caikaśatam aśītir janamejayāḥ<BR>
02,008.022a	śataṃ ca brahmadattānām īriṇāṃ vairiṇāṃ śatam<BR>
02,008.022b*0095_01	bhīṣmāṇāṃ dve śate 'py atra bhīmānāṃ tu tathā śatam<BR>
02,008.022b*0095_02	śataṃ ca prativindhyānāṃ śataṃ nāgāḥ śataṃ hayāḥ<BR>
02,008.022b*0095_03	palāśānāṃ śataṃ jñeyaṃ śataṃ kāśakuśādayaḥ<BR>
02,008.022c	śaṃtanuś caiva rājarṣiḥ pāṇḍuś caiva pitā tava<BR>
02,008.023a	uśadgavaḥ śataratho devarājo jayadrathaḥ<BR>
02,008.023c	vṛṣādarbhiś ca rājarṣir dhāmnā saha samantriṇā<BR>
02,008.024a	athāpare sahasrāṇi ye gatāḥ śaśabindavaḥ<BR>
02,008.024c	iṣṭvāśvamedhair bahubhir mahadbhir bhūridakṣiṇaiḥ<BR>
02,008.025a	ete rājarṣayaḥ puṇyāḥ kīrtimanto bahuśrutāḥ<BR>
02,008.025c	tasyāṃ sabhāyāṃ rājarṣe vaivasvatam upāsate<BR>
02,008.026a	agastyo 'tha mataṅgaś ca kālo mṛtyus tathaiva ca<BR>
02,008.026c	yajvānaś caiva siddhāś ca ye ca yogaśarīriṇaḥ<BR>
02,008.027a	agniṣvāttāś ca pitaraḥ phenapāś coṣmapāś ca ye<BR>
02,008.027c	svadhāvanto barhiṣado mūrtimantas tathāpare<BR>
02,008.028a	kālacakraṃ ca sākṣāc ca bhagavān havyavāhanaḥ<BR>
02,008.028c	narā duṣkṛtakarmāṇo dakṣiṇāyanamṛtyavaḥ<BR>
02,008.029a	kālasya nayane yuktā yamasya puruṣāś ca ye<BR>
02,008.029c	tasyāṃ śiṃśapapālāśās tathā kāśakuśādayaḥ<BR>
02,008.029e	upāsate dharmarājaṃ mūrtimanto nirāmayāḥ<BR>
02,008.030a	ete cānye ca bahavaḥ pitṛrājasabhāsadaḥ<BR>
02,008.030c	aśakyāḥ parisaṃkhyātuṃ nāmabhiḥ karmabhis tathā<BR>
02,008.031a	asaṃbādhā hi sā pārtha ramyā kāmagamā sabhā<BR>
02,008.031c	dīrghakālaṃ tapas taptvā nirmitā viśvakarmaṇā<BR>
02,008.032a	prabhāsantī jvalantīva tejasā svena bhārata<BR>
02,008.032c	tām ugratapaso yānti suvratāḥ satyavādinaḥ<BR>
02,008.033a	śāntāḥ saṃnyāsinaḥ siddhāḥ pūtāḥ puṇyena karmaṇā<BR>
02,008.033c	sarve bhāsvaradehāś ca sarve ca virajombarāḥ<BR>
02,008.034a	citrāṅgadāś citramālyāḥ sarve jvalitakuṇḍalāḥ<BR>
02,008.034c	sukṛtaiḥ karmabhiḥ puṇyaiḥ paribarhair vibhūṣitāḥ<BR>
02,008.035a	gandharvāś ca mahātmānaḥ śataśaś cāpsarogaṇāḥ<BR>
02,008.035c	vāditraṃ nṛttagītaṃ ca hāsyaṃ lāsyaṃ ca sarvaśaḥ<BR>
02,008.036a	puṇyāś ca gandhāḥ śabdāś ca tasyāṃ pārtha samantataḥ<BR>
02,008.036c	divyāni mālyāni ca tām upatiṣṭhanti sarvaśaḥ<BR>
02,008.037a	śataṃ śatasahasrāṇi dharmiṇāṃ taṃ prajeśvaram<BR>
02,008.037c	upāsate mahātmānaṃ rūpayuktā manasvinaḥ<BR>
02,008.038a	īdṛśī sā sabhā rājan pitṛrājño mahātmanaḥ<BR>
02,008.038c	varuṇasyāpi vakṣyāmi sabhāṃ puṣkaramālinīm<BR>
02,008.038d*0096_01	tvam ekāgramanā rājann avadhāraya pārthiva<BR>
02,009.001	nārada uvāca<BR>
02,009.001a	yudhiṣṭhira sabhā divyā varuṇasya sitaprabhā<BR>
02,009.001c	pramāṇena yathā yāmyā śubhaprākāratoraṇā<BR>
02,009.002a	antaḥsalilam āsthāya vihitā viśvakarmaṇā<BR>
02,009.002c	divyaratnamayair vṛkṣaiḥ phalapuṣpapradair yutā<BR>
02,009.003a	nīlapītāsitaśyāmaiḥ sitair lohitakair api<BR>
02,009.003c	avatānais tathā gulmaiḥ puṣpamañjaridhāribhiḥ<BR>
02,009.004a	tathā śakunayas tasyāṃ nānārūpā mṛdusvarāḥ<BR>
02,009.004c	anirdeśyā vapuṣmantaḥ śataśo 'tha sahasraśaḥ<BR>
02,009.005a	sā sabhā sukhasaṃsparśā na śītā na ca gharmadā<BR>
02,009.005c	veśmāsanavatī ramyā sitā varuṇapālitā<BR>
02,009.006a	yasyām āste sa varuṇo vāruṇyā saha bhārata<BR>
02,009.006c	divyaratnāmbaradharo bhūṣaṇair upaśobhitaḥ<BR>
02,009.006d*0097_01	dvitīyena tu nāmnā yā gaurīti bhuvi viśrutā<BR>
02,009.006d*0097_02	patnyā sa varuṇo devaḥ pramodati sukhī sukham<BR>
02,009.006d*0098_01	divyamālyāmbaradharā divyālaṃkārabhūṣitā<BR>
02,009.007a	sragviṇo bhūṣitāś cāpi divyamālyānukarṣiṇaḥ<BR>
02,009.007c	ādityās tatra varuṇaṃ jaleśvaram upāsate<BR>
02,009.008a	vāsukis takṣakaś caiva nāgaś cairāvatas tathā<BR>
02,009.008c	kṛṣṇaś ca lohitaś caiva padmaś citraś ca vīryavān<BR>
02,009.009a	kambalāśvatarau nāgau dhṛtarāṣṭrabalāhakau<BR>
02,009.009b*0099_01	maṇiś ca maṇināgaś ca nāgaḥ śaṅkhanakhas tathā<BR>
02,009.009b*0099_02	kauravyaḥ svastikaś caiva elāputraḥ suvāmanaḥ<BR>
02,009.009b*0099_03	aparājitaś ca doṣaś ca nandakaḥ pūraṇas tathā<BR>
02,009.009b*0099_04	abhīkaḥ śibhikaḥ śveto bhadro bhadreśvaras tathā<BR>
02,009.009c	maṇimān kuṇḍaladharaḥ karkoṭakadhanaṃjayau<BR>
02,009.009d*0100_01	pāṇimān kuṇḍadhāraś ca balavān pṛthivīpate<BR>
02,009.010a	prahlādo mūṣikādaś ca tathaiva janamejayaḥ<BR>
02,009.010c	patākino maṇḍalinaḥ phaṇavantaś ca sarvaśaḥ<BR>
02,009.010d*0101_01	artho dharmaś ca kāmaś ca vasuḥ kapila eva ca<BR>
02,009.010d*0101_02	anantaś ca mahānāgo yaṃ sa dṛṣṭvā jaleśvaraḥ<BR>
02,009.010d*0101_03	abhyarcayati satkārair āsanena ca taṃ vibhum<BR>
02,009.010d*0101_04	vāsukipramukhāś caiva sarve prāñjalayaḥ sthitāḥ<BR>
02,009.010d*0101_05	anujñātāś ca śeṣeṇa yathārham upaviśya ca<BR>
02,009.011a	ete cānye ca bahavaḥ sarpās tasyāṃ yudhiṣṭhira<BR>
02,009.011b*0102_01	vainateyaś ca garuḍo ye cānye paricāriṇaḥ<BR>
02,009.011c	upāsate mahātmānaṃ varuṇaṃ vigataklamāḥ<BR>
02,009.012a	balir vairocano rājā narakaḥ pṛthivīṃjayaḥ<BR>
02,009.012c	prahlādo vipracittiś ca kālakhañjāś ca sarvaśaḥ<BR>
02,009.013a	suhanur durmukhaḥ śaṅkhaḥ sumanāḥ sumatiḥ svanaḥ<BR>
02,009.013c	ghaṭodaro mahāpārśvaḥ krathanaḥ piṭharas tathā<BR>
02,009.014a	viśvarūpaḥ surūpaś ca virūpo 'tha mahāśirāḥ<BR>
02,009.014c	daśagrīvaś ca vālī ca meghavāsā daśāvaraḥ<BR>
02,009.015a	kaiṭabho viṭaṭūtaś ca saṃhrādaś cendratāpanaḥ<BR>
02,009.015c	daityadānavasaṃghāś ca sarve rucirakuṇḍalāḥ<BR>
02,009.016a	sragviṇo maulinaḥ sarve tathā divyaparicchadāḥ<BR>
02,009.016c	sarve labdhavarāḥ śūrāḥ sarve vigatamṛtyavaḥ<BR>
02,009.017a	te tasyāṃ varuṇaṃ devaṃ dharmapāśasthitāḥ sadā<BR>
02,009.017c	upāsate mahātmānaṃ sarve sucaritavratāḥ<BR>
02,009.018a	tathā samudrāś catvāro nadī bhāgīrathī ca yā<BR>
02,009.018c	kālindī vidiśā veṇṇā narmadā vegavāhinī<BR>
02,009.019a	vipāśā ca śatadruś ca candrabhāgā sarasvatī<BR>
02,009.019c	irāvatī vitastā ca sindhur devanadas tathā<BR>
02,009.020a	godāvarī kṛṣṇaveṇṇā kāverī ca saridvarā<BR>
02,009.020c	etāś cānyāś ca saritas tīrthāni ca sarāṃsi ca<BR>
02,009.020d*0103_01	kiṃpunā ca viśalyā ca tathā vaitaraṇī nadī<BR>
02,009.020d*0103_02	tṛtīyā jyeṣṭhilā caiva śoṇaś cāpi mahānadaḥ<BR>
02,009.020d*0103_03	carmaṇvatī tathā caiva parṇāśā ca mahānadī<BR>
02,009.020d*0103_04	sarayūr vāravatyātha lāṅgalī ca saridvarā<BR>
02,009.020d*0104_01	karatoyā tathātreyī lauhityaś ca mahānadaḥ<BR>
02,009.020d*0104_02	laṅghanī gomatī caiva saṃdhyā trisrotasā tathā<BR>
02,009.020d*0105_01	kambudā ca viśalyā ca kauśikī gomatī tathā<BR>
02,009.020d*0105_02	devikā ca vipaṅkā ca tathā vaitaraṇī nadī<BR>
02,009.020d*0105_03	tṛtīyā jyeṣṭhilā caiva śoṇaś caiva mahānadaḥ<BR>
02,009.020d*0105_04	carmaṇvatī śvetanadī phalgunā ca mahānadī<BR>
02,009.020d*0105_05	sarayūś cīravalkelā kuliś ca saritas tathā<BR>
02,009.020d*0106_01	sutīrthā lokaviśrutāḥ<BR>
02,009.020d*0106_02	saritaḥ sarvataś cānyās<BR>
02,009.020d*0107_01	hradāś ca varuṇaṃ devaṃ sabhāyāṃ paryupāsate<BR>
02,009.021a	kūpāś ca saprasravaṇā dehavanto yudhiṣṭhira<BR>
02,009.021c	palvalāni taḍāgāni dehavanty atha bhārata<BR>
02,009.022a	diśas tathā mahī caiva tathā sarve mahīdharāḥ<BR>
02,009.022c	upāsate mahātmānaṃ sarve jalacarās tathā<BR>
02,009.023a	gītavāditravantaś ca gandharvāpsarasāṃ gaṇāḥ<BR>
02,009.023c	stuvanto varuṇaṃ tasyāṃ sarva eva samāsate<BR>
02,009.024a	mahīdharā ratnavanto rasā yeṣu pratiṣṭhitāḥ<BR>
02,009.024c	sarve vigrahavantas te tam īśvaram upāsate<BR>
02,009.024d*0108_01	kathayantaḥ sumadhurāḥ kathās tatra samāsate<BR>
02,009.024d*0108_02	vāruṇaś ca tathā mantrī sunābhaḥ paryupāsate<BR>
02,009.024d*0108_03	putrapautraiḥ parivṛto gonāmnā puṣkareṇa ca<BR>
02,009.025a	eṣā mayā saṃpatatā vāruṇī bharatarṣabha<BR>
02,009.025c	dṛṣṭapūrvā sabhā ramyā kuberasya sabhāṃ śṛṇu<BR>
02,010.001	nārada uvāca<BR>
02,010.001a	sabhā vaiśravaṇī rājañ śatayojanam āyatā<BR>
02,010.001c	vistīrṇā saptatiś caiva yojanāni sitaprabhā<BR>
02,010.002a	tapasā nirmitā rājan svayaṃ vaiśravaṇena sā<BR>
02,010.002c	śaśiprabhā khecarīṇāṃ kailāsaśikharopamā<BR>
02,010.003a	guhyakair uhyamānā sā khe viṣakteva dṛśyate<BR>
02,010.003c	divyā hemamayair uccaiḥ pādapair upaśobhitā<BR>
02,010.004a	raśmivatī bhāsvarā ca divyagandhā manoramā<BR>
02,010.004c	sitābhraśikharākārā plavamāneva dṛśyate<BR>
02,010.004d*0109_01	divyā hemamayair aṅgair vidyudbhir iva citritā<BR>
02,010.005a	tasyāṃ vaiśravaṇo rājā vicitrābharaṇāmbaraḥ<BR>
02,010.005c	strīsahasrāvṛtaḥ śrīmān āste jvalitakuṇḍalaḥ<BR>
02,010.005d*0110_01	saha patnyā mahārāja ṛddhyā saha virājate<BR>
02,010.005d*0110_02	sarvābharaṇabhūṣiṇyā puṣpavatyā dhaneśvaraḥ<BR>
02,010.006a	divākaranibhe puṇye divyāstaraṇasaṃvṛte<BR>
02,010.006c	divyapādopadhāne ca niṣaṇṇaḥ paramāsane<BR>
02,010.007a	mandārāṇām udārāṇāṃ vanāni surabhīṇi ca<BR>
02,010.007c	saugandhikānāṃ cādāya gandhān gandhavahaḥ śuciḥ<BR>
02,010.008a	nalinyāś cālakākhyāyāś candanānāṃ vanasya ca<BR>
02,010.008c	manohṛdayasaṃhlādī vāyus tam upasevate<BR>
02,010.009a	tatra devāḥ sagandharvā gaṇair apsarasāṃ vṛtāḥ<BR>
02,010.009c	divyatānena gītāni gānti divyāni bhārata<BR>
02,010.010a	miśrakeśī ca rambhā ca citrasenā śucismitā<BR>
02,010.010c	cārunetrā ghṛtācī ca menakā puñjikasthalā<BR>
02,010.011a	viśvācī sahajanyā ca pramlocā urvaśī irā<BR>
02,010.011b*0111_01	pramlocāpy urvaśī caiva iḍā citrā vibhāvarī<BR>
02,010.011c	vargā ca saurabheyī ca samīcī budbudā latā<BR>
02,010.011c*0112_01	**** **** devī rambhā manoramā<BR>
02,010.011c*0112_02	gopālī pañcacūḍā ca vidyudvarṇā sulocanā<BR>
02,010.011c*0112_03	citradevī ca nīlā ca<BR>
02,010.012a	etāḥ sahasraśaś cānyā nṛttagītaviśāradāḥ<BR>
02,010.012c	upatiṣṭhanti dhanadaṃ pāṇḍavāpsarasāṃ gaṇāḥ<BR>
02,010.013a	aniśaṃ divyavāditrair nṛttair gītaiś ca sā sabhā<BR>
02,010.013c	aśūnyā rucirā bhāti gandharvāpsarasāṃ gaṇaiḥ<BR>
02,010.014a	kiṃnarā nāma gandharvā narā nāma tathāpare<BR>
02,010.014b*0113_01	ete gāyanti nṛtyanti dhanadaṃ hlādayanti ca<BR>
02,010.014c	maṇibhadro 'tha dhanadaḥ śvetabhadraś ca guhyakaḥ<BR>
02,010.014d*0114_01	sthūṇaś ca sūryabhānuś ca tathā śoṇakatindukau<BR>
02,010.015a	kaśerako gaṇḍakaṇḍuḥ pradyotaś ca mahābalaḥ<BR>
02,010.015c	kustumburuḥ piśācaś ca gajakarṇo viśālakaḥ<BR>
02,010.016a	varāhakarṇaḥ sāndroṣṭhaḥ phalabhakṣaḥ phalodakaḥ<BR>
02,010.016b*0115_01	mudgaś camūhilaḥ puṣpo hemanetrapraṇālukaḥ<BR>
02,010.016c	aṅgacūḍaḥ śikhāvarto hemanetro vibhīṣaṇaḥ<BR>
02,010.017a	puṣpānanaḥ piṅgalakaḥ śoṇitodaḥ pravālakaḥ<BR>
02,010.017c	vṛkṣavāsyaniketaś ca cīravāsāś ca bhārata<BR>
02,010.018a	ete cānye ca bahavo yakṣāḥ śatasahasraśaḥ<BR>
02,010.018c	sadā bhagavatī ca śrīs tathaiva nalakūbaraḥ<BR>
02,010.019a	ahaṃ ca bahuśas tasyāṃ bhavanty anye ca madvidhāḥ<BR>
02,010.019c	ācāryāś cābhavaṃs tatra tathā devarṣayo 'pare<BR>
02,010.019d*0116_01	kravyādāś ca tathaivānye gandharvāś ca mahābalāḥ<BR>
02,010.019d*0116_02	upāsate mahātmānaṃ tasyāṃ dhanadam īśvaram<BR>
02,010.020a	bhagavān bhūtasaṃghaiś ca vṛtaḥ śatasahasraśaḥ<BR>
02,010.020c	umāpatiḥ paśupatiḥ śūladhṛg bhaganetrahā<BR>
02,010.021a	tryambako rājaśārdūla devī ca vigataklamā<BR>
02,010.021c	vāmanair vikaṭaiḥ kubjaiḥ kṣatajākṣair manojavaiḥ<BR>
02,010.022a	māṃsamedovasāhārair ugraśravaṇadarśanaiḥ<BR>
02,010.022c	nānāpraharaṇair ghorair vātair iva mahājavaiḥ<BR>
02,010.022e	vṛtaḥ sakhāyam anvāste sadaiva dhanadaṃ nṛpa<BR>
02,010.022f@003_0001	prahṛṣṭāḥ śataśaś cānye bahuśaḥ saparicchadāḥ<BR>
02,010.022f@003_0002	gandharvāṇāṃ ca patayo viśvāvasur hahāhuhūḥ<BR>
02,010.022f@003_0003	tumburuḥ parvataś caiva śailūṣas tv atha nāradaḥ<BR>
02,010.022f@003_0004	citrasenaś ca gītajñas tathā citraratho 'pi ca<BR>
02,010.022f@003_0005	ete cānye ca gandharvā dhaneśvaram upāsate<BR>
02,010.022f@003_0006	vidyādharādhipaś caiva candrāpīḍaḥ sahānujaiḥ<BR>
02,010.022f@003_0007	upāsate mahātmānaṃ dhanānām īśvaraṃ prabhum<BR>
02,010.022f@003_0008	kiṃnarāḥ śataśas tatra dhanānām īśvaraṃ prabhum<BR>
02,010.022f@003_0009	āsate cāpi rājāno bhagadattapurogamāḥ<BR>
02,010.022f@003_0010	drumaḥ kiṃpuruṣeśaś ca upāste dhanadeśvaram<BR>
02,010.022f@003_0011	rākṣasānāṃ patiś caiva mahendro gandhamādanaḥ<BR>
02,010.022f@003_0012	saha yakṣaiḥ sagandharvaiḥ saha sarvair niśācaraiḥ<BR>
02,010.022f@003_0013	vibhīṣaṇaś ca dharmiṣṭha upāste bhrātaraṃ prabhum<BR>
02,010.022f@003_0014	himavān pāriyātraś ca vindhyakailāsamandarāḥ<BR>
02,010.022f@003_0015	malayo darduraś caiva mahendro gandhamādanaḥ<BR>
02,010.022f@003_0016	indranīlaḥ sunābhaś ca tathā divyau ca parvatau<BR>
02,010.022f@003_0017	ete cānye ca bahavaḥ sarve merupurogamāḥ<BR>
02,010.022f@003_0018	upāsate mahātmānaṃ dhanānām īśvaraṃ prabhum<BR>
02,010.022f@003_0019	nandīśvaraś ca bhagavān mahākālas tathaiva ca<BR>
02,010.022f@003_0020	śaṅkukarṇamukhāḥ sarve divyāḥ pāriṣadās tathā<BR>
02,010.022f@003_0021	kāṣṭhakūṭaḥ somanandī vijayaś ca tapodhikaḥ<BR>
02,010.022f@003_0022	śvetaś ca vṛṣabhas tatra nanarda sumahāravaḥ<BR>
02,010.022f@003_0023	dhanadaṃ rākṣasāś cānye gandharvāś ca samāsate<BR>
02,010.022f@003_0024	pariṣadgaṇaiḥ parivṛtam upayātaṃ maheśvaram<BR>
02,010.022f@003_0025	taṃ dṛṣṭvā devadeveśaṃ śivaṃ trailokyabhāvanam<BR>
02,010.022f@003_0026	praṇamya mūrdhnā paulastyo bahurūpam umāpatim<BR>
02,010.022f@003_0027	tato 'bhyanujñāṃ saṃprāpya mahādevād dhaneśvaraḥ<BR>
02,010.022f@003_0028	āste kadācid bhagavān bhavo dhanapateḥ sakhā<BR>
02,010.022f@003_0029	nidhīnāṃ pravarau mukhyau śaṅkhapadmau dhaneśvarau<BR>
02,010.022f@003_0030	sarvān nidhīn pragṛhyātha upāstāṃ vai dhaneśvaram<BR>
02,010.023a	sā sabhā tādṛśī rājan mayā dṛṣṭāntarikṣagā<BR>
02,010.023c	pitāmahasabhāṃ rājan kathayiṣye gataklamām<BR>
02,011.001	nārada uvāca<BR>
02,011.001a	purā devayuge rājann ādityo bhagavān divaḥ<BR>
02,011.001c	āgacchan mānuṣaṃ lokaṃ didṛkṣur vigataklamaḥ<BR>
02,011.001d*0117_01	pitāmahasabhāṃ tāta kathyamānāṃ nibodha me<BR>
02,011.001d*0117_02	śakyate yā na nirdeṣṭum evaṃrūpeti bhārata<BR>
02,011.002a	caran mānuṣarūpeṇa sabhāṃ dṛṣṭvā svayaṃbhuvaḥ<BR>
02,011.002c	sabhām akathayan mahyaṃ brāhmīṃ tattvena pāṇḍava<BR>
02,011.003a	aprameyaprabhāṃ divyāṃ mānasīṃ bharatarṣabha<BR>
02,011.003c	anirdeśyāṃ prabhāvena sarvabhūtamanoramām<BR>
02,011.004a	śrutvā guṇān ahaṃ tasyāḥ sabhāyāḥ pāṇḍunandana<BR>
02,011.004c	darśanepsus tathā rājann ādityam aham abruvam<BR>
02,011.005a	bhagavan draṣṭum icchāmi pitāmahasabhām aham<BR>
02,011.005c	yena sā tapasā śakyā karmaṇā vāpi gopate<BR>
02,011.006a	auṣadhair vā tathā yuktair uta vā māyayā yayā<BR>
02,011.006c	tan mamācakṣva bhagavan paśyeyaṃ tāṃ sabhāṃ katham<BR>
02,011.006d*0118_01	sa tan mama vacaḥ śrutvā sahasrāṃśur divākaraḥ<BR>
02,011.006d*0118_02	provāca bharataśreṣṭha vrataṃ varṣasahasrikam<BR>
02,011.006d*0118_03	brahmavratam upāssva tvaṃ prayatenāntarātmanā<BR>
02,011.006d*0118_04	tato 'haṃ himavatpṛṣṭhe samārabdho mahāvratam<BR>
02,011.007a	tataḥ sa bhagavān sūryo mām upādāya vīryavān<BR>
02,011.007c	agacchat tāṃ sabhāṃ brāhmīṃ vipāpāṃ vigataklamām<BR>
02,011.008a	evaṃrūpeti sā śakyā na nirdeṣṭuṃ janādhipa<BR>
02,011.008c	kṣaṇena hi bibharty anyad anirdeśyaṃ vapus tathā<BR>
02,011.009a	na veda parimāṇaṃ vā saṃsthānaṃ vāpi bhārata<BR>
02,011.009c	na ca rūpaṃ mayā tādṛg dṛṣṭapūrvaṃ kadā cana<BR>
02,011.010a	susukhā sā sabhā rājan na śītā na ca gharmadā<BR>
02,011.010c	na kṣutpipāse na glāniṃ prāpya tāṃ prāpnuvanty uta<BR>
02,011.011a	nānārūpair iva kṛtā suvicitraiḥ subhāsvaraiḥ<BR>
02,011.011c	stambhair na ca dhṛtā sā tu śāśvatī na ca sā kṣarā<BR>
02,011.011d*0119_01	divyair nānāvidhair bhāvair bhāsadbhir amitaprabhaiḥ<BR>
02,011.012a	ati candraṃ ca sūryaṃ ca śikhinaṃ ca svayaṃprabhā<BR>
02,011.012c	dīpyate nākapṛṣṭhasthā bhāsayantīva bhāskaram<BR>
02,011.013a	tasyāṃ sa bhagavān āste vidadhad devamāyayā<BR>
02,011.013c	svayam eko 'niśaṃ rājaṃl lokāṃl lokapitāmahaḥ<BR>
02,011.014a	upatiṣṭhanti cāpy enaṃ prajānāṃ patayaḥ prabhum<BR>
02,011.014c	dakṣaḥ pracetāḥ pulaho marīciḥ kaśyapas tathā<BR>
02,011.014d*0120_01	ādityāś ca tathā rājan rudrāś ca vasavo 'śvinau<BR>
02,011.015a	bhṛgur atrir vasiṣṭhaś ca gautamaś ca tathāṅgirāḥ<BR>
02,011.015b*0121_01	pulastyaś ca kratuś caiva prahrādaḥ kardamas tathā<BR>
02,011.015b*0122_01	atharvāṅgirasaś caiva vālakhilyā marīcipāḥ<BR>
02,011.015b*0123_01	ṛṣayaś ca mahābhāgāḥ pitāmaham upāsate<BR>
02,011.015c	mano 'ntarikṣaṃ vidyāś ca vāyus tejo jalaṃ mahī<BR>
02,011.016a	śabdaḥ sparśas tathā rūpaṃ raso gandhaś ca bhārata<BR>
02,011.016c	prakṛtiś ca vikāraś ca yac cānyat kāraṇaṃ bhuvaḥ<BR>
02,011.016d*0124_01	kṣamā dhṛtiḥ śuciś caiva prajñā buddhiḥ smṛtir yaśaḥ<BR>
02,011.016d*0124_02	bhāṣyāṇi tarkayuktāni dehavanti ca bhārata<BR>
02,011.016d*0125_01	agastyaś ca mahātejā mārkaṇḍeyaś ca vīryavān<BR>
02,011.016d*0125_02	jamadagnir bharadvājaḥ saṃvartaś cyavanas tathā<BR>
02,011.016d*0125_03	durvāsāś ca mahābhāga ṛṣyaśṛṅgaś ca dhārmikaḥ<BR>
02,011.016d*0125_04	sanatkumāro bhagavān yogācāryo mahātapāḥ<BR>
02,011.016d*0125_05	asito devalaś caiva jaigīṣavyaś ca tattvavit<BR>
02,011.016d*0125_06	ṛṣabho jitaśatruś ca mahāvīryas tathā maṇiḥ<BR>
02,011.016d*0125_07	āyurvedas tathāṣṭāṅgo dehavāṃs tatra bhārata<BR>
02,011.016d*0126_01	kṛṣṇadvaipāyanaś caiva saha śiṣyair mahāmuniḥ<BR>
02,011.017a	candramāḥ saha nakṣatrair ādityaś ca gabhastimān<BR>
02,011.017c	vāyavaḥ kratavaś caiva saṃkalpaḥ prāṇa eva ca<BR>
02,011.017d*0127_01	mūrtimanto mahātmāno mahāvrataparāyaṇāḥ<BR>
02,011.018a	ete cānye ca bahavaḥ svayaṃbhuvam upasthitāḥ<BR>
02,011.018c	artho dharmaś ca kāmaś ca harṣo dveṣas tapo damaḥ<BR>
02,011.019a	āyānti tasyāṃ sahitā gandharvāpsarasas tathā<BR>
02,011.019b*0128_01	kālikā surabhī devī saramā caiva gautamī<BR>
02,011.019b*0128_02	prapā kadrūś ca tā devīs tatra devāḥ samātaraḥ<BR>
02,011.019c	viṃśatiḥ sapta caivānye lokapālāś ca sarvaśaḥ<BR>
02,011.020a	śukro bṛhaspatiś caiva budho 'ṅgāraka eva ca<BR>
02,011.020c	śanaiścaraś ca rāhuś ca grahāḥ sarve tathaiva ca<BR>
02,011.021a	mantro rathaṃtaraś caiva harimān vasumān api<BR>
02,011.021c	ādityāḥ sādhirājāno nānādvaṃdvair udāhṛtāḥ<BR>
02,011.022a	maruto viśvakarmā ca vasavaś caiva bhārata<BR>
02,011.022b*0129_01	sarve ca kāmapracurāḥ sabhāyāṃ tatra nityaśaḥ<BR>
02,011.022c	tathā pitṛgaṇāḥ sarve sarvāṇi ca havīṃṣy atha<BR>
02,011.023a	ṛgvedaḥ sāmavedaś ca yajurvedaś ca pāṇḍava<BR>
02,011.023c	atharvavedaś ca tathā parvāṇi ca viśāṃ pate<BR>
02,011.024a	itihāsopavedāś ca vedāṅgāni ca sarvaśaḥ<BR>
02,011.024c	grahā yajñāś ca somaś ca daivatāni ca sarvaśaḥ<BR>
02,011.025a	sāvitrī durgataraṇī vāṇī saptavidhā tathā<BR>
02,011.025c	medhā dhṛtiḥ śrutiś caiva prajñā buddhir yaśaḥ kṣamā<BR>
02,011.026a	sāmāni stutiśastrāṇi gāthāś ca vividhās tathā<BR>
02,011.026c	bhāṣyāṇi tarkayuktāni dehavanti viśāṃ pate<BR>
02,011.026d*0130_01	nāṭakā vividhāḥ kāvyāḥ kathākhyāyikakārikāḥ<BR>
02,011.026d*0130_02	tatra tiṣṭhanti te puṇyā ye cānye gurupūjakāḥ<BR>
02,011.027a	kṣaṇā lavā muhūrtāś ca divā rātris tathaiva ca<BR>
02,011.027c	ardhamāsāś ca māsāś ca ṛtavaḥ ṣaṭ ca bhārata<BR>
02,011.028a	saṃvatsarāḥ pañcayugam ahorātrāś caturvidhāḥ<BR>
02,011.028c	kālacakraṃ ca yad divyaṃ nityam akṣayam avyayam<BR>
02,011.028d*0131_01	dharmacakraṃ tathā cāpi nityam āste yudhiṣṭhira<BR>
02,011.029a	aditir ditir danuś caiva surasā vinatā irā<BR>
02,011.029c	kālakā surabhir devī saramā cātha gautamī<BR>
02,011.029d*0132_01	prādhā kadrūś ca vai devyau devatānāṃ ca mātaraḥ<BR>
02,011.029d*0132_02	rudrāṇī śrīś ca lakṣmīś ca bhadrā ṣaṣṭhī tathāparā<BR>
02,011.029d*0132_03	pṛthivī gāṃ gatā devī hrīḥ svāhā kīrtir eva ca<BR>
02,011.029d*0132_04	surā devī śacī caiva tathā puṣṭir arundhatī<BR>
02,011.029d*0132_05	saṃvṛttir āśā niyatiḥ sṛṣṭir devī ratis tathā<BR>
02,011.029d*0132_06	etāś cānyāś ca vai devya upatasthuḥ prajāpatim<BR>
02,011.030a	ādityā vasavo rudrā marutaś cāśvināv api<BR>
02,011.030c	viśvedevāś ca sādhyāś ca pitaraś ca manojavāḥ<BR>
02,011.030d*0133_01	pitṝṇāṃ ca gaṇān viddhi saptaiva puruṣarṣabha<BR>
02,011.030d*0133_02	catvāro mūrtimanto vai trayaś cāpy aśarīriṇaḥ<BR>
02,011.030d*0133_03	vairājāś ca mahābhāgā agniṣvuāttāś ca bhārata<BR>
02,011.030d*0133_04	gārhapatyā nākacarāḥ pitaro lokaviśrutāḥ<BR>
02,011.030d*0133_05	somapā ekaśṛṅgāś ca caturvedāḥ kalās tathā<BR>
02,011.030d*0133_06	ete caturṣu varṇeṣu pūjyante pitaro nṛpa<BR>
02,011.030d*0133_07	etair āpyāyitaiḥ pūrvaṃ somaś cāpyāyyate punaḥ<BR>
02,011.030d*0133_08	ta ete pitaraḥ sarve prajāpatim upasthitāḥ<BR>
02,011.030d*0133_09	upāsate ca saṃhṛṣṭā brahmāṇam amitaujasam<BR>
02,011.031a	rākṣasāś ca piśācāś ca dānavā guhyakās tathā<BR>
02,011.031c	suparṇanāgapaśavaḥ pitāmaham upāsate<BR>
02,011.031d*0134_01	sthāvarā jaṅgamāś caiva mahābhūtās tathāpare<BR>
02,011.031d*0134_02	puraṃdaraś ca devendro varuṇo dhanado yamaḥ<BR>
02,011.031d*0134_03	mahādevaḥ sahomo 'tra sadāgacchati sarvaśaḥ<BR>
02,011.031d*0134_04	mahāsenaś ca rājendra sadopāste pitāmaham<BR>
02,011.032a	devo nārāyaṇas tasyāṃ tathā devarṣayaś ca ye<BR>
02,011.032c	ṛṣayo vālakhilyāś ca yonijāyonijās tathā<BR>
02,011.033a	yac ca kiṃ cit triloke 'smin dṛśyate sthāṇujaṅgamam<BR>
02,011.033c	sarvaṃ tasyāṃ mayā dṛṣṭaṃ tad viddhi manujādhipa<BR>
02,011.034a	aṣṭāśītisahasrāṇi yatīnām ūrdhvaretasām<BR>
02,011.034c	prajāvatāṃ ca pañcāśad ṛṣīṇām api pāṇḍava<BR>
02,011.035a	te sma tatra yathākāmaṃ dṛṣṭvā sarve divaukasaḥ<BR>
02,011.035c	praṇamya śirasā tasmai pratiyānti yathāgatam<BR>
02,011.036a	atithīn āgatān devān daityān nāgān munīṃs tathā<BR>
02,011.036c	yakṣān suparṇān kāleyān gandharvāpsarasas tathā<BR>
02,011.037a	mahābhāgān amitadhīr brahmā lokapitāmahaḥ<BR>
02,011.037c	dayāvān sarvabhūteṣu yathārhaṃ pratipadyate<BR>
02,011.038a	pratigṛhya ca viśvātmā svayaṃbhūr amitaprabhaḥ<BR>
02,011.038b*0135_01	madhureṇa sāmnā bhagavān pratigṛhṇāti nityaśaḥ<BR>
02,011.038c	sāntvamānārthasaṃbhogair yunakti manujādhipa<BR>
02,011.039a	tathā tair upayātaiś ca pratiyātaiś ca bhārata<BR>
02,011.039c	ākulā sā sabhā tāta bhavati sma sukhapradā<BR>
02,011.040a	sarvatejomayī divyā brahmarṣigaṇasevitā<BR>
02,011.040c	brāhmyā śriyā dīpyamānā śuśubhe vigataklamā<BR>
02,011.041a	sā sabhā tādṛśī dṛṣṭā sarvalokeṣu durlabhā<BR>
02,011.041c	sabheyaṃ rājaśārdūla manuṣyeṣu yathā tava<BR>
02,011.042a	etā mayā dṛṣṭapūrvāḥ sabhā deveṣu pāṇḍava<BR>
02,011.042c	taveyaṃ mānuṣe loke sarvaśreṣṭhatamā sabhā<BR>
02,011.043	yudhiṣṭhira uvāca<BR>
02,011.043a	prāyaśo rājalokas te kathito vadatāṃ vara<BR>
02,011.043c	vaivasvatasabhāyāṃ tu yathā vadasi vai prabho<BR>
02,011.044a	varuṇasya sabhāyāṃ tu nāgās te kathitā vibho<BR>
02,011.044c	daityendrāś caiva bhūyiṣṭhāḥ saritaḥ sāgarās tathā<BR>
02,011.045a	tathā dhanapater yakṣā guhyakā rākṣasās tathā<BR>
02,011.045c	gandharvāpsarasaś caiva bhagavāṃś ca vṛṣadhvajaḥ<BR>
02,011.046a	pitāmahasabhāyāṃ tu kathitās te maharṣayaḥ<BR>
02,011.046c	sarvadevanikāyāś ca sarvaśāstrāṇi caiva hi<BR>
02,011.047a	śatakratusabhāyāṃ tu devāḥ saṃkīrtitā mune<BR>
02,011.047c	uddeśataś ca gandharvā vividhāś ca maharṣayaḥ<BR>
02,011.048a	eka eva tu rājarṣir hariścandro mahāmune<BR>
02,011.048c	kathitas te sabhānityo devendrasya mahātmanaḥ<BR>
02,011.048d*0136_01	kena karmavipākena hariścandro dvijarṣabha<BR>
02,011.048d*0136_02	teṣu rājasahasreṣu prabhayāpy atirocate<BR>
02,011.049a	kiṃ karma tenācaritaṃ tapo vā niyatavratam<BR>
02,011.049b*0137_01	kiṃ cid dattaṃ hutaṃ tena iṣṭaṃ vāpi mahāmune<BR>
02,011.049c	yenāsau saha śakreṇa spardhate sma mahāyaśāḥ<BR>
02,011.050a	pitṛlokagataś cāpi tvayā vipra pitā mama<BR>
02,011.050c	dṛṣṭaḥ pāṇḍur mahābhāgaḥ kathaṃ cāsi samāgataḥ<BR>
02,011.051a	kim uktavāṃś ca bhagavann etad icchāmi veditum<BR>
02,011.051b*0138_01	anāgatam atikrāntaṃ tat sarvaṃ tvayi niṣṭhitam<BR>
02,011.051c	tvattaḥ śrotum ahaṃ sarvaṃ paraṃ kautūhalaṃ hi me<BR>
02,011.052	nārada uvāca<BR>
02,011.052a	yan māṃ pṛcchasi rājendra hariścandraṃ prati prabho<BR>
02,011.052c	tat te 'haṃ saṃpravakṣyāmi māhātmyaṃ tasya dhīmataḥ<BR>
02,011.052d*0139_01	ikṣvākūṇāṃ kule jātas triśaṅkur nāma pārthivaḥ<BR>
02,011.052d*0139_02	ayodhyādhipatir vīro viśvāmitreṇa saṃsthitaḥ<BR>
02,011.052d*0139_03	tasya satyavatī nāma patnī kekayavaṃśajā<BR>
02,011.052d*0139_04	tasyāṃ garbhaḥ samabhavad dharmeṇa kurunandana<BR>
02,011.052d*0139_05	sā ca kāle mahābhāgā janmamāsaṃ praviśya vai<BR>
02,011.052d*0139_06	kumāraṃ janayām āsa hariścandram akalmaṣam<BR>
02,011.052d*0139_07	sa vai rājā hariścandras traiśaṅkava iti smṛtaḥ<BR>
02,011.053a	sa rājā balavān āsīt samrāṭ sarvamahīkṣitām<BR>
02,011.053c	tasya sarve mahīpālāḥ śāsanāvanatāḥ sthitāḥ<BR>
02,011.054a	tenaikaṃ ratham āsthāya jaitraṃ hemavibhūṣitam<BR>
02,011.054c	śastrapratāpena jitā dvīpāḥ sapta nareśvara<BR>
02,011.055a	sa vijitya mahīṃ sarvāṃ saśailavanakānanām<BR>
02,011.055c	ājahāra mahārāja rājasūyaṃ mahākratum<BR>
02,011.056a	tasya sarve mahīpālā dhanāny ājahrur ājñayā<BR>
02,011.056c	dvijānāṃ pariveṣṭāras tasmin yajñe ca te 'bhavan<BR>
02,011.057a	prādāc ca draviṇaṃ prītyā yājakānāṃ nareśvaraḥ<BR>
02,011.057c	yathoktaṃ tatra tais tasmiṃs tataḥ pañcaguṇādhikam<BR>
02,011.058a	atarpayac ca vividhair vasubhir brāhmaṇāṃs tathā<BR>
02,011.058c	prāsarpakāle saṃprāpte nānādigbhyaḥ samāgatān<BR>
02,011.059a	bhakṣyair bhojyaiś ca vividhair yathākāmapuraskṛtaiḥ<BR>
02,011.059c	ratnaughatarpitais tuṣṭair dvijaiś ca samudāhṛtam<BR>
02,011.059e	tejasvī ca yaśasvī ca nṛpebhyo 'bhyadhiko 'bhavat<BR>
02,011.060a	etasmāt kāraṇāt pārtha hariścandro virājate<BR>
02,011.060c	tebhyo rājasahasrebhyas tad viddhi bharatarṣabha<BR>
02,011.061a	samāpya ca hariścandro mahāyajñaṃ pratāpavān<BR>
02,011.061c	abhiṣiktaḥ sa śuśubhe sāmrājyena narādhipa<BR>
02,011.061d*0140_01	rājasūye 'bhiṣiktas tu samāptavaradakṣiṇe<BR>
02,011.062a	ye cānye 'pi mahīpālā rājasūyaṃ mahākratum<BR>
02,011.062c	yajante te mahendreṇa modante saha bhārata<BR>
02,011.063a	ye cāpi nidhanaṃ prāptāḥ saṃgrāmeṣv apalāyinaḥ<BR>
02,011.063c	te tatsadaḥ samāsādya modante bharatarṣabha<BR>
02,011.064a	tapasā ye ca tīvreṇa tyajantīha kalevaram<BR>
02,011.064c	te 'pi tat sthānam āsādya śrīmanto bhānti nityaśaḥ<BR>
02,011.065a	pitā ca tvāha kaunteya pāṇḍuḥ kauravanandanaḥ<BR>
02,011.065c	hariścandre śriyaṃ dṛṣṭvā nṛpatau jātavismayaḥ<BR>
02,011.065d*0141_01	vijñāya mānuṣaṃ lokam āyāntaṃ māṃ narādhipa<BR>
02,011.065d*0141_02	provāca praṇato bhūtvā vadethās tvaṃ yudhiṣṭhiram<BR>
02,011.066a	samartho 'si mahīṃ jetuṃ bhrātaras te vaśe sthitāḥ<BR>
02,011.066c	rājasūyaṃ kratuśreṣṭham āharasveti bhārata<BR>
02,011.066d*0142_01	tvayīṣṭavati putre 'haṃ hariścandravad āśu vai<BR>
02,011.066d*0142_02	modiṣye bahulāḥ śaśvat samāḥ śakrasya saṃsadi<BR>
02,011.066d*0142_03	evaṃ bhavatu vakṣye 'haṃ tava putraṃ narādhipam<BR>
02,011.066d*0142_04	bhūrlokaṃ yadi gaccheyam iti pāṇḍum athābruvam<BR>
02,011.067a	tasya tvaṃ puruṣavyāghra saṃkalpaṃ kuru pāṇḍava<BR>
02,011.067b*0143_01	gantāras te mahendrasya pūrve sarve pitāmahāḥ<BR>
02,011.067b*0143_02	salokatāṃ surendrasya trailokyādhipater nṛpa<BR>
02,011.067c	gantāras te mahendrasya pūrvaiḥ saha salokatām<BR>
02,011.068a	bahuvighnaś ca nṛpate kratur eṣa smṛto mahān<BR>
02,011.068c	chidrāṇy atra hi vāñchanti yajñaghnā brahmarākṣasāḥ<BR>
02,011.069a	yuddhaṃ ca pṛṣṭhagamanaṃ pṛthivīkṣayakārakam<BR>
02,011.069c	kiṃ cid eva nimittaṃ ca bhavaty atra kṣayāvaham<BR>
02,011.069d*0144_01	etat te sarvam ākhyātaṃ kiṃ bhūyaḥ karavāṇi te<BR>
02,011.070a	etat saṃcintya rājendra yat kṣamaṃ tat samācara<BR>
02,011.070c	apramattotthito nityaṃ cāturvarṇyasya rakṣaṇe<BR>
02,011.070e	bhava edhasva modasva dānais tarpaya ca dvijān<BR>
02,011.071a	etat te vistareṇoktaṃ yan māṃ tvaṃ paripṛcchasi<BR>
02,011.071c	āpṛcche tvāṃ gamiṣyāmi dāśārhanagarīṃ prati<BR>
02,011.072	vaiśaṃpāyana uvāca<BR>
02,011.072a	evam ākhyāya pārthebhyo nārado janamejaya<BR>
02,011.072c	jagāma tair vṛto rājann ṛṣibhir yaiḥ samāgataḥ<BR>
02,011.073a	gate tu nārade pārtho bhrātṛbhiḥ saha kaurava<BR>
02,011.073c	rājasūyaṃ kratuśreṣṭhaṃ cintayām āsa bhārata<BR>
02,012.001	vaiśaṃpāyana uvāca<BR>
02,012.001a	ṛṣes tad vacanaṃ śrutvā niśaśvāsa yudhiṣṭhiraḥ<BR>
02,012.001c	cintayan rājasūyāptiṃ na lebhe śarma bhārata<BR>
02,012.002a	rājarṣīṇāṃ hi taṃ śrutvā mahimānaṃ mahātmanām<BR>
02,012.002c	yajvanāṃ karmabhiḥ puṇyair lokaprāptiṃ samīkṣya ca<BR>
02,012.003a	hariścandraṃ ca rājarṣiṃ rocamānaṃ viśeṣataḥ<BR>
02,012.003c	yajvānaṃ yajñam āhartuṃ rājasūyam iyeṣa saḥ<BR>
02,012.004a	yudhiṣṭhiras tataḥ sarvān arcayitvā sabhāsadaḥ<BR>
02,012.004c	pratyarcitaś ca taiḥ sarvair yajñāyaiva mano dadhe<BR>
02,012.005a	sa rājasūyaṃ rājendra kurūṇām ṛṣabhaḥ kratum<BR>
02,012.005c	āhartuṃ pravaṇaṃ cakre manaḥ saṃcintya so 'sakṛt<BR>
02,012.006a	bhūyaś cādbhutavīryaujā dharmam evānupālayan<BR>
02,012.006c	kiṃ hitaṃ sarvalokānāṃ bhaved iti mano dadhe<BR>
02,012.007a	anugṛhṇan prajāḥ sarvāḥ sarvadharmavidāṃ varaḥ<BR>
02,012.007c	aviśeṣeṇa sarveṣāṃ hitaṃ cakre yudhiṣṭhiraḥ<BR>
02,012.007d*0145_01	sarveṣāṃ dīyatāṃ deyaṃ muṣṇan kopamadāv ubhau<BR>
02,012.007d*0145_02	sādhu dharmeti dharmeti nānyac chrūyeta bhāṣitam<BR>
02,012.008a	evaṃ gate tatas tasmin pitarīvāśvasañ janāḥ<BR>
02,012.008c	na tasya vidyate dveṣṭā tato 'syājātaśatrutā<BR>
02,012.008d@004_0001	parigrahān narendrasya bhīmasya paripālanāt<BR>
02,012.008d@004_0002	śatrūṇāṃ kṣapaṇāc caiva bībhatsoḥ savyasācinaḥ<BR>
02,012.008d@004_0003	dhīmataḥ sahadevasya dharmāṇām anuśāsanāt<BR>
02,012.008d@004_0004	avigrahā vītabhayāḥ svakarmaniratāḥ sadā<BR>
02,012.008d@004_0005	nikāmavarṣāḥ sphītāś ca āsañ janapadās tathā<BR>
02,012.008d@004_0006	vārdhuṣī yajñasattvāni gorakṣaṃ karṣaṇaṃ vaṇik<BR>
02,012.008d@004_0007	viśeṣāt sarvam evaitat saṃjajñe rājakarmaṇā<BR>
02,012.008d@004_0008	anukarṣaṃ ca niṣkarṣaṃ vyādhipāvakamūrchanam<BR>
02,012.008d@004_0009	sarvam eva na tatrāsīd dharmanitye yudhiṣṭhire<BR>
02,012.008d@004_0010	dasyubhyo vañcakebhyaś ca rājñaḥ prati parasparam<BR>
02,012.008d@004_0011	rājavallabhataś caiva nāśrūyata mṛṣākṛtam<BR>
02,012.008d@004_0012	priyaṃ kartum upasthātuṃ balikarma svakarmajam<BR>
02,012.008d@004_0013	abhihartuṃ nṛpāḥ ṣaṭsu pṛthak jātyaiś ca naigamaiḥ<BR>
02,012.008d@004_0014	vavṛdhe viṣayas tatra dharmanitye yudhiṣṭhire<BR>
02,012.008d@004_0015	kāmato 'py upayuñjānai rājasair lobhajair janaiḥ<BR>
02,012.008d@004_0016	sarvavyāpī sarvaguṇī sarvasāhaḥ sa sarvarāṭ<BR>
02,012.008d@004_0017	yasminn adhikṛtaḥ samrāḍ bhrājamāno mahāyaśāḥ<BR>
02,012.008d@004_0018	yatra rājan daśa diśaḥ pitṛto mātṛtas tathā<BR>
02,012.008d@004_0019	anuraktāḥ prajā āsann āgopālā dvijātayaḥ<BR>
02,012.009a	sa mantriṇaḥ samānāyya bhrātṝṃś ca vadatāṃ varaḥ<BR>
02,012.009c	rājasūyaṃ prati tadā punaḥ punar apṛcchata<BR>
02,012.010a	te pṛcchyamānāḥ sahitā vaco 'rthyaṃ mantriṇas tadā<BR>
02,012.010c	yudhiṣṭhiraṃ mahāprājñaṃ yiyakṣum idam abruvan<BR>
02,012.011a	yenābhiṣikto nṛpatir vāruṇaṃ guṇam ṛcchati<BR>
02,012.011c	tena rājāpi san kṛtsnaṃ samrāḍguṇam abhīpsati<BR>
02,012.012a	tasya samrāḍguṇārhasya bhavataḥ kurunandana<BR>
02,012.012c	rājasūyasya samayaṃ manyante suhṛdas tava<BR>
02,012.013a	tasya yajñasya samayaḥ svādhīnaḥ kṣatrasaṃpadā<BR>
02,012.013c	sāmnā ṣaḍ agnayo yasmiṃś cīyante saṃśitavrataiḥ<BR>
02,012.014a	darvīhomān upādāya sarvān yaḥ prāpnute kratūn<BR>
02,012.014c	abhiṣekaṃ ca yajñānte sarvajit tena cocyate<BR>
02,012.015a	samartho 'si mahābāho sarve te vaśagā vayam<BR>
02,012.015b*0146_01	acirāt tvaṃ mahārāja rājasūyam avāpsyasi<BR>
02,012.015c	avicārya mahārāja rājasūye manaḥ kuru<BR>
02,012.016a	ity evaṃ suhṛdaḥ sarve pṛthak ca saha cābruvan<BR>
02,012.016c	sa dharmyaṃ pāṇḍavas teṣāṃ vacaḥ śrutvā viśāṃ pate<BR>
02,012.016e	dhṛṣṭam iṣṭaṃ variṣṭhaṃ ca jagrāha manasārihā<BR>
02,012.017a	śrutvā suhṛdvacas tac ca jānaṃś cāpy ātmanaḥ kṣamam<BR>
02,012.017b*0147_01	vaiśaṃpāyanaḥ<BR>
02,012.017b*0147_01	saṃpraśastaḥ kṣamārambhaḥ parīkṣām upacakrame<BR>
02,012.017b*0147_02	caturbhir bhīmasenādyair bhrātṛbhiḥ sahitair hitam<BR>
02,012.017b*0147_03	evam uktas tadā pārtho dharma eva mano dadhe<BR>
02,012.017b*0147_04	sa rājasūyaṃ rājendraḥ kurūṇām ṛṣabhaḥ kratum<BR>
02,012.017b*0147_05	jagāma manasā sadya āhariṣyan yudhiṣṭhiraḥ<BR>
02,012.017b*0147_06	bhūyas tv adbhutavīryaujā dharmam evānupālayan<BR>
02,012.017c	punaḥ punar mano dadhre rājasūyāya bhārata<BR>
02,012.018a	sa bhrātṛbhiḥ punar dhīmān ṛtvigbhiś ca mahātmabhiḥ<BR>
02,012.018b*0148_01	mantribhiś cāpi sahito dharmarājo yudhiṣṭhiraḥ<BR>
02,012.018c	dhaumyadvaipāyanādyaiś ca mantrayām āsa mantribhiḥ<BR>
02,012.018d*0149_01	bhīmārjunayamaiḥ sārdhaṃ pārṣatena ca dhīmatā<BR>
02,012.018d*0150_01	virāṭadrupadābhyāṃ ca sātyakena ca dhīmatā<BR>
02,012.018d*0150_02	yudhāmanyūttamaujobhyāṃ saubhadreṇa ca dhīmatā<BR>
02,012.018d*0150_03	draupadeyaiḥ paraṃ śūrair mantrayām āsa saṃvṛtaḥ<BR>
02,012.019	yudhiṣṭhira uvāca<BR>
02,012.019a	iyaṃ yā rājasūyasya samrāḍarhasya sukratoḥ<BR>
02,012.019c	śraddadhānasya vadataḥ spṛhā me sā kathaṃ bhavet<BR>
02,012.020	vaiśaṃpāyana uvāca<BR>
02,012.020a	evam uktās tu te tena rājñā rājīvalocana<BR>
02,012.020c	idam ūcur vacaḥ kāle dharmātmānaṃ yudhiṣṭhiram<BR>
02,012.020e	arhas tvam asi dharmajña rājasūyaṃ mahākratum<BR>
02,012.021a	athaivam ukte nṛpatāv ṛtvigbhir ṛṣibhis tathā<BR>
02,012.021c	mantriṇo bhrātaraś cāsya tad vacaḥ pratyapūjayan<BR>
02,012.022a	sa tu rājā mahāprājñaḥ punar evātmanātmavān<BR>
02,012.022c	bhūyo vimamṛśe pārtho lokānāṃ hitakāmyayā<BR>
02,012.023a	sāmarthyayogaṃ saṃprekṣya deśakālau vyayāgamau<BR>
02,012.023c	vimṛśya samyak ca dhiyā kurvan prājño na sīdati<BR>
02,012.023d*0151_01	sarvais tair niścitamatiḥ kāla ity eva bhārata<BR>
02,012.024a	na hi yajñasamārambhaḥ kevalātmavipattaye<BR>
02,012.024c	bhavatīti samājñāya yatnataḥ kāryam udvahan<BR>
02,012.025a	sa niścayārthaṃ kāryasya kṛṣṇam eva janārdanam<BR>
02,012.025c	sarvalokāt paraṃ matvā jagāma manasā harim<BR>
02,012.026a	aprameyaṃ mahābāhuṃ kāmāj jātam ajaṃ nṛṣu<BR>
02,012.026c	pāṇḍavas tarkayām āsa karmabhir devasaṃmitaiḥ<BR>
02,012.027a	nāsya kiṃ cid avijñātaṃ nāsya kiṃ cid akarmajam<BR>
02,012.027c	na sa kiṃ cin na viṣahed iti kṛṣṇam amanyata<BR>
02,012.028a	sa tu tāṃ naiṣṭhikīṃ buddhiṃ kṛtvā pārtho yudhiṣṭhiraḥ<BR>
02,012.028c	guruvad bhūtagurave prāhiṇod dūtam añjasā<BR>
02,012.029a	śīghragena rathenāśu sa dūtaḥ prāpya yādavān<BR>
02,012.029c	dvārakāvāsinaṃ kṛṣṇaṃ dvāravatyāṃ samāsadat<BR>
02,012.029d*0152_01	dūtaḥ<BR>
02,012.029d*0152_01	sa prahvaḥ prāñjalir bhūtvā vijñāpayata mādhavam<BR>
02,012.029d*0152_02	dharmarājo hṛṣīkeśa dhaumyavyāsādibhiḥ saha<BR>
02,012.029d*0152_03	pāñcālamātsyasahitair bhrātṛbhiś caiva sarvaśaḥ<BR>
02,012.029d*0152_04	tvaddarśanaṃ mahābāho kāṅkṣate sa yudhiṣṭhiraḥ<BR>
02,012.029d*0152_05	indrasenavacaḥ śrutvā yādavapravaro balī<BR>
02,012.030a	darśanākāṅkṣiṇaṃ pārthaṃ darśanākāṅkṣayācyutaḥ<BR>
02,012.030b*0153_01	āmantrya vasudevaṃ ca baladevaṃ ca mādhavaḥ<BR>
02,012.030c	indrasenena sahita indraprasthaṃ yayau tadā<BR>
02,012.031a	vyatītya vividhān deśāṃs tvarāvān kṣipravāhanaḥ<BR>
02,012.031c	indraprasthagataṃ pārtham abhyagacchaj janārdanaḥ<BR>
02,012.032a	sa gṛhe bhrātṛvad bhrātrā dharmarājena pūjitaḥ<BR>
02,012.032c	bhīmena ca tato 'paśyat svasāraṃ prītimān pituḥ<BR>
02,012.033a	prītaḥ priyeṇa suhṛdā reme sa sahitas tadā<BR>
02,012.033c	arjunena yamābhyāṃ ca guruvat paryupasthitaḥ<BR>
02,012.034a	taṃ viśrāntaṃ śubhe deśe kṣaṇinaṃ kalyam acyutam<BR>
02,012.034c	dharmarājaḥ samāgamya jñāpayat svaṃ prayojanam<BR>
02,012.035	yudhiṣṭhira uvāca<BR>
02,012.035a	prārthito rājasūyo me na cāsau kevalepsayā<BR>
02,012.035c	prāpyate yena tat te ha viditaṃ kṛṣṇa sarvaśaḥ<BR>
02,012.036a	yasmin sarvaṃ saṃbhavati yaś ca sarvatra pūjyate<BR>
02,012.036c	yaś ca sarveśvaro rājā rājasūyaṃ sa vindati<BR>
02,012.037a	taṃ rājasūyaṃ suhṛdaḥ kāryam āhuḥ sametya me<BR>
02,012.037c	tatra me niścitatamaṃ tava kṛṣṇa girā bhavet<BR>
02,012.038a	ke cid dhi sauhṛdād eva doṣaṃ na paricakṣate<BR>
02,012.038c	arthahetos tathaivānye priyam eva vadanty uta<BR>
02,012.039a	priyam eva parīpsante ke cid ātmani yad dhitam<BR>
02,012.039c	evaṃprāyāś ca dṛśyante janavādāḥ prayojane<BR>
02,012.040a	tvaṃ tu hetūn atītyaitān kāmakrodhau vyatītya ca<BR>
02,012.040c	paramaṃ naḥ kṣamaṃ loke yathāvad vaktum arhasi<BR>
02,013.001	śrīkṛṣṇa uvāca<BR>
02,013.001a	sarvair guṇair mahārāja rājasūyaṃ tvam arhasi<BR>
02,013.001c	jānatas tv eva te sarvaṃ kiṃ cid vakṣyāmi bhārata<BR>
02,013.002a	jāmadagnyena rāmeṇa kṣatraṃ yad avaśeṣitam<BR>
02,013.002c	tasmād avarajaṃ loke yad idaṃ kṣatrasaṃjñitam<BR>
02,013.003a	kṛto 'yaṃ kulasaṃkalpaḥ kṣatriyair vasudhādhipa<BR>
02,013.003c	nideśavāgbhis tat te ha viditaṃ bharatarṣabha<BR>
02,013.004a	ailasyekṣvākuvaṃśasya prakṛtiṃ paricakṣate<BR>
02,013.004c	rājānaḥ śreṇibaddhāś ca tato 'nye kṣatriyā bhuvi<BR>
02,013.005a	ailavaṃśyās tu ye rājaṃs tathaivekṣvākavo nṛpāḥ<BR>
02,013.005c	tāni caikaśataṃ viddhi kulāni bharatarṣabha<BR>
02,013.006a	yayātes tv eva bhojānāṃ vistaro 'tiguṇo mahān<BR>
02,013.006c	bhajate ca mahārāja vistaraḥ sa caturdiśam<BR>
02,013.007a	teṣāṃ tathaiva tāṃ lakṣmīṃ sarvakṣatram upāsate<BR>
02,013.007b*0154_01	idānīm eva vai rājañ jarāsaṃdho mahīpatiḥ<BR>
02,013.007b*0154_02	abhibhūya śriyaṃ teṣāṃ kulānām abhiṣecitaḥ<BR>
02,013.007b*0154_03	sthito mūrdhni narendrāṇām ojasākramya sarvaśaḥ<BR>
02,013.007c	so 'vanīṃ madhyamāṃ bhuktvā mithobhedeṣv amanyata<BR>
02,013.008a	caturyus tv aparo rājā yasminn ekaśato 'bhavat<BR>
02,013.008c	sa sāmrājyaṃ jarāsaṃdhaḥ prāpto bhavati yonitaḥ<BR>
02,013.009a	taṃ sa rājā mahāprājña saṃśritya kila sarvaśaḥ<BR>
02,013.009c	rājan senāpatir jātaḥ śiśupālaḥ pratāpavān<BR>
02,013.010a	tam eva ca mahārāja śiṣyavat samupasthitaḥ<BR>
02,013.010c	vakraḥ karūṣādhipatir māyāyodhī mahābalaḥ<BR>
02,013.011a	aparau ca mahāvīryau mahātmānau samāśritau<BR>
02,013.011c	jarāsaṃdhaṃ mahāvīryaṃ tau haṃsaḍibhakāv ubhau<BR>
02,013.012a	dantavakraḥ karūṣaś ca kalabho meghavāhanaḥ<BR>
02,013.012c	mūrdhnā divyaṃ maṇiṃ bibhrad yaṃ taṃ bhūtamaṇiṃ viduḥ<BR>
02,013.013a	muraṃ ca narakaṃ caiva śāsti yo yavanādhipau<BR>
02,013.013c	aparyantabalo rājā pratīcyāṃ varuṇo yathā<BR>
02,013.014a	bhagadatto mahārāja vṛddhas tava pituḥ sakhā<BR>
02,013.014c	sa vācā praṇatas tasya karmaṇā caiva bhārata<BR>
02,013.015a	snehabaddhas tu pitṛvan manasā bhaktimāṃs tvayi<BR>
02,013.015c	pratīcyāṃ dakṣiṇaṃ cāntaṃ pṛthivyāḥ pāti yo nṛpaḥ<BR>
02,013.015d*0155_01	te cāpi praṇatās tasya mahātmāno bhayārditāḥ<BR>
02,013.016a	mātulo bhavataḥ śūraḥ purujit kuntivardhanaḥ<BR>
02,013.016c	sa te saṃnatimān ekaḥ snehataḥ śatrutāpanaḥ<BR>
02,013.017a	jarāsaṃdhaṃ gatas tv evaṃ purā yo na mayā hataḥ<BR>
02,013.017c	puruṣottamavijñāto yo 'sau cediṣu durmatiḥ<BR>
02,013.018a	ātmānaṃ pratijānāti loke 'smin puruṣottamam<BR>
02,013.018c	ādatte satataṃ mohād yaḥ sa cihnaṃ ca māmakam<BR>
02,013.019a	vaṅgapuṇḍrakirāteṣu rājā balasamanvitaḥ<BR>
02,013.019c	pauṇḍrako vāsudeveti yo 'sau lokeṣu viśrutaḥ<BR>
02,013.020a	caturyuḥ sa mahārāja bhoja indrasakho balī<BR>
02,013.020c	vidyābalād yo vyajayat pāṇḍyakrathakakaiśikān<BR>
02,013.021a	bhrātā yasyāhṛtiḥ śūro jāmadagnyasamo yudhi<BR>
02,013.021c	sa bhakto māgadhaṃ rājā bhīṣmakaḥ paravīrahā<BR>
02,013.022a	priyāṇy ācarataḥ prahvān sadā saṃbandhinaḥ sataḥ<BR>
02,013.022c	bhajato na bhajaty asmān apriyeṣu vyavasthitaḥ<BR>
02,013.023a	na kulaṃ na balaṃ rājann abhijānaṃs tathātmanaḥ<BR>
02,013.023c	paśyamāno yaśo dīptaṃ jarāsaṃdham upāśritaḥ<BR>
02,013.024a	udīcyabhojāś ca tathā kulāny aṣṭādaśābhibho<BR>
02,013.024c	jarāsaṃdhabhayād eva pratīcīṃ diśam āśritāḥ<BR>
02,013.025a	śūrasenā bhadrakārā bodhāḥ śālvāḥ paṭaccarāḥ<BR>
02,013.025c	sustharāś ca sukuṭṭāś ca kuṇindāḥ kuntibhiḥ saha<BR>
02,013.026a	śālveyānāṃ ca rājānaḥ sodaryānucaraiḥ saha<BR>
02,013.026c	dakṣiṇā ye ca pāñcālāḥ pūrvāḥ kuntiṣu kośalāḥ<BR>
02,013.027a	tathottarāṃ diśaṃ cāpi parityajya bhayārditāḥ<BR>
02,013.027c	matsyāḥ saṃnyastapādāś ca dakṣiṇāṃ diśam āśritāḥ<BR>
02,013.028a	tathaiva sarvapāñcālā jarāsaṃdhabhayārditāḥ<BR>
02,013.028c	svarāṣṭraṃ saṃparityajya vidrutāḥ sarvatodiśam<BR>
02,013.028d*0156_01	agrato hy asya pāñcālās tatrānīke mahātmanaḥ<BR>
02,013.028d*0156_02	anirgate sārabale māgadhebhyo girivrajāt<BR>
02,013.029a	kasya cit tv atha kālasya kaṃso nirmathya bāndhavān<BR>
02,013.029c	bārhadrathasute devyāv upāgacchad vṛthāmatiḥ<BR>
02,013.030a	astiḥ prāptiś ca nāmnā te sahadevānuje 'bale<BR>
02,013.030c	balena tena sa jñātīn abhibhūya vṛthāmatiḥ<BR>
02,013.031a	śraiṣṭhyaṃ prāptaḥ sa tasyāsīd atīvāpanayo mahān<BR>
02,013.031c	bhojarājanyavṛddhais tu pīḍyamānair durātmanā<BR>
02,013.032a	jñātitrāṇam abhīpsadbhir asmatsaṃbhāvanā kṛtā<BR>
02,013.032c	dattvākrūrāya sutanuṃ tām āhukasutāṃ tadā<BR>
02,013.033a	saṃkarṣaṇadvitīyena jñātikāryaṃ mayā kṛtam<BR>
02,013.033c	hatau kaṃsasunāmānau mayā rāmeṇa cāpy uta<BR>
02,013.033d*0157_01	hatvā kaṃsaṃ tathaivājau jarāsaṃdhasya bibhyatā<BR>
02,013.033d*0157_02	mayā rāmeṇa cānyatra jñātayaḥ paripālitāḥ<BR>
02,013.034a	bhaye tu samupakrānte jarāsaṃdhe samudyate<BR>
02,013.034c	mantro 'yaṃ mantrito rājan kulair aṣṭādaśāvaraiḥ<BR>
02,013.035a	anāramanto nighnanto mahāstraiḥ śataghātibhiḥ<BR>
02,013.035c	na hanyāma vayaṃ tasya tribhir varṣaśatair balam<BR>
02,013.036a	tasya hy amarasaṃkāśau balena balināṃ varau<BR>
02,013.036c	nāmabhyāṃ haṃsaḍibhakāv ity āstāṃ yodhasattamau<BR>
02,013.037a	tāv ubhau sahitau vīrau jarāsaṃdhaś ca vīryavān<BR>
02,013.037c	trayas trayāṇāṃ lokānāṃ paryāptā iti me matiḥ<BR>
02,013.038a	na hi kevalam asmākaṃ yāvanto 'nye ca pārthivāḥ<BR>
02,013.038c	tathaiva teṣām āsīc ca buddhir buddhimatāṃ vara<BR>
02,013.038d*0158_01	aṣṭādaśa mayā tasya saṃgrāmā romaharṣaṇaḥ<BR>
02,013.038d*0158_02	dattā na ca hato rājañ jarāsaṃdho mahābalaḥ<BR>
02,013.039a	atha haṃsa iti khyātaḥ kaś cid āsīn mahān nṛpaḥ<BR>
02,013.039c	sa cānyaiḥ sahito rājan saṃgrāme 'ṣṭādaśāvaraiḥ<BR>
02,013.040a	hato haṃsa iti proktam atha kenāpi bhārata<BR>
02,013.040c	tac chrutvā ḍibhako rājan yamunāmbhasy amajjata<BR>
02,013.041a	vinā haṃsena loke 'smin nāhaṃ jīvitum utsahe<BR>
02,013.041c	ity etāṃ matim āsthāya ḍibhako nidhanaṃ gataḥ<BR>
02,013.042a	tathā tu ḍibhakaṃ śrutvā haṃsaḥ parapuraṃjayaḥ<BR>
02,013.042c	prapede yamunām eva so 'pi tasyāṃ nyamajjata<BR>
02,013.043a	tau sa rājā jarāsaṃdhaḥ śrutvāpsu nidhanaṃ gatau<BR>
02,013.043c	svapuraṃ śūrasenānāṃ prayayau bharatarṣabha<BR>
02,013.044a	tato vayam amitraghna tasmin pratigate nṛpe<BR>
02,013.044c	punar ānanditāḥ sarve mathurāyāṃ vasāmahe<BR>
02,013.045a	yadā tv abhyetya pitaraṃ sā vai rājīvalocanā<BR>
02,013.045c	kaṃsabhāryā jarāsaṃdhaṃ duhitā māgadhaṃ nṛpam<BR>
02,013.046a	codayaty eva rājendra pativyasanaduḥkhitā<BR>
02,013.046c	patighnaṃ me jahīty evaṃ punaḥ punar ariṃdama<BR>
02,013.047a	tato vayaṃ mahārāja taṃ mantraṃ pūrvamantritam<BR>
02,013.047c	saṃsmaranto vimanaso vyapayātā narādhipa<BR>
02,013.048a	pṛthaktvena drutā rājan saṃkṣipya mahatīṃ śriyam<BR>
02,013.048c	prapatāmo bhayāt tasya sadhanajñātibāndhavāḥ<BR>
02,013.049a	iti saṃcintya sarve sma pratīcīṃ diśam āśritāḥ<BR>
02,013.049c	kuśasthalīṃ purīṃ ramyāṃ raivatenopaśobhitām<BR>
02,013.050a	punar niveśanaṃ tasyāṃ kṛtavanto vayaṃ nṛpa<BR>
02,013.050c	tathaiva durgasaṃskāraṃ devair api durāsadam<BR>
02,013.051a	striyo 'pi yasyāṃ yudhyeyuḥ kiṃ punar vṛṣṇipuṃgavāḥ<BR>
02,013.051c	tasyāṃ vayam amitraghna nivasāmo 'kutobhayāḥ<BR>
02,013.052a	ālokya girimukhyaṃ taṃ mādhavītīrtham eva ca<BR>
02,013.052c	mādhavāḥ kuruśārdūla parāṃ mudam avāpnuvan<BR>
02,013.053a	evaṃ vayaṃ jarāsaṃdhād āditaḥ kṛtakilbiṣāḥ<BR>
02,013.053c	sāmarthyavantaḥ saṃbandhād bhavantaṃ samupāśritāḥ<BR>
02,013.054a	triyojanāyataṃ sadma triskandhaṃ yojanād adhi<BR>
02,013.054c	yojanānte śatadvāraṃ vikramakramatoraṇam<BR>
02,013.054e	aṣṭādaśāvarair naddhaṃ kṣatriyair yuddhadurmadaiḥ<BR>
02,013.055a	aṣṭādaśa sahasrāṇi vrātānāṃ santi naḥ kule<BR>
02,013.055c	āhukasya śataṃ putrā ekaikas triśatāvaraḥ<BR>
02,013.056a	cārudeṣṇaḥ saha bhrātrā cakradevo 'tha sātyakiḥ<BR>
02,013.056c	ahaṃ ca rauhiṇeyaś ca sāmbaḥ śaurisamo yudhi<BR>
02,013.057a	evam ete rathāḥ sapta rājann anyān nibodha me<BR>
02,013.057c	kṛtavarmā anādhṛṣṭiḥ samīkaḥ samitiṃjayaḥ<BR>
02,013.058a	kahvaḥ śaṅkur nidāntaś ca saptaivaite mahārathāḥ<BR>
02,013.058b*0159_01	pradyumnaś cāniruddhaś ca bhānur akrūrasāraṇau<BR>
02,013.058b*0159_02	niśaṭhaś ca gadaś caiva sapta caite mahārathāḥ<BR>
02,013.058b*0159_03	vitadrur jhallibabhrū ca uddhavo 'tha viḍūrathaḥ<BR>
02,013.058b*0159_04	vasudevograsenau ca saptaite mantripuṃgavāḥ<BR>
02,013.058b*0159_05	prasenajic ca yamalo rājarājaguṇānvitaḥ<BR>
02,013.058b*0159_06	syamantako maṇir yasya rukmaṃ nisravate bahu<BR>
02,013.058c	putrau cāndhakabhojasya vṛddho rājā ca te daśa<BR>
02,013.059a	lokasaṃhananā vīrā vīryavanto mahābalāḥ<BR>
02,013.059c	smaranto madhyamaṃ deśaṃ vṛṣṇimadhye gatavyathāḥ<BR>
02,013.059d*0160_00	śrībhagavān<BR>
02,013.059d*0160_01	pāṇḍavaiś cāpi satataṃ nāthavanto vayaṃ nṛpa<BR>
02,013.060a	sa tvaṃ samrāḍguṇair yuktaḥ sadā bharatasattama<BR>
02,013.060c	kṣatre samrājam ātmānaṃ kartum arhasi bhārata<BR>
02,013.060d*0161_01	duryodhanaṃ śāṃtanavaṃ droṇaṃ droṇāyaniṃ kṛpam<BR>
02,013.060d*0161_02	karṇaṃ ca śiśupālaṃ ca rukmiṇaṃ ca dhanurdharam<BR>
02,013.060d*0161_03	ekalavyaṃ drumaṃ śvetaṃ śalyaṃ śakunim eva ca<BR>
02,013.060d*0161_04	etān ajitvā saṃgrāme kathaṃ śaknoṣi taṃ kratum<BR>
02,013.060d*0161_05	athaite gauraveṇaiva na yotsyanti narādhipāḥ<BR>
02,013.060d*0161_06	ekas tatra balonmattaḥ karṇo vaikartano vṛṣā<BR>
02,013.060d*0161_07	yotsyate sa balāmarṣī divyāstrabalagarvitaḥ<BR>
02,013.061a	na tu śakyaṃ jarāsaṃdhe jīvamāne mahābale<BR>
02,013.061c	rājasūyas tvayā prāptum eṣā rājan matir mama<BR>
02,013.062a	tena ruddhā hi rājānaḥ sarve jitvā girivraje<BR>
02,013.062c	kandarāyāṃ girīndrasya siṃheneva mahādvipāḥ<BR>
02,013.063a	so 'pi rājā jarāsaṃdho yiyakṣur vasudhādhipaiḥ<BR>
02,013.063b*0162_01	mahādevaṃ mahātmānam umāpatim ariṃdama<BR>
02,013.063b*0163_01	abhiṣiktaiś ca rājanyaiḥ sahasrair uta cāṣṭabhiḥ<BR>
02,013.063c	ārādhya hi mahādevaṃ nirjitās tena pārthivāḥ<BR>
02,013.063d*0164_01	pratijñāyāś ca pāraṃ sa gataḥ kṣatriyapuṃgavaḥ<BR>
02,013.064a	sa hi nirjitya nirjitya pārthivān pṛtanāgatān<BR>
02,013.064c	puram ānīya baddhvā ca cakāra puruṣavrajam<BR>
02,013.065a	vayaṃ caiva mahārāja jarāsaṃdhabhayāt tadā<BR>
02,013.065c	mathurāṃ saṃparityajya gatā dvāravatīṃ purīm<BR>
02,013.065d*0165_01	nivasāma tathādyāpi sadhanajñātibāndhavāḥ<BR>
02,013.065d*0165_02	kaṃsahetor hi yad vairaṃ māgadhasya mayā saha<BR>
02,013.065d*0165_03	pāraṃ gatvā sa tasyājau yiyakṣur devam uttamam<BR>
02,013.066a	yadi tv enaṃ mahārāja yajñaṃ prāptum ihecchasi<BR>
02,013.066c	yatasva teṣāṃ mokṣāya jarāsaṃdhavadhāya ca<BR>
02,013.067a	samārambho hi śakyo 'yaṃ nānyathā kurunandana<BR>
02,013.067c	rājasūyasya kārtsnyena kartuṃ matimatāṃ vara<BR>
02,013.067d*0166_01	jarāsaṃdhavadhopāyaś cintyatāṃ bharatarṣabha<BR>
02,013.067d*0166_02	tasmiñ jite jitaṃ sarvaṃ sakalaṃ pārthivaṃ balam<BR>
02,013.068a	ity eṣā me matī rājan yathā vā manyase 'nagha<BR>
02,013.068c	evaṃ gate mamācakṣva svayaṃ niścitya hetubhiḥ<BR>
02,014.001	yudhiṣṭhira uvāca<BR>
02,014.001a	uktaṃ tvayā buddhimatā yan nānyo vaktum arhati<BR>
02,014.001c	saṃśayānāṃ hi nirmoktā tvan nānyo vidyate bhuvi<BR>
02,014.002a	gṛhe gṛhe hi rājānaḥ svasya svasya priyaṃkarāḥ<BR>
02,014.002c	na ca sāmrājyam āptās te samrāṭśabdo hi kṛtsnabhāk<BR>
02,014.003a	kathaṃ parānubhāvajñaḥ svaṃ praśaṃsitum arhati<BR>
02,014.003c	pareṇa samavetas tu yaḥ praśastaḥ sa pūjyate<BR>
02,014.004a	viśālā bahulā bhūmir bahuratnasamācitā<BR>
02,014.004c	dūraṃ gatvā vijānāti śreyo vṛṣṇikulodvaha<BR>
02,014.005a	śamam eva paraṃ manye na tu mokṣād bhavec chamaḥ<BR>
02,014.005c	ārambhe pārameṣṭhyaṃ tu na prāpyam iti me matiḥ<BR>
02,014.006a	evam evābhijānanti kule jātā manasvinaḥ<BR>
02,014.006c	kaś cit kadā cid eteṣāṃ bhavec chreṣṭho janārdana<BR>
02,014.006d*0167_01	vayaṃ caiva mahābhāga jarāsaṃdhabhayāt tadā<BR>
02,014.006d*0167_02	śaṅkitāḥ sma mahābhāga daurātmyāt tasya cānagha<BR>
02,014.006d*0167_03	ahaṃ hi tava durdharṣa bhujavīryāśrayaḥ prabho<BR>
02,014.006d*0167_04	nātmānaṃ balinaṃ manye tvayi tasmād viśaṅkite<BR>
02,014.006d*0167_05	tvatsakāśāc ca rāmāc ca bhīmasenāc ca mādhava<BR>
02,014.006d*0167_06	arjunād vā mahābāho hantuṃ śakyo na veti vai<BR>
02,014.006d*0167_07	evaṃ jānan hi vārṣṇeya vimṛśāmi punaḥ punaḥ<BR>
02,014.006d*0167_08	tvaṃ me pramāṇabhūto 'si sarvakāryeṣu keśava<BR>
02,014.006d*0167_09	tac chrutvā cābravīd bhīmo vākyaṃ vākyaviśāradaḥ<BR>
02,014.007	bhīma uvāca<BR>
02,014.007a	anārambhaparo rājā valmīka iva sīdati<BR>
02,014.007c	durbalaś cānupāyena balinaṃ yo 'dhitiṣṭhati<BR>
02,014.008a	atandritas tu prāyeṇa durbalo balinaṃ ripum<BR>
02,014.008c	jayet samyaṅ nayo rājan nītyārthān ātmano hitān<BR>
02,014.009a	kṛṣṇe nayo mayi balaṃ jayaḥ pārthe dhanaṃjaye<BR>
02,014.009c	māgadhaṃ sādhayiṣyāmo vayaṃ traya ivāgnayaḥ<BR>
02,014.009d*0168_01	tvadbuddhibalam āśritya sarvaṃ prāpsyati dharmarāṭ<BR>
02,014.009d*0168_02	jayo 'smākaṃ hi govinda yeṣāṃ nātho bhavān sadā<BR>
02,014.010	kṛṣṇa uvāca<BR>
02,014.010a	ādatte 'rthaparo bālo nānubandham avekṣate<BR>
02,014.010c	tasmād ariṃ na mṛṣyanti bālam arthaparāyaṇam<BR>
02,014.010d*0169_01	sarvān vaṃśyān anumṛśann ekam eva satāṃ yuge<BR>
02,014.011a	hitvā karān yauvanāśvaḥ pālanāc ca bhagīrathaḥ<BR>
02,014.011c	kārtavīryas tapoyogād balāt tu bharato vibhuḥ<BR>
02,014.011e	ṛddhyā maruttas tān pañca samrāja iti śuśrumaḥ<BR>
02,014.011f*0170_01	sāmrājyam icchatas te tu sarvākāraṃ yudhiṣṭhira<BR>
02,014.011f*0171_01	sarvān vaṃśān anumṛśan naite santi yuge yuge<BR>
02,014.012a	nigrāhyalakṣaṇaṃ prāpto dharmārthanayalakṣaṇaiḥ<BR>
02,014.012c	bārhadratho jarāsaṃdhas tad viddhi bharatarṣabha<BR>
02,014.013a	na cainam anurudhyante kulāny ekaśataṃ nṛpāḥ<BR>
02,014.013c	tasmād etad balād eva sāmrājyaṃ kurute 'dya saḥ<BR>
02,014.014a	ratnabhājo hi rājāno jarāsaṃdham upāsate<BR>
02,014.014c	na ca tuṣyati tenāpi bālyād anayam āsthitaḥ<BR>
02,014.015a	mūrdhābhiṣiktaṃ nṛpatiṃ pradhānapuruṣaṃ balāt<BR>
02,014.015c	ādatte na ca no dṛṣṭo 'bhāgaḥ puruṣataḥ kva cit<BR>
02,014.016a	evaṃ sarvān vaśe cakre jarāsaṃdhaḥ śatāvarān<BR>
02,014.016c	taṃ durbalataro rājā kathaṃ pārtha upaiṣyati<BR>
02,014.016d*0172_01	taṇḍulaprasthake rājā kapardinam upāsta saḥ<BR>
02,014.016d*0173_01	kathaṃ jitvā punar yūyam asmān saṃpratiyāsyatha<BR>
02,014.017a	prokṣitānāṃ pramṛṣṭānāṃ rājñāṃ paśupater gṛhe<BR>
02,014.017c	paśūnām iva kā prītir jīvite bharatarṣabha<BR>
02,014.018a	kṣatriyaḥ śastramaraṇo yadā bhavati satkṛtaḥ<BR>
02,014.018c	nanu sma māgadhaṃ sarve pratibādhema yad vayam<BR>
02,014.019a	ṣaḍaśītiḥ samānītāḥ śeṣā rājaṃś caturdaśa<BR>
02,014.019c	jarāsaṃdhena rājānas tataḥ krūraṃ prapatsyate<BR>
02,014.020a	prāpnuyāt sa yaśo dīptaṃ tatra yo vighnam ācaret<BR>
02,014.020c	jayed yaś ca jarāsaṃdhaṃ sa samrāṇ niyataṃ bhavet<BR>
02,015.001	yudhiṣṭhira uvāca<BR>
02,015.001a	samrāḍguṇam abhīpsan vai yuṣmān svārthaparāyaṇaḥ<BR>
02,015.001c	kathaṃ prahiṇuyāṃ bhīmaṃ balāt kevalasāhasāt<BR>
02,015.002a	bhīmārjunāv ubhau netre mano manye janārdanam<BR>
02,015.002c	manaścakṣurvihīnasya kīdṛśaṃ jīvitaṃ bhavet<BR>
02,015.003a	jarāsaṃdhabalaṃ prāpya duṣpāraṃ bhīmavikramam<BR>
02,015.003c	śramo hi vaḥ parājayyāt kim u tatra viceṣṭitam<BR>
02,015.004a	asminn arthāntare yuktam anarthaḥ pratipadyate<BR>
02,015.004c	yathāhaṃ vimṛśāmy ekas tat tāvac chrūyatāṃ mama<BR>
02,015.004d*0174_01	tasmān na pratipattis tu kāryā yuktā matā mama<BR>
02,015.005a	saṃnyāsaṃ rocaye sādhu kāryasyāsya janārdana<BR>
02,015.005c	pratihanti mano me 'dya rājasūyo durāsadaḥ<BR>
02,015.006	vaiśaṃpāyana uvāca<BR>
02,015.006a	pārthaḥ prāpya dhanuḥśreṣṭham akṣayyau ca maheṣudhī<BR>
02,015.006c	rathaṃ dhvajaṃ sabhāṃ caiva yudhiṣṭhiram abhāṣata<BR>
02,015.007a	dhanur astraṃ śarā vīryaṃ pakṣo bhūmir yaśo balam<BR>
02,015.007c	prāptam etan mayā rājan duṣprāpaṃ yad abhīpsitam<BR>
02,015.008a	kule janma praśaṃsanti vaidyāḥ sādhu suniṣṭhitāḥ<BR>
02,015.008c	balena sadṛśaṃ nāsti vīryaṃ tu mama rocate<BR>
02,015.009a	kṛtavīryakule jāto nirvīryaḥ kiṃ kariṣyati<BR>
02,015.009b*0175_01	nirvīrye tu kule jāto vīryavāṃs tu viśiṣyate<BR>
02,015.009c	kṣatriyaḥ sarvaśo rājan yasya vṛttiḥ parājaye<BR>
02,015.010a	sarvair api guṇair hīno vīryavān hi tared ripūn<BR>
02,015.010c	sarvair api guṇair yukto nirvīryaḥ kiṃ kariṣyati<BR>
02,015.011a	dravyabhūtā guṇāḥ sarve tiṣṭhanti hi parākrame<BR>
02,015.011c	jayasya hetuḥ siddhir hi karma daivaṃ ca saṃśritam<BR>
02,015.012a	saṃyukto hi balaiḥ kaś cit pramādān nopayujyate<BR>
02,015.012c	tena dvāreṇa śatrubhyaḥ kṣīyate sabalo ripuḥ<BR>
02,015.013a	dainyaṃ yathābalavati tathā moho balānvite<BR>
02,015.013c	tāv ubhau nāśakau hetū rājñā tyājyau jayārthinā<BR>
02,015.014a	jarāsaṃdhavināśaṃ ca rājñāṃ ca parimokṣaṇam<BR>
02,015.014c	yadi kuryāma yajñārthaṃ kiṃ tataḥ paramaṃ bhavet<BR>
02,015.015a	anārambhe tu niyato bhaved aguṇaniścayaḥ<BR>
02,015.015c	guṇān niḥsaṃśayād rājan nairguṇyaṃ manyase katham<BR>
02,015.016a	kāṣāyaṃ sulabhaṃ paścān munīnāṃ śamam icchatām<BR>
02,015.016c	sāmrājyaṃ tu tavecchanto vayaṃ yotsyāmahe paraiḥ<BR>
02,016.001	vāsudeva uvāca<BR>
02,016.001a	jātasya bhārate vaṃśe tathā kuntyāḥ sutasya ca<BR>
02,016.001c	yā vai yuktā matiḥ seyam arjunena pradarśitā<BR>
02,016.002a	na mṛtyoḥ samayaṃ vidma rātrau vā yadi vā divā<BR>
02,016.002c	na cāpi kaṃ cid amaram ayuddhenāpi śuśrumaḥ<BR>
02,016.003a	etāvad eva puruṣaiḥ kāryaṃ hṛdayatoṣaṇam<BR>
02,016.003c	nayena vidhidṛṣṭena yad upakramate parān<BR>
02,016.004a	sunayasyānapāyasya saṃyuge paramaḥ kramaḥ<BR>
02,016.004c	saṃśayo jāyate sāmye sāmyaṃ ca na bhaved dvayoḥ<BR>
02,016.005a	te vayaṃ nayam āsthāya śatrudehasamīpagāḥ<BR>
02,016.005c	katham antaṃ na gacchema vṛkṣasyeva nadīrayāḥ<BR>
02,016.005e	pararandhre parākrāntāḥ svarandhrāvaraṇe sthitāḥ<BR>
02,016.006a	vyūḍhānīkair anubalair nopeyād balavattaram<BR>
02,016.006c	iti buddhimatāṃ nītis tan mamāpīha rocate<BR>
02,016.007a	anavadyā hy asaṃbuddhāḥ praviṣṭāḥ śatrusadma tat<BR>
02,016.007c	śatrudeham upākramya taṃ kāmaṃ prāpnuyāmahe<BR>
02,016.008a	eko hy eva śriyaṃ nityaṃ bibharti puruṣarṣabha<BR>
02,016.008c	antarātmeva bhūtānāṃ tatkṣaye vai balakṣayaḥ<BR>
02,016.008d*0176_01	catuḥkikku (sic) caturdaṃṣṭro dviśukto daśapadmavān<BR>
02,016.008d*0176_02	ṣaḍ unnatair daśa bṛhat tribhir vyāptoti pārthivaḥ<BR>
02,016.009a	atha cet taṃ nihatyājau śeṣeṇābhisamāgatāḥ<BR>
02,016.009c	prāpnuyāma tataḥ svargaṃ jñātitrāṇaparāyaṇāḥ<BR>
02,016.010	yudhiṣṭhira uvāca<BR>
02,016.010a	kṛṣṇa ko 'yaṃ jarāsaṃdhaḥ kiṃvīryaḥ kiṃparākramaḥ<BR>
02,016.010c	yas tvāṃ spṛṣṭvāgnisadṛśaṃ na dagdhaḥ śalabho yathā<BR>
02,016.011	kṛṣṇa uvāca<BR>
02,016.011a	śṛṇu rājañ jarāsaṃdho yadvīryo yatparākramaḥ<BR>
02,016.011c	yathā copekṣito 'smābhir bahuśaḥ kṛtavipriyaḥ<BR>
02,016.012a	akṣauhiṇīnāṃ tisṛṇām āsīt samaradarpitaḥ<BR>
02,016.012c	rājā bṛhadratho nāma magadhādhipatiḥ patiḥ<BR>
02,016.013a	rūpavān vīryasaṃpannaḥ śrīmān atulavikramaḥ<BR>
02,016.013b*0177_01	svarājyaṃ kārayām āsa magadheṣu girivraje<BR>
02,016.013c	nityaṃ dīkṣākṛśatanuḥ śatakratur ivāparaḥ<BR>
02,016.014a	tejasā sūryasadṛśaḥ kṣamayā pṛthivīsamaḥ<BR>
02,016.014c	yamāntakasamaḥ kope śriyā vaiśravaṇopamaḥ<BR>
02,016.015a	tasyābhijanasaṃyuktair guṇair bharatasattama<BR>
02,016.015c	vyāpteyaṃ pṛthivī sarvā sūryasyeva gabhastibhiḥ<BR>
02,016.016a	sa kāśirājasya sute yamaje bharatarṣabha<BR>
02,016.016c	upayeme mahāvīryo rūpadraviṇasaṃmate<BR>
02,016.017a	tayoś cakāra samayaṃ mithaḥ sa puruṣarṣabhaḥ<BR>
02,016.017c	nātivartiṣya ity evaṃ patnībhyāṃ saṃnidhau tadā<BR>
02,016.018a	sa tābhyāṃ śuśubhe rājā patnībhyāṃ manujādhipa<BR>
02,016.018c	priyābhyām anurūpābhyāṃ kareṇubhyām iva dvipaḥ<BR>
02,016.019a	tayor madhyagataś cāpi rarāja vasudhādhipaḥ<BR>
02,016.019c	gaṅgāyamunayor madhye mūrtimān iva sāgaraḥ<BR>
02,016.020a	viṣayeṣu nimagnasya tasya yauvanam atyagāt<BR>
02,016.020c	na ca vaṃśakaraḥ putras tasyājāyata kaś cana<BR>
02,016.021a	maṅgalair bahubhir homaiḥ putrakāmābhir iṣṭibhiḥ<BR>
02,016.021c	nāsasāda nṛpaśreṣṭhaḥ putraṃ kulavivardhanam<BR>
02,016.021d*0178_01	sa bhāryābhyāṃ saha tadā nirvedam agamad bhṛśam<BR>
02,016.021d*0178_02	rājyaṃ cāpi parityajya tapovanam athāśrayat<BR>
02,016.021d*0178_03	vāryamāṇaḥ prakṛtibhir nṛpabhaktyā viśāṃ pate<BR>
02,016.022a	atha kākṣīvataḥ putraṃ gautamasya mahātmanaḥ<BR>
02,016.022c	śuśrāva tapasi śrāntam udāraṃ caṇḍakauśikam<BR>
02,016.023a	yadṛcchayāgataṃ taṃ tu vṛkṣamūlam upāśritam<BR>
02,016.023c	patnībhyāṃ sahito rājā sarvaratnair atoṣayat<BR>
02,016.023d*0179_01	bṛhadrathaṃ ca sa ṛṣir yathāvat pratyanandata<BR>
02,016.023d*0179_02	upaviṣṭaś ca tenātha anujñāto mahātmanā<BR>
02,016.023d*0179_03	tam apṛcchat tadā vipraḥ kim āgamanam ity atha<BR>
02,016.023d*0179_04	paurair anugatasyaiva patnībhyāṃ sahitasya ca<BR>
02,016.023d*0179_05	sa uvāca muniṃ rājā bhagavan nāsti me sutaḥ<BR>
02,016.023d*0179_06	aputrasya vṛthā janma ity āhur munisattamāḥ<BR>
02,016.023d*0179_07	tādṛśasya hi rājyena vṛddhatve kiṃ prayojanam<BR>
02,016.023d*0179_08	so 'haṃ tapaś cariṣyāmi patnībhyāṃ sahito vane<BR>
02,016.023d*0179_09	nāprajasya mune kīrtiḥ svargaś caivākṣayo bhavet<BR>
02,016.023d*0179_10	evam uktasya rājñā tu muneḥ kāruṇyam āgatam<BR>
02,016.024a	tam abravīt satyadhṛtiḥ satyavāg ṛṣisattamaḥ<BR>
02,016.024c	parituṣṭo 'smi te rājan varaṃ varaya suvrata<BR>
02,016.025a	tataḥ sabhāryaḥ praṇatas tam uvāca bṛhadrathaḥ<BR>
02,016.025c	putradarśananairāśyād bāṣpagadgadayā girā<BR>
02,016.026	bṛhadratha uvāca<BR>
02,016.026a	bhagavan rājyam utsṛjya prasthitasya tapovanam<BR>
02,016.026c	kiṃ vareṇālpabhāgyasya kiṃ rājyenāprajasya me<BR>
02,016.027	kṛṣṇa uvāca<BR>
02,016.027a	etac chrutvā munir dhyānam agamat kṣubhitendriyaḥ<BR>
02,016.027c	tasyaiva cāmravṛkṣasya chāyāyāṃ samupāviśat<BR>
02,016.028a	tasyopaviṣṭasya muner utsaṅge nipapāta ha<BR>
02,016.028c	avātam aśukādaṣṭam ekam āmraphalaṃ kila<BR>
02,016.029a	tat pragṛhya muniśreṣṭho hṛdayenābhimantrya ca<BR>
02,016.029c	rājñe dadāv apratimaṃ putrasaṃprāptikārakam<BR>
02,016.030a	uvāca ca mahāprājñas taṃ rājānaṃ mahāmuniḥ<BR>
02,016.030c	gaccha rājan kṛtārtho 'si nivarta manujādhipa<BR>
02,016.030d*0180_01	eṣa te tanayo rājan mā tapsīs tvaṃ tapo vane<BR>
02,016.030d*0180_02	prajāḥ pālaya dharmeṇa eṣa dharmo mahīkṣitām<BR>
02,016.030d*0180_03	yajasva vividhair yajñair indraṃ tarpaya cendunā<BR>
02,016.030d*0180_04	putraṃ rājye pratiṣṭhāpya tata āśramam āvraja<BR>
02,016.030d*0180_05	aṣṭau varān prayacchāmi tava putrasya pārthiva<BR>
02,016.030d*0180_06	brahmaṇyatām ajeyatvaṃ yuddheṣu ca tathā ratim<BR>
02,016.030d*0180_07	priyātitheyatāṃ caiva dīnānām anvavekṣaṇam<BR>
02,016.030d*0180_08	tathā balaṃ ca sumahal loke kīrtiṃ ca śāśvatīm<BR>
02,016.030d*0180_09	anurāgaṃ prajānāṃ ca dadau tasmai sa kauśikaḥ<BR>
02,016.030d*0180_10	gaccha rājan kṛtārtho 'si nivartasva janādhipa<BR>
02,016.030d*0180_11	anujñātaḥ sa ṛṣiṇā patnībhyāṃ sahito nṛpaḥ<BR>
02,016.030d*0180_12	paurair anugataś cāpi viveśa svapuraṃ punaḥ<BR>
02,016.030d*0181_01	etac chrutvā muner vākyaṃ śirasā praṇipatya ca<BR>
02,016.030d*0181_02	muneḥ pādau mahāprājñaḥ sa nṛpaḥ svagṛhaṃ gataḥ<BR>
02,016.031a	yathāsamayam ājñāya tadā sa nṛpasattamaḥ<BR>
02,016.031c	dvābhyām ekaṃ phalaṃ prādāt patnībhyāṃ bharatarṣabha<BR>
02,016.031d*0182_01	muneś ca bahumānena kālasya ca viparyayāt<BR>
02,016.032a	te tad āmraṃ dvidhā kṛtvā bhakṣayām āsatuḥ śubhe<BR>
02,016.032c	bhāvitvād api cārthasya satyavākyāt tathā muneḥ<BR>
02,016.033a	tayoḥ samabhavad garbhaḥ phalaprāśanasaṃbhavaḥ<BR>
02,016.033c	te ca dṛṣṭvā narapatiḥ parāṃ mudam avāpa ha<BR>
02,016.034a	atha kāle mahāprājña yathāsamayam āgate<BR>
02,016.034c	prajāyetām ubhe rājañ śarīraśakale tadā<BR>
02,016.035a	ekākṣibāhucaraṇe ardhodaramukhasphije<BR>
02,016.035c	dṛṣṭvā śarīraśakale pravepāte ubhe bhṛśam<BR>
02,016.036a	udvigne saha saṃmantrya te bhaginyau tadābale<BR>
02,016.036c	sajīve prāṇiśakale tatyajāte suduḥkhite<BR>
02,016.037a	tayor dhātryau susaṃvīte kṛtvā te garbhasaṃplave<BR>
02,016.037c	nirgamyāntaḥpuradvārāt samutsṛjyāśu jagmatuḥ<BR>
02,016.037d*0183_01	dukūlābhyāṃ susaṃchanne pāṇḍarābhyām ubhe tadā<BR>
02,016.037d*0183_02	ajñāte kasya cit te tu jahatus te catuṣpathe<BR>
02,016.037d*0183_03	tato viviśatur dhātryau punar antaḥpuraṃ tadā<BR>
02,016.037d*0183_04	kathayām āsatur ubhe devībhyāṃ tu pṛthak pṛthak<BR>
02,016.038a	te catuṣpathanikṣipte jarā nāmātha rākṣasī<BR>
02,016.038c	jagrāha manujavyāghra māṃsaśoṇitabhojanā<BR>
02,016.039a	kartukāmā sukhavahe śakale sā tu rākṣasī<BR>
02,016.039c	saṃghaṭṭayām āsa tadā vidhānabalacoditā<BR>
02,016.040a	te samānītamātre tu śakale puruṣarṣabha<BR>
02,016.040c	ekamūrtikṛte vīraḥ kumāraḥ samapadyata<BR>
02,016.041a	tataḥ sā rākṣasī rājan vismayotphullalocanā<BR>
02,016.041c	na śaśāka samudvoḍhuṃ vajrasāramayaṃ śiśum<BR>
02,016.042a	bālas tāmratalaṃ muṣṭiṃ kṛtvā cāsye nidhāya saḥ<BR>
02,016.042c	prākrośad atisaṃrambhāt satoya iva toyadaḥ<BR>
02,016.043a	tena śabdena saṃbhrāntaḥ sahasāntaḥpure janaḥ<BR>
02,016.043c	nirjagāma naravyāghra rājñā saha paraṃtapa<BR>
02,016.044a	te cābale pariglāne payaḥpūrṇapayodhare<BR>
02,016.044c	nirāśe putralābhāya sahasaivābhyagacchatām<BR>
02,016.045a	atha dṛṣṭvā tathābhūte rājānaṃ ceṣṭasaṃtatim<BR>
02,016.045c	taṃ ca bālaṃ subalinaṃ cintayām āsa rākṣasī<BR>
02,016.046a	nārhāmi viṣaye rājño vasantī putragṛddhinaḥ<BR>
02,016.046b*0184_01	bālaṃ putram imaṃ hantuṃ dhārmikasya mahātmanaḥ<BR>
02,016.046c	bālaṃ putram upādātuṃ meghalekheva bhāskaram<BR>
02,016.047a	sā kṛtvā mānuṣaṃ rūpam uvāca manujādhipam<BR>
02,016.047c	bṛhadratha sutas te 'yaṃ maddattaḥ pratigṛhyatām<BR>
02,016.048a	tava patnīdvaye jāto dvijātivaraśāsanāt<BR>
02,016.048c	dhātrījanaparityakto mayāyaṃ parirakṣitaḥ<BR>
02,016.049a	tatas te bharataśreṣṭha kāśirājasute śubhe<BR>
02,016.049c	taṃ bālam abhipatyāśu prasnavair abhiṣiñcatām<BR>
02,016.050a	tataḥ sa rājā saṃhṛṣṭaḥ sarvaṃ tad upalabhya ca<BR>
02,016.050c	apṛcchan navahemābhāṃ rākṣasīṃ tām arākṣasīm<BR>
02,016.051a	kā tvaṃ kamalagarbhābhe mama putrapradāyinī<BR>
02,016.051c	kāmayā brūhi kalyāṇi devatā pratibhāsi me<BR>
02,017.001	rākṣasy uvāca<BR>
02,017.001a	jarā nāmāsmi bhadraṃ te rākṣasī kāmarūpiṇī<BR>
02,017.001c	tava veśmani rājendra pūjitā nyavasaṃ sukham<BR>
02,017.001d*0185_01	gṛhe gṛhe manuṣyāṇāṃ nityaṃ tiṣṭhati rākṣasī<BR>
02,017.001d*0185_02	gṛhadevīti nāmnā vai purā sṛṣṭā svayaṃbhuvā<BR>
02,017.001d*0185_03	dānavānāṃ vināśāya sthāpitā divyarūpiṇī<BR>
02,017.001d*0185_04	yo māṃ bhaktyā likhet kuḍye saputrāṃ yauvanānvitām<BR>
02,017.001d*0185_05	gṛhe tasya bhaved vṛddhir anyathā kṣayam āpnuyāt<BR>
02,017.001d*0185_06	tvadgṛhe tiṣṭhamānā tu pūjitāhaṃ sadā vibho<BR>
02,017.001d*0185_07	likhitā caiva kuḍyeṣu putrair bahubhir āvṛtā<BR>
02,017.001d*0185_08	gandhapuṣpais tathā dhūpair bhakṣyair bhojyaiḥ supūjitā<BR>
02,017.002a	sāhaṃ pratyupakārārthaṃ cintayanty aniśaṃ nṛpa<BR>
02,017.002c	taveme putraśakale dṛṣṭavaty asmi dhārmika<BR>
02,017.003a	saṃśleṣite mayā daivāt kumāraḥ samapadyata<BR>
02,017.003c	tava bhāgyair mahārāja hetumātram ahaṃ tv iha<BR>
02,017.003d*0186_01	meruṃ vā khādituṃ śaktā kiṃ punas tava bālakam<BR>
02,017.003d*0186_02	gṛhasaṃpūjanāt tuṣṭyā mayā pratyarpitas tava<BR>
02,017.003d*0187_01	tasya bālasya yat kṛtyaṃ tat kuruṣva narādhipa<BR>
02,017.003d*0188_01	mama nāmnā ca loke 'smin khyāta eva bhaviṣyati<BR>
02,017.004	kṛṣṇa uvāca<BR>
02,017.004a	evam uktvā tu sā rājaṃs tatraivāntaradhīyata<BR>
02,017.004c	sa gṛhya ca kumāraṃ taṃ prāviśat svagṛhaṃ nṛpaḥ<BR>
02,017.005a	tasya bālasya yat kṛtyaṃ tac cakāra nṛpas tadā<BR>
02,017.005c	ājñāpayac ca rākṣasyā māgadheṣu mahotsavam<BR>
02,017.006a	tasya nāmākarot tatra prajāpatisamaḥ pitā<BR>
02,017.006c	jarayā saṃdhito yasmāj jarāsaṃdhas tato 'bhavat<BR>
02,017.007a	so 'vardhata mahātejā magadhādhipateḥ sutaḥ<BR>
02,017.007c	pramāṇabalasaṃpanno hutāhutir ivānalaḥ<BR>
02,017.007d*0189_01	māgadho balasaṃpanno * * hutīr ivānalaḥ<BR>
02,017.007d*0190_01	mātāpitror nandikaraḥ śuklapakṣe yathā śaśī<BR>
02,017.007d*0191_01	evaṃ sa vavṛdhe rājan kumāraḥ puṣkarekṣaṇaḥ<BR>
02,017.007d*0191_02	kālena mahatā cāpi yauvanastho babhūva ha<BR>
02,017.008a	kasya cit tv atha kālasya punar eva mahātapāḥ<BR>
02,017.008c	magadhān upacakrāma bhagavāṃś caṇḍakauśikaḥ<BR>
02,017.009a	tasyāgamanasaṃhṛṣṭaḥ sāmātyaḥ sapuraḥsaraḥ<BR>
02,017.009c	sabhāryaḥ saha putreṇa nirjagāma bṛhadrathaḥ<BR>
02,017.010a	pādyārghyācamanīyais tam arcayām āsa bhārata<BR>
02,017.010c	sa nṛpo rājyasahitaṃ putraṃ cāsmai nyavedayat<BR>
02,017.011a	pratigṛhya tu tāṃ pūjāṃ pārthivād bhagavān ṛṣiḥ<BR>
02,017.011c	uvāca māgadhaṃ rājan prahṛṣṭenāntarātmanā<BR>
02,017.012a	sarvam etan mayā rājan vijñātaṃ jñānacakṣuṣā<BR>
02,017.012c	putras tu śṛṇu rājendra yādṛśo 'yaṃ bhaviṣyati<BR>
02,017.012d*0192_01	asya rūpaṃ ca sattvaṃ ca balam ūrjitam eva ca<BR>
02,017.012d*0192_02	eṣa śriyā samuditaḥ putras tava na saṃśayaḥ<BR>
02,017.012d*0192_03	prāpayiṣyati tat sarvaṃ vikrameṇa samanvitaḥ<BR>
02,017.013a	asya vīryavato vīryaṃ nānuyāsyanti pārthivāḥ<BR>
02,017.013b*0193_01	patato vainateyasya gatim anye yathā khagāḥ<BR>
02,017.013b*0194_01	vināśam upayāsyanti ye cāsya paripanthinaḥ<BR>
02,017.013c	devair api visṛṣṭāni śastrāṇy asya mahīpate<BR>
02,017.013e	na rujaṃ janayiṣyanti girer iva nadīrayāḥ<BR>
02,017.014a	sarvamūrdhābhiṣiktānām eṣa mūrdhni jvaliṣyati<BR>
02,017.014c	sarveṣāṃ niṣprabhakaro jyotiṣām iva bhāskaraḥ<BR>
02,017.015a	enam āsādya rājānaḥ samṛddhabalavāhanāḥ<BR>
02,017.015c	vināśam upayāsyanti śalabhā iva pāvakam<BR>
02,017.016a	eṣa śriyaṃ samuditāṃ sarvarājñāṃ grahīṣyati<BR>
02,017.016c	varṣāsv ivoddhatajalā nadīr nadanadīpatiḥ<BR>
02,017.017a	eṣa dhārayitā samyak cāturvarṇyaṃ mahābalaḥ<BR>
02,017.017c	śubhāśubham iva sphītā sarvasasyadharā dharā<BR>
02,017.017d*0195_01	śriyaṃ samuditāḥ sarve bhaviṣyanti narādhipāḥ<BR>
02,017.018a	asyājñāvaśagāḥ sarve bhaviṣyanti narādhipāḥ<BR>
02,017.018c	sarvabhūtātmabhūtasya vāyor iva śarīriṇaḥ<BR>
02,017.019a	eṣa rudraṃ mahādevaṃ tripurāntakaraṃ haram<BR>
02,017.019c	sarvalokeṣv atibalaḥ svayaṃ drakṣyati māgadhaḥ<BR>
02,017.020a	evaṃ bruvann eva muniḥ svakāryārthaṃ vicintayan<BR>
02,017.020c	visarjayām āsa nṛpaṃ bṛhadratham athārihan<BR>
02,017.021a	praviśya nagaraṃ caiva jñātisaṃbandhibhir vṛtaḥ<BR>
02,017.021c	abhiṣicya jarāsaṃdhaṃ magadhādhipatis tadā<BR>
02,017.021e	bṛhadratho narapatiḥ parāṃ nirvṛtim āyayau<BR>
02,017.022a	abhiṣikte jarāsaṃdhe tadā rājā bṛhadrathaḥ<BR>
02,017.022c	patnīdvayenānugatas tapovanarato 'bhavat<BR>
02,017.023a	tapovanasthe pitari mātṛbhyāṃ saha bhārata<BR>
02,017.023c	jarāsaṃdhaḥ svavīryeṇa pārthivān akarod vaśe<BR>
02,017.024a	atha dīrghasya kālasya tapovanagato nṛpaḥ<BR>
02,017.024c	sabhāryaḥ svargam agamat tapas taptvā bṛhadrathaḥ<BR>
02,017.024d*0196_01	jarāsaṃdho 'pi nṛpatir yathoktaṃ kauśikena tat<BR>
02,017.024d*0196_02	varapradānam akhilaṃ prāpya rājyam apālayat<BR>
02,017.024d*0197_01	nihate vāsudevena tadā kaṃse mahīpatau<BR>
02,017.024d*0197_02	jāto vai vairanirbandhaḥ kṛṣṇena saha tasya vai<BR>
02,017.024d*0197_03	bhrāmayitvā śataguṇam ekonaṃ yena bhārata<BR>
02,017.024d*0197_04	gadā kṣiptā balavatā māgadhena girivrajāt<BR>
02,017.024d*0197_05	tiṣṭhato mathurāyāṃ vai kṛṣṇasyādbhutakarmaṇaḥ<BR>
02,017.024d*0197_06	ekonayojanaśate sā papāta gadā śubhā<BR>
02,017.024d*0197_07	dṛṣṭvā paurais tadā samyag gadā caiva niveditā<BR>
02,017.024d*0198_01	gadāvasānaṃ tat khyātaṃ mathurāyāṃ samīpataḥ<BR>
02,017.025a	tasyāstāṃ haṃsaḍibhakāv aśastranidhanāv ubhau<BR>
02,017.025c	mantre matimatāṃ śreṣṭhau yuddhaśāstraviśāradau<BR>
02,017.025d*0199_01	hate caiva mayā kaṃse sahaṃsaḍibhake tadā<BR>
02,017.025d*0199_02	jarāsaṃdhasya duhitā rodate pārśvataḥ pituḥ<BR>
02,017.025d*0199_03	tato vairaṃ vinirbaddhaṃ mayā tasya ca bhārata<BR>
02,017.026a	yau tau mayā te kathitau pūrvam eva mahābalau<BR>
02,017.026c	trayas trayāṇāṃ lokānāṃ paryāptā iti me matiḥ<BR>
02,017.027a	evam eṣa tadā vīra balibhiḥ kukurāndhakaiḥ<BR>
02,017.027c	vṛṣṇibhiś ca mahārāja nītihetor upekṣitaḥ<BR>
02,018.001	vāsudeva uvāca<BR>
02,018.001a	patitau haṃsaḍibhakau kaṃsāmātyau nipātitau<BR>
02,018.001c	jarāsaṃdhasya nidhane kālo 'yaṃ samupāgataḥ<BR>
02,018.002a	na sa śakyo raṇe jetuṃ sarvair api surāsuraiḥ<BR>
02,018.002c	prāṇayuddhena jetavyaḥ sa ity upalabhāmahe<BR>
02,018.003a	mayi nītir balaṃ bhīme rakṣitā cāvayorjunaḥ<BR>
02,018.003c	sādhayiṣyāma taṃ rājan vayaṃ traya ivāgnayaḥ<BR>
02,018.004a	tribhir āsādito 'smābhir vijane sa narādhipaḥ<BR>
02,018.004c	na saṃdeho yathā yuddham ekenābhyupayāsyati<BR>
02,018.005a	avamānāc ca lokasya vyāyatatvāc ca dharṣitaḥ<BR>
02,018.005c	bhīmasenena yuddhāya dhruvam abhyupayāsyati<BR>
02,018.006a	alaṃ tasya mahābāhur bhīmaseno mahābalaḥ<BR>
02,018.006c	lokasya samudīrṇasya nidhanāyāntako yathā<BR>
02,018.007a	yadi te hṛdayaṃ vetti yadi te pratyayo mayi<BR>
02,018.007c	bhīmasenārjunau śīghraṃ nyāsabhūtau prayaccha me<BR>
02,018.008	vaiśaṃpāyana uvāca<BR>
02,018.008a	evam ukto bhagavatā pratyuvāca yudhiṣṭhiraḥ<BR>
02,018.008c	bhīmapārthau samālokya saṃprahṛṣṭamukhau sthitau<BR>
02,018.009a	acyutācyuta mā maivaṃ vyāharāmitrakarṣaṇa<BR>
02,018.009c	pāṇḍavānāṃ bhavān nātho bhavantaṃ cāśritā vayam<BR>
02,018.010a	yathā vadasi govinda sarvaṃ tad upapadyate<BR>
02,018.010c	na hi tvam agratas teṣāṃ yeṣāṃ lakṣmīḥ parāṅmukhī<BR>
02,018.010d*0200_01	yeṣām abhimukhī lakṣmīs teṣāṃ kṛṣṇa tvam agrataḥ<BR>
02,018.011a	nihataś ca jarāsaṃdho mokṣitāś ca mahīkṣitaḥ<BR>
02,018.011c	rājasūyaś ca me labdho nideśe tava tiṣṭhataḥ<BR>
02,018.012a	kṣiprakārin yathā tv etat kāryaṃ samupapadyate<BR>
02,018.012c	mama kāryaṃ jagatkāryaṃ tathā kuru narottama<BR>
02,018.013a	tribhir bhavadbhir hi vinā nāhaṃ jīvitum utsahe<BR>
02,018.013c	dharmakāmārtharahito rogārta iva durgataḥ<BR>
02,018.014a	na śauriṇā vinā pārtho na śauriḥ pāṇḍavaṃ vinā<BR>
02,018.014c	nājeyo 'sty anayor loke kṛṣṇayor iti me matiḥ<BR>
02,018.015a	ayaṃ ca balināṃ śreṣṭhaḥ śrīmān api vṛkodaraḥ<BR>
02,018.015c	yuvābhyāṃ sahito vīraḥ kiṃ na kuryān mahāyaśāḥ<BR>
02,018.016a	supraṇīto balaugho hi kurute kāryam uttamam<BR>
02,018.016c	andhaṃ jaḍaṃ balaṃ prāhuḥ praṇetavyaṃ vicakṣaṇaiḥ<BR>
02,018.017a	yato hi nimnaṃ bhavati nayantīha tato jalam<BR>
02,018.017c	yataś chidraṃ tataś cāpi nayante dhīdhanā balam<BR>
02,018.018a	tasmān nayavidhānajñaṃ puruṣaṃ lokaviśrutam<BR>
02,018.018c	vayam āśritya govindaṃ yatāmaḥ kāryasiddhaye<BR>
02,018.019a	evaṃ prajñānayabalaṃ kriyopāyasamanvitam<BR>
02,018.019c	puraskurvīta kāryeṣu kṛṣṇa kāryārthasiddhaye<BR>
02,018.020a	evam eva yaduśreṣṭhaṃ pārthaḥ kāryārthasiddhaye<BR>
02,018.020c	arjunaḥ kṛṣṇam anvetu bhīmo 'nvetu dhanaṃjayam<BR>
02,018.020e	nayo jayo balaṃ caiva vikrame siddhim eṣyati<BR>
02,018.021a	evam uktās tataḥ sarve bhrātaro vipulaujasaḥ<BR>
02,018.021c	vārṣṇeyaḥ pāṇḍaveyau ca pratasthur māgadhaṃ prati<BR>
02,018.022a	varcasvināṃ brāhmaṇānāṃ snātakānāṃ paricchadān<BR>
02,018.022c	ācchādya suhṛdāṃ vākyair manojñair abhinanditāḥ<BR>
02,018.022d*0201_01	mādhavaḥ pāṇḍaveyau ca pratasthur vratadhāriṇaḥ<BR>
02,018.023a	amarṣād abhitaptānāṃ jñātyarthaṃ mukhyavāsasām<BR>
02,018.023c	ravisomāgnivapuṣāṃ bhīmam āsīt tadā vapuḥ<BR>
02,018.024a	hataṃ mene jarāsaṃdhaṃ dṛṣṭvā bhīmapurogamau<BR>
02,018.024c	ekakāryasamudyuktau kṛṣṇau yuddhe 'parājitau<BR>
02,018.025a	īśau hi tau mahātmānau sarvakāryapravartane<BR>
02,018.025c	dharmārthakāmakāryāṇāṃ kāryāṇām iva nigrahe<BR>
02,018.026a	kurubhyaḥ prasthitās te tu madhyena kurujāṅgalam<BR>
02,018.026c	ramyaṃ padmasaro gatvā kālakūṭam atītya ca<BR>
02,018.027a	gaṇḍakīyāṃ tathā śoṇaṃ sadānīrāṃ tathaiva ca<BR>
02,018.027c	ekaparvatake nadyaḥ krameṇaitya vrajanti te<BR>
02,018.028a	saṃtīrya sarayūṃ ramyāṃ dṛṣṭvā pūrvāṃś ca kosalān<BR>
02,018.028c	atītya jagmur mithilāṃ mālāṃ carmaṇvatīṃ nadīm<BR>
02,018.029a	uttīrya gaṅgāṃ śoṇaṃ ca sarve te prāṅmukhās trayaḥ<BR>
02,018.029c	kuravoraśchadaṃ jagmur māgadhaṃ kṣetram acyutāḥ<BR>
02,018.030a	te śaśvad godhanākīrṇam ambumantaṃ śubhadrumam<BR>
02,018.030c	gorathaṃ girim āsādya dadṛśur māgadhaṃ puram<BR>
02,019.001	vāsudeva uvāca<BR>
02,019.001a	eṣa pārtha mahān svāduḥ paśumān nityam ambumān<BR>
02,019.001c	nirāmayaḥ suveśmāḍhyo niveśo māgadhaḥ śubhaḥ<BR>
02,019.001d*0202_01	puṣpauṣadhiphalopeto dhanadhānyasamṛddhimān<BR>
02,019.002a	vaihāro vipulaḥ śailo varāho vṛṣabhas tathā<BR>
02,019.002c	tathaivarṣigiris tāta śubhāś caityakapañcamāḥ<BR>
02,019.003a	ete pañca mahāśṛṅgāḥ parvatāḥ śītaladrumāḥ<BR>
02,019.003c	rakṣantīvābhisaṃhatya saṃhatāṅgā girivrajam<BR>
02,019.004a	puṣpaveṣṭitaśākhāgrair gandhavadbhir manoramaiḥ<BR>
02,019.004c	nigūḍhā iva lodhrāṇāṃ vanaiḥ kāmijanapriyaiḥ<BR>
02,019.004d*0203_01	yatra dīrghatamā nāma ṛṣiḥ paramayantritaḥ<BR>
02,019.005a	śūdrāyāṃ gautamo yatra mahātmā saṃśitavrataḥ<BR>
02,019.005c	auśīnaryām ajanayat kākṣīvādīn sutān ṛṣiḥ<BR>
02,019.006a	gautamaḥ kṣayaṇād asmād athāsau tatra veśmani<BR>
02,019.006c	bhajate māgadhaṃ vaṃśaṃ sa nṛpāṇām anugrahāt<BR>
02,019.007a	aṅgavaṅgādayaś caiva rājānaḥ sumahābalāḥ<BR>
02,019.007c	gautamakṣayam abhyetya ramante sma purārjuna<BR>
02,019.008a	vanarājīs tu paśyemāḥ priyālānāṃ manoramāḥ<BR>
02,019.008c	lodhrāṇāṃ ca śubhāḥ pārtha gautamaukaḥsamīpajāḥ<BR>
02,019.008c*0204_01	**** **** rājan rājīvalocana<BR>
02,019.008c*0204_02	puṃnāgānāṃ nagānāṃ ca<BR>
02,019.009a	arbudaḥ śakravāpī ca pannagau śatrutāpanau<BR>
02,019.009c	svastikasyālayaś cātra maṇināgasya cottamaḥ<BR>
02,019.010a	aparihāryā meghānāṃ māgadheyaṃ maṇeḥ kṛte<BR>
02,019.010c	kauśiko maṇimāṃś caiva vavṛdhāte hy anugraham<BR>
02,019.010d*0205_01	evaṃ prāpya puraṃ ramyaṃ durādharṣaṃ samantataḥ<BR>
02,019.010d*0206_01	pāṇḍare vipule caiva tathā vārāhake 'pi ca<BR>
02,019.010d*0206_02	caityake ca giriśreṣṭhe mātaṅge ca śiloccaye<BR>
02,019.010d*0206_03	eteṣu parvatendreṣu sarvasiddhisamālayāḥ<BR>
02,019.010d*0206_04	yatīnām āśramāś caiva munīnāṃ ca mahātmanām<BR>
02,019.010d*0206_05	vṛṣabhasya tamālasya mahāvīryasya vai tathā<BR>
02,019.010d*0206_06	gandharvarakṣasāṃ caiva nāgānāṃ ca tathālayāḥ<BR>
02,019.010d*0206_07	kakṣīvatas tapovīryāt tapodā iti viśrutāḥ<BR>
02,019.010d*0206_08	puṇyatīrthāś ca te sarve siddhānāṃ caiva kīrtitāḥ<BR>
02,019.010d*0206_09	maṇeś ca darśanād eva bhadraṃ hi śivam āpnuyāt<BR>
02,019.011a	arthasiddhiṃ tv anapagāṃ jarāsaṃdho 'bhimanyate<BR>
02,019.011c	vayam āsādane tasya darpam adya nihanma hi<BR>
02,019.012	vaiśaṃpāyana uvāca<BR>
02,019.012a	evam uktvā tataḥ sarve bhrātaro vipulaujasaḥ<BR>
02,019.012c	vārṣṇeyaḥ pāṇḍaveyau ca pratasthur māgadhaṃ puram<BR>
02,019.013a	tuṣṭapuṣṭajanopetaṃ cāturvarṇyajanākulam<BR>
02,019.013c	sphītotsavam anādhṛṣyam āseduś ca girivrajam<BR>
02,019.013d*0207_01	puradvāram apāsya tvam advāreṇa praviśya te<BR>
02,019.014a	te 'tha dvāram anāsādya purasya girim ucchritam<BR>
02,019.014c	bārhadrathaiḥ pūjyamānaṃ tathā nagaravāsibhiḥ<BR>
02,019.015a	yatra māṣādam ṛṣabham āsasāda bṛhadrathaḥ<BR>
02,019.015c	taṃ hatvā māṣanālāś ca tisro bherīr akārayat<BR>
02,019.016a	ānahya carmaṇā tena sthāpayām āsa sve pure<BR>
02,019.016c	yatra tāḥ prāṇadan bheryo divyapuṣpāvacūrṇitāḥ<BR>
02,019.016d*0208_01	bhaṅktvā bherītrayaṃ te 'pi caityaprākāram ādravan<BR>
02,019.016d*0208_02	dvārato 'bhimukhāḥ sarve yayur nānāyudhās tadā<BR>
02,019.016d*0209_01	ghoranādaṃ nadanty ete paracakrāgame sadā<BR>
02,019.016d*0209_02	śrutvā nādaṃ mahāghoraṃ girivrajanivāsinaḥ<BR>
02,019.017a	māgadhānāṃ suruciraṃ caityakāntaṃ samādravan<BR>
02,019.017c	śirasīva jighāṃsanto jarāsaṃdhajighāṃsavaḥ<BR>
02,019.018a	sthiraṃ suvipulaṃ śṛṅgaṃ sumahāntaṃ purātanam<BR>
02,019.018c	arcitaṃ mālyadāmaiś ca satataṃ supratiṣṭhitam<BR>
02,019.019a	vipulair bāhubhir vīrās te 'bhihatyābhyapātayan<BR>
02,019.019c	tatas te māgadhaṃ dṛṣṭvā puraṃ praviviśus tadā<BR>
02,019.019d*0210_01	dṛṣṭvā tu durnimittaṃ tad brāhmaṇā vedapāragāḥ<BR>
02,019.019d*0211_01	śāntidānajapair homair devān aprīṇayaṃs tadā<BR>
02,019.020a	etasminn eva kāle tu jarāsaṃdhaṃ samarcayan<BR>
02,019.020c	paryagni kurvaṃś ca nṛpaṃ dviradasthaṃ purohitāḥ<BR>
02,019.020d*0212_01	tatas tacchāntaye rājā jarāsaṃdhaḥ pratāpavān<BR>
02,019.020d*0213_01	dīkṣito niyamastho 'sāv upavāsaparo 'bhavat<BR>
02,019.020d*0214_01	nīrājayanti dīpais taṃ kālamṛtyuharair japaiḥ<BR>
02,019.020d*0214_02	etasminn eva kāle tu kṛṣṇabhīmadhanaṃjayāḥ<BR>
02,019.021a	snātakavratinas te tu bāhuśastrā nirāyudhāḥ<BR>
02,019.021b*0215_01	paśyantaḥ purasaubhāgyam ūrjitāṃ ca puraśriyam<BR>
02,019.021c	yuyutsavaḥ praviviśur jarāsaṃdhena bhārata<BR>
02,019.022a	bhakṣyamālyāpaṇānāṃ ca dadṛśuḥ śriyam uttamām<BR>
02,019.022a*0216_01	**** **** vipaṇiṃ ratnavāsasām<BR>
02,019.022a*0216_02	divyanānāpaṇānāṃ ca<BR>
02,019.022c	sphītāṃ sarvaguṇopetāṃ sarvakāmasamṛddhinīm<BR>
02,019.023a	tāṃ tu dṛṣṭvā samṛddhiṃ te vīthyāṃ tasyāṃ narottamāḥ<BR>
02,019.023c	rājamārgeṇa gacchantaḥ kṛṣṇabhīmadhanaṃjayāḥ<BR>
02,019.024a	balād gṛhītvā mālyāni mālākārān mahābalāḥ<BR>
02,019.024b*0217_01	karpūraśṛṅgaṃ koṣṭaṃ ca saphalaṃ cāntarāpaṇe<BR>
02,019.024b*0217_02	vaiśyād balād gṛhītvā te vihṛtya ca mahārathāḥ<BR>
02,019.024c	virāgavasanāḥ sarve sragviṇo mṛṣṭakuṇḍalāḥ<BR>
02,019.025a	niveśanam athājagmur jarāsaṃdhasya dhīmataḥ<BR>
02,019.025c	govāsam iva vīkṣantaḥ siṃhā haimavatā yathā<BR>
02,019.026a	śailastambhanibhās teṣāṃ candanāgurubhūṣitāḥ<BR>
02,019.026c	aśobhanta mahārāja bāhavo bāhuśālinām<BR>
02,019.027a	tān dṛṣṭvā dviradaprakhyāñ śālaskandhān ivodgatān<BR>
02,019.027c	vyūḍhoraskān māgadhānāṃ vismayaḥ samajāyata<BR>
02,019.027d*0218_01	advāreṇābhyavaskandya viviśur māgadhālayam<BR>
02,019.028a	te tv atītya janākīrṇās tisraḥ kakṣyā nararṣabhāḥ<BR>
02,019.028c	ahaṃkāreṇa rājānam upatasthur mahābalāḥ<BR>
02,019.028d*0219_01	bhośabdenaiva rājānam ūcus te tu mahārathāḥ<BR>
02,019.028d*0220_01	āyuṣmān bhava saumyeti vaded viprābhivādane<BR>
02,019.028d*0220_02	vijayaṃ bāhujaṃ brūyād vaiśye naṣṭa itīrayet<BR>
02,019.028d*0220_03	ārogyaṃ pādaje brūyāc chatrau nośabdam īrayet<BR>
02,019.028d*0220_04	rājadatteṣv anarghyeṣu na niṣedus tadāsane<BR>
02,019.028d*0220_05	pādenāsanam ākṛṣya tasminn upaviśed ripuḥ<BR>
02,019.028d*0220_06	bhūtale vāpy anāstīrṇe śatruveśmany ayaṃ kramaḥ<BR>
02,019.029a	tān pādyamadhuparkārhān mānārhān satkṛtiṃ gatān<BR>
02,019.029c	pratyutthāya jarāsaṃdha upatasthe yathāvidhi<BR>
02,019.030a	uvāca caitān rājāsau svāgataṃ vo 'stv iti prabhuḥ<BR>
02,019.030b*0221_01	maunam āsīt tadā pārthabhīmayor janamejaya<BR>
02,019.030b*0221_02	teṣāṃ madhye mahābuddhiḥ kṛṣṇo vacanam abravīt<BR>
02,019.030b*0221_03	vaktuṃ nāyāti rājendra etayor niyamasthayoḥ<BR>
02,019.030b*0221_04	arvāṅ niśīthāt paratas tvayā sārdhaṃ vadiṣyataḥ<BR>
02,019.030b*0221_05	yajñāgāre sthāpayitvā rājā rājagṛhaṃ gataḥ<BR>
02,019.030b*0221_06	tato 'rdharātre saṃprāpte yāto yatra sthitā dvijāḥ<BR>
02,019.030c	tasya hy etad vrataṃ rājan babhūva bhuvi viśrutam<BR>
02,019.030d*0222_01	bārhadratho vai rājendro mahābalaparākramaḥ<BR>
02,019.031a	snātakān brāhmaṇān prāptāñ śrutvā sa samitiṃjayaḥ<BR>
02,019.031c	apy ardharātre nṛpatiḥ pratyudgacchati bhārata<BR>
02,019.031c*0223_01	**** **** yoṣitsaṃghagato 'pi vā<BR>
02,019.031c*0223_02	śrutvā samāgatān viprān<BR>
02,019.032a	tāṃs tv apūrveṇa veṣeṇa dṛṣṭvā nṛpatisattamaḥ<BR>
02,019.032c	upatasthe jarāsaṃdho vismitaś cābhavat tadā<BR>
02,019.033a	te tu dṛṣṭvaiva rājānaṃ jarāsaṃdhaṃ nararṣabhāḥ<BR>
02,019.033b*0224_01	satvaṃ tejo balaṃ dhairyaṃ gāmbhīryam iva mūrtimān<BR>
02,019.033c	idam ūcur amitraghnāḥ sarve bharatasattama<BR>
02,019.033d*0225_01	rājan viddhy atithīn asmān arthino dūram āgatān<BR>
02,019.033d*0225_02	tan naḥ prayaccha bhadraṃ te yad vayaṃ kāmayāmahe<BR>
02,019.033d*0225_03	kiṃ durmarṣaṃ titikṣūṇāṃ kim akāryam asādhubhiḥ<BR>
02,019.033d*0225_04	kim adeyaṃ vadānyānāṃ kaḥ paraḥ samadarśinām<BR>
02,019.033d*0225_05	yo 'nityena śarīreṇa satāṃ geyaṃ yaśo dhruvam<BR>
02,019.033d*0225_06	nācinoti svayaṃ kalpaḥ sa vācyaḥ śocya eva saḥ<BR>
02,019.033d*0225_07	hariścandro rantideva uñchavṛttiḥ śibir baliḥ<BR>
02,019.033d*0225_08	vyādhaḥ kapoto bahavo hy adhruveṇa dhruvaṃ gatāḥ<BR>
02,019.034a	svasty astu kuśalaṃ rājann iti sarve vyavasthitāḥ<BR>
02,019.034c	taṃ nṛpaṃ nṛpaśārdūla vipraikṣanta parasparam<BR>
02,019.035a	tān abravīj jarāsaṃdhas tadā yādavapāṇḍavān<BR>
02,019.035c	āsyatām iti rājendra brāhmaṇacchadmasaṃvṛtān<BR>
02,019.036a	athopaviviśuḥ sarve trayas te puruṣarṣabhāḥ<BR>
02,019.036c	saṃpradīptās trayo lakṣmyā mahādhvara ivāgnayaḥ<BR>
02,019.036d*0226_01	svarair ākṛtibhis tāṃs tu prakoṣṭhair jyāhatair api<BR>
02,019.036d*0226_02	rājanyabandhūn vijñāya dṛṣṭapūrvān acintayat<BR>
02,019.036d*0226_03	rājanyabandhavo hy ete brahmaliṅgāni bibhrati<BR>
02,019.036d*0226_04	dadāmi bhikṣitaṃ tebhya ātmānam api dustyajam<BR>
02,019.036d*0226_05	baler na śrūyate kīrtir vitatā dikṣu sarvataḥ<BR>
02,019.036d*0226_06	aiśvaryād bhraṃśitaś cāpi vipravyājena viṣṇunā<BR>
02,019.036d*0226_07	śriyaṃ jihīrṣatendrasya viṣṇave dvijarūpiṇe<BR>
02,019.036d*0226_08	jānann api mahīṃ prādād vāryamāṇo 'pi daityarāṭ<BR>
02,019.036d*0226_09	vijitā brāhmaṇārthāya ko nv arthaḥ kṣatrabandhunā<BR>
02,019.036d*0226_10	dehena tapamānena neheta vipulaṃ yaśaḥ<BR>
02,019.036d*0226_11	ity udāramatiḥ prāha kṛṣṇārjunavṛkodarān<BR>
02,019.036d*0226_12	he viprā vrīyatāṃ kāmo dadāmy ātmā śiro 'pi ca<BR>
02,019.037a	tān uvāca jarāsaṃdhaḥ satyasaṃdho narādhipaḥ<BR>
02,019.037b*0227_01	harim indraṃ samīraṃ ca līlāmānuṣavigrahān<BR>
02,019.037c	vigarhamāṇaḥ kauravya veṣagrahaṇakāraṇāt<BR>
02,019.038a	na snātakavratā viprā bahirmālyānulepanāḥ<BR>
02,019.038c	bhavantīti nṛloke 'smin viditaṃ mama sarvaśaḥ<BR>
02,019.039a	te yūyaṃ puṣpavantaś ca bhujair jyāghātalakṣaṇaiḥ<BR>
02,019.039b*0228_01	kṛtaśmaśrumukhā raktā raktatīkṣṇanakhāṅkurāḥ<BR>
02,019.039b*0228_02	raktoṣṇīṣadharā raktadantapaṅktivirājitāḥ<BR>
02,019.039c	bibhrataḥ kṣātram ojaś ca brāhmaṇyaṃ pratijānatha<BR>
02,019.040a	evaṃ virāgavasanā bahirmālyānulepanāḥ<BR>
02,019.040b*0229_01	kṣatriyā eva loke 'smin viditā mama sarvaśaḥ<BR>
02,019.040c	satyaṃ vadata ke yūyaṃ satyaṃ rājasu śobhate<BR>
02,019.040d*0230_01	iyaṃ vasumatī satyaṃ satyarūpā mahīkṣitaḥ<BR>
02,019.040d*0230_02	satye sthito vadet satyam anyathā vinaśiṣyati<BR>
02,019.041a	caityakaṃ ca gireḥ śṛṅgaṃ bhittvā kim iva sadma naḥ<BR>
02,019.041c	advāreṇa praviṣṭāḥ stha nirbhayā rājakilbiṣāt<BR>
02,019.041c*0231_01	**** **** praveṣṭavyaṃ ripor gṛham<BR>
02,019.041c*0231_02	so 'haṃ na bhavatāṃ śatrur brāhmaṇā mama devatāḥ<BR>
02,019.041c*0231_03	atāḍayata kiṃ bherīr yuddhasaṃnāhalakṣaṇāḥ<BR>
02,019.041c*0231_04	yūyaṃ mayā na yoddhavyā<BR>
02,019.042a	karma caitad viliṅgasya kiṃ vādya prasamīkṣitam<BR>
02,019.042c	vadadhvaṃ vāci vīryaṃ ca brāhmaṇasya viśeṣataḥ<BR>
02,019.043a	evaṃ ca mām upasthāya kasmāc ca vidhinārhaṇām<BR>
02,019.043c	praṇītāṃ no na gṛhṇīta kāryaṃ kiṃ cāsmadāgame<BR>
02,019.044a	evam uktas tataḥ kṛṣṇaḥ pratyuvāca mahāmanāḥ<BR>
02,019.044c	snigdhagambhīrayā vācā vākyaṃ vākyaviśāradaḥ<BR>
02,019.045a	snātakavratino rājan brāhmaṇāḥ kṣatriyā viśaḥ<BR>
02,019.045c	viśeṣaniyamāś caiṣām aviśeṣāś ca santy uta<BR>
02,019.045d*0232_01	snātakān brāhmaṇān rājan viddhy asmāṃs tvaṃ narādhipa<BR>
02,019.046a	viśeṣavāṃś ca satataṃ kṣatriyaḥ śriyam archati<BR>
02,019.046c	puṣpavatsu dhruvā śrīś ca puṣpavantas tato vayam<BR>
02,019.047a	kṣatriyo bāhuvīryas tu na tathā vākyavīryavān<BR>
02,019.047c	apragalbhaṃ vacas tasya tasmād bārhadrathe smṛtam<BR>
02,019.048a	svavīryaṃ kṣatriyāṇāṃ ca bāhvor dhātā nyaveśayat<BR>
02,019.048c	tad didṛkṣasi ced rājan draṣṭāsy adya na saṃśayaḥ<BR>
02,019.049a	advāreṇa ripor gehaṃ dvāreṇa suhṛdo gṛham<BR>
02,019.049c	praviśanti sadā santo dvāraṃ no varjitaṃ tataḥ<BR>
02,019.050a	kāryavanto gṛhān etya śatruto nārhaṇāṃ vayam<BR>
02,019.050c	pratigṛhṇīma tad viddhi etan naḥ śāśvataṃ vratam<BR>
02,020.001	jarāsaṃdha uvāca<BR>
02,020.001a	na smareyaṃ kadā vairaṃ kṛtaṃ yuṣmābhir ity uta<BR>
02,020.001c	cintayaṃś ca na paśyāmi bhavatāṃ prati vaikṛtam<BR>
02,020.001d*0233_00	vaiśaṃpāyanaḥ<BR>
02,020.001d*0233_01	evam ukto bhagavatā bṛhadrathasuto balī<BR>
02,020.001d*0233_02	ātmany autsukam ālokya kṛṣṇam āha nṛpottamāḥ<BR>
02,020.002a	vaikṛte cāsati kathaṃ manyadhvaṃ mām anāgasam<BR>
02,020.002c	ariṃ vibrūta tad viprāḥ satāṃ samaya eṣa hi<BR>
02,020.003a	atha dharmopaghātād dhi manaḥ samupatapyate<BR>
02,020.003c	yo 'nāgasi prasṛjati kṣatriyo 'pi na saṃśayaḥ<BR>
02,020.003d*0234_01	kṣatriyā eva loke 'smin viditaṃ mama sarvaśaḥ<BR>
02,020.004a	ato 'nyathācaraṃl loke dharmajñaḥ san mahāvrataḥ<BR>
02,020.004c	vṛjināṃ gatim āpnoti śreyaso 'py upahanti ca<BR>
02,020.005a	trailokye kṣatradharmād dhi śreyāṃsaṃ sādhucāriṇām<BR>
02,020.005b*0235_01	nānyaṃ dharmaṃ praśaṃsanti ye ca dharmavido janāḥ<BR>
02,020.005b*0235_02	tasya me 'dya sthitasyeha svadharme niyatātmanaḥ<BR>
02,020.005c	anāgasaṃ prajānānāḥ pramādād iva jalpatha<BR>
02,020.006	vāsudeva uvāca<BR>
02,020.006a	kulakāryaṃ mahārāja kaś cid ekaḥ kulodvahaḥ<BR>
02,020.006c	vahate tanniyogād vai vayam abhyutthitās trayaḥ<BR>
02,020.007a	tvayā copahṛtā rājan kṣatriyā lokavāsinaḥ<BR>
02,020.007c	tad āgaḥ krūram utpādya manyase kiṃ tv anāgasam<BR>
02,020.008a	rājā rājñaḥ kathaṃ sādhūn hiṃsyān nṛpatisattama<BR>
02,020.008c	tad rājñaḥ saṃnigṛhya tvaṃ rudrāyopajihīrṣasi<BR>
02,020.009a	asmāṃs tad eno gaccheta tvayā bārhadrathe kṛtam<BR>
02,020.009c	vayaṃ hi śaktā dharmasya rakṣaṇe dharmacāriṇaḥ<BR>
02,020.009d*0236_01	tasmād adyopagacchāmas tava bārhadrathe 'ntikam<BR>
02,020.010a	manuṣyāṇāṃ samālambho na ca dṛṣṭaḥ kadā cana<BR>
02,020.010c	sa kathaṃ mānuṣair devaṃ yaṣṭum icchasi śaṃkaram<BR>
02,020.011a	savarṇo hi savarṇānāṃ paśusaṃjñāṃ kariṣyati<BR>
02,020.011c	ko 'nya evaṃ yathā hi tvaṃ jarāsaṃdha vṛthāmatiḥ<BR>
02,020.011d*0237_01	yasyāṃ yasyām avasthāyāṃ yad yat karma karoti yaḥ<BR>
02,020.011d*0237_02	tasyāṃ tasyām avasthāyāṃ tat phalaṃ samavāpnuyāt<BR>
02,020.012a	te tvāṃ jñātikṣayakaraṃ vayam ārtānusāriṇaḥ<BR>
02,020.012c	jñātivṛddhinimittārthaṃ viniyantum ihāgatāḥ<BR>
02,020.013a	nāsti loke pumān anyaḥ kṣatriyeṣv iti caiva yat<BR>
02,020.013c	manyase sa ca te rājan sumahān buddhiviplavaḥ<BR>
02,020.014a	ko hi jānann abhijanam ātmanaḥ kṣatriyo nṛpa<BR>
02,020.014c	nāviśet svargam atulaṃ raṇānantaram avyayam<BR>
02,020.015a	svargaṃ hy eva samāsthāya raṇayajñeṣu dīkṣitāḥ<BR>
02,020.015c	yajante kṣatriyā lokāṃs tad viddhi magadhādhipa<BR>
02,020.016a	svargayonir jayo rājan svargayonir mahad yaśaḥ<BR>
02,020.016c	svargayonis tapo yuddhe mārgaḥ so 'vyabhicāravān<BR>
02,020.017a	eṣa hy aindro vaijayanto guṇo nityaṃ samāhitaḥ<BR>
02,020.017c	yenāsurān parājitya jagat pāti śatakratuḥ<BR>
02,020.017d*0238_01	yena sarvān parājitya vijayas tv abhipāditaḥ<BR>
02,020.018a	svargam āsthāya kasya syād vigrahitvaṃ yathā tava<BR>
02,020.018c	māgadhair vipulaiḥ sainyair bāhulyabaladarpitaiḥ<BR>
02,020.019a	māvamaṃsthāḥ parān rājan nāsti vīryaṃ nare nare<BR>
02,020.019c	samaṃ tejas tvayā caiva kevalaṃ manujeśvara<BR>
02,020.020a	yāvad eva na saṃbuddhaṃ tāvad eva bhavet tava<BR>
02,020.020c	viṣahyam etad asmākam ato rājan bravīmi te<BR>
02,020.021a	jahi tvaṃ sadṛśeṣv eva mānaṃ darpaṃ ca māgadha<BR>
02,020.021c	mā gamaḥ sasutāmātyaḥ sabalaś ca yamakṣayam<BR>
02,020.022a	dambhodbhavaḥ kārtavīrya uttaraś ca bṛhadrathaḥ<BR>
02,020.022c	śreyaso hy avamanyeha vineśuḥ sabalā nṛpāḥ<BR>
02,020.023a	mumukṣamāṇās tvattaś ca na vayaṃ brāhmaṇabruvāḥ<BR>
02,020.023c	śaurir asmi hṛṣīkeśo nṛvīrau pāṇḍavāv imau<BR>
02,020.023d*0239_01	anayor mātuleyaṃ ca kṛṣṇaṃ māṃ viddhi te ripum<BR>
02,020.024a	tvām āhvayāmahe rājan sthiro yudhyasva māgadha<BR>
02,020.024c	muñca vā nṛpatīn sarvān mā gamas tvaṃ yamakṣayam<BR>
02,020.024d@005_0000	vaiśaṃpāyanaḥ<BR>
02,020.024d@005_0001	jarāsaṃdhaḥ<BR>
02,020.024d@005_0001	etac chrutvā jarāsaṃdhaḥ kruddho vacanam abravīt<BR>
02,020.024d@005_0002	nāhaṃ kaṃsaḥ pralambo vā na bāṇo na ca muṣṭikaḥ<BR>
02,020.024d@005_0003	narako nendratapano na keśī na ca pūtanā<BR>
02,020.024d@005_0004	na kālayavano vāpi ye tvayā nihatā yudhi<BR>
02,020.024d@005_0005	tvaṃ tu gopakulotpanno jātiṃ vai pūrvikāṃ smara<BR>
02,020.024d@005_0006	yo 'smadbhayād apakramya sāgarānūpam āśritaḥ<BR>
02,020.024d@005_0007	janmabhūmiṃ parityajya madhurāṃ prākṛto yathā<BR>
02,020.024d@005_0008	so 'dhunā katthase śaure śaradīva yathā ghanaḥ<BR>
02,020.024d@005_0009	adyānṛṇyaṃ kariṣyāmi bhojarājasya dhīmataḥ<BR>
02,020.024d@005_0010	jāmātur augrasenasya tvāṃ nihatyādya mādhava<BR>
02,020.024d@005_0011	cirakāṅkṣito me saṃgrāmas tvāṃ hantuṃ sasuhṛdgaṇam<BR>
02,020.024d@005_0012	diṣṭyā me saphalo yatnaḥ kṛto devaiḥ savāsavaiḥ<BR>
02,020.024d@005_0013	klībāv imau ca govinda bhīmasenārjunāv ubhau<BR>
02,020.024d@005_0014	hiṃsyāmi yudhi vikramya siṃhaḥ kṣudramṛgān iva<BR>
02,020.024d@005_0014	vaiśaṃpāyanaḥ<BR>
02,020.024d@005_0015	tasya roṣābhibhūtasya jarāsaṃdhasya garjataḥ<BR>
02,020.024d@005_0016	śrībhagavān<BR>
02,020.024d@005_0016	sarvabhūtāni vitresur ye tatrāsan samāgatāḥ<BR>
02,020.024d@005_0017	kiṃ garjasi jarāsaṃdha karmaṇā tān samācara<BR>
02,020.024d@005_0018	mama nirdeśakartṛbhyāṃ pāṇḍavābhyāṃ nṛpādhama<BR>
02,020.024d@005_0019	sāmātyaṃ sasutaṃ cādya ghātayiṣyāmy ahaṃ raṇe<BR>
02,020.024d@005_0020	na kathaṃ cana jīvan vai pravekṣyasi purottamam<BR>
02,020.025	jarāsaṃdha uvāca<BR>
02,020.025a	nājitān vai narapatīn aham ādadmi kāṃś cana<BR>
02,020.025c	jitaḥ kaḥ paryavasthātā ko 'tra yo na mayā jitaḥ<BR>
02,020.026a	kṣatriyasyaitad evāhur dharmyaṃ kṛṣṇopajīvanam<BR>
02,020.026c	vikramya vaśam ānīya kāmato yat samācaret<BR>
02,020.027a	devatārtham upākṛtya rājñaḥ kṛṣṇa kathaṃ bhayāt<BR>
02,020.027c	aham adya vimuñceyaṃ kṣātraṃ vratam anusmaran<BR>
02,020.028a	sainyaṃ sainyena vyūḍhena eka ekena vā punaḥ<BR>
02,020.028c	dvābhyāṃ tribhir vā yotsye 'haṃ yugapat pṛthag eva vā<BR>
02,020.029	vaiśaṃpāyana uvāca<BR>
02,020.029a	evam uktvā jarāsaṃdhaḥ sahadevābhiṣecanam<BR>
02,020.029c	ājñāpayat tadā rājā yuyutsur bhīmakarmabhiḥ<BR>
02,020.030a	sa tu senāpatī rājā sasmāra bharatarṣabha<BR>
02,020.030c	kauśikaṃ citrasenaṃ ca tasmin yuddha upasthite<BR>
02,020.031a	yayos te nāmanī loke haṃseti ḍibhaketi ca<BR>
02,020.031c	pūrvaṃ saṃkathite pumbhir nṛloke lokasatkṛte<BR>
02,020.031d*0240_01	niśaśvāsa jarāsaṃdho diṣṭaṃ saṃcintayaṃs tadā<BR>
02,020.032a	taṃ tu rājan vibhuḥ śaurī rājānaṃ balināṃ varam<BR>
02,020.032c	smṛtvā puruṣaśārdūla śārdūlasamavikramam<BR>
02,020.033a	satyasaṃdho jarāsaṃdhaṃ bhuvi bhīmaparākramam<BR>
02,020.033c	bhāgam anyasya nirdiṣṭaṃ vadhyaṃ bhūmibhṛd acyutaḥ<BR>
02,020.034a	nātmanātmavatāṃ mukhya iyeṣa madhusūdanaḥ<BR>
02,020.034c	brahmaṇo ''jñāṃ puraskṛtya hantuṃ haladharānujaḥ<BR>
02,020.034d@006_0000	janamejayaḥ<BR>
02,020.034d@006_0001	kimarthaṃ vairiṇāv āstām ubhau tau kṛṣṇamāgadhau<BR>
02,020.034d@006_0002	kathaṃ ca nirjitaḥ saṃkhye jarāsaṃdhena mādhavaḥ<BR>
02,020.034d@006_0003	kaś ca kaṃso māgadhasya yasya hetoḥ sa vairavān<BR>
02,020.034d@006_0004	etad ācakṣva me sarvaṃ vaiśaṃpāyana tattvataḥ<BR>
02,020.034d@006_0004	vaiśaṃpāyanaḥ<BR>
02,020.034d@006_0005	yādavānām anvavāye vasudevo mahāmatiḥ<BR>
02,020.034d@006_0006	udapadyata vārṣṇeyo hy ugrasenasya mantrabhṛt<BR>
02,020.034d@006_0007	ugrasenasya kaṃsas tu babhūva balavān sutaḥ<BR>
02,020.034d@006_0008	jyeṣṭho bahūnāṃ kauravya sarvaśastraviśāradaḥ<BR>
02,020.034d@006_0009	jarāsaṃdhasya duhitā tasya bhāryātiviśrutā<BR>
02,020.034d@006_0010	rājyaśulkena dattā sā jarāsaṃdhena dhīmatā<BR>
02,020.034d@006_0011	tadartham ugrasenasya madhurāyāṃ sutas tadā<BR>
02,020.034d@006_0012	abhiṣiktas tadāmātyaiḥ sa vai tīvraparākramaḥ<BR>
02,020.034d@006_0013	aiśvaryabalamattas tu sa tadā balamohitaḥ<BR>
02,020.034d@006_0014	nigṛhya pitaraṃ bhuṅkte tad rājyaṃ mantribhiḥ saha<BR>
02,020.034d@006_0015	vasudevasya tat kṛtyaṃ na śṛṇoti sa mandadhīḥ<BR>
02,020.034d@006_0016	sa tena saha tad rājyaṃ dharmataḥ paryapālayat<BR>
02,020.034d@006_0017	prītimān sa tu daityendro vasudevasya devakīm<BR>
02,020.034d@006_0018	uvāha bhāryāṃ sa tadā duhitā devakasya yā<BR>
02,020.034d@006_0019	tasyām udvāhyamānāyāṃ rathena janamejaya<BR>
02,020.034d@006_0020	upāruroha vārṣṇeyaṃ kaṃso bhūmipatis tadā<BR>
02,020.034d@006_0021	tato 'ntarikṣe vāg āsīd devadūtasya kasya cit<BR>
02,020.034d@006_0022	vasudevaś ca śuśrāva tāṃ vācaṃ pārthivaś ca saḥ<BR>
02,020.034d@006_0023	yām etāṃ vahamāno 'dya kaṃsodvahasi devakīm<BR>
02,020.034d@006_0024	asyā yaś cāṣṭamo garbhaḥ sa te mṛtyur bhaviṣyati<BR>
02,020.034d@006_0025	so 'vatīrya tato rājā khaḍgam uddhṛtya nirmalam<BR>
02,020.034d@006_0026	iyeṣa tasyā mūrdhānaṃ chettuṃ paramadurmatiḥ<BR>
02,020.034d@006_0027	sa sāntvayaṃs tadā kaṃsaṃ hasan krodhavaśānugam<BR>
02,020.034d@006_0028	rājann anunayām āsa vasudevo mahāmatiḥ<BR>
02,020.034d@006_0029	ahiṃsyāṃ pramadām āhuḥ sarvadharmeṣu pārthiva<BR>
02,020.034d@006_0030	akasmād abalāṃ nārīṃ hantāsīmām anāgasīm<BR>
02,020.034d@006_0031	yac ca te 'tra bhayaṃ rājañ śakyate bādhituṃ tvayā<BR>
02,020.034d@006_0032	iyaṃ ca śakyā pālayituṃ samayaś caiva rakṣitum<BR>
02,020.034d@006_0033	asyās tvam aṣṭamaṃ garbhaṃ jātamātraṃ mahīpate<BR>
02,020.034d@006_0034	vidhvaṃsaya tadā prāptam evaṃ parihṛtaṃ bhavet<BR>
02,020.034d@006_0035	evaṃ sa rājā kathito vasudevena bhārata<BR>
02,020.034d@006_0036	vaiśaṃpāyanaḥ<BR>
02,020.034d@006_0036	tasya tad vacanaṃ cakre śūrasenādhipas tadā<BR>
02,020.034d@006_0037	tatas tasyāṃ saṃbabhūvuḥ kumārāḥ sūryavarcasaḥ<BR>
02,020.034d@006_0038	jātāñ jātāṃs tu tān sarvāñ jaghāna madhureśvaraḥ<BR>
02,020.034d@006_0039	atha tasyāṃ samabhavad baladevas tu saptamaḥ<BR>
02,020.034d@006_0040	yāmyayā māyayā taṃ tu yamo rājā viśāṃ pate<BR>
02,020.034d@006_0041	devakyā garbham atulaṃ rohiṇyā jaṭhare 'kṣipat<BR>
02,020.034d@006_0042	ākṛṣya karṣaṇāt samyak saṃkarṣaṇa iti smṛtaḥ<BR>
02,020.034d@006_0043	balaśreṣṭhatayā tasya baladeva iti smṛtaḥ<BR>
02,020.034d@006_0044	punas tasyāṃ samabhavad aṣṭamo madhusūdanaḥ<BR>
02,020.034d@006_0045	tasya garbhasya rakṣāṃ tu cakre so 'bhyadhikaṃ nṛpaḥ<BR>
02,020.034d@006_0046	tataḥ kāle rakṣaṇārthaṃ vasudevasya sātvataḥ<BR>
02,020.034d@006_0047	ugraḥ prayuktaḥ kaṃsena sacivaḥ krūrakarmakṛt<BR>
02,020.034d@006_0048	vimūḍheṣu prabhāvena bālasyottīrya tatra vai<BR>
02,020.034d@006_0049	upāgamya sa ghoṣe tu jagāma samahādyutiḥ<BR>
02,020.034d@006_0050	jātamātraṃ vāsudevam athākṛṣya pitā tataḥ<BR>
02,020.034d@006_0051	upajahre parikrītāṃ sutāṃ gopasya kasya cit<BR>
02,020.034d@006_0052	mumukṣamāṇas taṃ śabdaṃ devadūtasya pārthiva<BR>
02,020.034d@006_0053	jaghāna kaṃsas tāṃ kanyāṃ prahasantī jagāma sā<BR>
02,020.034d@006_0054	āryeti vāśatī śabdaṃ tasmād āryeti kīrtitā<BR>
02,020.034d@006_0055	evaṃ taṃ vañcayitvā ca rājānaṃ sa mahāmatiḥ<BR>
02,020.034d@006_0056	vāsudevaṃ mahātmānaṃ vardhayām āsa gokule<BR>
02,020.034d@006_0057	vāsudevo 'pi gopeṣu vavṛdhe 'bjam ivāmbhasi<BR>
02,020.034d@006_0058	ajñāyamānaḥ kaṃsena gūḍho 'gnir iva dāruṣu<BR>
02,020.034d@006_0059	vipracakre 'tha tān sarvān ballavān madhureśvaraḥ<BR>
02,020.034d@006_0060	vardhamāno mahābāhus tejobalasamanvitaḥ<BR>
02,020.034d@006_0061	tatas te kliśyamānās tu puṇḍarīkākṣam acyutam<BR>
02,020.034d@006_0062	bhayena kāmād apare gaṇaśaḥ paryavārayan<BR>
02,020.034d@006_0063	sa tu labdhvā balaṃ rājann ugrasenasya saṃmataḥ<BR>
02,020.034d@006_0064	vasudevātmajaḥ sarvabhrātṛbhiḥ sahitaṃ punaḥ<BR>
02,020.034d@006_0065	nirjitya yudhi bhojendraṃ hatvā kaṃsaṃ mahābalaḥ<BR>
02,020.034d@006_0066	abhyaṣiñcat tato rājya ugrasenaṃ viśāṃ pate<BR>
02,020.034d@006_0067	tataḥ śrutvā jarāsaṃdho mādhavena hataṃ yudhi<BR>
02,020.034d@006_0068	śūrasenādhipaṃ cakre kaṃsaputraṃ tadā nṛpa<BR>
02,020.034d@006_0069	sa sainyaṃ mahad utthāpya vāsudevaṃ prasahya ca<BR>
02,020.034d@006_0070	abhyaṣiñcat sutaṃ tatra sutāyā janamejaya<BR>
02,020.034d@006_0071	ugrasenaṃ ca vṛṣṇīṃś ca mahābalasamanvitaḥ<BR>
02,020.034d@006_0072	sa tatra viprakurute jarāsaṃdhaḥ pratāpavān<BR>
02,020.034d@006_0073	etad vairaṃ kauraveya jarāsaṃdhasya mādhave<BR>
02,020.034d@006_0074	āśāsitārtho rājendra saṃrurodha vinirjitān<BR>
02,020.034d@006_0075	pārthivais tair nṛpatibhir yakṣyamāṇaḥ samṛddhimān<BR>
02,020.034d@006_0076	devaśreṣṭhaṃ mahādevaṃ kṛttivāsaṃ triyambakam<BR>
02,020.034d@006_0077	etat sarvaṃ yathāvṛttaṃ kathitaṃ bharatarṣabha<BR>
02,020.034d@006_0078	yathā tu sa hato rājā bhīmasenena tac chṛṇu<BR>
02,021.001	vaiśaṃpāyana uvāca<BR>
02,021.001a	tatas taṃ niścitātmānaṃ yuddhāya yadunandanaḥ<BR>
02,021.001c	uvāca vāgmī rājānaṃ jarāsaṃdham adhokṣajaḥ<BR>
02,021.002a	trayāṇāṃ kena te rājan yoddhuṃ vitarate manaḥ<BR>
02,021.002c	asmad anyatameneha sajjībhavatu ko yudhi<BR>
02,021.002d*0241_01	tvayā māyāvinā kṛṣṇa na yotsye 'haṃ kadā cana<BR>
02,021.002d*0241_02	bhayena me yojitānāṃ yadūnāṃ ca palāyataḥ<BR>
02,021.002d*0241_03	arjuno na bhaved yoddhā na ca tulyabalo mama<BR>
02,021.002d*0241_04	bhīmaḥ kṣaṇaṃ kṣaṇārdhaṃ vā kṣamaḥ syād iti me puraḥ<BR>
02,021.003a	evam uktaḥ sa kṛṣṇena yuddhaṃ vavre mahādyutiḥ<BR>
02,021.003c	jarāsaṃdhas tato rājan bhīmasenena māgadhaḥ<BR>
02,021.003d*0242_01	na tvayā bhīruṇā yotsye yudhi viklavacetasā<BR>
02,021.003d*0242_02	mathurāṃ svapurīṃ tyaktvā samudraṃ śaraṇaṃ gataḥ<BR>
02,021.003d*0242_03	ayaṃ tu vayasātulyo nātisattvo na me samaḥ<BR>
02,021.003d*0242_04	arjuno no bhaved yoddhā bhīmas tulyabalo mama<BR>
02,021.003d*0242_05	ity uktvā bhīmasenāya pradāya mahatīṃ gadām<BR>
02,021.003d*0242_06	dvitīyāṃ svayam ādāya nirjagāma purād bahiḥ<BR>
02,021.003d*0243_01	ādāya rocanāṃ mālāṃ māṅgalyāny aparāṇi ca<BR>
02,021.004a	dhārayann agadān mukhyān nirvṛtīr vedanāni ca<BR>
02,021.004c	upatasthe jarāsaṃdhaṃ yuyutsuṃ vai purohitaḥ<BR>
02,021.004d*0244_01	arjunaṃ vāsudevaṃ ca varjayām āsa māgadhaḥ<BR>
02,021.004d*0244_02	matvā devaṃ gopa iti bālo 'rjunam iti sma ha<BR>
02,021.005a	kṛtasvastyayano vidvān brāhmaṇena yaśasvinā<BR>
02,021.005c	samanahyaj jarāsaṃdhaḥ kṣatradharmam anuvrataḥ<BR>
02,021.006a	avamucya kirīṭaṃ sa keśān samanumṛjya ca<BR>
02,021.006c	udatiṣṭhaj jarāsaṃdho velātiga ivārṇavaḥ<BR>
02,021.007a	uvāca matimān rājā bhīmaṃ bhīmaparākramam<BR>
02,021.007c	bhīma yotsye tvayā sārdhaṃ śreyasā nirjitaṃ varam<BR>
02,021.007d*0245_01	kṣetrodaye tataḥ kṛṣṇa bālo 'yam anujo 'rjunaḥ<BR>
02,021.008a	evam uktvā jarāsaṃdho bhīmasenam ariṃdamaḥ<BR>
02,021.008c	pratyudyayau mahātejāḥ śakraṃ balir ivāsuraḥ<BR>
02,021.009a	tataḥ saṃmantrya kṛṣṇena kṛtasvastyayano balī<BR>
02,021.009c	bhīmaseno jarāsaṃdham āsasāda yuyutsayā<BR>
02,021.010a	tatas tau naraśārdūlau bāhuśastrau samīyatuḥ<BR>
02,021.010c	vīrau paramasaṃhṛṣṭāv anyonyajayakāṅkṣiṇau<BR>
02,021.010d@007_0001	karagrahaṇapūrvaṃ tu kṛtvā pādābhivandanam<BR>
02,021.010d@007_0002	kakṣaiḥ kakṣāṃ vidhunvānāv āsphoṭaṃ tatra cakratuḥ<BR>
02,021.010d@007_0003	skandhe dorbhyāṃ samāhatya nihatya ca muhur muhuḥ<BR>
02,021.010d@007_0004	aṅgam aṅgaiḥ samāśliṣya punar āsphālanaṃ vibho<BR>
02,021.010d@007_0005	citrahastādikaṃ kṛtvā kakṣābandhaṃ ca cakratuḥ<BR>
02,021.010d@007_0006	galagaṇḍābhighātena sasphuliṅgena cāśanim<BR>
02,021.010d@007_0007	bāhupāśādikaṃ kṛtvā pādāhataśirāv ubhau<BR>
02,021.010d@007_0008	urohastaṃ tataś cakre pūrṇakumbhau prayujya tau<BR>
02,021.010d@007_0009	karasaṃpīḍanaṃ kṛtvā garjantau vāraṇāv iva<BR>
02,021.010d@007_0010	nardantau meghasaṃkāśau bāhupraharaṇāv ubhau<BR>
02,021.010d@007_0011	talenāhanyamānau tu anyonyaṃ kṛtavīkṣaṇau<BR>
02,021.010d@007_0012	siṃhāv iva susaṃskruddhāv ākṛṣyākṛṣya yudhyatām<BR>
02,021.010d@007_0013	aṅgenāṅgaṃ samāpīḍya bāhubhyām ubhayor api<BR>
02,021.010d@007_0014	āvṛtya bāhubhiś cāpi udaraṃ ca pracakratuḥ<BR>
02,021.010d@007_0015	ubhau kaṭyāṃ supārśve tu takṣavantau ca śikṣitau<BR>
02,021.010d@007_0016	adhohastaṃ svakaṇṭhe tūdarasyorasi cākṣipat<BR>
02,021.010d@007_0017	sarvātikrāntamaryādaṃ pṛṣṭhabhaṅgaṃ ca cakratuḥ<BR>
02,021.010d@007_0018	saṃpūrṇamūrchāṃ bāhubhyāṃ pūrṇakumbhaṃ pracakratuḥ<BR>
02,021.010d@007_0019	tṛṇapīḍaṃ yathākāmaṃ pūrṇayogaṃ samuṣṭikam<BR>
02,021.010d@007_0020	evamādīni yuddhāni prakurvantau parasparam<BR>
02,021.010d@007_0021	tayor yuddhaṃ tato draṣṭuṃ sametāḥ puravāsinaḥ<BR>
02,021.010d@007_0022	brāhmaṇā vaṇijaś caiva kṣatriyāś ca sahasraśaḥ<BR>
02,021.010d@007_0023	śūdrāś ca naraśārdūla striyo vṛddhāś ca sarvaśaḥ<BR>
02,021.010d@007_0024	nirantaram abhūt tatra janaughair abhisaṃvṛtam<BR>
02,021.011a	tayor atha bhujāghātān nigrahapragrahāt tathā<BR>
02,021.011c	āsīt subhīmasaṃhrādo vajraparvatayor iva<BR>
02,021.012a	ubhau paramasaṃhṛṣṭau balenātibalāv ubhau<BR>
02,021.012b*0246_01	anyonyaṃ tau karatalair yodhayām āsatur bhṛśam<BR>
02,021.012c	anyonyasyāntaraṃ prepsū parasparajayaiṣiṇau<BR>
02,021.012d*0247_01	śirobhir iva tau meṣau vṛkṣair iva niśācarau<BR>
02,021.012d*0247_02	padair iva śubhāv aśvau tuṇḍābhyāṃ tittirāv iva<BR>
02,021.013a	tad bhīmam utsārya janaṃ yuddham āsīd upahvare<BR>
02,021.013c	balinoḥ saṃyuge rājan vṛtravāsavayor iva<BR>
02,021.014a	prakarṣaṇākarṣaṇābhyām abhyākarṣavikarṣaṇaiḥ<BR>
02,021.014c	ākarṣetāṃ tathānyonyaṃ jānubhiś cābhijaghnatuḥ<BR>
02,021.015a	tataḥ śabdena mahatā bhartsayantau parasparam<BR>
02,021.015c	pāṣāṇasaṃghātanibhaiḥ prahārair abhijaghnatuḥ<BR>
02,021.015d*0248_01	tato bhīmaṃ jarāsaṃdho jaghānorasi muṣṭinā<BR>
02,021.015d*0248_02	bhīmo 'pi taṃ jarāsaṃdhaṃ vakṣasy abhijaghāna ha<BR>
02,021.016a	vyūḍhoraskau dīrghabhujau niyuddhakuśalāv ubhau<BR>
02,021.016c	bāhubhiḥ samasajjetām āyasaiḥ parighair iva<BR>
02,021.017a	kārttikasya tu māsasya pravṛttaṃ prathame 'hani<BR>
02,021.017b*0249_01	tadā tad yuddham abhavad dināni daśa pañca ca<BR>
02,021.017c	anārataṃ divārātram aviśrāntam avartata<BR>
02,021.017d*0250_01	ghoraṃ vismāpanakaram abhūt pañcadaśe 'hani<BR>
02,021.018a	tad vṛttaṃ tu trayodaśyāṃ samavetaṃ mahātmanoḥ<BR>
02,021.018b*0251_01	gātraṃ gātreṇa saṃpīḍya viśrāmam agamad dvayoḥ<BR>
02,021.018b*0251_02	vāyunā hy amṛtaśvāsād āpyāyata vṛkodaraḥ<BR>
02,021.018c	caturdaśyāṃ niśāyāṃ tu nivṛtto māgadhaḥ klamāt<BR>
02,021.019a	taṃ rājānaṃ tathā klāntaṃ dṛṣṭvā rājañ janārdanaḥ<BR>
02,021.019c	uvāca bhīmakarmāṇaṃ bhīmaṃ saṃbodhayann iva<BR>
02,021.019d*0252_01	samayuddhe nṛṇāṃ madhyāt pāṭayan bodhayann iva<BR>
02,021.019d*0253_01	śatror janmamṛtī vidvāñ jīvitaṃ ca jarākṛtam<BR>
02,021.019d*0253_02	pārtham āpyāyayan svena tejasācintayad dhariḥ<BR>
02,021.019d*0253_03	saṃcintyārivadhopāyaṃ bhīmasyāmoghadarśanaḥ<BR>
02,021.019d*0253_04	darśayām āsa viṭapaṃ pāṭayann iva saṃjñayā<BR>
02,021.020a	klāntaḥ śatrur na kaunteya labhyaḥ pīḍayituṃ raṇe<BR>
02,021.020c	pīḍyamāno hi kārtsnyena jahyāj jīvitam ātmanaḥ<BR>
02,021.021a	tasmāt te naiva kaunteya pīḍanīyo narādhipaḥ<BR>
02,021.021c	samam etena yudhyasva bāhubhyāṃ bharatarṣabha<BR>
02,021.022a	evam uktaḥ sa kṛṣṇena pāṇḍavaḥ paravīrahā<BR>
02,021.022c	jarāsaṃdhasya tad randhraṃ jñātvā cakre matiṃ vadhe<BR>
02,021.023a	tatas tam ajitaṃ jetuṃ jarāsaṃdhaṃ vṛkodaraḥ<BR>
02,021.023c	saṃrabhya balināṃ mukhyo jagrāha kurunandanaḥ<BR>
02,022.001	vaiśaṃpāyana uvāca<BR>
02,022.001a	bhīmasenas tataḥ kṛṣṇam uvāca yadunandanam<BR>
02,022.001c	buddhim āsthāya vipulāṃ jarāsaṃdhajighāṃsayā<BR>
02,022.002a	nāyaṃ pāpo mayā kṛṣṇa yuktaḥ syād anurodhitum<BR>
02,022.002c	prāṇena yaduśārdūla baddhavaṅkṣaṇavāsasā<BR>
02,022.003a	evam uktas tataḥ kṛṣṇaḥ pratyuvāca vṛkodaram<BR>
02,022.003c	tvarayan puruṣavyāghro jarāsaṃdhavadhepsayā<BR>
02,022.004a	yat te daivaṃ paraṃ sattvaṃ yac ca te mātariśvanaḥ<BR>
02,022.004c	balaṃ bhīma jarāsaṃdhe darśayāśu tad adya naḥ<BR>
02,022.004d*0254_01	bale tubhyaṃ mahābāho tam imaṃ jahi māgadham<BR>
02,022.004d*0255_01	tavaiṣa vadhyo durbuddhir jarāsaṃdho mahārathaḥ<BR>
02,022.004d*0255_02	ity antarikṣe tv aśrauṣaṃ yadā vāyur apohyate<BR>
02,022.004d*0255_03	gomante parvataśreṣṭhe yenaiṣa parimokṣitaḥ<BR>
02,022.004d*0255_04	baladevabhujaṃ prāpya ko 'nyo jīveta māgadhāt<BR>
02,022.004d*0255_05	tad asya mṛtyur vihitas tvad ṛte na mahābala<BR>
02,022.004d*0255_06	vāyuṃ cintya mahābāho jahi tvaṃ magadhādhipam<BR>
02,022.004d*0255_07	evam uktas tadā bhīmo manasā cintya mārutam<BR>
02,022.004d*0255_08	janārdanaṃ namasyaiva pariṣvajya ca phalgunam<BR>
02,022.005a	evam uktas tadā bhīmo jarāsaṃdham ariṃdamaḥ<BR>
02,022.005c	utkṣipya bhrāmayad rājan balavantaṃ mahābalaḥ<BR>
02,022.006a	bhrāmayitvā śataguṇaṃ bhujābhyāṃ bharatarṣabha<BR>
02,022.006c	babhañja pṛṣṭhe saṃkṣipya niṣpiṣya vinanāda ca<BR>
02,022.006d*0256_01	kare gṛhītvā caraṇaṃ dvedhā cakre mahābalaḥ<BR>
02,022.007a	tasya niṣpiṣyamāṇasya pāṇḍavasya ca garjataḥ<BR>
02,022.007c	abhavat tumulo nādaḥ sarvaprāṇibhayaṃkaraḥ<BR>
02,022.007d*0257_01	sa vāmapādaṃ saṃkṛṣya gṛhītvā dakṣiṇe mahe<BR>
02,022.007d*0257_02	dvidhā cakāra taṃ pārtho jarāsaṃdhaṃ mahābalam<BR>
02,022.008a	vitresur māgadhāḥ sarve strīṇāṃ garbhāś ca susruvuḥ<BR>
02,022.008c	bhīmasenasya nādena jarāsaṃdhasya caiva ha<BR>
02,022.009a	kiṃ nu svid dhimavān bhinnaḥ kiṃ nu svid dīryate mahī<BR>
02,022.009c	iti sma māgadhā jajñur bhīmasenasya nisvanāt<BR>
02,022.009d*0258_01	gṛhītvā pādayoḥ śatruṃ pātayām āsa bhūtale<BR>
02,022.009d*0258_02	ekaṃ pādaṃ padākramya dorbhyām anyaṃ pragṛhya ca<BR>
02,022.009d*0258_03	gudataḥ pāṭayām āsa śākhām iva mahāgajaḥ<BR>
02,022.009d*0258_04	ekapādoruvṛṣaṇakaṭihṛtpṛṣṭhanāsike<BR>
02,022.009d*0258_05	ekabāhvakṣibhrūkarṇe śakale dadṛśuḥ prajāḥ<BR>
02,022.009d@008_0001	vīkṣya bhīmaṃ tataḥ kṛṣṇo naḷaṃ jagrāha pāṇinā<BR>
02,022.009d@008_0002	dvidhā vyatilikhat taṃ tu jarāsaṃdhavadhaṃ prati<BR>
02,022.009d@008_0003	tatas tv ājñāya tasyai * * * * * * * * *<BR>
02,022.009d@008_0004	* * * * * * * * traṃ prākṣipad vinanāda ca<BR>
02,022.009d@008_0005	punaḥ saṃdhāya tu tadā jarāsaṃdhaḥ pratāpavān<BR>
02,022.009d@008_0006	bhīmena saha saṃgamya bāhuyuddhaṃ cakāra ha<BR>
02,022.009d@008_0007	tayoḥ samabhavad yuddhaṃ tumulaṃ romaharṣaṇam<BR>
02,022.009d@008_0008	sarvalokakṣayakaraṃ sarva * * * * * *<BR>
02,022.009d@008_0009	* * * * * * * * * * * * dya mādhavaḥ<BR>
02,022.009d@008_0010	vyatyasya prākṣipat tat tu jarāsaṃdhavadhepsayā<BR>
02,022.009d@008_0011	bhīmasenas tadājñātvā nirbibheda ca māgadham<BR>
02,022.009d@008_0012	dvidhā vyatyasya pādena prākṣipac ca nanāda ha<BR>
02,022.009d@008_0013	śuṣkamāṃsāsthimedosṛg bhinnamastakapiṇḍakaḥ<BR>
02,022.009d@008_0014	śavabhūtas tadā rājan piṇḍīkṛta ivābabhau<BR>
02,022.010a	tato rājakuladvāri prasuptam iva taṃ nṛpam<BR>
02,022.010c	rātrau parāsum utsṛjya niścakramur ariṃdamāḥ<BR>
02,022.011a	jarāsaṃdharathaṃ kṛṣṇo yojayitvā patākinam<BR>
02,022.011c	āropya bhrātarau caiva mokṣayām āsa bāndhavān<BR>
02,022.012a	te vai ratnabhujaṃ kṛṣṇaṃ ratnārhaṃ pṛthivīśvarāḥ<BR>
02,022.012c	rājānaś cakrur āsādya mokṣitā mahato bhayāt<BR>
02,022.013a	akṣataḥ śastrasaṃpanno jitāriḥ saha rājabhiḥ<BR>
02,022.013c	ratham āsthāya taṃ divyaṃ nirjagāma girivrajāt<BR>
02,022.013d*0259_01	uṣṭrāṇāṃ śatasāhasraṃ vāhayitvā dhanaṃ bahu<BR>
02,022.013d*0259_02	mahārhāṇi ca ratnāni rajataṃ kāñcanaṃ tathā<BR>
02,022.013d*0259_03	sahadevaṃ pratiṣṭhāpya svādhīnaṃ ca girivraje<BR>
02,022.013d*0259_04	caturaṅgabalaiḥ sārdhaṃ nirjagāma girivrajāt<BR>
02,022.014a	yaḥ sa sodaryavān nāma dviyodhaḥ kṛṣṇasārathiḥ<BR>
02,022.014c	abhyāsaghātī saṃdṛśyo durjayaḥ sarvarājabhiḥ<BR>
02,022.015a	bhīmārjunābhyāṃ yodhābhyām āsthitaḥ kṛṣṇasārathiḥ<BR>
02,022.015c	śuśubhe rathavaryo 'sau durjayaḥ sarvadhanvibhiḥ<BR>
02,022.016a	śakraviṣṇū hi saṃgrāme ceratus tārakāmaye<BR>
02,022.016c	rathena tena taṃ kṛṣṇa upāruhya yayau tadā<BR>
02,022.016d*0260_01	evam etau mahābāhū tadā duṣkarakāriṇau<BR>
02,022.016d*0260_02	kṛṣṇapraṇītau loke 'smin rathe ko draṣṭum arhati<BR>
02,022.016d*0260_03	ity avocan vrajantaṃ taṃ jarāsaṃdhapurālayāḥ<BR>
02,022.016d*0260_04	vāsudevaṃ naraśreṣṭhaṃ yuktaṃ vātajavair hayaiḥ<BR>
02,022.017a	taptacāmīkarābheṇa kiṅkiṇījālamālinā<BR>
02,022.017c	meghanirghoṣanādena jaitreṇāmitraghātinā<BR>
02,022.018a	yena śakro dānavānāṃ jaghāna navatīr nava<BR>
02,022.018c	taṃ prāpya samahṛṣyanta rathaṃ te puruṣarṣabhāḥ<BR>
02,022.019a	tataḥ kṛṣṇaṃ mahābāhuṃ bhrātṛbhyāṃ sahitaṃ tadā<BR>
02,022.019c	rathasthaṃ māgadhā dṛṣṭvā samapadyanta vismitāḥ<BR>
02,022.020a	hayair divyaiḥ samāyukto ratho vāyusamo jave<BR>
02,022.020c	adhiṣṭhitaḥ sa śuśubhe kṛṣṇenātīva bhārata<BR>
02,022.021a	asaṅgī devavihitas tasmin rathavare dhvajaḥ<BR>
02,022.021c	yojanād dadṛśe śrīmān indrāyudhasamaprabhaḥ<BR>
02,022.022a	cintayām āsa kṛṣṇo 'tha garutmantaṃ sa cābhyayāt<BR>
02,022.022c	kṣaṇe tasmin sa tenāsīc caityayūpa ivocchritaḥ<BR>
02,022.023a	vyāditāsyair mahānādaiḥ saha bhūtair dhvajālayaiḥ<BR>
02,022.023c	tasthau rathavare tasmin garutmān pannagāśanaḥ<BR>
02,022.024a	durnirīkṣyo hi bhūtānāṃ tejasābhyadhikaṃ babhau<BR>
02,022.024c	āditya iva madhyāhne sahasrakiraṇāvṛtaḥ<BR>
02,022.025a	na sa sajjati vṛkṣeṣu śastraiś cāpi na riṣyate<BR>
02,022.025c	divyo dhvajavaro rājan dṛśyate devamānuṣaiḥ<BR>
02,022.026a	tam āsthāya rathaṃ divyaṃ parjanyasamanisvanam<BR>
02,022.026c	niryayau puruṣavyāghraḥ pāṇḍavābhyāṃ sahācyutaḥ<BR>
02,022.027a	yaṃ lebhe vāsavād rājā vasus tasmād bṛhadrathaḥ<BR>
02,022.027c	bṛhadrathāt krameṇaiva prāpto bārhadrathaṃ nṛpam<BR>
02,022.028a	sa niryayau mahābāhuḥ puṇḍarīkekṣaṇas tataḥ<BR>
02,022.028c	girivrajād bahis tasthau same deśe mahāyaśāḥ<BR>
02,022.029a	tatrainaṃ nāgarāḥ sarve satkāreṇābhyayus tadā<BR>
02,022.029c	brāhmaṇapramukhā rājan vidhidṛṣṭena karmaṇā<BR>
02,022.030a	bandhanād vipramuktāś ca rājāno madhusūdanam<BR>
02,022.030c	pūjayām āsur ūcuś ca sāntvapūrvam idaṃ vacaḥ<BR>
02,022.031a	naitac citraṃ mahābāho tvayi devakinandana<BR>
02,022.031c	bhīmārjunabalopete dharmasya paripālanam<BR>
02,022.032a	jarāsaṃdhahrade ghore duḥkhapaṅke nimajjatām<BR>
02,022.032c	rājñāṃ samabhyuddharaṇaṃ yad idaṃ kṛtam adya te<BR>
02,022.033a	viṣṇo samavasannānāṃ giridurge sudāruṇe<BR>
02,022.033c	diṣṭyā mokṣād yaśo dīptam āptaṃ te puruṣottama<BR>
02,022.034a	kiṃ kurmaḥ puruṣavyāghra bravīhi puruṣarṣabha<BR>
02,022.034c	kṛtam ity eva taj jñeyaṃ nṛpair yady api duṣkaram<BR>
02,022.035a	tān uvāca hṛṣīkeśaḥ samāśvāsya mahāmanāḥ<BR>
02,022.035c	yudhiṣṭhiro rājasūyaṃ kratum āhartum icchati<BR>
02,022.036a	tasya dharmapravṛttasya pārthivatvaṃ cikīrṣataḥ<BR>
02,022.036c	sarvair bhavadbhir yajñārthe sāhāyyaṃ dīyatām iti<BR>
02,022.037a	tataḥ pratītamanasas te nṛpā bharatarṣabha<BR>
02,022.037c	tathety evābruvan sarve pratijajñuś ca tāṃ giram<BR>
02,022.038a	ratnabhājaṃ ca dāśārhaṃ cakrus te pṛthivīśvarāḥ<BR>
02,022.038c	kṛcchrāj jagrāha govindas teṣāṃ tadanukampayā<BR>
02,022.039a	jarāsaṃdhātmajaś caiva sahadevo mahārathaḥ<BR>
02,022.039c	niryayau sajanāmātyaḥ puraskṛtya purohitam<BR>
02,022.040a	sa nīcaiḥ praśrito bhūtvā bahuratnapurogamaḥ<BR>
02,022.040c	sahadevo nṛṇāṃ devaṃ vāsudevam upasthitaḥ<BR>
02,022.040d@009_0000	sahadevaḥ<BR>
02,022.040d@009_0001	yat kṛtaṃ puruṣavyāghra mama pitrā janārdana<BR>
02,022.040d@009_0002	tat te hṛdi mahābāho na kāryaṃ puruṣottama<BR>
02,022.040d@009_0003	tvāṃ prapanno 'smi govinda prasādaṃ kuru me prabho<BR>
02,022.040d@009_0004	pitur icchāmi saṃskāraṃ kartuṃ devakinandana<BR>
02,022.040d@009_0005	tvatto 'bhyanujñāṃ saṃprāpya bhīmasenāt tathārjunāt<BR>
02,022.040d@009_0006	vaiśaṃpāyanaḥ<BR>
02,022.040d@009_0006	nirbhayo vicariṣyāmi yathākāmaṃ yathāsukham<BR>
02,022.040d@009_0007	evaṃ vijñāpyamānasya sahadevasya māriṣa<BR>
02,022.040d@009_0008	prahṛṣṭo devakīputraḥ pāṇḍavau ca mahārathau<BR>
02,022.040d@009_0009	kriyatāṃ saṃskriyā rājan pitus ta iti cābruvan<BR>
02,022.040d@009_0010	tac chrutvā vāsudevasya pārthayoś ca māgadhaḥ<BR>
02,022.040d@009_0011	praviśya nagaraṃ tūrṇaṃ saha mantribhir apy uta<BR>
02,022.040d@009_0012	citāṃ candanakāṣṭhaiś ca kāleyasaralais tathā<BR>
02,022.040d@009_0013	kālāgurusugandhaiś ca tailaiś ca vividhair api<BR>
02,022.040d@009_0014	ghṛtadhārākṣataiś caiva sumanobhiś ca māgadham<BR>
02,022.040d@009_0015	samantād avakīryanta dahyantaṃ magadhādhipam<BR>
02,022.040d@009_0016	udakaṃ tasya cakre 'tha sahadevaḥ sahānujaḥ<BR>
02,022.040d@009_0017	kṛtvā pituḥ svargagatiṃ niryayau yatra keśavaḥ<BR>
02,022.040d@009_0018	pāṇḍavau ca mahābhāgau bhīmasenārjunāv ubhau<BR>
02,022.040d@009_0019	sa prahvaḥ prāñjalir bhūtvā vijñāpayata mādhavam<BR>
02,022.040d@009_0020	ime ratnāni bhūrīṇi gojāvimahiṣādayaḥ<BR>
02,022.040d@009_0021	hastino 'śvāś ca govinda vāsāṃsi vividhāni ca<BR>
02,022.040d@009_0022	dīyatāṃ dharmarājāya yathā vā manyate bhavān<BR>
02,022.041a	bhayārtāya tatas tasmai kṛṣṇo dattvābhayaṃ tadā<BR>
02,022.041b*0261_01	ādade 'sya mahārhāṇi ratnāni puruṣottamaḥ<BR>
02,022.041b*0262_01	**** **** sahadevaṃ janārdanaḥ<BR>
02,022.041b*0262_02	magadhānāṃ mahīpālaṃ<BR>
02,022.041c	abhyaṣiñcata tatraiva jarāsaṃdhātmajaṃ tadā<BR>
02,022.042a	gatvaikatvaṃ ca kṛṣṇena pārthābhyāṃ caiva satkṛtaḥ<BR>
02,022.042c	viveśa rājā matimān punar bārhadrathaṃ puram<BR>
02,022.042d*0263_01	abhiṣikto mahābāhur jārāsaṃdhir mahātmabhiḥ<BR>
02,022.042d*0264_01	pārthābhyāṃ sahitaḥ kṛṣṇaḥ sarvaiś ca vasudhādhipaiḥ<BR>
02,022.042d*0264_02	yathāvayaḥ samāgamya visasarja narādhipān<BR>
02,022.042d*0264_03	visṛjya sarvān nṛpatīn rājasūye mahātmabhiḥ<BR>
02,022.042d*0264_04	āgantavyaṃ bhavadbhis tu dharmarājapriyepsubhiḥ<BR>
02,022.042d*0264_05	evam uktvā mādhavena sarve te vasudhādhipāḥ<BR>
02,022.042d*0264_06	evam astv iti cāpy uktvā sametāḥ parayā mudā<BR>
02,022.042d*0264_07	bhīmārjunahṛṣīkeśāḥ prahṛṣṭāḥ prayayuḥ saha<BR>
02,022.042d*0264_08	ratnāny ādāya bhūrīṇi jvalanto ripusūdanāḥ<BR>
02,022.043a	kṛṣṇas tu saha pārthābhyāṃ śriyā paramayā jvalan<BR>
02,022.043c	ratnāny ādāya bhūrīṇi prayayau puṣkarekṣaṇaḥ<BR>
02,022.044a	indraprastham upāgamya pāṇḍavābhyāṃ sahācyutaḥ<BR>
02,022.044c	sametya dharmarājānaṃ prīyamāṇo 'bhyabhāṣata<BR>
02,022.045a	diṣṭyā bhīmena balavāñ jarāsaṃdho nipātitaḥ<BR>
02,022.045c	rājāno mokṣitāś ceme bandhanān nṛpasattama<BR>
02,022.046a	diṣṭyā kuśalinau cemau bhīmasenadhanaṃjayau<BR>
02,022.046c	punaḥ svanagaraṃ prāptāv akṣatāv iti bhārata<BR>
02,022.047a	tato yudhiṣṭhiraḥ kṛṣṇaṃ pūjayitvā yathārhataḥ<BR>
02,022.047c	bhīmasenārjunau caiva prahṛṣṭaḥ pariṣasvaje<BR>
02,022.048a	tataḥ kṣīṇe jarāsaṃdhe bhrātṛbhyāṃ vihitaṃ jayam<BR>
02,022.048c	ajātaśatrur āsādya mumude bhrātṛbhiḥ saha<BR>
02,022.048d@010_0001	hṛṣṭaś ca dharmarāḍ vākyaṃ janārdanam abhāṣata<BR>
02,022.048d@010_0002	tvāṃ prāpya puruṣavyāghra bhīmasenena pātitaḥ<BR>
02,022.048d@010_0003	māgadho 'sau balonmatto jarāsaṃdhaḥ pratāpavān<BR>
02,022.048d@010_0004	rājasūyaṃ kratuśreṣṭhaṃ prāpsyāmi vigatajvaraḥ<BR>
02,022.048d@010_0005	tvadbuddhibalam āśritya yāgārho 'smi janārdana<BR>
02,022.048d@010_0006	pītaṃ pṛthivyāṃ kruddhena yaśas te puruṣottama<BR>
02,022.048d@010_0007	jarāsaṃdhavadhenaiva prāptās te vipulāḥ śriyaḥ<BR>
02,022.048d@010_0008	evaṃ saṃbhāṣya kaunteyaḥ prādād rathavaraṃ prabho<BR>
02,022.048d@010_0009	pratigṛhya tu govindo jarāsaṃdhasya taṃ ratham<BR>
02,022.048d@010_0010	prahṛṣṭas tasya mumude phalgunena janārdanaḥ<BR>
02,022.048d@010_0011	prītimān abhavad rājan dharmarājapuraskṛtaḥ<BR>
02,022.049a	yathāvayaḥ samāgamya rājabhis taiś ca pāṇḍavaḥ<BR>
02,022.049c	satkṛtya pūjayitvā ca visasarja narādhipān<BR>
02,022.050a	yudhiṣṭhirābhyanujñātās te nṛpā hṛṣṭamānasāḥ<BR>
02,022.050c	jagmuḥ svadeśāṃs tvaritā yānair uccāvacais tataḥ<BR>
02,022.051a	evaṃ puruṣaśārdūlo mahābuddhir janārdanaḥ<BR>
02,022.051c	pāṇḍavair ghātayām āsa jarāsaṃdham ariṃ tadā<BR>
02,022.052a	ghātayitvā jarāsaṃdhaṃ buddhipūrvam ariṃdamaḥ<BR>
02,022.052c	dharmarājam anujñāpya pṛthāṃ kṛṣṇāṃ ca bhārata<BR>
02,022.053a	subhadrāṃ bhīmasenaṃ ca phalgunaṃ yamajau tathā<BR>
02,022.053c	dhaumyam āmantrayitvā ca prayayau svāṃ purīṃ prati<BR>
02,022.053d*0265_01	pāṇḍavair anudhāvadbhir yudhiṣṭhirapurogamaiḥ<BR>
02,022.053d*0265_02	harṣeṇa mahatā yuktaḥ prāpya cānuttamaṃ yaśaḥ<BR>
02,022.053d*0265_03	jagāma hṛṣṭaḥ kṛṣṇas tu punar dvāravatīṃ purīm<BR>
02,022.054a	tenaiva rathamukhyena taruṇādityavarcasā<BR>
02,022.054c	dharmarājavisṛṣṭena divyenānādayan diśaḥ<BR>
02,022.055a	tato yudhiṣṭhiramukhāḥ pāṇḍavā bharatarṣabha<BR>
02,022.055c	pradakṣiṇam akurvanta kṛṣṇam akliṣṭakāriṇam<BR>
02,022.056a	tato gate bhagavati kṛṣṇe devakinandane<BR>
02,022.056c	jayaṃ labdhvā suvipulaṃ rājñām abhayadās tadā<BR>
02,022.057a	saṃvardhitaujaso bhūyaḥ karmaṇā tena bhārata<BR>
02,022.057c	draupadyāḥ pāṇḍavā rājan parāṃ prītim avardhayan<BR>
02,022.058a	tasmin kāle tu yad yuktaṃ dharmakāmārthasaṃhitam<BR>
02,022.058c	tad rājā dharmataś cakre rājyapālanakīrtimān<BR>
02,023.001	vaiśaṃpāyana uvāca<BR>
02,023.001a	pārthaḥ prāpya dhanuḥśreṣṭham akṣayyau ca maheṣudhī<BR>
02,023.001c	rathaṃ dhvajaṃ sabhāṃ caiva yudhiṣṭhiram abhāṣata<BR>
02,023.001d*0266_01	ṛṣes tad vacanaṃ cintya niśaśvāsa yudhiṣṭhiraḥ<BR>
02,023.001d*0266_02	dharmaṃ dharmabhṛtāṃ śreṣṭhaḥ kartum icchan paraṃtapaḥ<BR>
02,023.001d*0266_03	tasyeṅgitajño bībhatsuḥ sarvaśastrabhṛtāṃ varaḥ<BR>
02,023.001d*0266_04	saṃvivartayiṣuḥ kāmaṃ pāvakāt pākaśāsaniḥ<BR>
02,023.002a	dhanur astraṃ śarā vīryaṃ pakṣo bhūmir yaśo balam<BR>
02,023.002c	prāptam etan mayā rājan duṣprāpaṃ yad abhīpsitam<BR>
02,023.002d@011_0001	etac chrutvā kuruśreṣṭho dharmarājaḥ sahānujaḥ<BR>
02,023.002d@011_0002	prahṛṣṭo mantribhiś caiva vyāsadhaumyādibhiḥ saha<BR>
02,023.002d@011_0003	tato vyāso mahābuddhir uvācedaṃ vaco 'rjunam<BR>
02,023.002d@011_0004	sādhu sādhv iti kaunteya diṣṭyā te buddhir īdṛśī<BR>
02,023.002d@011_0005	pṛthivīm akhilāṃ jetum eko vyavasito bhavān<BR>
02,023.002d@011_0006	dhanyaḥ pāṇḍur mahīpālo yasya putras tvam īdṛśaḥ<BR>
02,023.002d@011_0007	sarvaṃ prāpsyati rājendro dharmaputro yudhiṣṭhiraḥ<BR>
02,023.002d@011_0008	tvadvīryeṇa sa dharmātmā sārvabhaumatvam eṣyati<BR>
02,023.002d@011_0009	tvadbāhubalam āśritya rājasūyam avāpsyati<BR>
02,023.002d@011_0010	sunayād vāsudevasya bhīmārjunabalena ca<BR>
02,023.002d@011_0011	yamayoś caiva vīryeṇa sarvaṃ prāpsyati dharmarāṭ<BR>
02,023.002d@011_0012	tasmād diśaṃ devaguptām udīcīṃ gaccha phalguna<BR>
02,023.002d@011_0013	śakto bhavān surāñ jitvā ratnāny āhartum ojasā<BR>
02,023.002d@011_0014	prācīṃ bhīmo balaślāghī prayātu bharatarṣabha<BR>
02,023.002d@011_0015	yāmyāṃ tatra diśaṃ yātu sahadevo mahārathaḥ<BR>
02,023.002d@011_0016	pratīcīṃ nakulo gantā varuṇenābhipālitām<BR>
02,023.002d@011_0017	eṣā me naiṣṭhikī buddhiḥ kriyatāṃ bharatarṣabhāḥ<BR>
02,023.002d@011_0018	śrutvā vyāsavaco hṛṣṭās tam ūcuḥ pāṇḍunandanāḥ<BR>
02,023.002d@011_0019	evam astu muniśreṣṭha yathājñāpayasi prabho<BR>
02,023.002d@011_0020	te 'py anujñāpya rājānaṃ sainyena mahatā vṛtāḥ<BR>
02,023.003a	tatra kṛtyam ahaṃ manye kośasyāsya vivardhanam<BR>
02,023.003c	karam āhārayiṣyāmi rājñaḥ sarvān nṛpottama<BR>
02,023.004a	vijayāya prayāsyāmi diśaṃ dhanadarakṣitām<BR>
02,023.004b*0267_01	sarve vāyupravegāś ca sarvālaṃkārabhūṣitāḥ<BR>
02,023.004c	tithāv atha muhūrte ca nakṣatre ca tathā śive<BR>
02,023.005a	dhanaṃjayavacaḥ śrutvā dharmarājo yudhiṣṭhiraḥ<BR>
02,023.005c	snigdhagambhīranādinyā taṃ girā pratyabhāṣata<BR>
02,023.006a	svasti vācyārhato viprān prayāhi bharatarṣabha<BR>
02,023.006c	durhṛdām apraharṣāya suhṛdāṃ nandanāya ca<BR>
02,023.006e	vijayas te dhruvaṃ pārtha priyaṃ kāmam avāpnuhi<BR>
02,023.007a	ity uktaḥ prayayau pārthaḥ sainyena mahatā vṛtaḥ<BR>
02,023.007c	agnidattena divyena rathenādbhutakarmaṇā<BR>
02,023.008a	tathaiva bhīmaseno 'pi yamau ca puruṣarṣabhau<BR>
02,023.008c	sasainyāḥ prayayuḥ sarve dharmarājābhipūjitāḥ<BR>
02,023.009a	diśaṃ dhanapater iṣṭām ajayat pākaśāsaniḥ<BR>
02,023.009c	bhīmasenas tathā prācīṃ sahadevas tu dakṣiṇām<BR>
02,023.010a	pratīcīṃ nakulo rājan diśaṃ vyajayad astravit<BR>
02,023.010c	khāṇḍavaprastham adhyāste dharmarājo yudhiṣṭhiraḥ<BR>
02,023.010d*0268_01	āsīt paramayā lakṣmyā suhṛdgaṇavṛtaḥ prabhuḥ<BR>
02,023.011	janamejaya uvāca<BR>
02,023.011a	diśām abhijayaṃ brahman vistareṇānukīrtaya<BR>
02,023.011c	na hi tṛpyāmi pūrveṣāṃ śṛṇvānaś caritaṃ mahat<BR>
02,023.012	vaiśaṃpāyana uvāca<BR>
02,023.012a	dhanaṃjayasya vakṣyāmi vijayaṃ pūrvam eva te<BR>
02,023.012c	yaugapadyena pārthair hi vijiteyaṃ vasuṃdharā<BR>
02,023.012d*0269_01	avāpya rājā rājyārdhaṃ kuntīputro yudhiṣṭhiraḥ<BR>
02,023.012d*0269_02	mahattve rājaśabdasya manaś cakre mahāmanāḥ<BR>
02,023.012d*0269_03	tadā kṣatraṃ viditvāsya pṛthivīvijayaṃ prati<BR>
02,023.012d*0269_04	amarṣāt pārthivendrās te taṃ sameyur yuyutsavaḥ<BR>
02,023.012d*0269_05	tat sametya bhuvaḥ kṣatraṃ rathanāgāśvapattimat<BR>
02,023.012d*0269_06	abhyayāt pārthivaṃ jiṣṇuṃ moghīkartuṃ janādhipa<BR>
02,023.012d*0269_07	tat pārthaḥ pārthivaṃ kṣatraṃ yuyutsuḥ paramāhave<BR>
02,023.012d*0269_08	pratyudyayau mahābāhus tarasā pākaśāsaniḥ<BR>
02,023.012d*0269_09	tad bhagnaṃ pārthivaṃ kṣatraṃ pārthenākliṣṭakarmaṇā<BR>
02,023.012d*0269_10	vāyuneva ghanānīkaṃ moghībhūtaṃ yayau diśaḥ<BR>
02,023.012d*0269_11	taj jitvā pārthivaṃ kṣatraṃ samare paravīrahā<BR>
02,023.012d*0269_12	yayau tadā vaśe kartum udīcīṃ pāṇḍunandanaḥ<BR>
02,023.013a	pūrvaṃ kuṇindaviṣaye vaśe cakre mahīpatīn<BR>
02,023.013c	dhanaṃjayo mahābāhur nātitīvreṇa karmaṇā<BR>
02,023.013d*0270_01	tenaiva sahitaḥ prāyāj jiṣṇuḥ sālvapuraṃ prati<BR>
02,023.013d*0270_02	sa sālvapuram āsādya sālvarājaṃ dhanaṃjayaḥ<BR>
02,023.013d*0270_03	vikrameṇogradhanvānaṃ vaśe cakre mahāmanāḥ<BR>
02,023.013d*0270_04	taṃ pārthaḥ sahasā jitvā dyumatsenaṃ dhaneśvaram<BR>
02,023.013d*0270_05	kṛtvānusainikaṃ prāyāt kaṭadeśam ariṃdamaḥ<BR>
02,023.013d*0270_06	tatra pāpajitaṃ jiṣṇuḥ sunābhaṃ vasudhādhipam<BR>
02,023.013d*0270_07	vikrameṇa vaśe kṛtvā kṛtavān anusainikam<BR>
02,023.014a	ānartān kālakūṭāṃś ca kuṇindāṃś ca vijitya saḥ<BR>
02,023.014c	sumaṇḍalaṃ pāpajitaṃ kṛtavān anusainikam<BR>
02,023.015a	sa tena sahito rājan savyasācī paraṃtapaḥ<BR>
02,023.015c	vijigye sakalaṃ dvīpaṃ prativindhyaṃ ca pārthivam<BR>
02,023.016a	sakaladvīpavāsāṃś ca saptadvīpe ca ye nṛpāḥ<BR>
02,023.016b*0271_01	tān sarvān ajayat pārtho dharmarājapriyepsayā<BR>
02,023.016c	arjunasya ca sainyānāṃ vigrahas tumulo 'bhavat<BR>
02,023.017a	sa tān api maheṣvāso vijitya bharatarṣabha<BR>
02,023.017c	tair eva sahitaḥ sarvaiḥ prāgjyotiṣam upādravat<BR>
02,023.018a	tatra rājā mahān āsīd bhagadatto viśāṃ pate<BR>
02,023.018c	tenāsīt sumahad yuddhaṃ pāṇḍavasya mahātmanaḥ<BR>
02,023.019a	sa kirātaiś ca cīnaiś ca vṛtaḥ prāgjyotiṣo 'bhavat<BR>
02,023.019c	anyaiś ca bahubhir yodhaiḥ sāgarānūpavāsibhiḥ<BR>
02,023.020a	tataḥ sa divasān aṣṭau yodhayitvā dhanaṃjayam<BR>
02,023.020b*0272_01	caturaṅgabalaiḥ sārdhaṃ bhagadattaḥ parājitaḥ<BR>
02,023.020b*0272_02	pārthasāyakanunnas tu vihvalāṅgo bhṛśāturaḥ<BR>
02,023.020c	prahasann abravīd rājā saṃgrāme vigataklamaḥ<BR>
02,023.021a	upapannaṃ mahābāho tvayi pāṇḍavanandana<BR>
02,023.021c	pākaśāsanadāyāde vīryam āhavaśobhini<BR>
02,023.022a	ahaṃ sakhā surendrasya śakrād anavamo raṇe<BR>
02,023.022c	na ca śaknomi te tāta sthātuṃ pramukhato yudhi<BR>
02,023.023a	kim īpsitaṃ pāṇḍaveya brūhi kiṃ karavāṇi te<BR>
02,023.023c	yad vakṣyasi mahābāho tat kariṣyāmi putraka<BR>
02,023.024	arjuna uvāca<BR>
02,023.024a	kurūṇām ṛṣabho rājā dharmaputro yudhiṣṭhiraḥ<BR>
02,023.024b*0273_01	dharmajñaḥ satyasaṃdhaś ca yajvā vipuladakṣiṇaḥ<BR>
02,023.024c	tasya pārthivatām īpse karas tasmai pradīyatām<BR>
02,023.025a	bhavān pitṛsakhā caiva prīyamāṇo mayāpi ca<BR>
02,023.025c	tato nājñāpayāmi tvāṃ prītipūrvaṃ pradīyatām<BR>
02,023.026	bhagadatta uvāca<BR>
02,023.026a	kuntīmātar yathā me tvaṃ tathā rājā yudhiṣṭhiraḥ<BR>
02,023.026b*0274_01	sa tatra satkṛtas tena māsam uṣya dhanaṃjayaḥ<BR>
02,023.026b*0274_02	udakprācyāṃ vinirjitya prāyād rāmagiriṃ prati<BR>
02,023.026b*0274_03	tato rāmagiriṃ jitvā tathā bhuvanaparvatam<BR>
02,023.026b*0274_04	anyān api vaśe cakre tarasā pākaśāsaniḥ<BR>
02,023.026c	sarvam etat kariṣyāmi kiṃ cānyat karavāṇi te<BR>
02,024.001	vaiśaṃpāyana uvāca<BR>
02,024.001a	taṃ vijitya mahābāhuḥ kuntīputro dhanaṃjayaḥ<BR>
02,024.001c	prayayāv uttarāṃ tasmād diśaṃ dhanadapālitām<BR>
02,024.001d*0275_01	evam uktaḥ pratyuvāca bhagadattaṃ dhanaṃjayaḥ<BR>
02,024.001d*0275_02	anenaiva kṛtaṃ sarvaṃ bhaviṣyaty anujānatā<BR>
02,024.002a	antargiriṃ ca kaunteyas tathaiva ca bahirgirim<BR>
02,024.002c	tathoparigiriṃ caiva vijigye puruṣarṣabhaḥ<BR>
02,024.003a	vijitya parvatān sarvān ye ca tatra narādhipāḥ<BR>
02,024.003c	tān vaśe sthāpayitvā sa ratnāny ādāya sarvaśaḥ<BR>
02,024.004a	tair eva sahitaḥ sarvair anurajya ca tān nṛpān<BR>
02,024.004c	kulūtavāsinaṃ rājan bṛhantam upajagmivān<BR>
02,024.005a	mṛdaṅgavaranādena rathanemisvanena ca<BR>
02,024.005c	hastināṃ ca ninādena kampayan vasudhām imām<BR>
02,024.006a	tato bṛhantas taruṇo balena caturaṅgiṇā<BR>
02,024.006c	niṣkramya nagarāt tasmād yodhayām āsa pāṇḍavam<BR>
02,024.007a	sumahān saṃnipāto 'bhūd dhanaṃjayabṛhantayoḥ<BR>
02,024.007c	na śaśāka bṛhantas tu soḍhuṃ pāṇḍavavikramam<BR>
02,024.008a	so 'viṣahyatamaṃ jñātvā kaunteyaṃ parvateśvaraḥ<BR>
02,024.008c	upāvartata durmedhā ratnāny ādāya sarvaśaḥ<BR>
02,024.008d*0276_01	upacāracchalenāsau pradadau saṃcitān vasūn<BR>
02,024.008d*0276_02	arbudaṃ kuñjarāṇāṃ ca nyarbudaṃ vājināṃ tathā<BR>
02,024.008d*0276_03	tatas tenaiva sahitaḥ kaulūtena dhanaṃjayaḥ<BR>
02,024.009a	sa tad rājyam avasthāpya kulūtasahito yayau<BR>
02,024.009c	senābindum atho rājan rājyād āśu samākṣipat<BR>
02,024.010a	modāpuraṃ vāmadevaṃ sudāmānaṃ susaṃkulam<BR>
02,024.010c	kulūtān uttarāṃś caiva tāṃś ca rājñaḥ samānayat<BR>
02,024.011a	tatrasthaḥ puruṣair eva dharmarājasya śāsanāt<BR>
02,024.011c	vyajayad dhanaṃjayo rājan deśān pañca pramāṇataḥ<BR>
02,024.012a	sa divaḥprastham āsādya senābindoḥ puraṃ mahat<BR>
02,024.012c	balena caturaṅgeṇa niveśam akarot prabhuḥ<BR>
02,024.013a	sa taiḥ parivṛtaḥ sarvair viṣvagaśvaṃ narādhipam<BR>
02,024.013c	abhyagacchan mahātejāḥ pauravaṃ puruṣarṣabhaḥ<BR>
02,024.014a	vijitya cāhave śūrān pārvatīyān mahārathān<BR>
02,024.014c	dhvajinyā vyajayad rājan puraṃ pauravarakṣitam<BR>
02,024.014d*0277_01	mahatā tatra sainyena pramathyat kurunandanaḥ<BR>
02,024.014d*0277_02	urasāvalinaṃ caiva romāṇaṃ ca raṇe 'kṣipat<BR>
02,024.015a	pauravaṃ tu vinirjitya dasyūn parvatavāsinaḥ<BR>
02,024.015a*0278_01	**** **** senābinduṃ ca tatpure<BR>
02,024.015a*0278_02	nyadhāpayad ameyātmā<BR>
02,024.015c	gaṇān utsavasaṃketān ajayat sapta pāṇḍavaḥ<BR>
02,024.016a	tataḥ kāśmīrakān vīrān kṣatriyān kṣatriyarṣabhaḥ<BR>
02,024.016c	vyajayal lohitaṃ caiva maṇḍalair daśabhiḥ saha<BR>
02,024.017a	tatas trigartān kaunteyo dārvān kokanadāś ca ye<BR>
02,024.017c	kṣatriyā bahavo rājann upāvartanta sarvaśaḥ<BR>
02,024.018a	abhisārīṃ tato ramyāṃ vijigye kurunandanaḥ<BR>
02,024.018c	uraśāvāsinaṃ caiva rocamānaṃ raṇe 'jayat<BR>
02,024.019a	tataḥ siṃhapuraṃ ramyaṃ citrāyudhasurakṣitam<BR>
02,024.019c	prāmathad balam āsthāya pākaśāsanir āhave<BR>
02,024.020a	tataḥ suhmāṃś ca colāṃś ca kirīṭī pāṇḍavarṣabhaḥ<BR>
02,024.020c	sahitaḥ sarvasainyena prāmathat kurunandanaḥ<BR>
02,024.021a	tataḥ paramavikrānto bāhlīkān kurunandanaḥ<BR>
02,024.021c	mahatā parimardena vaśe cakre durāsadān<BR>
02,024.022a	gṛhītvā tu balaṃ sāraṃ phalgu cotsṛjya pāṇḍavaḥ<BR>
02,024.022c	daradān saha kāmbojair ajayat pākaśāsaniḥ<BR>
02,024.022d*0279_01	yavanāṃś ca mahārāja śakāṃś ca vyajayad yudhi<BR>
02,024.022d*0279_02	kirātān sabhayān kharvān khalān kācān bahuvṛtān<BR>
02,024.022d*0279_03	nīrān utpāsikāṃś caiva mlecchāṃś cānyān sahasraśaḥ<BR>
02,024.022d*0279_04	tān sarvān ajayat pārtho dharmarājapriyepsayā<BR>
02,024.023a	prāguttarāṃ diśaṃ ye ca vasanty āśritya dasyavaḥ<BR>
02,024.023c	nivasanti vane ye ca tān sarvān ajayat prabhuḥ<BR>
02,024.024a	lohān paramakāmbojān ṛṣikān uttarān api<BR>
02,024.024c	sahitāṃs tān mahārāja vyajayat pākaśāsaniḥ<BR>
02,024.025a	ṛṣikeṣu tu saṃgrāmo babhūvātibhayaṃkaraḥ<BR>
02,024.025c	tārakāmayasaṃkāśaḥ paramarṣikapārthayoḥ<BR>
02,024.026a	sa vijitya tato rājann ṛṣikān raṇamūrdhani<BR>
02,024.026c	śukodarasamaprakhyān hayān aṣṭau samānayat<BR>
02,024.026e	mayūrasadṛśān anyān ubhayān eva cāparān<BR>
02,024.026f*0280_01	javanān āśugāṃś caiva karārthaṃ samupānayat<BR>
02,024.026f*0281_01	tataḥ sa jitvā bībhatsur bhārataṃ varṣakaṃ tadā<BR>
02,024.026f*0281_02	janamejayaḥ<BR>
02,024.026f*0281_02	anyān vai divyavarṣāṃś ca jitavān kulaparvatān<BR>
02,024.026f*0281_03	kathaṃ sa jitavān pārtho divyān varṣān saparvatān<BR>
02,024.026f*0281_04	ānupūrvyāc ca me śaṃsa nāmabhiḥ saha vai dvija<BR>
02,024.026f*0281_04	vaiśaṃpāyanaḥ<BR>
02,024.026f*0281_05	sa jitvā bhārataṃ varṣaṃ balād rājā dhanaṃjayaḥ<BR>
02,024.026f*0281_06	dasyūṃś cāpy ajayat sarvān kukṣau himavato balāt<BR>
02,024.027a	sa vinirjitya saṃgrāme himavantaṃ saniṣkuṭam<BR>
02,024.027c	śvetaparvatam āsādya nyavasat puruṣarṣabhaḥ<BR>
02,025.001	vaiśaṃpāyana uvāca<BR>
02,025.001a	sa śvetaparvataṃ vīraḥ samatikramya bhārata<BR>
02,025.001c	deśaṃ kiṃpuruṣāvāsaṃ drumaputreṇa rakṣitam<BR>
02,025.002a	mahatā saṃnipātena kṣatriyāntakareṇa ha<BR>
02,025.002c	vyajayat pāṇḍavaśreṣṭhaḥ kare caiva nyaveśayat<BR>
02,025.003a	taṃ jitvā hāṭakaṃ nāma deśaṃ guhyakarakṣitam<BR>
02,025.003c	pākaśāsanir avyagraḥ sahasainyaḥ samāsadat<BR>
02,025.004a	tāṃs tu sāntvena nirjitya mānasaṃ sara uttamam<BR>
02,025.004c	ṛṣikulyāś ca tāḥ sarvā dadarśa kurunandanaḥ<BR>
02,025.005a	saro mānasam āsādya hāṭakān abhitaḥ prabhuḥ<BR>
02,025.005c	gandharvarakṣitaṃ deśaṃ vyajayat pāṇḍavas tataḥ<BR>
02,025.006a	tatra tittirikalmāṣān maṇḍūkākṣān hayottamān<BR>
02,025.006c	lebhe sa karam atyantaṃ gandharvanagarāt tadā<BR>
02,025.006d@012_0001	hemakūṭam athāsādya nyaviśat phalgunas tadā<BR>
02,025.006d@012_0002	taṃ hemakūṭaṃ rājendra samatikramya pāṇḍavaḥ<BR>
02,025.006d@012_0003	harivarṣaṃ viveśātha sainyena mahatā vṛtaḥ<BR>
02,025.006d@012_0004	tatra pārtho dadarśātha bahūṃś caiva manoramān<BR>
02,025.006d@012_0005	nagarāṃś ca vanāṃś caiva nadīś ca vimalodakāḥ<BR>
02,025.006d@012_0006	puruṣān devakalpāṃś ca nārīś ca priyadarśanāḥ<BR>
02,025.006d@012_0007	tān sarvāṃs tatra dṛṣṭvātha mudā yukto dhanaṃjayaḥ<BR>
02,025.006d@012_0008	vaśe cakre ca ratnāni lebhe ca subahūni ca<BR>
02,025.006d@012_0009	tato niṣadham āsādya giristhān ajayat prabhuḥ<BR>
02,025.006d@012_0010	atha rājann atikramya niṣadhaṃ śailam āyatam<BR>
02,025.006d@012_0011	viveśa madhyamaṃ varṣaṃ pārtho divyam ilāvṛtam<BR>
02,025.006d@012_0012	tatra devopamān divyān puruṣān devadarśanān<BR>
02,025.006d@012_0013	adṛṣṭapūrvān subhagān sa dadarśa dhanaṃjayaḥ<BR>
02,025.006d@012_0014	sadanāni ca śubhrāṇi nārīś cāpsarasaṃnibhāḥ<BR>
02,025.006d@012_0015	dṛṣṭvā tān ajayad ramyān sa taiś ca dadṛśe tadā<BR>
02,025.006d@012_0016	jitvā ca tān mahābhāgān kare ca viniveśya saḥ<BR>
02,025.006d@012_0017	ratnāny ādāya divyāni bhūṣaṇair vasanaiḥ saha<BR>
02,025.006d@012_0018	udīcīm atha rājendra yayau pārtho mudānvitaḥ<BR>
02,025.006d@012_0019	sa dadarśa tato meruṃ śikharāṇāṃ prabhuṃ mahat<BR>
02,025.006d@012_0020	taṃ kāñcanamayaṃ divyaṃ caturvarṇaṃ durāsadam<BR>
02,025.006d@012_0021	āyataṃ śatasāhasraṃ yojanānāṃ tu susthitam<BR>
02,025.006d@012_0022	jvalantam acalaṃ meruṃ tejorāśim anuttamam<BR>
02,025.006d@012_0023	ākṣipantaṃ prabhāṃ bhānoḥ svaśṛṅgaiḥ kāñcanojjvalaiḥ<BR>
02,025.006d@012_0024	kāñcanābharaṇaṃ divyaṃ devagandharvasevitam<BR>
02,025.006d@012_0025	nityapuṣpaphalopetaṃ siddhacāraṇasevitam<BR>
02,025.006d@012_0026	aprameyam anādhṛṣyam adharmabahulair janaiḥ<BR>
02,025.006d@012_0027	vyālair ācaritaṃ ghorair divyauṣadhividīpitam<BR>
02,025.006d@012_0028	svargam āvṛtya tiṣṭhantam ucchrayeṇa mahāgirim<BR>
02,025.006d@012_0029	agamyaṃ manasāpy anyair nadīvṛkṣasamanvitam<BR>
02,025.006d@012_0030	nānāvihagasaṃghaiś ca nāditaṃ sumanoharaiḥ<BR>
02,025.006d@012_0031	taṃ dṛṣṭvā phalguno meruṃ prītimān abhavat tadā<BR>
02,025.006d@012_0032	meror ilāvṛtaṃ varṣaṃ sarvataḥ parimaṇḍalam<BR>
02,025.006d@012_0033	meros tu dakṣiṇe pārśve jambūr nāma vanaspatiḥ<BR>
02,025.006d@012_0034	nityapuṣpaphalopetaḥ siddhacāraṇasevitaḥ<BR>
02,025.006d@012_0035	āsvargam ucchritā rājaṃs tasya śākhā vanaspateḥ<BR>
02,025.006d@012_0036	yasya nāmnā tv idaṃ dvīpaṃ jambūdvīpam iti śrutam<BR>
02,025.006d@012_0037	tāṃ ca jambūṃ dadarśātha savyasācī paraṃtapaḥ<BR>
02,025.006d@012_0038	tau dṛṣṭvāpratimau loke jambūṃ meruṃ ca saṃsthitau<BR>
02,025.006d@012_0039	prītimān abhavad rājan sarvataḥ sa vilokayan<BR>
02,025.006d@012_0040	tatra lebhe tato jiṣṇuḥ siddhair divyaiś ca cāraṇaiḥ<BR>
02,025.006d@012_0041	ratnāni bahusāhasraṃ vastrāṇy ābharaṇāni ca<BR>
02,025.006d@012_0042	anyāni ca mahārhāṇi tatra labdhvārjunas tadā<BR>
02,025.006d@012_0043	āmantrayitvā tān sarvān yajñam uddiśya vai guroḥ<BR>
02,025.006d@012_0044	athādāya bahūn ratnān gamanāyopacakrame<BR>
02,025.006d@012_0045	meruṃ pradakṣiṇaṃ kṛtvā parvatapravaraṃ prabhuḥ<BR>
02,025.006d@012_0046	yayau jambūnadītīre nadīṃ śreṣṭhāṃ vilokayan<BR>
02,025.006d@012_0047	sa tāṃ manoramāṃ divyāṃ jambūsvādurasāvahām<BR>
02,025.006d@012_0048	haimapakṣigaṇair juṣṭāṃ sauvarṇajalajākulām<BR>
02,025.006d@012_0049	haimapaṅkāṃ haimajalāṃ śubhāṃ sauvarṇavālukām<BR>
02,025.006d@012_0050	kva cit sauvarṇapadmaiś ca saṃkulāṃ haimapuṣpakaiḥ<BR>
02,025.006d@012_0051	kva cit supuṣpitaiḥ kīrṇāṃ suvarṇakumudotpalaiḥ<BR>
02,025.006d@012_0052	kva cit tīraruhaiḥ kīrṇāṃ haimavṛkṣaiḥ supuṣpitaiḥ<BR>
02,025.006d@012_0053	tīrthaiś ca rukmasopānaiḥ sarvataḥ saṃkulāṃ śubhām<BR>
02,025.006d@012_0054	vimalair maṇijālaiś ca nṛttagītaravair yutām<BR>
02,025.006d@012_0055	dīptair hemavitānaś ca samantāc chobhitāṃ śubhām<BR>
02,025.006d@012_0056	tathāvidhāṃ nadīṃ dṛṣṭvā pārthas tāṃ praśaśaṃsa ha<BR>
02,025.006d@012_0057	adṛṣṭapūrvāṃ rājendra dṛṣṭvā harṣam avāpa ca<BR>
02,025.006d@012_0058	darśanīyān nadītīre puruṣān sumanoharān<BR>
02,025.006d@012_0059	tān nadīsalilāhārān sadārān amaropamān<BR>
02,025.006d@012_0060	nityaṃ sukhamudā yuktān sarvālaṃkāraśobhitān<BR>
02,025.006d@012_0061	tebhyo bahūni ratnāni tadā lebhe dhanaṃjayaḥ<BR>
02,025.006d@012_0062	divyajāmbūnadaṃ haimaṃ bhūṣaṇāni ca peśalam<BR>
02,025.006d@012_0063	labdhvā tān durlabhān pārthaḥ pratīcīṃ prayayau diśam<BR>
02,025.006d@012_0064	nāgānāṃ rakṣitaṃ deśam ajayac cārjunas tataḥ<BR>
02,025.006d@012_0065	tato gatvā mahārāja vāruṇīṃ pākaśāsaniḥ<BR>
02,025.006d@012_0066	gandhamādanam āsādya tatrasthān ajayat prabhuḥ<BR>
02,025.006d@012_0067	taṃ gandhamādanaṃ rājann atikramya tato 'rjunaḥ<BR>
02,025.006d@012_0068	ketumālaṃ viveśātha varṣaṃ ratnasamanvitam<BR>
02,025.006d@012_0069	sevitaṃ devakalpaiś ca nārībhiḥ priyadarśanaiḥ<BR>
02,025.006d@012_0070	taṃ jitvā cārjuno rājan kare ca viniveśya ca<BR>
02,025.006d@012_0071	āhṛtya tatra ratnāni durlabhāni tathārjunaḥ<BR>
02,025.006d@012_0072	punaś ca parivṛtyātha madhyaṃ deśam ilāvṛtam<BR>
02,025.006d@012_0073	gatvā prācīṃ diśaṃ rājan savyasācī paraṃtapaḥ<BR>
02,025.006d@012_0074	merumandarayor madhye śailodām abhito nadīm<BR>
02,025.006d@012_0075	ye te kīcakaveṇūnāṃ chāyāṃ ramyām upāsate<BR>
02,025.006d@012_0076	khaṣāñ jhaṣāṃś ca nadyotān praghasān dīrghaveṇikān<BR>
02,025.006d@012_0077	paśupāṃś ca kuṇindāṃś ca ṭaṅkaṇān paraṭaṅkaṇān<BR>
02,025.006d@012_0078	etān samastāñ jitvā ca kare ca viniveśya ca<BR>
02,025.006d@012_0079	ratnāny ādāya sarvebhyo mālyavantaṃ tato yayau<BR>
02,025.006d@012_0080	taṃ mālyavantaṃ śailendraṃ samatikramya pāṇḍavaḥ<BR>
02,025.006d@012_0081	bhadrāśvaṃ praviveśātha varṣaṃ svargopamaṃ śubham<BR>
02,025.006d@012_0082	tatrāmaropamān ramyān puruṣān sukhasaṃyutān<BR>
02,025.006d@012_0083	jitvā tān svavaśe kṛtvā kare ca viniveśya ca<BR>
02,025.006d@012_0084	āhṛtya sarvaratnāni asaṃkhyāni tatas tataḥ<BR>
02,025.006d@012_0085	nīlaṃ nāma giriṃ gatvā tatrasthān ajayat prabhuḥ<BR>
02,025.006d@012_0086	tato jiṣṇur atikramya parvataṃ nīlam āyatam<BR>
02,025.006d@012_0087	viveśa ramyakaṃ varṣaṃ saṃkīrṇaṃ mithunaiḥ śubhaiḥ<BR>
02,025.006d@012_0088	taṃ deśam atha jitvā sa kare ca viniveśya ca<BR>
02,025.006d@012_0089	ajayac cāpi bībhatsur deśaṃ guhyakarakṣitam<BR>
02,025.006d@012_0090	tatra lebhe ca rājendra sauvarṇān mṛgapakṣiṇaḥ<BR>
02,025.006d@012_0091	agṛhṇad yajñabhūtyarthaṃ ramaṇīyān manoramān<BR>
02,025.006d@012_0092	anyāni labdhvā ratnāni pāṇḍavo 'tha mahābalaḥ<BR>
02,025.006d@012_0093	gandharvarakṣitaṃ deśam ajayat sagaṇaṃ tadā<BR>
02,025.006d@012_0094	tatra ratnāni divyāni labdhvā rājann athārjunaḥ<BR>
02,025.006d@012_0095	śvetaparvatam āsādya jitvā parvatavāsinaḥ<BR>
02,025.006d@012_0096	sa śvetaṃ parvataṃ rājan samatikramya pāṇḍavaḥ<BR>
02,025.006d@012_0097	varṣaṃ hiraṇyakaṃ nāma viveśātha mahīpate<BR>
02,025.006d@012_0098	sa tu deśeṣu ramyeṣu gantuṃ tatropacakrame<BR>
02,025.006d@012_0099	madhye prāsādavṛndeṣu nakṣatrāṇāṃ śaśī yathā<BR>
02,025.006d@012_0100	mahāpatheṣu rājendra sarvato yāntam arjunam<BR>
02,025.006d@012_0101	prāsādavaraśṛṅgasthāḥ parayā vīryaśobhayā<BR>
02,025.006d@012_0102	dadṛśus tāḥ striyaḥ sarvāḥ pārtham ātmayaśaskaram<BR>
02,025.006d@012_0103	taṃ kalāpadharaṃ śūraṃ sarathaṃ sānugaṃ prabhum<BR>
02,025.006d@012_0104	savarmaṃ sakirīṭaṃ vai saṃnaddhaṃ saparicchadam<BR>
02,025.006d@012_0105	sukumāraṃ mahāsattvaṃ tejorāśim anuttamam<BR>
02,025.006d@012_0106	śakropamam amitraghnaṃ paravāraṇavāraṇam<BR>
02,025.006d@012_0107	paśyantaḥ strīgaṇās tatra śaktipāṇiṃ sma menire<BR>
02,025.006d@012_0108	ayaṃ sa puruṣavyāghro raṇe 'dbhutaparākramaḥ<BR>
02,025.006d@012_0109	asya bāhubalaṃ prāpya na bhavanty asuhṛdgaṇāḥ<BR>
02,025.006d@012_0110	iti vāco bruvantyas tāḥ striyaḥ premṇā dhanaṃjayam<BR>
02,025.006d@012_0111	tuṣṭuvuḥ puṣpavṛṣṭiṃ ca sasṛjus tasya mūrdhani<BR>
02,025.006d@012_0112	dṛṣṭvā te tu mudā yuktāḥ kautūhalasamanvitāḥ<BR>
02,025.006d@012_0113	ratnair vibhūṣaṇaiś caiva abhyavarṣanta pāṇḍavam<BR>
02,025.006d@012_0114	atha jitvā samastāṃs tān kare ca viniveśya ca<BR>
02,025.006d@012_0115	maṇihemapravālāni vastrāṇy ābharaṇāni ca<BR>
02,025.006d@012_0116	vaiśaṃpāyanaḥ<BR>
02,025.006d@012_0116	etāni labdhvā pārtho 'pi śṛṅgavantaṃ giriṃ yayau<BR>
02,025.006d@012_0117	śṛṅgavantaṃ ca kaunteyaḥ samatikramya phalgunaḥ<BR>
02,025.007a	uttaraṃ harivarṣaṃ tu samāsādya sa pāṇḍavaḥ<BR>
02,025.007b*0282_01	vidyādharagaṇāṃś caiva yakṣendrāṃś ca vinirjayan<BR>
02,025.007b*0282_02	tatra lebhe mahātmā vai vāso divyam anuttamam<BR>
02,025.007b*0282_03	kiṃnaradrumapatrāṃś ca tatra kṛṣṇājinān bahūn<BR>
02,025.007b*0282_04	yājñīyāṃs tāṃs tadā divyāṃs tatra lebhe dhanaṃjayaḥ<BR>
02,025.007c	iyeṣa jetuṃ taṃ deśaṃ pākaśāsananandanaḥ<BR>
02,025.008a	tata enaṃ mahākāyā mahāvīryā mahābalāḥ<BR>
02,025.008c	dvārapālāḥ samāsādya hṛṣṭā vacanam abruvan<BR>
02,025.009a	pārtha nedaṃ tvayā śakyaṃ puraṃ jetuṃ kathaṃ cana<BR>
02,025.009c	upāvartasva kalyāṇa paryāptam idam acyuta<BR>
02,025.010a	idaṃ puraṃ yaḥ praviśed dhruvaṃ sa na bhaven naraḥ<BR>
02,025.010c	prīyāmahe tvayā vīra paryāpto vijayas tava<BR>
02,025.011a	na cāpi kiṃ cij jetavyam arjunātra pradṛśyate<BR>
02,025.011c	uttarāḥ kuravo hy ete nātra yuddhaṃ pravartate<BR>
02,025.012a	praviṣṭaś cāpi kaunteya neha drakṣyasi kiṃ cana<BR>
02,025.012c	na hi mānuṣadehena śakyam atrābhivīkṣitum<BR>
02,025.013a	atheha puruṣavyāghra kiṃ cid anyac cikīrṣasi<BR>
02,025.013c	tad bravīhi kariṣyāmo vacanāt tava bhārata<BR>
02,025.014a	tatas tān abravīd rājann arjunaḥ pākaśāsaniḥ<BR>
02,025.014c	pārthivatvaṃ cikīrṣāmi dharmarājasya dhīmataḥ<BR>
02,025.014d*0283_01	kṛṣṇasya śāsanāc caiva pārthivatvaṃ cikīrṣati<BR>
02,025.015a	na pravekṣyāmi vo deśaṃ bādhyatvaṃ yadi mānuṣaiḥ<BR>
02,025.015c	yudhiṣṭhirāya yat kiṃ cit karavan naḥ pradīyatām<BR>
02,025.015d*0284_01	no cet kṛṣṇena sahito yodhayiṣyāmi pālakāḥ<BR>
02,025.016a	tato divyāni vastrāṇi divyāny ābharaṇāni ca<BR>
02,025.016c	mokājināni divyāni tasmai te pradaduḥ karam<BR>
02,025.017a	evaṃ sa puruṣavyāghro vijigye diśam uttarām<BR>
02,025.017b*0285_01	sudarśanadvīpam idaṃ kārtsnyena bharatarṣabhaḥ<BR>
02,025.017c	saṃgrāmān subahūn kṛtvā kṣatriyair dasyubhis tathā<BR>
02,025.018a	sa vinirjitya rājñas tān kare ca viniveśya ha<BR>
02,025.018c	dhanāny ādāya sarvebhyo ratnāni vividhāni ca<BR>
02,025.019a	hayāṃs tittirikalmāṣāñ śukapatranibhān api<BR>
02,025.019c	mayūrasadṛśāṃś cānyān sarvān anilaraṃhasaḥ<BR>
02,025.020a	vṛtaḥ sumahatā rājan balena caturaṅgiṇā<BR>
02,025.020c	ājagāma punar vīraḥ śakraprasthaṃ purottamam<BR>
02,025.020d*0285_01	dharmarājāya tat pārtho dhanaṃ sarvaṃ savāhanam<BR>
02,025.020d*0285_02	nyavedayad anujñātas tena rājñā gṛhān yayau<BR>
02,026.001	vaiśaṃpāyana uvāca<BR>
02,026.001a	etasminn eva kāle tu bhīmaseno 'pi vīryavān<BR>
02,026.001c	dharmarājam anujñāpya yayau prācīṃ diśaṃ prati<BR>
02,026.002a	mahatā balacakreṇa pararāṣṭrāvamardinā<BR>
02,026.002b*0286_01	hastyaśvarathapūrṇena daṃśitena pratāpavān<BR>
02,026.002c	vṛto bharataśārdūlo dviṣacchokavivardhanaḥ<BR>
02,026.003a	sa gatvā rājaśārdūlaḥ pāñcālānāṃ puraṃ mahat<BR>
02,026.003c	pāñcālān vividhopāyaiḥ sāntvayām āsa pāṇḍavaḥ<BR>
02,026.003d*0287_01	kiṃ cit karaṃ samādāya videhānāṃ puraṃ yayau<BR>
02,026.004a	tataḥ sa gaṇḍakīṃ śūro videhāṃś ca nararṣabhaḥ<BR>
02,026.004c	vijityālpena kālena daśārṇān agamat prabhuḥ<BR>
02,026.005a	tatra dāśārṇako rājā sudharmā lomaharṣaṇam<BR>
02,026.005c	kṛtavān karma bhīmena mahad yuddhaṃ nirāyudham<BR>
02,026.006a	bhīmasenas tu tad dṛṣṭvā tasya karma paraṃtapaḥ<BR>
02,026.006b*0288_01	balaṃ sarvam avaṣṭabhya paricakrāma maṇḍalam<BR>
02,026.006b*0288_02	pothayitvā puraṃ sarvaṃ suvarmāṇaṃ tato 'jayat<BR>
02,026.006c	adhisenāpatiṃ cakre sudharmāṇaṃ mahābalam<BR>
02,026.007a	tataḥ prācīṃ diśaṃ bhīmo yayau bhīmaparākramaḥ<BR>
02,026.007c	sainyena mahatā rājan kampayann iva medinīm<BR>
02,026.008a	so 'śvamedheśvaraṃ rājan rocamānaṃ sahānujam<BR>
02,026.008c	jigāya samare vīro balena balināṃ varaḥ<BR>
02,026.009a	sa taṃ nirjitya kaunteyo nātitīvreṇa karmaṇā<BR>
02,026.009c	pūrvadeśaṃ mahāvīryo vijigye kurunandanaḥ<BR>
02,026.010a	tato dakṣiṇam āgamya pulindanagaraṃ mahat<BR>
02,026.010c	sukumāraṃ vaśe cakre sumitraṃ ca narādhipam<BR>
02,026.011a	tatas tu dharmarājasya śāsanād bharatarṣabhaḥ<BR>
02,026.011c	śiśupālaṃ mahāvīryam abhyayāj janamejaya<BR>
02,026.012a	cedirājo 'pi tac chrutvā pāṇḍavasya cikīrṣitam<BR>
02,026.012c	upaniṣkramya nagarāt pratyagṛhṇāt paraṃtapaḥ<BR>
02,026.013a	tau sametya mahārāja kurucedivṛṣau tadā<BR>
02,026.013c	ubhayor ātmakulayoḥ kauśalyaṃ paryapṛcchatām<BR>
02,026.014a	tato nivedya tad rāṣṭraṃ cedirājo viśāṃ pate<BR>
02,026.014c	uvāca bhīmaṃ prahasan kim idaṃ kuruṣe 'nagha<BR>
02,026.015a	tasya bhīmas tadācakhyau dharmarājacikīrṣitam<BR>
02,026.015c	sa ca tat pratigṛhyaiva tathā cakre narādhipaḥ<BR>
02,026.016a	tato bhīmas tatra rājann uṣitvā tridaśāḥ kṣapāḥ<BR>
02,026.016c	satkṛtaḥ śiśupālena yayau sabalavāhanaḥ<BR>
02,027.001	vaiśaṃpāyana uvāca<BR>
02,027.001a	tataḥ kumāraviṣaye śreṇimantam athājayat<BR>
02,027.001c	kosalādhipatiṃ caiva bṛhadbalam ariṃdamaḥ<BR>
02,027.002a	ayodhyāyāṃ tu dharmajñaṃ dīrghaprajñaṃ mahābalam<BR>
02,027.002c	ajayat pāṇḍavaśreṣṭho nātitīvreṇa karmaṇā<BR>
02,027.003a	tato gopālakacchaṃ ca sottamān api cottarān<BR>
02,027.003c	mallānām adhipaṃ caiva pārthivaṃ vyajayat prabhuḥ<BR>
02,027.004a	tato himavataḥ pārśve samabhyetya jaradgavam<BR>
02,027.004c	sarvam alpena kālena deśaṃ cakre vaśe balī<BR>
02,027.005a	evaṃ bahuvidhān deśān vijitya puruṣarṣabhaḥ<BR>
02,027.005c	unnāṭam abhito jigye kukṣimantaṃ ca parvatam<BR>
02,027.005e	pāṇḍavaḥ sumahāvīryo balena balināṃ varaḥ<BR>
02,027.006a	sa kāśirājaṃ samare subandhum anivartinam<BR>
02,027.006c	vaśe cakre mahābāhur bhīmo bhīmaparākramaḥ<BR>
02,027.007a	tataḥ supārśvam abhitas tathā rājapatiṃ kratham<BR>
02,027.007c	yudhyamānaṃ balāt saṃkhye vijigye pāṇḍavarṣabhaḥ<BR>
02,027.008a	tato matsyān mahātejā malayāṃś ca mahābalān<BR>
02,027.008c	anavadyān gayāṃś caiva paśubhūmiṃ ca sarvaśaḥ<BR>
02,027.009a	nivṛtya ca mahābāhur madarvīkaṃ mahīdharam<BR>
02,027.009c	sopadeśaṃ vinirjitya prayayāv uttarāmukhaḥ<BR>
02,027.009e	vatsabhūmiṃ ca kaunteyo vijigye balavān balāt<BR>
02,027.010a	bhargāṇām adhipaṃ caiva niṣādādhipatiṃ tathā<BR>
02,027.010c	vijigye bhūmipālāṃś ca maṇimatpramukhān bahūn<BR>
02,027.011a	tato dakṣiṇamallāṃś ca bhogavantaṃ ca pāṇḍavaḥ<BR>
02,027.011c	tarasaivājayad bhīmo nātitīvreṇa karmaṇā<BR>
02,027.012a	śarmakān varmakāṃś caiva sāntvenaivājayat prabhuḥ<BR>
02,027.012c	vaidehakaṃ ca rājānaṃ janakaṃ jagatīpatim<BR>
02,027.012e	vijigye puruṣavyāghro nātitīvreṇa karmaṇā<BR>
02,027.012f*0289_01	śakāṃś ca barbarāṃś caiva ajayac chadmapūrvakam<BR>
02,027.013a	vaidehasthas tu kaunteya indraparvatam antikāt<BR>
02,027.013c	kirātānām adhipatīn vyajayat sapta pāṇḍavaḥ<BR>
02,027.014a	tataḥ suhmān prācyasuhmān samakṣāṃś caiva vīryavān<BR>
02,027.014c	vijitya yudhi kaunteyo māgadhān upayād balī<BR>
02,027.015a	daṇḍaṃ ca daṇḍadhāraṃ ca vijitya pṛthivīpatīn<BR>
02,027.015c	tair eva sahitaḥ sarvair girivrajam upādravat<BR>
02,027.016a	jārāsaṃdhiṃ sāntvayitvā kare ca viniveśya ha<BR>
02,027.016c	tair eva sahito rājan karṇam abhyadravad balī<BR>
02,027.017a	sa kampayann iva mahīṃ balena caturaṅgiṇā<BR>
02,027.017c	yuyudhe pāṇḍavaśreṣṭhaḥ karṇenāmitraghātinā<BR>
02,027.017d*0290_01	tair eva sahitaḥ sarvaiḥ karṇaṃ cāpy ajayat prabhuḥ<BR>
02,027.017d*0291_01	śiśupālena sahitas taṃ vinirjitya pāṇḍavaḥ<BR>
02,027.018a	sa karṇaṃ yudhi nirjitya vaśe kṛtvā ca bhārata<BR>
02,027.018c	tato vijigye balavān rājñaḥ parvatavāsinaḥ<BR>
02,027.019a	atha modāgiriṃ caiva rājānaṃ balavattaram<BR>
02,027.019c	pāṇḍavo bāhuvīryeṇa nijaghāna mahāmṛdhe<BR>
02,027.020a	tataḥ pauṇḍrādhipaṃ vīraṃ vāsudevaṃ mahābalam<BR>
02,027.020b*0292_01	idānīṃ vṛṣṇivīryeṇa na yotsyāmīti pauṇḍrakaḥ<BR>
02,027.020b*0292_02	kṛṣṇasya bhujasaṃtrāsāt karam āśu dadau nṛpaḥ<BR>
02,027.020c	kauśikīkacchanilayaṃ rājānaṃ ca mahaujasam<BR>
02,027.021a	ubhau balavṛtau vīrāv ubhau tīvraparākramau<BR>
02,027.021c	nirjityājau mahārāja vaṅgarājam upādravat<BR>
02,027.022a	samudrasenaṃ nirjitya candrasenaṃ ca pārthivam<BR>
02,027.022c	tāmraliptaṃ ca rājānaṃ kācaṃ vaṅgādhipaṃ tathā<BR>
02,027.022d*0293_01	aṅgānām adhipaṃ caiva kāliṅgānām atheśvaram<BR>
02,027.023a	suhmānām adhipaṃ caiva ye ca sāgaravāsinaḥ<BR>
02,027.023c	sarvān mlecchagaṇāṃś caiva vijigye bharatarṣabhaḥ<BR>
02,027.023d*0294_01	kirātān puruṣādāṃś ca karṇapravaraṇān api<BR>
02,027.023d*0294_02	ye ca kākamukhā nāma nararākṣasayonayaḥ<BR>
02,027.023d*0294_03	kirātāṃs tṛṇamūlāṃś ca kirātān oṣṭhakarṇikān<BR>
02,027.024a	evaṃ bahuvidhān deśān vijitya pavanātmajaḥ<BR>
02,027.024c	vasu tebhya upādāya lauhityam agamad balī<BR>
02,027.025a	sa sarvān mlecchanṛpatīn sāgaradvīpavāsinaḥ<BR>
02,027.025c	karam āhārayām āsa ratnāni vividhāni ca<BR>
02,027.026a	candanāguruvastrāṇi maṇimuktam anuttamam<BR>
02,027.026c	kāñcanaṃ rajataṃ vajraṃ vidrumaṃ ca mahādhanam<BR>
02,027.027a	sa koṭiśatasaṃkhyena dhanena mahatā tadā<BR>
02,027.027c	abhyavarṣad ameyātmā dhanavarṣeṇa pāṇḍavam<BR>
02,027.028a	indraprastham athāgamya bhīmo bhīmaparākramaḥ<BR>
02,027.028c	nivedayām āsa tadā dharmarājāya tad dhanam<BR>
02,028.001	vaiśaṃpāyana uvāca<BR>
02,028.001a	tathaiva sahadevo 'pi dharmarājena pūjitaḥ<BR>
02,028.001c	mahatyā senayā sārdhaṃ prayayau dakṣiṇāṃ diśam<BR>
02,028.002a	sa śūrasenān kārtsnyena pūrvam evājayat prabhuḥ<BR>
02,028.002c	matsyarājaṃ ca kauravyo vaśe cakre balād balī<BR>
02,028.003a	adhirājādhipaṃ caiva dantavakraṃ mahāhave<BR>
02,028.003c	jigāya karadaṃ caiva svarājye saṃnyaveśayat<BR>
02,028.004a	sukumāraṃ vaśe cakre sumitraṃ ca narādhipam<BR>
02,028.004c	tathaivāparamatsyāṃś ca vyajayat sa paṭaccarān<BR>
02,028.004c*0295_01	śreṇim antam atho jitvā gośṛṅge 'tha paṭaccarān<BR>
02,028.005a	niṣādabhūmiṃ gośṛṅgaṃ parvatapravaraṃ tathā<BR>
02,028.005c	tarasā vyajayad dhīmāñ śreṇimantaṃ ca pārthivam<BR>
02,028.006a	navarāṣṭraṃ vinirjitya kuntibhojam upādravat<BR>
02,028.006c	prītipūrvaṃ ca tasyāsau pratijagrāha śāsanam<BR>
02,028.007a	tataś carmaṇvatīkūle jambhakasyātmajaṃ nṛpam<BR>
02,028.007c	dadarśa vāsudevena śeṣitaṃ pūrvavairiṇā<BR>
02,028.008a	cakre tatra sa saṃgrāmaṃ saha bhojena bhārata<BR>
02,028.008c	sa tam ājau vinirjitya dakṣiṇābhimukho yayau<BR>
02,028.008d*0296_01	bhagadattaṃ mahābāhuḥ kṣatriyaṃ narakātmajam<BR>
02,028.008d*0296_02	arjunāya karaṃ dattaṃ śrutvā tatra nyavartata<BR>
02,028.008d*0297_01	sekān aparasekāṃś ca vyajayat sumahābalaḥ<BR>
02,028.009a	karāṃs tebhya upādāya ratnāni vividhāni ca<BR>
02,028.009c	tatas tair eva sahito narmadām abhito yayau<BR>
02,028.010a	vindānuvindāv āvantyau sainyena mahatā vṛtau<BR>
02,028.010c	jigāya samare vīrāv āśvineyaḥ pratāpavān<BR>
02,028.010d@013_0001	tato ratnāny upādāya puraṃ bhojakaṭaṃ yayau<BR>
02,028.010d@013_0002	tatra yuddham abhūd rājan divasadvayam acyuta<BR>
02,028.010d@013_0003	sa vijitya durādharṣaṃ bhīṣmakaṃ mādrinandanaḥ<BR>
02,028.010d@013_0004	kośalādhipatiṃ caiva tathā veṇātaṭādhipam<BR>
02,028.010d@013_0005	kāntārakāṃś ca samare tathā prākoṭakān nṛpān<BR>
02,028.010d@013_0006	nāṭakeyāṃś ca samare tathā herambakān yudhi<BR>
02,028.010d@013_0007	mārudhaṃ ca vinirjitya ramyagrāmam atho balāt<BR>
02,028.010d@013_0008	nācīnān arbukāṃś caiva rājānaś ca sahasraśaḥ<BR>
02,028.010d@013_0009	tāṃs tān āṭavikān sarvān ajayat pāṇḍunandanaḥ<BR>
02,028.010d@013_0010	vātādhipaṃ ca nṛpatiṃ vaśe cakre mahābalaḥ<BR>
02,028.010d@013_0011	pulindāṃś ca raṇe jitvā yayau dakṣiṇataḥ punaḥ<BR>
02,028.010d@013_0012	yuyudhe pāṇḍyarājena divasaṃ nakulānujaḥ<BR>
02,028.010d@013_0013	taṃ jitvā sa mahābāhuḥ prayayau dakṣiṇāpatham<BR>
02,028.010d@013_0014	guhām āsādayām āsa kiṣkindhāṃ lokaviśrutām<BR>
02,028.010d@013_0015	tatra vānararājābhyāṃ maindena dvividena ca<BR>
02,028.010d@013_0016	yuyudhe divasān sapta na ca tau vikṛtiṃ gatau<BR>
02,028.010d@013_0017	tatas tuṣṭau mahātmānau sahadevāya vānarau<BR>
02,028.010d@013_0018	ūcatuś caiva saṃhṛṣṭau prītipūrvam idaṃ vacaḥ<BR>
02,028.010d@013_0019	gaccha pāṇḍavaśārdūla ratnāny ādāya sarvaśaḥ<BR>
02,028.010d@013_0020	avighnam astu kāryāya dharmarājāya dhīmate<BR>
02,028.011a	tato ratnāny upādāya purīṃ māhiṣmatīṃ yayau<BR>
02,028.011c	tatra nīlena rājñā sa cakre yuddhaṃ nararṣabhaḥ<BR>
02,028.012a	pāṇḍavaḥ paravīraghnaḥ sahadevaḥ pratāpavān<BR>
02,028.012c	tato 'sya sumahad yuddham āsīd bhīrubhayaṃkaram<BR>
02,028.013a	sainyakṣayakaraṃ caiva prāṇānāṃ saṃśayāya ca<BR>
02,028.013c	cakre tasya hi sāhāyyaṃ bhagavān havyavāhanaḥ<BR>
02,028.013d*0298_01	cakre bhārataśārdūla bahurūpatvam āsthitaḥ<BR>
02,028.014a	tato hayā rathā nāgāḥ puruṣāḥ kavacāni ca<BR>
02,028.014c	pradīptāni vyadṛśyanta sahadevabale tadā<BR>
02,028.015a	tataḥ susaṃbhrāntamanā babhūva kurunandanaḥ<BR>
02,028.015c	nottaraṃ prativaktuṃ ca śakto 'bhūj janamejaya<BR>
02,028.016	janamejaya uvāca<BR>
02,028.016a	kimarthaṃ bhagavān agniḥ pratyamitro 'bhavad yudhi<BR>
02,028.016c	sahadevasya yajñārthaṃ ghaṭamānasya vai dvija<BR>
02,028.017	vaiśaṃpāyana uvāca<BR>
02,028.017a	tatra māhiṣmatīvāsī bhagavān havyavāhanaḥ<BR>
02,028.017c	śrūyate nigṛhīto vai purastāt pāradārikaḥ<BR>
02,028.017d*0299_01	nīlasya rājño duhitā babhūvātīva śobhanā<BR>
02,028.017d*0299_02	sāgnihotram upātiṣṭhad bodhanāya pituḥ sadā<BR>
02,028.017d*0299_03	vyajanair dhūyamāno 'pi tāvat prajvalate na saḥ<BR>
02,028.017d*0299_04	yāvac cārupuṭauṣṭhena vāyunā na vidhūyate<BR>
02,028.017d*0299_05	tataḥ sa bhagavān agniś cakame tāṃ sudarśanām<BR>
02,028.018a	nīlasya rājñaḥ pūrveṣām upanītaś ca so 'bhavat<BR>
02,028.018c	tadā brāhmaṇarūpeṇa caramāṇo yadṛcchayā<BR>
02,028.018d*0300_01	cakame tāṃ varārohāṃ kanyām utpalalocanām<BR>
02,028.019a	taṃ tu rājā yathāśāstram anvaśād dhārmikas tadā<BR>
02,028.019c	prajajvāla tataḥ kopād bhagavān havyavāhanaḥ<BR>
02,028.020a	taṃ dṛṣṭvā vismito rājā jagāma śirasā kavim<BR>
02,028.020b*0301_01	tataḥ kālena tāṃ kanyāṃ tathaiva hi tadā nṛpaḥ<BR>
02,028.020b*0301_02	pradadau viprarūpāya vahnaye śirasā nataḥ<BR>
02,028.020b*0301_03	pratigṛhya ca tāṃ subhrūṃ nīlarājñaḥ sutāṃ tadā<BR>
02,028.020c	cakre prasādaṃ ca tadā tasya rājño vibhāvasuḥ<BR>
02,028.021a	vareṇa chandayām āsa taṃ nṛpaṃ sviṣṭakṛttamaḥ<BR>
02,028.021c	abhayaṃ ca sa jagrāha svasainye vai mahīpatiḥ<BR>
02,028.022a	tataḥ prabhṛti ye ke cid ajñānāt tāṃ purīṃ nṛpāḥ<BR>
02,028.022c	jigīṣanti balād rājaṃs te dahyantīha vahninā<BR>
02,028.023a	tasyāṃ puryāṃ tadā caiva māhiṣmatyāṃ kurūdvaha<BR>
02,028.023c	babhūvur anabhigrāhyā yoṣitaś chandataḥ kila<BR>
02,028.024a	evam agnir varaṃ prādāt strīṇām aprativāraṇe<BR>
02,028.024c	svairiṇyas tatra nāryo hi yatheṣṭaṃ pracaranty uta<BR>
02,028.025a	varjayanti ca rājānas tad rāṣṭraṃ puruṣottama<BR>
02,028.025c	bhayād agner mahārāja tadā prabhṛti sarvadā<BR>
02,028.026a	sahadevas tu dharmātmā sainyaṃ dṛṣṭvā bhayārditam<BR>
02,028.026c	parītam agninā rājann ākampata yathā giriḥ<BR>
02,028.027a	upaspṛśya śucir bhūtvā so 'bravīt pāvakaṃ tataḥ<BR>
02,028.027c	tvadartho 'yaṃ samārambhaḥ kṛṣṇavartman namo 'stu te<BR>
02,028.028a	mukhaṃ tvam asi devānāṃ yajñas tvam asi pāvaka<BR>
02,028.028c	pāvanāt pāvakaś cāsi vahanād dhavyavāhanaḥ<BR>
02,028.029a	vedās tvadarthaṃ jātāś ca jātavedās tato hy asi<BR>
02,028.029b*0302_01	citrabhānuḥ sureśaś ca analas tvaṃ vibhāvasuḥ<BR>
02,028.029b*0302_02	agnir duḥsparśanaś cāsi hutāśo jvalanaḥ śikhī<BR>
02,028.029b*0302_03	vaiśvānaras tvaṃ piṅgeśa bhūritejāḥ plavaṃgamaḥ<BR>
02,028.029b*0302_04	kumārasūnur bhagavān rukmagarbho hiraṇyakṛt<BR>
02,028.029b@014_0001	citrabhānuḥ sureśaś ca analas tvaṃ vibhāvaso<BR>
02,028.029b@014_0002	svargadvāraspṛśaś cāsi hutāśo jvalanaḥ śikhī<BR>
02,028.029b@014_0003	vaiśvānaras tvaṃ piṅgeśaḥ plavaṃgo bhūritejasaḥ<BR>
02,028.029b@014_0004	kumārasūs tvaṃ bhagavān rudradharmo hiraṇyakṛt<BR>
02,028.029b@014_0005	agnir dadātu me tejo vāyuḥ prāṇaṃ dadātu me<BR>
02,028.029b@014_0006	pṛthivī balam ādadhyāc chivaṃ cāpo diśantu me<BR>
02,028.029b@014_0007	apāṃ garbha mahāsattva jātavedaḥ sureśvara<BR>
02,028.029b@014_0008	devānāṃ mukham agne tvaṃ satyena vipunīhi mām<BR>
02,028.029b@014_0009	ṛṣibhir brāhmaṇaiś caiva daivatair asurair api<BR>
02,028.029b@014_0010	nityaṃ suhuta yajñeṣu satyena vipunīhi mām<BR>
02,028.029b@014_0011	dhūmaketuḥ śikhī ca tvaṃ pāpahānilasaṃbhavaḥ<BR>
02,028.029b@014_0012	sarvaprāṇiṣu nityasthaḥ satyena vipunīhi mām<BR>
02,028.029b@014_0013	evaṃ stuto 'si bhagavan prītena śucinā mayā<BR>
02,028.029b@014_0014	vaiśaṃpāyana uvāca<BR>
02,028.029b@014_0014	tuṣṭiṃ puṣṭiṃ smṛtiṃ caiva prītiṃ cāgne prayaccha me<BR>
02,028.029b@014_0015	ity evaṃ mantram āgneyaṃ paṭhan yo juhuyād vibhum<BR>
02,028.029b@014_0016	ṛddhimān satataṃ dāntaḥ sarvapāpaiḥ pramucyate<BR>
02,028.029c	yajñavighnam imaṃ kartuṃ nārhas tvaṃ havyavāhana<BR>
02,028.030a	evam uktvā tu mādreyaḥ kuśair āstīrya medinīm<BR>
02,028.030c	vidhivat puruṣavyāghraḥ pāvakaṃ pratyupāviśat<BR>
02,028.031a	pramukhe sarvasainyasya bhītodvignasya bhārata<BR>
02,028.031c	na cainam atyagād vahnir velām iva mahodadhiḥ<BR>
02,028.032a	tam abhyetya śanair vahnir uvāca kurunandanam<BR>
02,028.032c	sahadevaṃ nṛṇāṃ devaṃ sāntvapūrvam idaṃ vacaḥ<BR>
02,028.033a	uttiṣṭhottiṣṭha kauravya jijñāseyaṃ kṛtā mayā<BR>
02,028.033b*0303_01	devadevasya kṛṣṇasya viṣṇor amitatejasaḥ<BR>
02,028.033b*0303_02	bhujam āśritya yajñaṃ taṃ cikīrṣuṃ pāṇḍunandanam<BR>
02,028.033b*0303_03	jānāmi sahadevādya kṛtārtho yāhi sāṃpratam<BR>
02,028.033c	vedmi sarvam abhiprāyaṃ tava dharmasutasya ca<BR>
02,028.034a	mayā tu rakṣitavyeyaṃ purī bharatasattama<BR>
02,028.034c	yāvad rājño 'sya nīlasya kulavaṃśadharā iti<BR>
02,028.034e	īpsitaṃ tu kariṣyāmi manasas tava pāṇḍava<BR>
02,028.035a	tata utthāya hṛṣṭātmā prāñjaliḥ śirasānataḥ<BR>
02,028.035c	pūjayām āsa mādreyaḥ pāvakaṃ puruṣarṣabhaḥ<BR>
02,028.036a	pāvake vinivṛtte tu nīlo rājābhyayāt tadā<BR>
02,028.036b*0304_01	pāvakasyājñayā cainam arcayām āsa pārthivaḥ<BR>
02,028.036c	satkāreṇa naravyāghraṃ sahadevaṃ yudhāṃ patim<BR>
02,028.037a	pratigṛhya ca tāṃ pūjāṃ kare ca viniveśya tam<BR>
02,028.037c	mādrīsutas tataḥ prāyād vijayī dakṣiṇāṃ diśam<BR>
02,028.038a	traipuraṃ sa vaśe kṛtvā rājānam amitaujasam<BR>
02,028.038c	nijagrāha mahābāhus tarasā potaneśvaram<BR>
02,028.039a	āhṛtiṃ kauśikācāryaṃ yatnena mahatā tataḥ<BR>
02,028.039c	vaśe cakre mahābāhuḥ surāṣṭrādhipatiṃ tathā<BR>
02,028.040a	surāṣṭraviṣayasthaś ca preṣayām āsa rukmiṇe<BR>
02,028.040c	rājñe bhojakaṭasthāya mahāmātrāya dhīmate<BR>
02,028.041a	bhīṣmakāya sa dharmātmā sākṣād indrasakhāya vai<BR>
02,028.041c	sa cāsya sasuto rājan pratijagrāha śāsanam<BR>
02,028.042a	prītipūrvaṃ mahābāhur vāsudevam avekṣya ca<BR>
02,028.042c	tataḥ sa ratnāny ādāya punaḥ prāyād yudhāṃ patiḥ<BR>
02,028.043a	tataḥ śūrpārakaṃ caiva gaṇaṃ copakṛtāhvayam<BR>
02,028.043c	vaśe cakre mahātejā daṇḍakāṃś ca mahābalaḥ<BR>
02,028.044a	sāgaradvīpavāsāṃś ca nṛpatīn mlecchayonijān<BR>
02,028.044c	niṣādān puruṣādāṃś ca karṇaprāvaraṇān api<BR>
02,028.044d*0305_01	niṣādān ajayat tatra sāgaramlecchayonijān<BR>
02,028.045a	ye ca kālamukhā nāma narā rākṣasayonayaḥ<BR>
02,028.045b*0306_01	ye caikapādā manujā vṛkṣakoṭaraśāyinaḥ<BR>
02,028.045c	kṛtsnaṃ kollagiriṃ caiva muracīpattanaṃ tathā<BR>
02,028.046a	dvīpaṃ tāmrāhvayaṃ caiva parvataṃ rāmakaṃ tathā<BR>
02,028.046c	timiṃgilaṃ ca nṛpatiṃ vaśe cakre mahāmatiḥ<BR>
02,028.047a	ekapādāṃś ca puruṣān kevalān vanavāsinaḥ<BR>
02,028.047c	nagarīṃ saṃjayantīṃ ca picchaṇḍaṃ karahāṭakam<BR>
02,028.047e	dūtair eva vaśe cakre karaṃ cainān adāpayat<BR>
02,028.047f*0307_01	bhṛgukacchaṃ gato dhīmān daṇḍenāmitrakarśanaḥ<BR>
02,028.047f*0307_02	barbarān pāraśān anyān dvīpavāsān vaśe vaśī<BR>
02,028.047f*0307_03	tūlakān daradāṃś cānyān sindhurān vanavāsinaḥ<BR>
02,028.047f*0307_04	aśmakān mūlakāṃś caiva vidarbhāṃś ca mahābalān<BR>
02,028.047f*0307_05	dūtair eva vaśe cakre kare ca viniveśya saḥ<BR>
02,028.047f*0308_01	tataḥ kusṛtivītajñān dakṣiṇāpathavāsinaḥ<BR>
02,028.047f*0308_02	ajayat saṃyuge tatra dharmamārgeṇa pāṇḍavaḥ<BR>
02,028.048a	pāṇḍyāṃś ca draviḍāṃś caiva sahitāṃś coḍrakeralaiḥ<BR>
02,028.048b*0309_01	siṃhaladvīpakān anyān dūtaiś cakre vaśe balāt<BR>
02,028.048b*0309_02	ghaṭotkacaṃ mahābāhuṃ rākṣasaṃ ghoradarśanam<BR>
02,028.048b*0309_03	āgamyatām iti prāha dharmarājasya śāsanāt<BR>
02,028.048b*0309_04	sarvasvaṃ karam ādāya tair eva sahito nṛpaḥ<BR>
02,028.048b*0309_05	uttaraṃ tīram āsādya sāgarasyormimālinaḥ<BR>
02,028.048b*0310_01	sa rākṣasaparīvāras taṃ praṇamyāśu saṃsthitaḥ<BR>
02,028.048c	andhrāṃs talavanāṃś caiva kaliṅgān oṣṭrakarṇikān<BR>
02,028.049a	antākhīṃ caiva romāṃ ca yavanānāṃ puraṃ tathā<BR>
02,028.049c	dūtair eva vaśe cakre karaṃ cainān adāpayat<BR>
02,028.049d*0311_01	kānanadvīpakāṃś caiva tarasātītya cāhave<BR>
02,028.049d*0311_02	tāmraparṇīṃ tato gatvā kanyātīrtham atītya ca<BR>
02,028.049d*0311_03	dakṣiṇāṃ ca diśaṃ sarvāṃ vijitya kurunandana<BR>
02,028.049d*0311_04	sahadevas tato rājan mantribhiḥ saha tatra vai<BR>
02,028.049d*0311_05	saṃpradhārya mahābāhuḥ sacivair buddhimattaraiḥ<BR>
02,028.049d*0311_06	cintayām āsa kauravyo bhrātṛputraṃ ghaṭotkacam<BR>
02,028.049d*0311_07	tataś cintitamātras tu rākṣasaḥ pratyadṛśyata<BR>
02,028.049d*0311_08	atidīrgho mahābāhuḥ sarvābharaṇabhūṣitaḥ<BR>
02,028.049d*0311_09	abhivādya tato rājan sahadevaṃ ghaṭotkacaḥ<BR>
02,028.049d*0311_10	prahvaḥ kṛtāñjalis tasthau kiṃ kāryam iti cābravīt<BR>
02,028.049d*0311_11	taṃ meruśikharākāram āgataṃ pāṇḍunandanaḥ<BR>
02,028.050a	bharukacchaṃ gato dhīmān dūtān mādravatīsutaḥ<BR>
02,028.050c	preṣayām āsa rājendra paulastyāya mahātmane<BR>
02,028.050e	vibhīṣaṇāya dharmātmā prītipūrvam ariṃdamaḥ<BR>
02,028.051a	sa cāsya pratijagrāha śāsanaṃ prītipūrvakam<BR>
02,028.051c	tac ca kālakṛtaṃ dhīmān anvamanyata sa prabhuḥ<BR>
02,028.051d*0312_01	bibhīṣaṇo mahātman yad īpsitaṃ karavāṇy aham<BR>
02,028.052a	tataḥ saṃpreṣayām āsa ratnāni vividhāni ca<BR>
02,028.052c	candanāgurumukhyāni divyāny ābharaṇāni ca<BR>
02,028.053a	vāsāṃsi ca mahārhāṇi maṇīṃś caiva mahādhanān<BR>
02,028.053b*0313_01	prītimān abhavad dṛṣṭvā ratnaughaṃ taṃ ca pāṇḍavaḥ<BR>
02,028.053b@015_0000	janamejayaḥ<BR>
02,028.053b@015_0001	icchāmy āgamanaṃ śrotuṃ haiḍimbasya dvijottama<BR>
02,028.053b@015_0002	laṅkāyāṃ ca gatiṃ brahman paulastyasya ca darśanam<BR>
02,028.053b@015_0003	kāverīdarśanaṃ caiva rājānaḥ sarva eva tān<BR>
02,028.053b@015_0004	ānupūrvyāc ca me śaṃsa sarvaṃ brāhmaṇapuṃgava<BR>
02,028.053b@015_0004	vaiśaṃpāyanaḥ<BR>
02,028.053b@015_0005	śṛṇu rājan purā vṛttaṃ sahadevasya sāhasam<BR>
02,028.053b@015_0006	kānanadvīpakāṃś caiva tarasā jitya cāhave<BR>
02,028.053b@015_0007	dakṣiṇāṃ ca diśaṃ jitvā colasya viṣayaṃ yayau<BR>
02,028.053b@015_0008	dadarśa puṇyatoyāṃ vai kāverīṃ saritāṃ varām<BR>
02,028.053b@015_0009	nānāpakṣigaṇair juṣṭāṃ tāpasair upaśobhitām<BR>
02,028.053b@015_0010	sālalodhrārjunair bilvair jambūśalmalikiṃśukaiḥ<BR>
02,028.053b@015_0011	kadambaiḥ saptaparṇaiś ca kāśmaryāmalakair vṛtām<BR>
02,028.053b@015_0012	nyagrodhaiś ca mahāśākhaiḥ plakṣair audumbarair api<BR>
02,028.053b@015_0013	śamīpalāśavṛkṣaiś ca aśvatthaiḥ khadirair vṛtām<BR>
02,028.053b@015_0014	badarībhiś ca saṃpannām aśvakarṇaiś ca śobhitām<BR>
02,028.053b@015_0015	karañjatintriṇīkaiś ca tālavrātair alaṃkṛtām<BR>
02,028.053b@015_0016	śirīṣaiḥ kuṭajair nimbair madhūkaiḥ kṣīrakair vṛtām<BR>
02,028.053b@015_0017	puṃnāgair bakulaiḥ kundaiś campakaiḥ sarvato vṛtām<BR>
02,028.053b@015_0018	priyaṅgvaśokatilakair atimuktaiś ca śobhitām<BR>
02,028.053b@015_0019	asanaiḥ karṇikāraiś ca nāgavṛkṣair alaṃkṛtām<BR>
02,028.053b@015_0020	ketakībhiḥ kurabakair jātiyūthikakundalaiḥ<BR>
02,028.053b@015_0021	aṅkolaiḥ karavīraiś ca puṃnāgaiḥ pāṭalair vṛtām<BR>
02,028.053b@015_0022	kramukair nālikeraiś ca panasāmraiś ca śobhitām<BR>
02,028.053b@015_0023	cūtaiḥ puṇḍrakapatraiś ca kadalyāḍhakasaṃvṛtām<BR>
02,028.053b@015_0024	nīpaiś ca vetasaiḥ kīrṇāṃ nālakundakuśair vṛtām<BR>
02,028.053b@015_0025	evaṃ bahuvidhair vṛkṣair divyair anyaiś ca śobhitām<BR>
02,028.053b@015_0026	haṃsakāraṇḍavaiḥ kīrṇāṃ kuraraiḥ sārasaiḥ śukaiḥ<BR>
02,028.053b@015_0027	cakravākagaṇair juṣṭāṃ plavaiś ca jalavāyasaiḥ<BR>
02,028.053b@015_0028	samudrakākaiḥ krauñcaiś ca nāditāṃ jalakukkuṭaiḥ<BR>
02,028.053b@015_0029	evaṃ khagaiś ca bahubhiḥ saṃghuṣṭāṃ jalacāribhiḥ<BR>
02,028.053b@015_0030	āśramair bahubhir yuktāṃ caityavṛkṣaiś ca śobhitām<BR>
02,028.053b@015_0031	sevitāṃ brāhmaṇaiḥ śubhrair vedavedāṅgapāragaiḥ<BR>
02,028.053b@015_0032	kva cit tīraruhair vṛkṣair mālābhir iva śobhitām<BR>
02,028.053b@015_0033	puṣpagulmalatopetām aṅganām iva bhūṣaṇaiḥ<BR>
02,028.053b@015_0034	kva cit patracitaiḥ padmaiḥ kva cit saugandhikotpalaiḥ<BR>
02,028.053b@015_0035	kahlārakumudaiḥ phullaiḥ kamalair upaśobhitām<BR>
02,028.053b@015_0036	nānāpuṣparajodhvastāṃ pramadām iva bhūṣitām<BR>
02,028.053b@015_0037	ramaṇīyāṃ tathā hṛdyāṃ vihṛtām apsarogaṇaiḥ<BR>
02,028.053b@015_0038	mṛṣṭatīrthām akaluṣāṃ prāṇināṃ jīvanīṃ śubhām<BR>
02,028.053b@015_0039	apārāṃ svādutoyāṃ vai pulinadvīpaśobhitām<BR>
02,028.053b@015_0040	kāverīṃ tādṛśīṃ dṛṣṭvā prītimān pāṇḍavo 'bravīt<BR>
02,028.053b@015_0041	asmadrāṣṭre yathā gaṅgā kāverī ca tathā iha<BR>
02,028.053b@015_0042	sahadevas tu tāṃ tīrtvā nadīm anucaraiḥ saha<BR>
02,028.053b@015_0043	dakṣiṇaṃ tīram āsādya gamanāyopacakrame<BR>
02,028.053b@015_0044	āgataṃ pāṇḍavaṃ tatra śrutvā viṣayavāsinaḥ<BR>
02,028.053b@015_0045	darśanārthaṃ yayus te tu kautūhalasamanvitāḥ<BR>
02,028.053b@015_0046	dramiḷāḥ puruṣā rājan striyaś ca priyadarśanāḥ<BR>
02,028.053b@015_0047	gatvā pāṇḍusutaṃ tatra dadṛśus te mudānvitāḥ<BR>
02,028.053b@015_0048	sukumāraṃ viśālākṣaṃ vrajantaṃ tridaśopamam<BR>
02,028.053b@015_0049	darśanīyatamaṃ loke netrair animiṣair iva<BR>
02,028.053b@015_0050	āścaryabhūtaṃ dadṛśur dramiḷās te samāhitāḥ<BR>
02,028.053b@015_0051	mahāsenopamaṃ dṛṣṭvā pūjāṃ cakruś ca tasya vai<BR>
02,028.053b@015_0052	ratnaiś ca vividhair iṣṭair bhogair anyaiś ca saṃmataiḥ<BR>
02,028.053b@015_0053	gītamaṅgalayuktābhiḥ stuvanto nakulānujam<BR>
02,028.053b@015_0054	sahadevas tu tān dṛṣṭvā dramilān āgatāṃs tadā<BR>
02,028.053b@015_0055	visṛjya tān mahārāja prasthito dakṣiṇāṃ diśam<BR>
02,028.053b@015_0056	dūtena tarasā colaṃ vijitya dramiḷeśvaram<BR>
02,028.053b@015_0057	tato ratnāny upādāya pāṇḍyasya viṣayaṃ yayau<BR>
02,028.053b@015_0058	darśane sahadevasya na ca tṛptā narāḥ pare<BR>
02,028.053b@015_0059	gacchantam anugacchantaḥ prītyā kautūhalānvitāḥ<BR>
02,028.053b@015_0060	tato mādrīsuto rājan mṛgavrātān vyalokayat<BR>
02,028.053b@015_0061	gajān vanacarān anyān vyāghrān kṛṣṇamṛgān bahūn<BR>
02,028.053b@015_0062	śukān mayūrān dṛṣṭvā tu gṛdhrān āraṇyakukkuṭān<BR>
02,028.053b@015_0063	tato deśaṃ samāsādya śvaśurasya mahīpateḥ<BR>
02,028.053b@015_0064	preṣayām āsa mādreyo dūtān pāṇḍyāya vai tadā<BR>
02,028.053b@015_0065	pratijagrāha tasyājñāṃ saṃprītyā malayadhvajaḥ<BR>
02,028.053b@015_0066	bhāryā rūpavatī jiṣṇoḥ pāṇḍyasya tanayā śubhā<BR>
02,028.053b@015_0067	citrāṅgadeti vikhyātā dramilā yoṣitāṃ varā<BR>
02,028.053b@015_0068	āgataṃ sahadevaṃ tu sā śrutvāntaḥpure pituḥ<BR>
02,028.053b@015_0069	preṣayām āsa saṃprītyā pūjāṃ ratnāni vai bahu<BR>
02,028.053b@015_0070	pāṇḍyo 'pi bahuratnāni dūtaiḥ saha mumoca ha<BR>
02,028.053b@015_0071	maṇimuktāpravālāṃś ca śaṅkhaśuktiyutān bahūn<BR>
02,028.053b@015_0072	tāṃ dṛṣṭvā prītimān pūjāṃ pāṇḍavo 'tha mudā nṛpa<BR>
02,028.053b@015_0073	bhrātuḥ putre bahūn ratnān adadād babhruvāhane<BR>
02,028.053b@015_0074	pāṇḍyaṃ dramiḷarājānaṃ śvaśuraṃ malayadhvajam<BR>
02,028.053b@015_0075	sa dūtais taṃ vaśe kṛtvā maṇalūreśvaraṃ tadā<BR>
02,028.053b@015_0076	tato ratnāny upādāya dramiḷair āvṛto yayau<BR>
02,028.053b@015_0077	agastyasyālayaṃ divyaṃ devalokasamaṃ girim<BR>
02,028.053b@015_0078	sa taṃ pradakṣiṇaṃ kṛtvā malayaṃ bharatarṣabha<BR>
02,028.053b@015_0079	laṅghayitvā tu mādreyas tāmraparṇīṃ nadīṃ śubhām<BR>
02,028.053b@015_0080	prasannasalilāṃ divyāṃ suśītāṃ candanodvahām<BR>
02,028.053b@015_0081	samudratīram āsādya nyaviśat pāṇḍunandanaḥ<BR>
02,028.053b@015_0081	vaiśaṃpāyanaḥ<BR>
02,028.053b@015_0082	sahadevas tato rājan mantribhiḥ saha bhārata<BR>
02,028.053b@015_0083	saṃpradhārya mahābāhuḥ sacivair buddhimattaraiḥ<BR>
02,028.053b@015_0084	anumānya sa tāṃ rājan sahadevas tvarānvitaḥ<BR>
02,028.053b@015_0085	cintayām āsa rājendra bhrātuḥ putraṃ ghaṭotkacam<BR>
02,028.053b@015_0086	tataś cintitamātre tu rākṣasaḥ pratyadṛśyata<BR>
02,028.053b@015_0087	atidīrgho mahākāyaḥ sarvābharaṇabhūṣitaḥ<BR>
02,028.053b@015_0088	nīlajīmūtasaṃkāśas taptakāñcanakuṇḍalaḥ<BR>
02,028.053b@015_0089	vicitrahārakeyūraḥ kiṅkiṇīmaṇibhūṣitaḥ<BR>
02,028.053b@015_0090	hemamālī mahādaṃṣṭraḥ kirīṭī kukṣibandhanaḥ<BR>
02,028.053b@015_0091	tāmrakeśo hariśmaśrur bhīmākṣaḥ kanakāṅgadaḥ<BR>
02,028.053b@015_0092	raktacandanadigdhāṅgaḥ sūkṣmāmbaradharo balī<BR>
02,028.053b@015_0093	javena sa yayau tatra cālayann iva medinīm<BR>
02,028.053b@015_0094	tato dṛṣṭvā janā rājann āyāntaṃ parvatopamam<BR>
02,028.053b@015_0095	bhayād dhi dudruvuḥ sarve siṃhāt kṣudramṛgā yathā<BR>
02,028.053b@015_0096	āsasāda ca mādreyaṃ pulastyaṃ rāvaṇo yathā<BR>
02,028.053b@015_0097	abhivādya tato rājan sahadevaṃ ghaṭotkacaḥ<BR>
02,028.053b@015_0098	prahvaḥ kṛtāñjalis tasthau kiṃ kāryam iti cābravīt<BR>
02,028.053b@015_0099	taṃ meruśikharākāram āgataṃ pāṇḍunandanaḥ<BR>
02,028.053b@015_0100	taṃ pariṣvajya bāhubhyāṃ mūrdhny upāghrāya cāsakṛt<BR>
02,028.053b@015_0101	sahadevaḥ<BR>
02,028.053b@015_0101	pūjayitvā sahāmātyaḥ prīto vākyam uvāca ha<BR>
02,028.053b@015_0102	gaccha laṅkāṃ purīṃ vatsa karārthaṃ mama śāsanāt<BR>
02,028.053b@015_0103	tatra dṛṣṭvā mahātmānaṃ rākṣasendraṃ vibhīṣaṇam<BR>
02,028.053b@015_0104	ratnāni rājasūyārthaṃ vividhāni bahūni ca<BR>
02,028.053b@015_0105	vaiśaṃpāyanaḥ<BR>
02,028.053b@015_0105	upādāya ca sarvāṇi pratyāgaccha mahābala<BR>
02,028.053b@015_0106	pāṇḍavenaivam uktas tu mudā yukto ghaṭotkacaḥ<BR>
02,028.053b@015_0107	tathety uktvā mahārāja pratasthe dakṣiṇāṃ diśam<BR>
02,028.053b@015_0108	yayau pradakṣiṇaṃ kṛtvā sahadevaṃ ghaṭotkacaḥ<BR>
02,028.053b@015_0109	laṅkām abhimukho rājan samudram avalokayat<BR>
02,028.053b@015_0110	kūrmagrāhajhaṣākīrṇaṃ mīnair nakrais tathākulam<BR>
02,028.053b@015_0111	śuktivrātaiḥ samākīrṇaṃ śaṅkhānāṃ nicayākulam<BR>
02,028.053b@015_0112	sa dṛṣṭvā rāmasetuṃ ca cintayan rāmavikramam<BR>
02,028.053b@015_0113	praṇamya tam atikramya yāmyāṃ velām alokayat<BR>
02,028.053b@015_0114	gatvā pāraṃ samudrasya dakṣiṇaṃ sa ghaṭotkacaḥ<BR>
02,028.053b@015_0115	dadarśa laṅkāṃ rājendra nākapṛṣṭhopamāṃ śubhām<BR>
02,028.053b@015_0116	prākāreṇāvṛtāṃ ramyāṃ śubhadvāraiś ca śobhitām<BR>
02,028.053b@015_0117	prāsādair bahusāhasraiḥ śvetaraktaiś ca saṃkulām<BR>
02,028.053b@015_0118	tāpanīyagavākṣeṇa muktājālāntarāṇi ca<BR>
02,028.053b@015_0119	haimarājatajālena dāntajālaiś ca śobhitām<BR>
02,028.053b@015_0120	harmyagopurasaṃbādhāṃ rukmatoraṇasaṃkulām<BR>
02,028.053b@015_0121	divyadundubhinirhrādām udyānavanaśobhitām<BR>
02,028.053b@015_0122	sarvakālaphalair vṛkṣaiḥ puṣpitair upaśobhitām<BR>
02,028.053b@015_0123	puṣpagandhaiś ca saṃkīrṇāṃ ramaṇīyamahāpathām<BR>
02,028.053b@015_0124	nānāratnaiś ca saṃpūrṇām indrasyevāmarāvatīm<BR>
02,028.053b@015_0125	viveśa sa purīṃ laṅkāṃ rākṣasaiś ca niṣevitām<BR>
02,028.053b@015_0126	dadarśa rākṣasavrātāñ śūlaprāsadharān bahūn<BR>
02,028.053b@015_0127	nānāveṣadharān dakṣān nārīś ca priyadarśanāḥ<BR>
02,028.053b@015_0128	divyamālyāmbaradharā divyabhūṣaṇabhūṣitāḥ<BR>
02,028.053b@015_0129	madaraktāntanayanāḥ pīnaśroṇipayodharāḥ<BR>
02,028.053b@015_0130	bhaimaseniṃ tato dṛṣṭvā hṛṣṭās te vismayaṃ gatāḥ<BR>
02,028.053b@015_0131	āsasāda gṛhaṃ rājña indrasya sadanopamam<BR>
02,028.053b@015_0132	ghaṭotkacaḥ<BR>
02,028.053b@015_0132	sa dvārapālam āsādya vākyam etad uvāca ha<BR>
02,028.053b@015_0133	kurūṇām ṛṣabho rājā pāṇḍur nāma mahābalaḥ<BR>
02,028.053b@015_0134	kanīyāṃs tasya dāyādaḥ sahadeva iti śrutaḥ<BR>
02,028.053b@015_0135	kṛṣṇamitrasya tu guro rājasūyārtham udyataḥ<BR>
02,028.053b@015_0136	tenāhaṃ preṣito dūtaḥ karārthaṃ kauravasya ca<BR>
02,028.053b@015_0137	draṣṭum icchāmi rājendraṃ tvaṃ kṣipraṃ māṃ nivedaya<BR>
02,028.053b@015_0137	vaiśaṃpāyanaḥ<BR>
02,028.053b@015_0138	tasya tad vacanaṃ śrutvā dvārapālo mahīpateḥ<BR>
02,028.053b@015_0139	tathety uktvā viveśātha bhavanaṃ sa nivedakaḥ<BR>
02,028.053b@015_0140	sāñjaliḥ sa samācaṣṭa sarvāṃ dūtagiraṃ tadā<BR>
02,028.053b@015_0141	dvārapālavacaḥ śrutvā rākṣasendro vibhīṣaṇaḥ<BR>
02,028.053b@015_0142	uvāca vākyaṃ dharmātmā samīpaṃ me praveśyatām<BR>
02,028.053b@015_0143	evam uktas tu rājendra dharmajñena mahātmanā<BR>
02,028.053b@015_0144	atha niṣkramya saṃbhrānto dvāḥstho haiḍimbam abravīt<BR>
02,028.053b@015_0145	ehi dūta nṛpaṃ draṣṭuṃ kṣipraṃ praviśa ca svayam<BR>
02,028.053b@015_0146	dvārapālavacaḥ śrutvā praviveśa ghaṭotkacaḥ<BR>
02,028.053b@015_0147	sa praviśya dadarśātha rākṣasendrasya mandiram<BR>
02,028.053b@015_0148	tataḥ kailāsasaṃkāśaṃ taptakāñcanatoraṇam<BR>
02,028.053b@015_0149	prākāreṇa parikṣiptaṃ gopuraiś cāpi śobhitam<BR>
02,028.053b@015_0150	harmyaprāsādasaṃbādhaṃ nānāratnasamanvitam<BR>
02,028.053b@015_0151	kāñcanais tāpanīyaiś ca sphāṭikai rājatair api<BR>
02,028.053b@015_0152	vajravaiḍūryagarbhaiś ca stambhair dṛṣṭimanoharaiḥ<BR>
02,028.053b@015_0153	nānādhvajapatākābhir yuktaṃ maṇivicitritam<BR>
02,028.053b@015_0154	citramālyāvṛtaṃ ramyaṃ taptakāñcanavedikam<BR>
02,028.053b@015_0155	tān dṛṣṭvā tatra sarvān sa bhaimasenir manoramān<BR>
02,028.053b@015_0156	praviśann eva haiḍimbaḥ śuśrāva muravasvanam<BR>
02,028.053b@015_0157	tantrīgītasamākīrṇaṃ samatālamitākṣaram<BR>
02,028.053b@015_0158	divyadundubhinirhrādaṃ vāditraśatasaṃkulam<BR>
02,028.053b@015_0159	sa śrutvā madhuraṃ śabdaṃ prītimān abhavat tadā<BR>
02,028.053b@015_0160	tato vigāhya haiḍimbo bahukakṣyāṃ manoramām<BR>
02,028.053b@015_0161	sa dadarśa mahātmānaṃ dvāḥsthena saha bhārata<BR>
02,028.053b@015_0162	taṃ vibhīṣaṇam āsīnaṃ kāñcane paramāsane<BR>
02,028.053b@015_0163	divye bhāskarasaṃkāśe muktāmaṇivibhūṣite<BR>
02,028.053b@015_0164	divyābharaṇacitrāṅgaṃ divyarūpadharaṃ vibhum<BR>
02,028.053b@015_0165	divyamālyāmbaradharaṃ divyagandhokṣitaṃ śubham<BR>
02,028.053b@015_0166	vibhrājamānaṃ vapuṣā sūryavaiśvānaraprabham<BR>
02,028.053b@015_0167	upopaviṣṭaṃ sacivair devair iva śatakratum<BR>
02,028.053b@015_0168	yakṣair mahārathair divyair nārībhiḥ priyadarśanaiḥ<BR>
02,028.053b@015_0169	gīrbhir maṅgalayuktābhiḥ pūjyamānaṃ yathāvidhi<BR>
02,028.053b@015_0170	cāmare vyajane cāgrye hemadaṇḍe mahādhane<BR>
02,028.053b@015_0171	gṛhīte varanārībhyāṃ dhūyamāne ca mūrdhani<BR>
02,028.053b@015_0172	arciṣmantaṃ śriyā juṣṭaṃ kuberavaruṇopamam<BR>
02,028.053b@015_0173	dharme caiva sthitaṃ nityam adbhutaṃ rākṣaseśvaram<BR>
02,028.053b@015_0174	dṛṣṭvā ghaṭotkaco rājan vavande taṃ kṛtāñjaliḥ<BR>
02,028.053b@015_0175	prahvas tasthau mahāvīryaḥ śakraṃ citraratho yathā<BR>
02,028.053b@015_0176	taṃ dūtam āgataṃ dṛṣṭvā rākṣasendro vibhīṣaṇaḥ<BR>
02,028.053b@015_0177	vibhīṣaṇaḥ<BR>
02,028.053b@015_0177	pūjayitvā yathānyāyaṃ sāntvapūrvaṃ vaco 'bravīt<BR>
02,028.053b@015_0178	kasya vaṃśe nu saṃjātaḥ karam icchan mahīpatiḥ<BR>
02,028.053b@015_0179	tasyānujān samastāṃś ca puraṃ deśaṃ ca tasya vai<BR>
02,028.053b@015_0180	tvāṃ ca kāryaṃ ca tat sarvaṃ śrotum icchāmi tattvataḥ<BR>
02,028.053b@015_0181	vaiśaṃpāyanaḥ<BR>
02,028.053b@015_0181	vistareṇa mama brūhi sarvān etān pṛthak pṛthak<BR>
02,028.053b@015_0182	evam uktas tu haiḍimbaḥ paulastyena mahātmanā<BR>
02,028.053b@015_0183	ghaṭotkacaḥ<BR>
02,028.053b@015_0183	kṛtāñjalir uvācātha sāntvayan rākṣasādhipam<BR>
02,028.053b@015_0184	somasya vaṃśe rājāsīt pāṇḍur nāma mahābalaḥ<BR>
02,028.053b@015_0185	pāṇḍoḥ putrāś ca pañcāsañ śakratulyaparākramāḥ<BR>
02,028.053b@015_0186	teṣāṃ jyeṣṭhas tu nāmnābhūd dharmaputra iti śrutaḥ<BR>
02,028.053b@015_0187	ajātaśatrur dharmātmā dharmo vigrahavān iva<BR>
02,028.053b@015_0188	tato yudhiṣṭhiro rājā prāpya rājyam akārayat<BR>
02,028.053b@015_0189	gaṅgāyā dakṣiṇe tīre nagare nāgasāhvaye<BR>
02,028.053b@015_0190	tad datvā dhṛtarāṣṭrāya śakraprasthaṃ yayau tataḥ<BR>
02,028.053b@015_0191	bhrātṛbhiḥ saha rājendra śakraprasthe pramodate<BR>
02,028.053b@015_0192	gaṅgāyamunayor madhye tāv ubhau nagarottamau<BR>
02,028.053b@015_0193	nityaṃ dharme sthito rājā śakraprasthe praśāsati<BR>
02,028.053b@015_0194	tasyānujo mahābāhur bhīmaseno mahābalaḥ<BR>
02,028.053b@015_0195	mahātejā mahāvīryaḥ siṃhatulyaḥ sa pāṇḍavaḥ<BR>
02,028.053b@015_0196	daśanāgasahasrāṇāṃ bale tulyaḥ sa pāṇḍavaḥ<BR>
02,028.053b@015_0197	tasyānujo 'rjuno nāma mahāvīryaparākramaḥ<BR>
02,028.053b@015_0198	sukumāro mahāsattvo loke vīryeṇa viśrutaḥ<BR>
02,028.053b@015_0199	kārtavīryasamo vīrye sāgarapratimo bale<BR>
02,028.053b@015_0200	jāmadagnyasamo hy astre saṃkhye rāmasamo 'rjunaḥ<BR>
02,028.053b@015_0201	rūpe śakrasamaḥ pārthas tejasā bhāskaropamaḥ<BR>
02,028.053b@015_0202	devadānavagandharvaiḥ piśācoragarākṣasaiḥ<BR>
02,028.053b@015_0203	mānuṣaiś ca samastaiś ca ajeyaḥ phalguno raṇe<BR>
02,028.053b@015_0204	tena tat khāṇḍavaṃ dāvaṃ tarpitaṃ jātavedase<BR>
02,028.053b@015_0205	tarasā tarpayitvā taṃ śakraṃ devagaṇaiḥ saha<BR>
02,028.053b@015_0206	labdhāny astrāṇi divyāni tarpayitvā hutāśanam<BR>
02,028.053b@015_0207	tena labdhā mahārāja durlabhā daivatair api<BR>
02,028.053b@015_0208	vāsudevasya bhaginī subhadrā nāma viśrutā<BR>
02,028.053b@015_0209	arjunasyānujo rājan nakulaś ceti viśrutaḥ<BR>
02,028.053b@015_0210	darśanīyatamo loke mūrtimān iva manmathaḥ<BR>
02,028.053b@015_0211	tasyānujo mahātejāḥ sahadeva iti śrutaḥ<BR>
02,028.053b@015_0212	tenāhaṃ preṣito rājan sahadevena māriṣa<BR>
02,028.053b@015_0213	ahaṃ ghaṭotkaco nāma bhīmasenasuto balī<BR>
02,028.053b@015_0214	mama mātā mahābhāgā hiḍimbā nāma rākṣasī<BR>
02,028.053b@015_0215	pārthānām upakārārthaṃ carāmi pṛthivīm imām<BR>
02,028.053b@015_0216	āsīt pṛthivyāḥ sarvasyā mahīpālo yudhiṣṭhiraḥ<BR>
02,028.053b@015_0217	rājasūyaṃ kratuśreṣṭham āhartum upacakrame<BR>
02,028.053b@015_0218	saṃdideśa ca sa bhrātṝn karārthaṃ sarvatodiśam<BR>
02,028.053b@015_0219	udīcīm arjunas tūrṇaṃ karārthaṃ samupāyayau<BR>
02,028.053b@015_0220	gatvā śatasahasrāṇi yojanāni mahābalaḥ<BR>
02,028.053b@015_0221	jitvā sarvān nṛpān yuddhe hatvā ca tarasā vaśī<BR>
02,028.053b@015_0222	svargadvāram upāgamya ratnāny ādāya vai bhṛśam<BR>
02,028.053b@015_0223	aśvāṃś ca vividhān divyān sarvān ādāya phalgunaḥ<BR>
02,028.053b@015_0224	dhanaṃ bahuvidhaṃ rājan dharmaputrāya vai dadau<BR>
02,028.053b@015_0225	bhīmaseno hi rājendra jitvā prācīṃ diśaṃ balāt<BR>
02,028.053b@015_0226	vaśe kṛtvā mahīpālān pāṇḍavāya dhanaṃ dadau<BR>
02,028.053b@015_0227	diśaṃ pratīcīṃ nakulaḥ karārthaṃ prayayau tathā<BR>
02,028.053b@015_0228	sahadevo diśaṃ yāmyāṃ jitvā sarvān mahīkṣitaḥ<BR>
02,028.053b@015_0229	māṃ saṃdideśa rājendra karārtham iha satkṛtaḥ<BR>
02,028.053b@015_0230	pārthānāṃ caritaṃ tubhyaṃ saṃkṣepāt samudāhṛtam<BR>
02,028.053b@015_0231	tam avekṣya mahārāja dharmarājaṃ yudhiṣṭhiram<BR>
02,028.053b@015_0232	pāvakaṃ rājasūyaṃ ca bhagavantaṃ hariṃ prabhum<BR>
02,028.053b@015_0233	vaiśaṃpāyanaḥ<BR>
02,028.053b@015_0233	etān avekṣya dharmajña karaṃ tvaṃ dātum arhasi<BR>
02,028.053b@015_0234	tena tad bhāṣitaṃ śrutvā rākṣasendro vibhīṣaṇaḥ<BR>
02,028.053b@015_0235	prītimān abhavad rājan dharmātmā sacivaiḥ saha<BR>
02,028.053b@015_0236	sa cāsya pratijagrāha śāsanaṃ prītipūrvakam<BR>
02,028.053b@015_0237	tac ca kālakṛtaṃ dhīmān ity amanyata sa prabhuḥ<BR>
02,028.053b@015_0238	tato dadau vicitrāṇi kambalāni kuthāni ca<BR>
02,028.053b@015_0239	dāntakāñcanaparyaṅkān maṇihemavicitritān<BR>
02,028.053b@015_0240	bhūṣaṇāni vicitrāṇi mahārhāṇi bahūni ca<BR>
02,028.053b@015_0241	pravālāni ca śubhrāṇi maṇīṃś ca vividhān bahūn<BR>
02,028.053b@015_0242	kāñcanāni ca bhāṇḍāni kalaśāni ghaṭāni ca<BR>
02,028.053b@015_0243	rājatāni ca bhāṇḍāni citrāṇi ca bahūni ca<BR>
02,028.053b@015_0244	śastrāṇi rukmacitrāṇi maṇimuktair vicitritān<BR>
02,028.053b@015_0245	yajñasya toraṇe yuktān dadau tālāṃś caturdaśa<BR>
02,028.053b@015_0246	rukmapaṅkajapuṣpāṇi śibikā maṇibhūṣitāḥ<BR>
02,028.053b@015_0247	mukuṭāni mahārhāṇi hemavarṇāṃś ca kuṇḍalān<BR>
02,028.053b@015_0248	hemapuṣpāṇi vividhān rukmamālyāni cāparān<BR>
02,028.053b@015_0249	śaṅkhāṃś ca candrasaṃkāśāñ śatāvartān vicitriṇaḥ<BR>
02,028.053b@015_0250	candanāni ca mukhyāni rukmaratnāny anekaśaḥ<BR>
02,028.053b@015_0251	vāsāṃsi ca mahārhāṇi kambalāni bahūny api<BR>
02,028.053b@015_0252	anyāṃś ca vividhān rājan ratnāni ca bahūni ca<BR>
02,028.053b@015_0253	sa dadau sahadevāya tadā rājā vibhīṣaṇaḥ<BR>
02,028.053b@015_0254	vibhīṣaṇaṃ ca rājānam abhivādya kṛtāñjaliḥ<BR>
02,028.053b@015_0255	pradakṣiṇaṃ parītyaiva nirjagāma ghaṭotkacaḥ<BR>
02,028.053b@015_0256	tāni sarvāṇi ratnāni aṣṭāśītir niśācarāḥ<BR>
02,028.053b@015_0257	ājahruḥ samudā rājan haiḍimbena tadā saha<BR>
02,028.053b@015_0258	ratnāny ādāya sarvāṇi pratasthe sa ghaṭotkacaḥ<BR>
02,028.053b@015_0259	tato ratnāny upādāya haiḍimbo rākṣasaiḥ saha<BR>
02,028.053b@015_0260	jagāma tūrṇaṃ laṅkāyāḥ sahadevapadaṃ prati<BR>
02,028.053b@015_0261	āseduḥ pāṇḍavaṃ sarve laṅghayitvā mahodadhim<BR>
02,028.053b@015_0262	sahadevo dadarśātha ratnāhārān niśācarān<BR>
02,028.053b@015_0263	āgatān bhīmasaṃkāśān haiḍimbaṃ ca tathā nṛpa<BR>
02,028.053b@015_0264	dramilā nairṛtān dṛṣṭvā dudruvus te bhayārditāḥ<BR>
02,028.053b@015_0265	bhaimasenis tato gatvā mādreyaṃ prāñjaliḥ sthitaḥ<BR>
02,028.053b@015_0266	prītimān abhavad dṛṣṭvā ratnaughaṃ taṃ ca pāṇḍavaḥ<BR>
02,028.053b@015_0267	visṛjya dramilān sarvān gamanāyopacakrame<BR>
02,028.053c	nyavartata tato dhīmān sahadevaḥ pratāpavān<BR>
02,028.054a	evaṃ nirjitya tarasā sāntvena vijayena ca<BR>
02,028.054c	karadān pārthivān kṛtvā pratyāgacchad ariṃdamaḥ<BR>
02,028.054d*0314_01	ratnasāram upādāya yayau saha niśācaraiḥ<BR>
02,028.054d*0314_02	indraprasthaṃ viveśātha kampayann iva medinīm<BR>
02,028.054d*0314_03	dṛṣṭvā yudhiṣṭhiraṃ rājan sahadevaḥ kṛtāñjaliḥ<BR>
02,028.054d*0314_04	prahvo 'bhivādya tasthau sa pūjitaś caiva tena vai<BR>
02,028.054d*0314_05	laṅkāprāptān dhanaughāṃś ca dṛṣṭvā tān durlabhān bahūn<BR>
02,028.054d*0314_06	prītimān abhavad rājā vismayaṃ paramaṃ yayau<BR>
02,028.055a	dharmarājāya tat sarvaṃ nivedya bharatarṣabha<BR>
02,028.055b*0315_01	koṭīsahasram adhikaṃ hiraṇyasya mahātmanaḥ<BR>
02,028.055b*0315_02	vicitrāṃs tu maṇīn ratnān gojāvimahiṣāṃs tathā<BR>
02,028.055c	kṛtakarmā sukhaṃ rājann uvāsa janamejaya<BR>
02,029.001	vaiśaṃpāyana uvāca<BR>
02,029.001a	nakulasya tu vakṣyāmi karmāṇi vijayaṃ tathā<BR>
02,029.001c	vāsudevajitām āśāṃ yathāsau vyajayat prabhuḥ<BR>
02,029.002a	niryāya khāṇḍavaprasthāt pratīcīm abhito diśam<BR>
02,029.002c	uddiśya matimān prāyān mahatyā senayā saha<BR>
02,029.003a	siṃhanādena mahatā yodhānāṃ garjitena ca<BR>
02,029.003c	rathanemininādaiś ca kampayan vasudhām imām<BR>
02,029.004a	tato bahudhanaṃ ramyaṃ gavāśvadhanadhānyavat<BR>
02,029.004c	kārttikeyasya dayitaṃ rohītakam upādravat<BR>
02,029.005a	tatra yuddhaṃ mahad vṛttaṃ śūrair mattamayūrakaiḥ<BR>
02,029.005c	marubhūmiṃ ca kārtsnyena tathaiva bahudhānyakam<BR>
02,029.006a	śairīṣakaṃ mahecchaṃ ca vaśe cakre mahādyutiḥ<BR>
02,029.006b*0316_01	ākrośaṃ caiva rājarṣiṃ tena yuddham abhūn mahat<BR>
02,029.006b*0316_02	tān daśārṇān sa jitvā ca pratasthe pāṇḍunandanaḥ<BR>
02,029.006b*0317_01	liliṭān pāṭanāṃś caiva dūtair eva jigāya tān<BR>
02,029.006c	śibīṃs trigartān ambaṣṭhān mālavān pañcakarpaṭān<BR>
02,029.007a	tathā madhyamikāyāṃś ca vāṭadhānān dvijān atha<BR>
02,029.007c	punaś ca parivṛtyātha puṣkarāraṇyavāsinaḥ<BR>
02,029.008a	gaṇān utsavasaṃketān vyajayat puruṣarṣabhaḥ<BR>
02,029.008c	sindhukūlāśritā ye ca grāmaṇeyā mahābalāḥ<BR>
02,029.009a	śūdrābhīragaṇāś caiva ye cāśritya sarasvatīm<BR>
02,029.009c	vartayanti ca ye matsyair ye ca parvatavāsinaḥ<BR>
02,029.010a	kṛtsnaṃ pañcanadaṃ caiva tathaivāparaparyaṭam<BR>
02,029.010b*0318_01	ratnākaram amitraghnaṃ tathā vellātaṭaṃ punaḥ<BR>
02,029.010b*0319_01	tathā siṃhanadaṃ caiva tathaivāparapattanān<BR>
02,029.010b*0319_02	dūtair eva vaśe cakre nakulaḥ kulanandanaḥ<BR>
02,029.010c	uttarajyotikaṃ caiva tathā vṛndāṭakaṃ puram<BR>
02,029.010e	dvārapālaṃ ca tarasā vaśe cakre mahādyutiḥ<BR>
02,029.011a	ramaṭhān hārahūṇāṃś ca pratīcyāś caiva ye nṛpāḥ<BR>
02,029.011c	tān sarvān sa vaśe cakre śāsanād eva pāṇḍavaḥ<BR>
02,029.011d*0320_01	araṇaṃ caiva romaṃ ca yavanānāṃ purāṇi ca<BR>
02,029.011d*0320_02	lambānudeśajāṃś caiva bandhakāṃś ca narottama<BR>
02,029.011d*0320_03	dūtair eva vaśe cakre karaṃ cainān adāpayat<BR>
02,029.012a	tatrasthaḥ preṣayām āsa vāsudevāya cābhibhuḥ<BR>
02,029.012b*0321_01	dūtaṃ dharmavidaṃ śāntaṃ vāgminaṃ śucim uttamam<BR>
02,029.012b*0322_01	sa cāpi yojayām āsa vāsudevāya bhārata<BR>
02,029.012c	sa cāsya daśabhī rājyaiḥ pratijagrāha śāsanam<BR>
02,029.013a	tataḥ śākalam abhyetya madrāṇāṃ puṭabhedanam<BR>
02,029.013c	mātulaṃ prītipūrveṇa śalyaṃ cakre vaśe balī<BR>
02,029.014a	sa tasmin satkṛto rājñā satkārārho viśāṃ pate<BR>
02,029.014c	ratnāni bhūrīṇy ādāya saṃpratasthe yudhāṃ patiḥ<BR>
02,029.015a	tataḥ sāgarakukṣisthān mlecchān paramadāruṇān<BR>
02,029.015c	pahlavān barbarāṃś caiva tān sarvān anayad vaśam<BR>
02,029.016a	tato ratnāny upādāya vaśe kṛtvā ca pārthivān<BR>
02,029.016c	nyavartata naraśreṣṭho nakulaś citramārgavit<BR>
02,029.017a	karabhāṇāṃ sahasrāṇi kośaṃ tasya mahātmanaḥ<BR>
02,029.017c	ūhur daśa mahārāja kṛcchrād iva mahādhanam<BR>
02,029.018a	indraprasthagataṃ vīram abhyetya sa yudhiṣṭhiram<BR>
02,029.018c	tato mādrīsutaḥ śrīmān dhanaṃ tasmai nyavedayat<BR>
02,029.019a	evaṃ pratīcīṃ nakulo diśaṃ varuṇapālitām<BR>
02,029.019c	vijigye vāsudevena nirjitāṃ bharatarṣabhaḥ<BR>
02,030.000@016_0001	evaṃ nirjitya pṛthivīṃ bhrātaraḥ kurunandana<BR>
02,030.000@016_0002	vartamānāḥ svadharmeṇa śaśāsuḥ pṛthivīm imām<BR>
02,030.000@016_0003	caturbhir bhīmasenādyair bhrātṛbhiḥ sahito nṛpaḥ<BR>
02,030.000@016_0004	anugṛhya prajāḥ sarvāḥ sarvavarṇān agopayat<BR>
02,030.000@016_0005	avirodhena sarveṣāṃ hitaṃ cakre yudhiṣṭhiraḥ<BR>
02,030.000@016_0006	krīyatāṃ dīyatāṃ sarvaṃ muktvā kopaṃ balaṃ vinā<BR>
02,030.000@016_0007	sādhudharmeti pārthasya nānyac chrūyata bhāṣitam<BR>
02,030.000@016_0008	evaṃ vṛtte jagat tasmin pitarīvānvarajyata<BR>
02,030.000@016_0009	na tasya vidyate dveṣṭā tato 'syājātaśatrutā<BR>
02,030.001	vaiśaṃpāyana uvāca<BR>
02,030.001a	rakṣaṇād dharmarājasya satyasya paripālanāt<BR>
02,030.001c	śatrūṇāṃ kṣapaṇāc caiva svakarmaniratāḥ prajāḥ<BR>
02,030.002a	balīnāṃ samyag ādānād dharmataś cānuśāsanāt<BR>
02,030.002c	nikāmavarṣī parjanyaḥ sphīto janapado 'bhavat<BR>
02,030.003a	sarvārambhāḥ supravṛttā gorakṣaṃ karṣaṇaṃ vaṇik<BR>
02,030.003a*0323_01	**** **** nīrujā nirupadravāḥ<BR>
02,030.003a*0323_02	svādusasyā ca pṛthivī bahupuṣpaphaladrumā<BR>
02,030.003a*0323_03	brāhmaṇā yajñasaṃtānāḥ<BR>
02,030.003c	viśeṣāt sarvam evaitat saṃjajñe rājakarmaṇaḥ<BR>
02,030.004a	dasyubhyo vañcakebhyo vā rājan prati parasparam<BR>
02,030.004c	rājavallabhataś caiva nāśrūyanta mṛṣā giraḥ<BR>
02,030.005a	avarṣaṃ cātivarṣaṃ ca vyādhipāvakamūrchanam<BR>
02,030.005c	sarvam etat tadā nāsīd dharmanitye yudhiṣṭhire<BR>
02,030.005d*0324_01	manastuṣṭiṃ kathaṃ gacched ity evamanaso narāḥ<BR>
02,030.005d*0324_02	sarvātmanā priyāṇy eva kartuṃ samupacakramuḥ<BR>
02,030.006a	priyaṃ kartum upasthātuṃ balikarma svabhāvajam<BR>
02,030.006c	abhihartuṃ nṛpā jagmur nānyaiḥ kāryaiḥ pṛthak pṛthak<BR>
02,030.007a	dharmyair dhanāgamais tasya vavṛdhe nicayo mahān<BR>
02,030.007c	kartuṃ yasya na śakyeta kṣayo varṣaśatair api<BR>
02,030.007d*0325_01	sarveṣāṃ bhūmipālānāṃ śreṣṭhaḥ sa ca mahīpatiḥ<BR>
02,030.008a	svakośasya parīmāṇaṃ koṣṭhasya ca mahīpatiḥ<BR>
02,030.008c	vijñāya rājā kaunteyo yajñāyaiva mano dadhe<BR>
02,030.009a	suhṛdaś caiva taṃ sarve pṛthak ca saha cābruvan<BR>
02,030.009c	yajñakālas tava vibho kriyatām atra sāṃpratam<BR>
02,030.010a	athaivaṃ bruvatām eva teṣām abhyāyayau hariḥ<BR>
02,030.010c	ṛṣiḥ purāṇo vedātmā dṛśyaś cāpi vijānatām<BR>
02,030.011a	jagatas tasthuṣāṃ śreṣṭhaḥ prabhavaś cāpyayaś ca ha<BR>
02,030.011c	bhūtabhavyabhavannāthaḥ keśavaḥ keśisūdanaḥ<BR>
02,030.011d*0326_01	pradhānaḥ sarvalokānāṃ bhojavṛṣṇyandhakāgraṇīḥ<BR>
02,030.012a	prākāraḥ sarvavṛṣṇīnām āpatsv abhayado 'rihā<BR>
02,030.012c	balādhikāre nikṣipya saṃhatyānakadundubhim<BR>
02,030.013a	uccāvacam upādāya dharmarājāya mādhavaḥ<BR>
02,030.013c	dhanaughaṃ puruṣavyāghro balena mahatā vṛtaḥ<BR>
02,030.014a	taṃ dhanaugham aparyantaṃ ratnasāgaram akṣayam<BR>
02,030.014c	nādayan rathaghoṣeṇa praviveśa purottamam<BR>
02,030.014d*0327_01	pūrṇam āpūrayaṃs teṣāṃ dviṣacchokāvaho 'bhavat<BR>
02,030.015a	asūryam iva sūryeṇa nivātam iva vāyunā<BR>
02,030.015b*0328_01	atha sarve samutthāya kāñcanāsanam ādaduḥ<BR>
02,030.015c	kṛṣṇena samupetena jahṛṣe bhārataṃ puram<BR>
02,030.016a	taṃ mudābhisamāgamya satkṛtya ca yathāvidhi<BR>
02,030.016c	saṃpṛṣṭvā kuśalaṃ caiva sukhāsīnaṃ yudhiṣṭhiraḥ<BR>
02,030.017a	dhaumyadvaipāyanamukhair ṛtvigbhiḥ puruṣarṣabhaḥ<BR>
02,030.017c	bhīmārjunayamaiś cāpi sahitaḥ kṛṣṇam abravīt<BR>
02,030.018a	tvatkṛte pṛthivī sarvā madvaśe kṛṣṇa vartate<BR>
02,030.018c	dhanaṃ ca bahu vārṣṇeya tvatprasādād upārjitam<BR>
02,030.019a	so 'ham icchāmi tat sarvaṃ vidhivad devakīsuta<BR>
02,030.019c	upayoktuṃ dvijāgryeṣu havyavāhe ca mādhava<BR>
02,030.020a	tad ahaṃ yaṣṭum icchāmi dāśārha sahitas tvayā<BR>
02,030.020c	anujaiś ca mahābāho tan mānujñātum arhasi<BR>
02,030.021a	sa dīkṣāpaya govinda tvam ātmānaṃ mahābhuja<BR>
02,030.021c	tvayīṣṭavati dāśārha vipāpmā bhavitā hy aham<BR>
02,030.022a	māṃ vāpy abhyanujānīhi sahaibhir anujair vibho<BR>
02,030.022c	anujñātas tvayā kṛṣṇa prāpnuyāṃ kratum uttamam<BR>
02,030.023a	taṃ kṛṣṇaḥ pratyuvācedaṃ bahūktvā guṇavistaram<BR>
02,030.023c	tvam eva rājaśārdūla samrāḍ arho mahākratum<BR>
02,030.023e	saṃprāpnuhi tvayā prāpte kṛtakṛtyās tato vayam<BR>
02,030.024a	yajasvābhīpsitaṃ yajñaṃ mayi śreyasy avasthite<BR>
02,030.024c	niyuṅkṣva cāpi māṃ kṛtye sarvaṃ kartāsmi te vacaḥ<BR>
02,030.025	yudhiṣṭhira uvāca<BR>
02,030.025a	saphalaḥ kṛṣṇa saṃkalpaḥ siddhiś ca niyatā mama<BR>
02,030.025c	yasya me tvaṃ hṛṣīkeśa yathepsitam upasthitaḥ<BR>
02,030.025d@017_0001	āgatān pṛthivīpālān saṃprekṣyāha yudhiṣṭhiraḥ<BR>
02,030.025d@017_0002	kṛṣṇaṃ kamalapatrākṣaṃ sarvataḥ kāryasādhakam<BR>
02,030.025d@017_0003	pādāvanejanaṃ deyaṃ rājasūye mahākratau<BR>
02,030.025d@017_0004	na tādṛg dṛśyate mahyaṃ na ca bhūpaiḥ samāhṛtam<BR>
02,030.025d@017_0005	kṛṣṇa uvāca<BR>
02,030.025d@017_0005	kuto labhyaṃ mahābāho etasya ca dhanāgamam<BR>
02,030.025d@017_0006	mā viṣīdasva rājendra dhanasyārthe kathaṃ cana<BR>
02,030.025d@017_0007	haiḍimbaṃ preṣayiṣyāmi vibhīṣaṇam ariṃdamam<BR>
02,030.025d@017_0008	ānetuṃ rakṣasāṃ nāthaṃ dhanaughaparipūrtaye<BR>
02,030.025d@017_0009	tata āhūya haiḍimbaṃ bahumānapuraḥsaram<BR>
02,030.025d@017_0010	uvāca ślakṣṇayā vācā pūjayann iva mādhavaḥ<BR>
02,030.025d@017_0011	gaccha haiḍimba bhadraṃ te laṅkāyāṃ rakṣasāṃ patim<BR>
02,030.025d@017_0012	nivedayasva madvācā yad uktaṃ rākṣasaṃ prati<BR>
02,030.025d@017_0013	tat smṛtvā tvaṃ samāgaccha prasādaṃ mama ca smara<BR>
02,030.025d@017_0014	tato bhīmasutaḥ kṛtvā praṇāmaṃ kṛṣṇapādayoḥ<BR>
02,030.025d@017_0015	jagāma tvarito lokān draṣṭuṃ paulastyam añjasā<BR>
02,030.025d@017_0016	tataḥ sāgaram āsādya baddhaṃ rāmeṇa pādapam<BR>
02,030.025d@017_0017	tatra rāmeśvaraṃ devaṃ saṃpūjya vidhivat tadā<BR>
02,030.025d@017_0018	haiḍimbas tvarito lokān praviveśa nṛpājñayā<BR>
02,030.025d@017_0019	sa gato vāyuvegena laṅkāṃ dvāram upāsthitaḥ<BR>
02,030.025d@017_0020	sa pṛṣṭo dvārapālais tu kas tvaṃ ṣaṇḍākṛtiḥ kutaḥ<BR>
02,030.025d@017_0021	dvāḥsthān kāṃś cit samutkṣipya karṇābhyāṃ prāhasat tadā<BR>
02,030.025d@017_0022	durdṛśā rākṣasās tatra jāyante kurujāṅgale<BR>
02,030.025d@017_0023	bhaimasenis tadovāca dvārasthān krodhasaṃyutaḥ<BR>
02,030.025d@017_0024	kṛṣṇājñayāgataṃ māṃ ca nivedayata rākṣasāḥ<BR>
02,030.025d@017_0025	vibhīṣaṇāya vai śīghraṃ kāryārthaṃ rākṣasottamāḥ<BR>
02,030.025d@017_0026	tad uktam ākarṇya ca te paulastyāya nyavedayan<BR>
02,030.025d@017_0027	āhūya tam uvācedaṃ kiṃ kāryaṃ tan niśāmaya<BR>
02,030.025d@017_0028	sa sarvaṃ kathayām āsa kṛṣṇaproktaṃ tadāgrataḥ<BR>
02,030.025d@017_0029	vibhīṣaṇaś ca dharmātmā kṛṣṇājñāṃ śirasā dadhat<BR>
02,030.025d@017_0030	saṃsmṛtya rāmavacanaṃ kṛṣṇājñāṃ pālayat tadā<BR>
02,030.025d@017_0031	mandodaryai nivedyātha kṛṣṇarāmaprasādajam<BR>
02,030.025d@017_0032	kṛṣṇaṃ draṣṭuṃ gamiṣyāmi ājñāpaya nṛpātmaje<BR>
02,030.025d@017_0033	jagatsāraṃ ratnajātaṃ daśagrīvena rakṣitam<BR>
02,030.025d@017_0034	ānītaṃ vibudhādīṃś ca jitvā tac ca samṛddhimat<BR>
02,030.025d@017_0035	preṣayiṣyāmi tat sarvaṃ kṛṣṇaprītyai nṛpātmaje<BR>
02,030.025d@017_0036	paśyatobhayataḥ pādau ratnajaiḥ pūritair dhanaiḥ<BR>
02,030.025d@017_0037	indraprasthaṃ gata uta kṛṣṇaś cāsau mahāyaśāḥ<BR>
02,030.025d@017_0038	vaiśaṃpāyana uvāca<BR>
02,030.025d@017_0038	rākṣasā yādavendraṃ taṃ draṣṭuṃ gacchāma māciram<BR>
02,030.025d@017_0039	iti śrutvā vacas tasya vismitā vākyam abravīt<BR>
02,030.025d@017_0040	vibhīṣaṇa uvāca<BR>
02,030.025d@017_0040	mānuṣebhyaḥ kathaṃ rājan karaṃ datse vadasva me<BR>
02,030.025d@017_0041	śubhe kāraṇato dadmi na bibhemi kuto 'smy aham<BR>
02,030.025d@017_0042	purā rāmeṇa kathitaṃ mamāgre mayanandini<BR>
02,030.025d@017_0043	janma me yādave vaṃśe dvāpare samupasthite<BR>
02,030.025d@017_0044	sāhāyyaṃ pāṇḍavasyārthe kariṣyāmi tadā vraja<BR>
02,030.025d@017_0045	vaiśaṃpāyana uvāca<BR>
02,030.025d@017_0045	indraprasthe mahābāho darśanaṃ te karomy aham<BR>
02,030.025d@017_0046	ity uktvā sa yayau tatra yatra kṛṣṇaḥ surārihā<BR>
02,030.025d@017_0047	saṃpūjya kṛṣṇaṃ saṃśuddhaṃ paulastyaḥ paramo mahān<BR>
02,030.025d@017_0048	saṃpūjya rākṣasaṃ viṣṇur ity uvāca vibhīṣaṇam<BR>
02,030.025d@017_0049	vibhīṣaṇa uvāca<BR>
02,030.025d@017_0049	svāgataṃ te mahābāho kuśalaṃ te ca sarvadā<BR>
02,030.025d@017_0050	tava darśanato viṣṇo aśubhaṃ nāsti me kva cit<BR>
02,030.025d@017_0051	adya me svāgataṃ janma jīvitaṃ ca sujīvitam<BR>
02,030.025d@017_0052	idaṃ svarṇaṃ mayānītaṃ koṭiśo yadunandana<BR>
02,030.025d@017_0053	yajñārthaṃ dharmarājasya tavājñāṃ vacasāṃ dadhṛk<BR>
02,030.025d@017_0054	iti śrutvā vacas tasya tataḥ sphuritalocanaḥ<BR>
02,030.025d@017_0055	gantum ājñāṃ dadau laṅkāṃ paulastyāya mahātmane<BR>
02,030.025d@017_0056	vraja laṅkāṃ mahāvīra tulyaṃ balir ihāsura<BR>
02,030.025d@017_0057	iti śrutvā tato laṅkām agamad rāvaṇānujaḥ<BR>
02,030.025d@017_0058	pūjyamāno mahāvīrai rākṣaso bharatarṣabha<BR>
02,030.026	vaiśaṃpāyana uvāca<BR>
02,030.026a	anujñātas tu kṛṣṇena pāṇḍavo bhrātṛbhiḥ saha<BR>
02,030.026c	īhituṃ rājasūyāya sādhanāny upacakrame<BR>
02,030.027a	tata ājñāpayām āsa pāṇḍavo 'rinibarhaṇaḥ<BR>
02,030.027c	sahadevaṃ yudhāṃ śreṣṭhaṃ mantriṇaś caiva sarvaśaḥ<BR>
02,030.028a	asmin kratau yathoktāni yajñāṅgāni dvijātibhiḥ<BR>
02,030.028c	tathopakaraṇaṃ sarvaṃ maṅgalāni ca sarvaśaḥ<BR>
02,030.029a	adhiyajñāṃś ca saṃbhārān dhaumyoktān kṣipram eva hi<BR>
02,030.029c	samānayantu puruṣā yathāyogaṃ yathākramam<BR>
02,030.030a	indraseno viśokaś ca pūruś cārjunasārathiḥ<BR>
02,030.030b*0329_01	sūtāś ca sahitāḥ sarve śucayo mṛṣṭakuṇḍalāḥ<BR>
02,030.030b*0330_01	samīko dhvajasenaś ca pañca sārathipuṃgavāḥ<BR>
02,030.030c	annādyāharaṇe yuktāḥ santu matpriyakāmyayā<BR>
02,030.030d*0331_01	upasthitān sarvakāmān sugandhikanakaprabhān<BR>
02,030.031a	sarvakāmāś ca kāryantāṃ rasagandhasamanvitāḥ<BR>
02,030.031c	manoharāḥ prītikarā dvijānāṃ kurusattama<BR>
02,030.032a	tad vākyasamakālaṃ tu kṛtaṃ sarvam avedayat<BR>
02,030.032c	sahadevo yudhāṃ śreṣṭho dharmarāje mahātmani<BR>
02,030.033a	tato dvaipāyano rājann ṛtvijaḥ samupānayat<BR>
02,030.033c	vedān iva mahābhāgān sākṣān mūrtimato dvijān<BR>
02,030.034a	svayaṃ brahmatvam akarot tasya satyavatīsutaḥ<BR>
02,030.034b*0332_01	mūrtimān sāmavedo 'tha vedavedāṅgapāragaḥ<BR>
02,030.034c	dhanaṃjayānām ṛṣabhaḥ susāmā sāmago 'bhavat<BR>
02,030.035a	yājñavalkyo babhūvātha brahmiṣṭho 'dhvaryusattamaḥ<BR>
02,030.035c	pailo hotā vasoḥ putro dhaumyena sahito 'bhavat<BR>
02,030.036a	eteṣāṃ śiṣyavargāś ca putrāś ca bharatarṣabha<BR>
02,030.036c	babhūvur hotragāḥ sarve vedavedāṅgapāragāḥ<BR>
02,030.036d*0333_01	svayaṃ ca bhagavāṃs tatra śiṣyaiḥ sarvaiḥ puraskṛtaḥ<BR>
02,030.036d*0333_02	kṛṣṇadvaipāyano rājan sadasyam akarot prabhuḥ<BR>
02,030.037a	te vācayitvā puṇyāham īhayitvā ca taṃ vidhim<BR>
02,030.037c	śāstroktaṃ yojayām āsus tad devayajanaṃ mahat<BR>
02,030.038a	tatra cakrur anujñātāḥ śaraṇāny uta śilpinaḥ<BR>
02,030.038c	ratnavanti viśālāni veśmānīva divaukasām<BR>
02,030.039a	tata ājñāpayām āsa sa rājā rājasattamaḥ<BR>
02,030.039c	sahadevaṃ tadā sadyo mantriṇaṃ kurusattamaḥ<BR>
02,030.039d*0334_00	vaiśaṃpāyanaḥ<BR>
02,030.039d*0334_01	sahadevaṃ tadā prāha mantriṇaṃ kurusattamaḥ<BR>
02,030.039d*0334_02	uvāca rājā kaunteyo vacanaṃ vacanakṣamam<BR>
02,030.040a	āmantraṇārthaṃ dūtāṃs tvaṃ preṣayasvāśugān drutam<BR>
02,030.040c	upaśrutya vaco rājñaḥ sa dūtān prāhiṇot tadā<BR>
02,030.041a	āmantrayadhvaṃ rāṣṭreṣu brāhmaṇān bhūmipān api<BR>
02,030.041c	viśaś ca mānyāñ śūdrāṃś ca sarvān ānayateti ca<BR>
02,030.042a	te sarvān pṛthivīpālān pāṇḍaveyasya śāsanāt<BR>
02,030.042c	āmantrayāṃ babhūvuś ca preṣayām āsa cāparān<BR>
02,030.042d*0335_01	tathāparān api narān ātmanaḥ śīghragāminaḥ<BR>
02,030.042d*0336_01	dūtās te vāhanair jagmū rāṣṭrāṇi subahūni ca<BR>
02,030.043a	tatas te tu yathākālaṃ kuntīputraṃ yudhiṣṭhiram<BR>
02,030.043c	dīkṣayāṃ cakrire viprā rājasūyāya bhārata<BR>
02,030.043d*0337_01	jyeṣṭhāmūle amāvasyāṃ mahājanasamāvṛtaḥ<BR>
02,030.043d*0337_02	rauravājinasaṃvīto navanītāktadehavān<BR>
02,030.044a	dīkṣitaḥ sa tu dharmātmā dharmarājo yudhiṣṭhiraḥ<BR>
02,030.044c	jagāma yajñāyatanaṃ vṛto vipraiḥ sahasraśaḥ<BR>
02,030.045a	bhrātṛbhir jñātibhiś caiva suhṛdbhiḥ sacivais tathā<BR>
02,030.045c	kṣatriyaiś ca manuṣyendra nānādeśasamāgataiḥ<BR>
02,030.045e	amātyaiś ca nṛpaśreṣṭho dharmo vigrahavān iva<BR>
02,030.046a	ājagmur brāhmaṇās tatra viṣayebhyas tatas tataḥ<BR>
02,030.046c	sarvavidyāsu niṣṇātā vedavedāṅgapāragāḥ<BR>
02,030.047a	teṣām āvasathāṃś cakrur dharmarājasya śāsanāt<BR>
02,030.047c	bahvannāñ śayanair yuktān sagaṇānāṃ pṛthak pṛthak<BR>
02,030.047e	sarvartuguṇasaṃpannāñ śilpino 'tha sahasraśaḥ<BR>
02,030.048a	teṣu te nyavasan rājan brāhmaṇā bhṛśasatkṛtāḥ<BR>
02,030.048c	kathayantaḥ kathā bahvīḥ paśyanto naṭanartakān<BR>
02,030.049a	bhuñjatāṃ caiva viprāṇāṃ vadatāṃ ca mahāsvanaḥ<BR>
02,030.049c	aniśaṃ śrūyate smātra muditānāṃ mahātmanām<BR>
02,030.050a	dīyatāṃ dīyatām eṣāṃ bhujyatāṃ bhujyatām iti<BR>
02,030.050c	evaṃprakārāḥ saṃjalpāḥ śrūyante smātra nityaśaḥ<BR>
02,030.051a	gavāṃ śatasahasrāṇi śayanānāṃ ca bhārata<BR>
02,030.051c	rukmasya yoṣitāṃ caiva dharmarājaḥ pṛthag dadau<BR>
02,030.052a	prāvartataivaṃ yajñaḥ sa pāṇḍavasya mahātmanaḥ<BR>
02,030.052c	pṛthivyām ekavīrasya śakrasyeva triviṣṭape<BR>
02,030.053a	tato yudhiṣṭhiro rājā preṣayām āsa pāṇḍavam<BR>
02,030.053c	nakulaṃ hāstinapuraṃ bhīṣmāya bharatarṣabha<BR>
02,030.053d*0338_01	bāhlīkāya saputrāya bhūriśravasabhīṣmayoḥ<BR>
02,030.054a	droṇāya dhṛtarāṣṭrāya vidurāya kṛpāya ca<BR>
02,030.054c	bhrātṝṇāṃ caiva sarveṣāṃ ye 'nuraktā yudhiṣṭhire<BR>
02,031.000*0339_01	tata āmantritā rājan rājānaḥ satkṛtās tadā<BR>
02,031.000*0339_02	purebhyaḥ prayayuḥ svebhyo vimānebhya ivāmarāḥ<BR>
02,031.001	vaiśaṃpāyana uvāca<BR>
02,031.001a	sa gatvā hāstinapuraṃ nakulaḥ samitiṃjayaḥ<BR>
02,031.001b*0340_01	prayataḥ prāñjalir bhūtvā bhāratān ānayat tadā<BR>
02,031.001c	bhīṣmam āmantrayām āsa dhṛtarāṣṭraṃ ca pāṇḍavaḥ<BR>
02,031.002a	prayayuḥ prītamanaso yajñaṃ brahmapuraḥsarāḥ<BR>
02,031.002c	saṃśrutya dharmarājasya yajñaṃ yajñavidas tadā<BR>
02,031.003a	anye ca śataśas tuṣṭair manobhir manujarṣabha<BR>
02,031.003b*0341_01	bahu vittaṃ samādāya vividhāḥ pārthivā yayuḥ<BR>
02,031.003c	draṣṭukāmāḥ sabhāṃ caiva dharmarājaṃ ca pāṇḍavam<BR>
02,031.004a	digbhyaḥ sarve samāpetuḥ pārthivās tatra bhārata<BR>
02,031.004c	samupādāya ratnāni vividhāni mahānti ca<BR>
02,031.005a	dhṛtarāṣṭraś ca bhīṣmaś ca viduraś ca mahāmatiḥ<BR>
02,031.005c	duryodhanapurogāś ca bhrātaraḥ sarva eva te<BR>
02,031.006a	satkṛtyāmantritāḥ sarve ācāryapramukhā nṛpāḥ<BR>
02,031.006c	gāndhārarājaḥ subalaḥ śakuniś ca mahābalaḥ<BR>
02,031.007a	acalo vṛṣakaś caiva karṇaś ca rathināṃ varaḥ<BR>
02,031.007c	ṛtaḥ śalyo madrarājo bāhlikaś ca mahārathaḥ<BR>
02,031.008a	somadatto 'tha kauravyo bhūrir bhūriśravāḥ śalaḥ<BR>
02,031.008c	aśvatthāmā kṛpo droṇaḥ saindhavaś ca jayadrathaḥ<BR>
02,031.009a	yajñasenaḥ saputraś ca śālvaś ca vasudhādhipaḥ<BR>
02,031.009c	prāgjyotiṣaś ca nṛpatir bhagadatto mahāyaśāḥ<BR>
02,031.010a	saha sarvais tathā mlecchaiḥ sāgarānūpavāsibhiḥ<BR>
02,031.010c	pārvatīyāś ca rājāno rājā caiva bṛhadbalaḥ<BR>
02,031.011a	pauṇḍrako vāsudevaś ca vaṅgaḥ kāliṅgakas tathā<BR>
02,031.011c	ākarṣaḥ kuntalaś caiva vānavāsyāndhrakās tathā<BR>
02,031.012a	draviḍāḥ siṃhalāś caiva rājā kāśmīrakas tathā<BR>
02,031.012c	kuntibhojo mahātejāḥ suhmaś ca sumahābalaḥ<BR>
02,031.013a	bāhlikāś cāpare śūrā rājānaḥ sarva eva te<BR>
02,031.013c	virāṭaḥ saha putraiś ca mācellaś ca mahārathaḥ<BR>
02,031.013e	rājāno rājaputrāś ca nānājanapadeśvarāḥ<BR>
02,031.014a	śiśupālo mahāvīryaḥ saha putreṇa bhārata<BR>
02,031.014c	āgacchat pāṇḍaveyasya yajñaṃ saṃgrāmadurmadaḥ<BR>
02,031.015a	rāmaś caivāniruddhaś ca babhruś ca sahasāraṇaḥ<BR>
02,031.015c	gadapradyumnasāmbāś ca cārudeṣṇaś ca vīryavān<BR>
02,031.016a	ulmuko niśaṭhaś caiva vīraḥ prādyumnir eva ca<BR>
02,031.016c	vṛṣṇayo nikhilenānye samājagmur mahārathāḥ<BR>
02,031.017a	ete cānye ca bahavo rājāno madhyadeśajāḥ<BR>
02,031.017c	ājagmuḥ pāṇḍuputrasya rājasūyaṃ mahākratum<BR>
02,031.018a	dadus teṣām āvasathān dharmarājasya śāsanāt<BR>
02,031.018c	bahukakṣyānvitān rājan dīrghikāvṛkṣaśobhitān<BR>
02,031.019a	tathā dharmātmajas teṣāṃ cakre pūjām anuttamām<BR>
02,031.019c	satkṛtāś ca yathoddiṣṭāñ jagmur āvasathān nṛpāḥ<BR>
02,031.020a	kailāsaśikharaprakhyān manojñān dravyabhūṣitān<BR>
02,031.020c	sarvataḥ saṃvṛtān uccaiḥ prākāraiḥ sukṛtaiḥ sitaiḥ<BR>
02,031.021a	suvarṇajālasaṃvītān maṇikuṭṭimaśobhitān<BR>
02,031.021c	sukhārohaṇasopānān mahāsanaparicchadān<BR>
02,031.022a	sragdāmasamavacchannān uttamāgurugandhinaḥ<BR>
02,031.022c	haṃsāṃśuvarṇasadṛśān āyojanasudarśanān<BR>
02,031.023a	asaṃbādhān samadvārān yutān uccāvacair guṇaiḥ<BR>
02,031.023c	bahudhātupinaddhāṅgān himavacchikharān iva<BR>
02,031.024a	viśrāntās te tato 'paśyan bhūmipā bhūridakṣiṇam<BR>
02,031.024c	vṛtaṃ sadasyair bahubhir dharmarājaṃ yudhiṣṭhiram<BR>
02,031.025a	tat sadaḥ pārthivaiḥ kīrṇaṃ brāhmaṇaiś ca mahātmabhiḥ<BR>
02,031.025c	bhrājate sma tadā rājan nākapṛṣṭham ivāmaraiḥ<BR>
02,032.000*0342_01	tatas tv ājñāpayām āsa pāṇḍavo 'rinibarhaṇaḥ<BR>
02,032.000*0342_02	sahadevaṃ kuruśreṣṭhaṃ mantriṇaś caiva sarvaśaḥ<BR>
02,032.000*0342_03	asmin kratau yathoktāni yajñāṅgāni dvijātibhiḥ<BR>
02,032.000*0342_04	adhiyajñāṃś ca saṃbhārān dhaumyoktān bharatarṣabha<BR>
02,032.000*0342_05	sarvam ānaya naḥ kṣipraṃ sahadeva yathātatham<BR>
02,032.000*0342_06	indraseno viśokaś ca rukmaś cārjunasārathiḥ<BR>
02,032.000*0342_07	annādye vyāpṛtāḥ santu sahadeva tavājñayā<BR>
02,032.000*0342_08	upārjitān sarvakāmān sugandharasamiśritān<BR>
02,032.000*0342_09	manoharān prītikarān annādye 'rthe susaṃskṛtān<BR>
02,032.000*0343_01	samīko dhvajasenaś ca pañcasārathipuṃgavāḥ<BR>
02,032.001	vaiśaṃpāyana uvāca<BR>
02,032.001a	pitāmahaṃ guruṃ caiva pratyudgamya yudhiṣṭhiraḥ<BR>
02,032.001c	abhivādya tato rājann idaṃ vacanam abravīt<BR>
02,032.001e	bhīṣmaṃ droṇaṃ kṛpaṃ drauṇiṃ duryodhanaviviṃśatī<BR>
02,032.002a	asmin yajñe bhavanto mām anugṛhṇantu sarvaśaḥ<BR>
02,032.002c	idaṃ vaḥ svam ahaṃ caiva yad ihāsti dhanaṃ mama<BR>
02,032.002e	prīṇayantu bhavanto māṃ yatheṣṭam aniyantritāḥ<BR>
02,032.003a	evam uktvā sa tān sarvān dīkṣitaḥ pāṇḍavāgrajaḥ<BR>
02,032.003c	yuyoja ha yathāyogam adhikāreṣv anantaram<BR>
02,032.004a	bhakṣyabhojyādhikāreṣu duḥśāsanam ayojayat<BR>
02,032.004a*0344_01	**** **** yuyutsuṃ samayojayat<BR>
02,032.004a*0344_02	paṅktyāropaṇakārye tu ucchiṣṭāpanaye punaḥ<BR>
02,032.004a*0344_03	bhojanāvekṣaṇe caiva<BR>
02,032.004c	parigrahe brāhmaṇānām aśvatthāmānam uktavān<BR>
02,032.005a	rājñāṃ tu pratipūjārthaṃ saṃjayaṃ saṃnyayojayat<BR>
02,032.005c	kṛtākṛtaparijñāne bhīṣmadroṇau mahāmatī<BR>
02,032.005d*0345_01	tatrānvatiṣṭhatāṃ rājā vṛddhau paramasaṃmatau<BR>
02,032.006a	hiraṇyasya suvarṇasya ratnānāṃ cānvavekṣaṇe<BR>
02,032.006c	dakṣiṇānāṃ ca vai dāne kṛpaṃ rājā nyayojayat<BR>
02,032.006e	tathānyān puruṣavyāghrāṃs tasmiṃs tasmin nyayojayat<BR>
02,032.007a	bāhliko dhṛtarāṣṭraś ca somadatto jayadrathaḥ<BR>
02,032.007c	nakulena samānītāḥ svāmivat tatra remire<BR>
02,032.008a	kṣattā vyayakaras tv āsīd viduraḥ sarvadharmavit<BR>
02,032.008c	duryodhanas tv arhaṇāni pratijagrāha sarvaśaḥ<BR>
02,032.008d*0346_01	kuntī mādrī ca gāndhārī strīṇāṃ kurvantu cārcanam<BR>
02,032.008d*0346_02	anyāḥ sarvāḥ snuṣās tāsāṃ saṃdeśaṃ yāntu mā ciram<BR>
02,032.008d*0346_03	tiṣṭhet kṛṣṇāntike so 'yam arjunaḥ kāryasiddhaye<BR>
02,032.008d*0347_01	caraṇakṣālane kṛṣṇo brāhmaṇānāṃ svayaṃ hy abhūt<BR>
02,032.008d*0348_01	karṇaḥ kośagṛhādhīśaś cāyavyayasamīkṣakaḥ<BR>
02,032.009a	sarvalokaḥ samāvṛttaḥ piprīṣuḥ phalam uttamam<BR>
02,032.009c	draṣṭukāmaḥ sabhāṃ caiva dharmarājaṃ ca pāṇḍavam<BR>
02,032.010a	na kaś cid āharat tatra sahasrāvaram arhaṇam<BR>
02,032.010c	ratnaiś ca bahubhis tatra dharmarājam avardhayan<BR>
02,032.011a	kathaṃ nu mama kauravyo ratnadānaiḥ samāpnuyāt<BR>
02,032.011c	yajñam ity eva rājānaḥ spardhamānā dadur dhanam<BR>
02,032.012a	bhavanaiḥ savimānāgraiḥ sodarkair balasaṃvṛtaiḥ<BR>
02,032.012c	lokarājavimānaiś ca brāhmaṇāvasathaiḥ saha<BR>
02,032.013a	kṛtair āvasathair divyair vimānapratimais tathā<BR>
02,032.013c	vicitrai ratnavadbhiś ca ṛddhyā paramayā yutaiḥ<BR>
02,032.014a	rājabhiś ca samāvṛttair atīvaśrīsamṛddhibhiḥ<BR>
02,032.014c	aśobhata sado rājan kaunteyasya mahātmanaḥ<BR>
02,032.015a	ṛddhyā ca varuṇaṃ devaṃ spardhamāno yudhiṣṭhiraḥ<BR>
02,032.015c	ṣaḍagninātha yajñena so 'yajad dakṣiṇāvatā<BR>
02,032.015e	sarvāñ janān sarvakāmaiḥ samṛddhaiḥ samatarpayat<BR>
02,032.016a	annavān bahubhakṣyaś ca bhuktavajjanasaṃvṛtaḥ<BR>
02,032.016c	ratnopahārakarmaṇyo babhūva sa samāgamaḥ<BR>
02,032.017a	iḍājyahomāhutibhir mantraśikṣāsamanvitaiḥ<BR>
02,032.017c	tasmin hi tatṛpur devās tate yajñe maharṣibhiḥ<BR>
02,032.018a	yathā devās tathā viprā dakṣiṇānnamahādhanaiḥ<BR>
02,032.018c	tatṛpuḥ sarvavarṇāś ca tasmin yajñe mudānvitāḥ<BR>
02,033.001	vaiśaṃpāyana uvāca<BR>
02,033.001a	tato 'bhiṣecanīye 'hni brāhmaṇā rājabhiḥ saha<BR>
02,033.001c	antarvedīṃ praviviśuḥ satkārārthaṃ maharṣayaḥ<BR>
02,033.002a	nāradapramukhās tasyām antarvedyāṃ mahātmanaḥ<BR>
02,033.002c	samāsīnāḥ śuśubhire saha rājarṣibhis tadā<BR>
02,033.003a	sametā brahmabhavane devā devarṣayo yathā<BR>
02,033.003c	karmāntaram upāsanto jajalpur amitaujasaḥ<BR>
02,033.004a	idam evaṃ na cāpy evam evam etan na cānyathā<BR>
02,033.004c	ity ūcur bahavas tatra vitaṇḍānāḥ parasparam<BR>
02,033.005a	kṛśān arthāṃs tathā ke cid akṛśāṃs tatra kurvate<BR>
02,033.005c	akṛśāṃś ca kṛśāṃś cakrur hetubhiḥ śāstraniścitaiḥ<BR>
02,033.006a	tatra medhāvinaḥ ke cid artham anyaiḥ prapūritam<BR>
02,033.006c	vicikṣipur yathā śyenā nabhogatam ivāmiṣam<BR>
02,033.007a	ke cid dharmārthasaṃyuktāḥ kathās tatra mahāvratāḥ<BR>
02,033.007c	remire kathayantaś ca sarvavedavidāṃ varāḥ<BR>
02,033.008a	sā vedir vedasaṃpannair devadvijamaharṣibhiḥ<BR>
02,033.008c	ābabhāse samākīrṇā nakṣatrair dyaur ivāmalā<BR>
02,033.009a	na tasyāṃ saṃnidhau śūdraḥ kaś cid āsīn na cāvrataḥ<BR>
02,033.009c	antarvedyāṃ tadā rājan yudhiṣṭhiraniveśane<BR>
02,033.010a	tāṃ tu lakṣmīvato lakṣmīṃ tadā yajñavidhānajām<BR>
02,033.010c	tutoṣa nāradaḥ paśyan dharmarājasya dhīmataḥ<BR>
02,033.011a	atha cintāṃ samāpede sa munir manujādhipa<BR>
02,033.011c	nāradas taṃ tadā paśyan sarvakṣatrasamāgamam<BR>
02,033.012a	sasmāra ca purāvṛttāṃ kathāṃ tāṃ bharatarṣabha<BR>
02,033.012c	aṃśāvataraṇe yāsau brahmaṇo bhavane 'bhavat<BR>
02,033.013a	devānāṃ saṃgamaṃ taṃ tu vijñāya kurunandana<BR>
02,033.013c	nāradaḥ puṇḍarīkākṣaṃ sasmāra manasā harim<BR>
02,033.014a	sākṣāt sa vibudhārighnaḥ kṣatre nārāyaṇo vibhuḥ<BR>
02,033.014c	pratijñāṃ pālayan dhīmāñ jātaḥ parapuraṃjayaḥ<BR>
02,033.015a	saṃdideśa purā yo 'sau vibudhān bhūtakṛt svayam<BR>
02,033.015c	anyonyam abhinighnantaḥ punar lokān avāpsyatha<BR>
02,033.016a	iti nārāyaṇaḥ śaṃbhur bhagavāñ jagataḥ prabhuḥ<BR>
02,033.016c	ādiśya vibudhān sarvān ajāyata yadukṣaye<BR>
02,033.017a	kṣitāv andhakavṛṣṇīnāṃ vaṃśe vaṃśabhṛtāṃ varaḥ<BR>
02,033.017c	parayā śuśubhe lakṣmyā nakṣatrāṇām ivoḍurāṭ<BR>
02,033.018a	yasya bāhubalaṃ sendrāḥ surāḥ sarva upāsate<BR>
02,033.018c	so 'yaṃ mānuṣavan nāma harir āste 'rimardanaḥ<BR>
02,033.019a	aho bata mahad bhūtaṃ svayaṃbhūr yad idaṃ svayam<BR>
02,033.019c	ādāsyati punaḥ kṣatram evaṃ balasamanvitam<BR>
02,033.020a	ity etāṃ nāradaś cintāṃ cintayām āsa dharmavit<BR>
02,033.020c	hariṃ nārāyaṇaṃ jñātvā yajñair īḍyaṃ tam īśvaram<BR>
02,033.021a	tasmin dharmavidāṃ śreṣṭho dharmarājasya dhīmataḥ<BR>
02,033.021c	mahādhvare mahābuddhis tasthau sa bahumānataḥ<BR>
02,033.021d@018_0000	vaiśaṃpāyanaḥ<BR>
02,033.021d@018_0001	tataḥ samuditā mukhyair guṇair guṇavatāṃ varāḥ<BR>
02,033.021d@018_0002	bahavo bhāvitātmānaḥ pṛthak pṛthag ariṃdamāḥ<BR>
02,033.021d@018_0003	ātmakṛtyam iti jñātvā pāñcālās tatra sarvaśaḥ<BR>
02,033.021d@018_0004	samīyur vṛṣṇayaś caiva tadānīkāgrahāriṇaḥ<BR>
02,033.021d@018_0005	sadārāḥ sajanāmātyā vahanto ratnasaṃcayān<BR>
02,033.021d@018_0006	vikṛṣṭatvāc ca deśasya gurubhāratayā ca te<BR>
02,033.021d@018_0007	yayuḥ pramuditāḥ paścād rājabhir na samaṃ yayuḥ<BR>
02,033.021d@018_0008	balaśeṣaṃ samuditaṃ parigṛhya samantataḥ<BR>
02,033.021d@018_0009	rājñāṃ cakrāyudhaḥ śaurir amitragaṇamardanaḥ<BR>
02,033.021d@018_0010	balādhikāre nikṣiptaṃ saṃmānyānakadundubhim<BR>
02,033.021d@018_0011	saṃprāyād yādavaśreṣṭho yajamāne yudhiṣṭhire<BR>
02,033.021d@018_0012	uccāvacam upādāya dharmarājāya mādhavaḥ<BR>
02,033.021d@018_0013	dhanaughaṃ purataḥ kṛtvā khāṇḍavaprastham āyayau<BR>
02,033.021d@018_0014	tatra yajñāgatān sarvāṃś caidyavakrapurogamān<BR>
02,033.021d@018_0015	bhūmipālagaṇān sarvān saprabhān iva toyadān<BR>
02,033.021d@018_0016	meghakāyān niḥśvasato yūthapān iva yūthapaḥ<BR>
02,033.021d@018_0017	balinaḥ siṃhasaṃkāśān mahīm āvṛtya tiṣṭhataḥ<BR>
02,033.021d@018_0018	tato janaughasaṃbādhaṃ rājasāgaram avyayam<BR>
02,033.021d@018_0019	nādayan rathaghoṣeṇābhyupāyān madhusūdanaḥ<BR>
02,033.021d@018_0020	asūryam iva sūryeṇa nivātam iva vāyunā<BR>
02,033.021d@018_0021	kṛṣṇena samupetena jaharṣe bhārataṃ puram<BR>
02,033.021d@018_0022	brāhmaṇakṣatriyāṇāṃ hi pūjārthaṃ sarvadharmavit<BR>
02,033.021d@018_0023	sahadevo viśeṣajño mādrīputraḥ kṛto 'bhavat<BR>
02,033.021d@018_0024	prabhavantaṃ tu bhūtānāṃ bhāsvantam iva tejasā<BR>
02,033.021d@018_0025	praviśantaṃ yajñabhūmiṃ sitasyāvarajaṃ vibhum<BR>
02,033.021d@018_0026	tejorāśim ṛṣiṃ vipram adṛśyam avijānatām<BR>
02,033.021d@018_0027	vayodhikānāṃ vṛddhānāṃ mārgam ātmani tiṣṭhatām<BR>
02,033.021d@018_0028	jagatas tasthuṣaś caiva prabhavāpyayam acyutam<BR>
02,033.021d@018_0029	anantam antaṃ śatrūṇām amitragaṇamardanam<BR>
02,033.021d@018_0030	prabhavaṃ sarvabhūtānām āpatsv abhayam acyutam<BR>
02,033.021d@018_0031	bhaviṣyaṃ bhāvanaṃ bhūtaṃ dvāravatyām ariṃdamam<BR>
02,033.021d@018_0032	sa dṛṣṭvā kṛṣṇam āyāntaṃ pratipūjyāmitaujasam<BR>
02,033.021d@018_0033	yathārhaṃ keśave vṛttiṃ pratyapadyata pāṇḍavaḥ<BR>
02,033.021d@018_0034	jyaiṣṭhyakāniṣṭhyasaṃyogaṃ saṃpradhārya guṇāguṇaiḥ<BR>
02,033.021d@018_0035	ārirādhayiṣur dharmaḥ pūjayitvā dvijottamān<BR>
02,033.021d@018_0036	mahad ādityasaṃkāśam āsanaṃ ca jagatpateḥ<BR>
02,033.021d@018_0037	dadau nāsāditaṃ kaiś cit tasminn upaviveśa saḥ<BR>
02,033.022a	tato bhīṣmo 'bravīd rājan dharmarājaṃ yudhiṣṭhiram<BR>
02,033.022c	kriyatām arhaṇaṃ rājñāṃ yathārham iti bhārata<BR>
02,033.023a	ācāryam ṛtvijaṃ caiva saṃyuktaṃ ca yudhiṣṭhira<BR>
02,033.023c	snātakaṃ ca priyaṃ cāhuḥ ṣaḍ arghyārhān nṛpaṃ tathā<BR>
02,033.024a	etān arhān abhigatān āhuḥ saṃvatsaroṣitān<BR>
02,033.024c	ta ime kālapūgasya mahato 'smān upāgatāḥ<BR>
02,033.025a	eṣām ekaikaśo rājann arghyam ānīyatām iti<BR>
02,033.025c	atha caiṣāṃ variṣṭhāya samarthāyopanīyatām<BR>
02,033.026	yudhiṣṭhira uvāca<BR>
02,033.026a	kasmai bhavān manyate 'rgham ekasmai kurunandana<BR>
02,033.026c	upanīyamānaṃ yuktaṃ ca tan me brūhi pitāmaha<BR>
02,033.027	vaiśaṃpāyana uvāca<BR>
02,033.027a	tato bhīṣmaḥ śāṃtanavo buddhyā niścitya bhārata<BR>
02,033.027c	vārṣṇeyaṃ manyate kṛṣṇam arhaṇīyatamaṃ bhuvi<BR>
02,033.028a	eṣa hy eṣāṃ sametānāṃ tejobalaparākramaiḥ<BR>
02,033.028c	madhye tapann ivābhāti jyotiṣām iva bhāskaraḥ<BR>
02,033.029a	asūryam iva sūryeṇa nivātam iva vāyunā<BR>
02,033.029c	bhāsitaṃ hlāditaṃ caiva kṛṣṇenedaṃ sado hi naḥ<BR>
02,033.030a	tasmai bhīṣmābhyanujñātaḥ sahadevaḥ pratāpavān<BR>
02,033.030c	upajahre 'tha vidhivad vārṣṇeyāyārghyam uttamam<BR>
02,033.030d*0349_01	gām arghyaṃ madhuparkaṃ cāpy ānīyāpāharat tadā<BR>
02,033.030d*0349_02	caraṇāv aspṛśac chaureḥ sahadevo viśāṃ pate<BR>
02,033.030d*0349_03	keśavaś cāpy upāghrāya mūrdhni śastrabhṛtāṃ varaḥ<BR>
02,033.030d*0349_04	sahadevam athovāca kaccid vaḥ kuśalaṃ gṛhe<BR>
02,033.030d*0350_01	so 'pi taṃ tu tathety āha sarvaṃ nanu tavājñayā<BR>
02,033.030d*0350_02	etasminn antare rājann idam āsīd athādbhutam<BR>
02,033.030d*0351_01	tāṃ dṛṣṭvā kṣatriyāḥ sarve pūjāṃ kṛṣṇasya bhūyasīm<BR>
02,033.030d*0351_02	saṃprekṣyānyonyam āsīnā hṛdayais tām adhārayan<BR>
02,033.031a	pratijagrāha tat kṛṣṇaḥ śāstradṛṣṭena karmaṇā<BR>
02,033.031c	śiśupālas tu tāṃ pūjāṃ vāsudeve na cakṣame<BR>
02,033.032a	sa upālabhya bhīṣmaṃ ca dharmarājaṃ ca saṃsadi<BR>
02,033.032c	apākṣipad vāsudevaṃ cedirājo mahābalaḥ<BR>
02,033.032d*0352_01	teṣām ākārabhāvajñaḥ sahadevo na cakṣame<BR>
02,033.032d*0352_02	mānināṃ balināṃ rājñāṃ puraḥ saṃdarśite pade<BR>
02,033.032d*0352_03	puṣpavṛṣṭir mahaty āsīt sahadevasya mūrdhani<BR>
02,033.032d*0352_04	janmaprabhṛti vṛṣṇīnāṃ sunīthaḥ śatrur abravīt<BR>
02,033.032d*0352_05	praṣṭā viyonijo rājā prativaktā nadīsutaḥ<BR>
02,033.032d*0352_06	pratigrahītā gopālaḥ pradātā ca viyonijaḥ<BR>
02,033.032d*0352_07	sadasyā mūkavat sarve āsate 'tra kim ucyate<BR>
02,033.032d*0352_08	ity uktvā sa vihasyāśu pāṇḍavaṃ punar abravīt<BR>
02,033.032d*0352_09	atipaśyasi vā sarvān na vā paśyasi pāṇḍava<BR>
02,033.032d*0352_10	tiṣṭhatsv anyeṣu pūjyeṣu gopam arcitavān asi<BR>
02,033.032d*0352_11	ete caivobhaye tāta kāryasya tu vināśake<BR>
02,033.032d*0352_12	atidṛṣṭir adṛṣṭir vā tayoḥ kiṃ tvaṃ samāsthitaḥ<BR>
02,034.001	śiśupāla uvāca<BR>
02,034.001a	nāyam arhati vārṣṇeyas tiṣṭhatsv iha mahātmasu<BR>
02,034.001c	mahīpatiṣu kauravya rājavat pārthivārhaṇam<BR>
02,034.002a	nāyaṃ yuktaḥ samācāraḥ pāṇḍaveṣu mahātmasu<BR>
02,034.002c	yat kāmāt puṇḍarīkākṣaṃ pāṇḍavārcitavān asi<BR>
02,034.003a	bālā yūyaṃ na jānīdhvaṃ dharmaḥ sūkṣmo hi pāṇḍavāḥ<BR>
02,034.003c	ayaṃ tatrābhyatikrānta āpageyo 'lpadarśanaḥ<BR>
02,034.004a	tvādṛśo dharmayukto hi kurvāṇaḥ priyakāmyayā<BR>
02,034.004c	bhavaty abhyadhikaṃ bhīṣmo lokeṣv avamataḥ satām<BR>
02,034.005a	kathaṃ hy arājā dāśārho madhye sarvamahīkṣitām<BR>
02,034.005c	arhaṇām arhati tathā yathā yuṣmābhir arcitaḥ<BR>
02,034.006a	atha vā manyase kṛṣṇaṃ sthaviraṃ bharatarṣabha<BR>
02,034.006c	vasudeve sthite vṛddhe katham arhati tatsutaḥ<BR>
02,034.007a	atha vā vāsudevo 'pi priyakāmo 'nuvṛttavān<BR>
02,034.007c	drupade tiṣṭhati kathaṃ mādhavo 'rhati pūjanam<BR>
02,034.008a	ācāryaṃ manyase kṛṣṇam atha vā kurupuṃgava<BR>
02,034.008c	droṇe tiṣṭhati vārṣṇeyaṃ kasmād arcitavān asi<BR>
02,034.009a	ṛtvijaṃ manyase kṛṣṇam atha vā kurunandana<BR>
02,034.009c	dvaipāyane sthite vipre kathaṃ kṛṣṇo 'rcitas tvayā<BR>
02,034.009d@019_0001	bhīṣme śāṃtanave rājan sthite puruṣasattame<BR>
02,034.009d@019_0002	svacchandamṛtyuke rājan kathaṃ kṛṣṇo 'rcitas tvayā<BR>
02,034.009d@019_0003	aśvatthāmni sthite vīre sarvaśāstraviśārade<BR>
02,034.009d@019_0004	kathaṃ kṛṣṇas tvayā rājann arcitaḥ kurunandana<BR>
02,034.009d@019_0005	duryodhane ca rājendre sthite puruṣasattame<BR>
02,034.009d@019_0006	kṛpe ca bhāratācārye kathaṃ kṛṣṇas tvayārcitaḥ<BR>
02,034.009d@019_0007	drumaṃ kiṃpuruṣācāryam atikramya tathārcitaḥ<BR>
02,034.009d@019_0008	bhīṣmake ca durādharṣe pāṇḍye ca kṛtalakṣaṇe<BR>
02,034.009d@019_0009	nṛpe ca rukmiṇi śreṣṭhe ekalavye tathaiva ca<BR>
02,034.009d@019_0010	śalye madrādhipe caiva kathaṃ kṛṣṇo 'rcitas tvayā<BR>
02,034.009d@019_0011	ayaṃ ca sarvarājñāṃ yo balaślāghī mahārathaḥ<BR>
02,034.009d@019_0012	jāmadagnyasya dayitaḥ śiṣyo viprasya bhārata<BR>
02,034.009d@019_0013	yenātmabalam āśritya rājāno yudhi nirjitāḥ<BR>
02,034.009d@019_0014	taṃ ca karṇam atikramya kathaṃ kṛṣṇo 'rcitas tvayā<BR>
02,034.009d@020_0001	bhīṣme śāṃtanave rājan sthite puruṣasattame<BR>
02,034.009d@020_0002	svacchandamṛtyuke tasmin kathaṃ kṛṣṇo 'rcitas tvayā<BR>
02,034.009d@020_0003	kṛpe ca bhāratācārye kathaṃ kṛṣṇo 'rcitas tvayā<BR>
02,034.009d@020_0004	aśvatthāmni sthite vīre sarvaśastraviśārade<BR>
02,034.009d@020_0005	kathaṃ kṛṣṇas tvayā rājann arcito yadunandanaḥ<BR>
02,034.009d@020_0006	drume kiṃpuruṣācārye kathaṃ kṛṣṇas tvayārcitaḥ<BR>
02,034.009d@020_0007	ayaṃ pārthād anavamo dhanurvede parākrame<BR>
02,034.009d@020_0008	ekalavye sthite rājan kathaṃ kṛṣṇas tvayārcitaḥ<BR>
02,034.009d@020_0009	bhagadatte mahāvīrye jayatsene ca māgadhe<BR>
02,034.009d@020_0010	kāliṅge ca sthite rājan kathaṃ kṛṣṇas tvayārcitaḥ<BR>
02,034.009d@020_0011	pūrvadeśādhipe vīre kausalendre bṛhadbale<BR>
02,034.009d@020_0012	virāṭe ca sthite vīre kathaṃ kṛṣṇo 'rcitas tvayā<BR>
02,034.009d@020_0013	bhīṣmake ca durādharṣe pāṇḍye ca kṛtadhanvani<BR>
02,034.009d@020_0014	nṛpe rukmiṇi ca śreṣṭhe dantavakre ca pārthive<BR>
02,034.009d@020_0015	śalye madrādhipe caiva kathaṃ kṛṣṇas tvayārcitaḥ<BR>
02,034.009d@020_0016	surāṣṭrādhipatau vīre mālave ca sthite nṛpe<BR>
02,034.009d@020_0017	kṛtakṣaṇe ca vaidehe kathaṃ kṛṣṇas tvayārcitaḥ<BR>
02,034.009d@020_0018	ayaṃ ca sarvarājñāṃ yo balaślāghī mahārathaḥ<BR>
02,034.009d@020_0019	jāmadagnyasya dayitaḥ śiṣyo viprasya bhārata<BR>
02,034.009d@020_0020	yenātmabalam āśritya jarāsaṃdho yudhā jitaḥ<BR>
02,034.009d@020_0021	taṃ karṇaṃ samatikramya kathaṃ kṛṣṇas tvayārcitaḥ<BR>
02,034.009d@020_0022	vindānuvindāv āvantyau kāmbhojaṃ ca sudakṣiṇam<BR>
02,034.009d@020_0023	sthite sālve ca rājendre kathaṃ kṛṣṇo 'rcitas tvayā<BR>
02,034.009d@020_0024	asmin pārthasakhe rājan gandharvāṇāṃ mahīpatau<BR>
02,034.009d@020_0025	sthite citrarathe vīre kathaṃ kṛṣṇas tvayārcitaḥ<BR>
02,034.009d@020_0026	bāhlīkaṃ sthaviraṃ vīraṃ kauravāṇāṃ mahāratham<BR>
02,034.009d@020_0027	saumadattiṃ mahāvīryaṃ somadattaṃ mahāratham<BR>
02,034.009d@020_0028	śakuniṃ saubalaṃ caiva sindhurājaṃ mahābalam<BR>
02,034.009d@020_0029	etān avamatān kṛtvā kathaṃ kṛṣṇo 'rcitas tvayā<BR>
02,034.010a	naiva ṛtviṅ na cācāryo na rājā madhusūdanaḥ<BR>
02,034.010b*0353_01	na snātako na jāmātā kathaṃ kṛṣṇo 'rcitas tvayā<BR>
02,034.010c	arcitaś ca kuruśreṣṭha kim anyat priyakāmyayā<BR>
02,034.011a	atha vāpy arcanīyo 'yaṃ yuṣmākaṃ madhusūdanaḥ<BR>
02,034.011c	kiṃ rājabhir ihānītair avamānāya bhārata<BR>
02,034.012a	vayaṃ tu na bhayād asya kaunteyasya mahātmanaḥ<BR>
02,034.012c	prayacchāmaḥ karān sarve na lobhān na ca sāntvanāt<BR>
02,034.013a	asya dharmapravṛttasya pārthivatvaṃ cikīrṣataḥ<BR>
02,034.013c	karān asmai prayacchāmaḥ so 'yam asmān na manyate<BR>
02,034.014a	kim anyad avamānād dhi yad imaṃ rājasaṃsadi<BR>
02,034.014c	aprāptalakṣaṇaṃ kṛṣṇam arghyeṇārcitavān asi<BR>
02,034.015a	akasmād dharmaputrasya dharmātmeti yaśo gatam<BR>
02,034.015c	ko hi dharmacyute pūjām evaṃ yuktāṃ prayojayet<BR>
02,034.015e	yo 'yaṃ vṛṣṇikule jāto rājānaṃ hatavān purā<BR>
02,034.015f*0354_01	jarāsaṃdhaṃ mahātmānam anyāyena durātmavān<BR>
02,034.016a	adya dharmātmatā caiva vyapakṛṣṭā yudhiṣṭhirāt<BR>
02,034.016c	kṛpaṇatvaṃ niviṣṭaṃ ca kṛṣṇe 'rghyasya nivedanāt<BR>
02,034.017a	yadi bhītāś ca kaunteyāḥ kṛpaṇāś ca tapasvinaḥ<BR>
02,034.017b*0355_01	rājñāṃ tu madhye pūjāṃ te kṛtavanto garīyasīm<BR>
02,034.017c	nanu tvayāpi boddhavyaṃ yāṃ pūjāṃ mādhavo 'rhati<BR>
02,034.018a	atha vā kṛpaṇair etām upanītāṃ janārdana<BR>
02,034.018c	pūjām anarhaḥ kasmāt tvam abhyanujñātavān asi<BR>
02,034.019a	ayuktām ātmanaḥ pūjāṃ tvaṃ punar bahu manyase<BR>
02,034.019c	haviṣaḥ prāpya niṣyandaṃ prāśituṃ śveva nirjane<BR>
02,034.020a	na tv ayaṃ pārthivendrāṇām avamānaḥ prayujyate<BR>
02,034.020c	tvām eva kuravo vyaktaṃ pralambhante janārdana<BR>
02,034.021a	klībe dārakriyā yādṛg andhe vā rūpadarśanam<BR>
02,034.021c	arājño rājavat pūjā tathā te madhusūdana<BR>
02,034.022a	dṛṣṭo yudhiṣṭhiro rājā dṛṣṭo bhīṣmaś ca yādṛśaḥ<BR>
02,034.022c	vāsudevo 'py ayaṃ dṛṣṭaḥ sarvam etad yathātatham<BR>
02,034.023a	ity uktvā śiśupālas tān utthāya paramāsanāt<BR>
02,034.023c	niryayau sadasas tasmāt sahito rājabhis tadā<BR>
02,035.001	vaiśaṃpāyana uvāca<BR>
02,035.001a	tato yudhiṣṭhiro rājā śiśupālam upādravat<BR>
02,035.001c	uvāca cainaṃ madhuraṃ sāntvapūrvam idaṃ vacaḥ<BR>
02,035.002a	nedaṃ yuktaṃ mahīpāla yādṛśaṃ vai tvam uktavān<BR>
02,035.002c	adharmaś ca paro rājan pāruṣyaṃ ca nirarthakam<BR>
02,035.003a	na hi dharmaṃ paraṃ jātu nāvabudhyeta pārthiva<BR>
02,035.003c	bhīṣmaḥ śāṃtanavas tv enaṃ māvamaṃsthā ato 'nyathā<BR>
02,035.004a	paśya cemān mahīpālāṃs tvatto vṛddhatamān bahūn<BR>
02,035.004c	mṛṣyante cārhaṇāṃ kṛṣṇe tadvat tvaṃ kṣantum arhasi<BR>
02,035.005a	veda tattvena kṛṣṇaṃ hi bhīṣmaś cedipate bhṛśam<BR>
02,035.005c	na hy enaṃ tvaṃ tathā vettha yathainaṃ veda kauravaḥ<BR>
02,035.006	bhīṣma uvāca<BR>
02,035.006a	nāsmā anunayo deyo nāyam arhati sāntvanam<BR>
02,035.006c	lokavṛddhatame kṛṣṇe yo 'rhaṇāṃ nānumanyate<BR>
02,035.007a	kṣatriyaḥ kṣatriyaṃ jitvā raṇe raṇakṛtāṃ varaḥ<BR>
02,035.007c	yo muñcati vaśe kṛtvā gurur bhavati tasya saḥ<BR>
02,035.008a	asyāṃ ca samitau rājñām ekam apy ajitaṃ yudhi<BR>
02,035.008c	na paśyāmi mahīpālaṃ sātvatīputratejasā<BR>
02,035.009a	na hi kevalam asmākam ayam arcyatamo 'cyutaḥ<BR>
02,035.009c	trayāṇām api lokānām arcanīyo janārdanaḥ<BR>
02,035.010a	kṛṣṇena hi jitā yuddhe bahavaḥ kṣatriyarṣabhāḥ<BR>
02,035.010c	jagat sarvaṃ ca vārṣṇeye nikhilena pratiṣṭhitam<BR>
02,035.011a	tasmāt satsv api vṛddheṣu kṛṣṇam arcāma netarān<BR>
02,035.011c	evaṃ vaktuṃ na cārhas tvaṃ mā bhūt te buddhir īdṛśī<BR>
02,035.012a	jñānavṛddhā mayā rājan bahavaḥ paryupāsitāḥ<BR>
02,035.012b*0356_01	yasya rājan prabhāvajñāḥ purā sarve ca rakṣitāḥ<BR>
02,035.012c	teṣāṃ kathayatāṃ śaurer ahaṃ guṇavato guṇān<BR>
02,035.012e	samāgatānām aśrauṣaṃ bahūn bahumatān satām<BR>
02,035.013a	karmāṇy api ca yāny asya janmaprabhṛti dhīmataḥ<BR>
02,035.013c	bahuśaḥ kathyamānāni narair bhūyaḥ śrutāni me<BR>
02,035.014a	na kevalaṃ vayaṃ kāmāc cedirāja janārdanam<BR>
02,035.014c	na saṃbandhaṃ puraskṛtya kṛtārthaṃ vā kathaṃ cana<BR>
02,035.015a	arcāmahe 'rcitaṃ sadbhir bhuvi bhaumasukhāvaham<BR>
02,035.015c	yaśaḥ śauryaṃ jayaṃ cāsya vijñāyārcāṃ prayujmahe<BR>
02,035.016a	na hi kaś cid ihāsmābhiḥ subālo 'py aparīkṣitaḥ<BR>
02,035.016c	guṇair vṛddhān atikramya harir arcyatamo mataḥ<BR>
02,035.017a	jñānavṛddho dvijātīnāṃ kṣatriyāṇāṃ balādhikaḥ<BR>
02,035.017b*0357_01	vaiśyānāṃ dhānyadhanavāñ śūdrāṇām eva janmataḥ<BR>
02,035.017c	pūjye tāv iha govinde hetū dvāv api saṃsthitau<BR>
02,035.018a	vedavedāṅgavijñānaṃ balaṃ cāpy amitaṃ tathā<BR>
02,035.018c	nṛṇāṃ hi loke kasyāsti viśiṣṭaṃ keśavād ṛte<BR>
02,035.019a	dānaṃ dākṣyaṃ śrutaṃ śauryaṃ hrīḥ kīrtir buddhir uttamā<BR>
02,035.019c	saṃnatiḥ śrīr dhṛtis tuṣṭiḥ puṣṭiś ca niyatācyute<BR>
02,035.020a	tam imaṃ sarvasaṃpannam ācāryaṃ pitaraṃ gurum<BR>
02,035.020c	arcyam arcitam arcārhaṃ sarve saṃmantum arhatha<BR>
02,035.021a	ṛtvig gurur vivāhyaś ca snātako nṛpatiḥ priyaḥ<BR>
02,035.021c	sarvam etad dhṛṣīkeśe tasmād abhyarcito 'cyutaḥ<BR>
02,035.022a	kṛṣṇa eva hi lokānām utpattir api cāpyayaḥ<BR>
02,035.022c	kṛṣṇasya hi kṛte bhūtam idaṃ viśvaṃ samarpitam<BR>
02,035.023a	eṣa prakṛtir avyaktā kartā caiva sanātanaḥ<BR>
02,035.023c	paraś ca sarvabhūtebhyas tasmād vṛddhatamo 'cyutaḥ<BR>
02,035.024a	buddhir mano mahān vāyus tejo 'mbhaḥ khaṃ mahī ca yā<BR>
02,035.024c	caturvidhaṃ ca yad bhūtaṃ sarvaṃ kṛṣṇe pratiṣṭhitam<BR>
02,035.025a	ādityaś candramāś caiva nakṣatrāṇi grahāś ca ye<BR>
02,035.025c	diśaś copadiśaś caiva sarvaṃ kṛṣṇe pratiṣṭhitam<BR>
02,035.025d*0358_01	agnihotramukhā vedā gāyatrī chandasāṃ mukham<BR>
02,035.025d*0358_02	rājā mukhaṃ manuṣyāṇāṃ nadīnāṃ sāgaro mukham<BR>
02,035.025d*0358_03	nakṣatrāṇāṃ mukhaṃ candra ādityas tejasāṃ mukham<BR>
02,035.025d*0358_04	parvatānāṃ mukhaṃ merur garuḍaḥ patatāṃ mukham<BR>
02,035.025d*0358_05	ūrdhvaṃ tiryag adhaś caiva yāvatī jagato gatiḥ<BR>
02,035.025d*0358_06	sadevakeṣu lokeṣu bhagavān keśavo mukham<BR>
02,035.025d*0359_01	eṣa rudraś ca sarvātmā brahmā caiṣa sanātanaḥ<BR>
02,035.025d*0359_02	akṣaraḥ kṣararūpeṇa mānuṣatvam upāgataḥ<BR>
02,035.026a	ayaṃ tu puruṣo bālaḥ śiśupālo na budhyate<BR>
02,035.026c	sarvatra sarvadā kṛṣṇaṃ tasmād evaṃ prabhāṣate<BR>
02,035.027a	yo hi dharmaṃ vicinuyād utkṛṣṭaṃ matimān naraḥ<BR>
02,035.027c	sa vai paśyed yathādharmaṃ na tathā cedirāḍ ayam<BR>
02,035.028a	savṛddhabāleṣv atha vā pārthiveṣu mahātmasu<BR>
02,035.028c	ko nārhaṃ manyate kṛṣṇaṃ ko vāpy enaṃ na pūjayet<BR>
02,035.029a	athemāṃ duṣkṛtāṃ pūjāṃ śiśupālo vyavasyati<BR>
02,035.029c	duṣkṛtāyāṃ yathānyāyaṃ tathāyaṃ kartum arhati<BR>
02,035.029d@021_0000	vaiśaṃpāyanaḥ<BR>
02,035.029d@021_0001	evam ukte tu gāṅgeye śiśupālaś cukopa ha<BR>
02,035.029d@021_0002	sahadevaḥ<BR>
02,035.029d@021_0002	kruddhaṃ sunīthaṃ dṛṣṭvātha sahadevo 'bravīt tadā<BR>
02,035.029d@021_0003	nītipūrvam idaṃ sarvaṃ cedirāja mayā kṛtam<BR>
02,035.029d@021_0004	na me vimatir astīha kāraṇaṃ cātra me śṛṇu<BR>
02,035.029d@021_0005	sa pārthivānāṃ sarveṣāṃ guruḥ kṛṣṇo balena vai<BR>
02,035.029d@021_0006	tasmād abhyarcito 'rghyārhaḥ sarve saṃmantum arhatha<BR>
02,035.029d@021_0007	yo vā na sahate rājñāṃ kaś cit sabalavāhanaḥ<BR>
02,035.029d@021_0008	kṣipraṃ yuddhāya niryātu śaktaś ced atra me yudhi<BR>
02,035.029d@021_0009	tasya mūrdhni susaṃnyastaṃ rājñaḥ savyaṃ padaṃ mayā<BR>
02,035.029d@021_0010	evam ukto mayā hetur uttaraṃ prabravītu me<BR>
02,035.029d@021_0010	vaiśaṃpāyanaḥ<BR>
02,035.029d@021_0011	tato na vyājahāraiṣāṃ kaś cid buddhimatāṃ satām<BR>
02,035.029d@021_0012	mānināṃ balināṃ rājñāṃ madhye saṃdarśite pade<BR>
02,035.029d@021_0013	puṣpavṛṣṭir mahaty āsīt sahadevasya mūrdhani<BR>
02,035.029d@021_0014	evam ukte sunīthasya sahadevena keśave<BR>
02,035.029d@021_0015	svabhāvarakte nayane bhūyo rakte babhūvatuḥ<BR>
02,035.029d@021_0016	tasya kopaṃ samudbhūtaṃ jñātvā bhīṣmaḥ pratāpavān<BR>
02,035.029d@021_0017	ācacakṣe punas tasmai kṛṣṇasyaivottamān guṇān<BR>
02,035.029d@021_0018	sa sunīthaṃ samāmantrya tāṃś ca sarvān mahīkṣitaḥ<BR>
02,035.029d@021_0019	uvāca vadatāṃ śreṣṭha idaṃ matimatāṃ varaḥ<BR>
02,035.029d@021_0020	sahadevena rājāno yad uktaṃ keśavaṃ prati<BR>
02,035.029d@021_0021	vaiśaṃpāyanaḥ<BR>
02,035.029d@021_0021	tat tatheti vijānīdhvaṃ bhūyaś cātra nibodhata<BR>
02,035.029d@021_0022	tato bhīṣmasya tac chrutvā vacaḥ kāle yudhiṣṭhiraḥ<BR>
02,035.029d@021_0023	uvāca matimān bhīṣmaṃ tataḥ kauravanandanaḥ<BR>
02,035.029d@021_0024	vistareṇāsya devasya karmāṇīcchāmi sarvaśaḥ<BR>
02,035.029d@021_0025	śrotuṃ bhagavatas tāni prabravīhi pitāmaha<BR>
02,035.029d@021_0026	karmaṇām ānupūrvyaṃ ca prādurbhāvāṃś ca me vibhoḥ<BR>
02,035.029d@021_0027	vaiśaṃpāyanaḥ<BR>
02,035.029d@021_0027	yathā ca prakṛtiḥ kṛṣṇe tan me brūhi pitāmaha<BR>
02,035.029d@021_0028	evam uktas tadā bhīṣmaḥ provāca puruṣarṣabham<BR>
02,035.029d@021_0029	yudhiṣṭhiram amitraghnaṃ tasmin kṣatrasamāgame<BR>
02,035.029d@021_0030	samakṣaṃ vāsudevasya devasyeva śatakratoḥ<BR>
02,035.029d@021_0031	karmāṇy asukarāṇy anyair ācacakṣe janādhipa<BR>
02,035.029d@021_0032	śṛṇvatāṃ pārthivānāṃ ca dharmarājasya cāntike<BR>
02,035.029d@021_0033	idaṃ matimatāṃ śreṣṭhaḥ kṛṣṇaṃ prati viśāṃ pate<BR>
02,035.029d@021_0034	sāmnaivāmantrya rājendraṃ cedirājam ariṃdamam<BR>
02,035.029d@021_0035	bhīmakarmā tato bhīṣmo bhūyaḥ sa idam abravīt<BR>
02,035.029d@021_0036	bhīṣmaḥ<BR>
02,035.029d@021_0036	kurūṇāṃ cāpi rājānaṃ yudhiṣṭhiram uvāca ha<BR>
02,035.029d@021_0037	vartamānām atītāṃ ca śṛṇu rājan yudhiṣṭhira<BR>
02,035.029d@021_0038	īśvarasyottamasyaināṃ karmaṇāṃ gahanāṃ gatim<BR>
02,035.029d@021_0039	avyakto vyaktaliṅgastho ya eṣa bhagavān prabhuḥ<BR>
02,035.029d@021_0040	purā nārāyaṇo devaḥ svayaṃbhūḥ prapitāmahaḥ<BR>
02,035.029d@021_0041	sahasraśīrṣaḥ puruṣo dhruvo 'vyaktaḥ sanātanaḥ<BR>
02,035.029d@021_0042	sahasrākṣaḥ sahasrāsyaḥ sahasracaraṇo vibhuḥ<BR>
02,035.029d@021_0043	sahasrabāhuḥ sāhasro devo nāmasahasravān<BR>
02,035.029d@021_0044	sahasramukuṭo devo viśvarūpo mahādyutiḥ<BR>
02,035.029d@021_0045	anekavarṇo devādir avyaktād vai pare sthitaḥ<BR>
02,035.029d@021_0046	asṛjat salilaṃ pūrvaṃ sa ca nārāyaṇaḥ prabhuḥ<BR>
02,035.029d@021_0047	tatas tu bhagavāṃs toye brahmāṇam asṛjat svayam<BR>
02,035.029d@021_0048	brahmā caturmukho lokān sarvāṃs tān asṛjat svayam<BR>
02,035.029d@021_0049	ādikāle purā hy evaṃ sarvalokasya codbhavaḥ<BR>
02,035.029d@021_0050	purātha pralaye prāpte naṣṭe sthāvarajaṅgame<BR>
02,035.029d@021_0051	brahmādiṣu pralīneṣu naṣṭe loke carācare<BR>
02,035.029d@021_0052	ābhūtasaṃplave prāpte pralīne prakṛtau mahān<BR>
02,035.029d@021_0053	ekas tiṣṭhati sarvātmā sa tu nārāyaṇaḥ prabhuḥ<BR>
02,035.029d@021_0054	nārāyaṇasya cāṅgāni sarvadaivāni bhārata<BR>
02,035.029d@021_0055	śiras tasya divaṃ rājan nābhiḥ khaṃ caraṇau mahī<BR>
02,035.029d@021_0056	aśvinau karṇayor devau cakṣuṣī śaśibhāskarau<BR>
02,035.029d@021_0057	indravaiśvānarau devau mukhaṃ tasya mahātmanaḥ<BR>
02,035.029d@021_0058	anyāni sarvadaivāni tasyāṅgāni mahātmanaḥ<BR>
02,035.029d@021_0059	sarvaṃ vyāpya haris tasthau sūtraṃ maṇigaṇān iva<BR>
02,035.029d@021_0060	ābhūtasaṃplavānte 'tha dṛṣṭvā sarvaṃ tamonvitam<BR>
02,035.029d@021_0061	nārāyaṇo mahāyogī sarvajñaḥ paramātmavān<BR>
02,035.029d@021_0062	brahmabhūtas tadātmānaṃ brahmāṇam asṛjat svayam<BR>
02,035.029d@021_0063	so 'dhyakṣaḥ sarvabhūtānāṃ prabhūtaḥ prabhavo 'cyutaḥ<BR>
02,035.029d@021_0064	sanatkumāraṃ rudraṃ ca manuṃ caiva tapodhanān<BR>
02,035.029d@021_0065	sarvam evāsṛjad brahmā tato lokān prajās tathā<BR>
02,035.029d@021_0066	tena tad vyasṛjat tatra prāpte kāle yudhiṣṭhira<BR>
02,035.029d@021_0067	tebhyo 'bhavan mahātmabhyo bahudhā brahma śāśvatam<BR>
02,035.029d@021_0068	kalpānāṃ bahukoṭyaś ca samatītā hi bhārata<BR>
02,035.029d@021_0069	ābhūtasaṃplavāś caiva bahukoṭyo 'ticakramuḥ<BR>
02,035.029d@021_0070	manvantarayuge 'jasraṃ saṃkalpā bhūtasaṃplavāḥ<BR>
02,035.029d@021_0071	cakravat parivartante sarvaṃ viṣṇumayaṃ jagat<BR>
02,035.029d@021_0072	sṛṣṭvā caturmukhaṃ devaṃ devo nārāyaṇaḥ prabhuḥ<BR>
02,035.029d@021_0073	sa lokānāṃ hitārthāya kṣīrode vasati prabhuḥ<BR>
02,035.029d@021_0074	brahmā tu sarvabhūtānāṃ lokasya ca pitāmahaḥ<BR>
02,035.029d@021_0075	bhīṣmaḥ<BR>
02,035.029d@021_0075	tato nārāyaṇo devaḥ sarvasya prapitāmahaḥ<BR>
02,035.029d@021_0076	avyakto vyaktaliṅgastho ya eṣa bhagavān prabhuḥ<BR>
02,035.029d@021_0077	nārāyaṇo jagac cakre prabhavāpyayasaṃhitaḥ<BR>
02,035.029d@021_0078	eṣa nārāyaṇo bhūtvā harir āsīd yudhiṣṭhira<BR>
02,035.029d@021_0079	brahmāṇaṃ śaśisūryau ca dharmaṃ caivāsṛjat svayam<BR>
02,035.029d@021_0080	bahuśaḥ sarvabhūtātmā prādurbhavati kāryataḥ<BR>
02,035.029d@021_0081	prādurbhāvāṃs tu vakṣyāmi divyān devagaṇair yutān<BR>
02,035.029d@021_0082	suptvā yugasahasraṃ sa prādurbhavati kāryavān<BR>
02,035.029d@021_0083	pūrṇe yugasahasre 'tha devadevo jagatpatiḥ<BR>
02,035.029d@021_0084	brahmāṇaṃ kapilaṃ caiva parameṣṭhiṃ tathaiva ca<BR>
02,035.029d@021_0085	devān saptaṛṣīṃś caiva śaṃkaraṃ ca mahāyaśāḥ<BR>
02,035.029d@021_0086	sanatkumāraṃ bhagavān manuṃ caiva prajāpatim<BR>
02,035.029d@021_0087	purā cakre 'tha devādiḥ pradīptāgnisamaprabhaḥ<BR>
02,035.029d@021_0088	yena cārṇavamadhyasthau naṣṭe sthāvarajaṅgame<BR>
02,035.029d@021_0089	naṣṭadevāsuranare praṇaṣṭoragarākṣase<BR>
02,035.029d@021_0090	yoddhukāmau sudurdharṣau bhrātarau madhukaiṭabhau<BR>
02,035.029d@021_0091	hatau prabhavatā tena tayor dattvā vṛtaṃ varam<BR>
02,035.029d@021_0092	bhūmiṃ baddhvā kṛtau pūrvaṃ mṛnmayau dvau mahāsurau<BR>
02,035.029d@021_0093	karṇasrotodbhavau tau tu viṣṇos tasya mahātmanaḥ<BR>
02,035.029d@021_0094	mahārṇave prasvapataḥ śailarājasamau sthitau<BR>
02,035.029d@021_0095	tau viveśa svayaṃ vāyur brahmaṇā sādhu coditaḥ<BR>
02,035.029d@021_0096	tau divaṃ chādayitvā tu vavṛdhāte mahāsurau<BR>
02,035.029d@021_0097	vāyuprāṇau tu tau dṛṣṭvā brahmā paryāmṛśac chanaiḥ<BR>
02,035.029d@021_0098	ekaṃ mṛdutaraṃ viddhi kaṭhinaṃ viddhi cāparam<BR>
02,035.029d@021_0099	nāmanī tu tayoś cakre sa vibhuḥ salilodbhavaḥ<BR>
02,035.029d@021_0100	mṛdus tv ayaṃ madhur nāma kaṭhinaḥ kaiṭabhaḥ svayam<BR>
02,035.029d@021_0101	tau daityau kṛtanāmānau ceratur balagarvitau<BR>
02,035.029d@021_0102	tau purātha divaṃ sarvāṃ prāptau rājan mahāsurau<BR>
02,035.029d@021_0103	pracchādyātha divaṃ sarvāṃ ceratur madhukaiṭabhau<BR>
02,035.029d@021_0104	sarvam ekārṇavaṃ lokaṃ yoddhukāmau sunirbhayau<BR>
02,035.029d@021_0105	tau gatāv asurau dṛṣṭvā brahmā lokapitāmahaḥ<BR>
02,035.029d@021_0106	ekārṇavāmbunicaye tatraivāntaradhīyata<BR>
02,035.029d@021_0107	sa padme padmanābhasya nābhideśāt samutthite<BR>
02,035.029d@021_0108	āsīd ādau svayaṃ janma tat paṅkajam apaṅkajam<BR>
02,035.029d@021_0109	pūjayām āsa vasatiṃ brahmā lokapitāmahaḥ<BR>
02,035.029d@021_0110	tāv ubhau jalagarbhasthau nārāyaṇacaturmukhau<BR>
02,035.029d@021_0111	bahūn varṣāyutān apsu śayānau na cakampatuḥ<BR>
02,035.029d@021_0112	atha dīrghasya kālasya tāv ubhau madhukaiṭabhau<BR>
02,035.029d@021_0113	ājagmatus tam uddeśaṃ yatra brahmā vyavasthitaḥ<BR>
02,035.029d@021_0114	tau dṛṣṭvā lokanāthas tu kopāt saṃraktalocanaḥ<BR>
02,035.029d@021_0115	utpapātātha śayanāt padmanābho mahādyutiḥ<BR>
02,035.029d@021_0116	tad yuddham abhavad ghoraṃ tayos tasya ca vai tadā<BR>
02,035.029d@021_0117	ekārṇave tadā ghore trailokye jalatāṃ gate<BR>
02,035.029d@021_0118	tad abhūt tumulaṃ yuddhaṃ varṣasaṃghān sahasraśaḥ<BR>
02,035.029d@021_0119	na ca tāv asurau yuddhe tadā śramam avāpatuḥ<BR>
02,035.029d@021_0120	atha dīrghasya kālasya tau daityau yuddhadurmadau<BR>
02,035.029d@021_0121	ūcatuḥ prītamanasau devaṃ nārāyaṇaṃ prabhum<BR>
02,035.029d@021_0122	prītau svas tava yuddhena ślāghyas tvaṃ mṛtyur āvayoḥ<BR>
02,035.029d@021_0123	āvāṃ jahi na yatrorvī salilena pariplutā<BR>
02,035.029d@021_0124	hatau ca tava putratvaṃ prāpnuyāva surottama<BR>
02,035.029d@021_0125	yo hy āvāṃ yudhi nirjetā tasyāvāṃ vihitau sutau<BR>
02,035.029d@021_0126	tayoḥ sa vacanaṃ śrutvā tadā nārāyaṇaḥ prabhuḥ<BR>
02,035.029d@021_0127	tau pragṛhya mṛdhe daityau dorbhyāṃ tau samapīḍayat<BR>
02,035.029d@021_0128	ūrubhyāṃ nidhanaṃ cakre tāv ubhau madhukaiṭabhau<BR>
02,035.029d@021_0129	tau hatau cāplutau toye vapurbhyām ekatāṃ gatau<BR>
02,035.029d@021_0130	medo mumucatur daityau mathyamānau jalormibhiḥ<BR>
02,035.029d@021_0131	medasā taj jalaṃ vyāptaṃ tābhyām antardadhe tadā<BR>
02,035.029d@021_0132	nārāyaṇaś ca bhagavān asṛjad vividhāḥ prajāḥ<BR>
02,035.029d@021_0133	daityayor medasā channā sarvā rājan vasuṃdharā<BR>
02,035.029d@021_0134	tadā prabhṛti kaunteya medinīti smṛtā mahī<BR>
02,035.029d@021_0135	prabhāvāt padmanābhasya śāśvatī ca kṛtā nṛṇām<BR>
02,035.029d@021_0135	bhīṣmaḥ<BR>
02,035.029d@021_0136	prādurbhāvasahasrāṇi samatītāny anekaśaḥ<BR>
02,035.029d@021_0137	yathāśakti tu vakṣyāmi śṛṇu tān kurunandana<BR>
02,035.029d@021_0138	purā kamalanābhasya svapataḥ sāgarāmbhasi<BR>
02,035.029d@021_0139	puṣkare yatra saṃbhūtā devā ṛṣigaṇaiḥ saha<BR>
02,035.029d@021_0140	eṣa pauṣkariko nāma prādurbhāvaḥ prakīrtitaḥ<BR>
02,035.029d@021_0141	purāṇaḥ kathyate yatra vedaśrutisamāhitaḥ<BR>
02,035.029d@021_0142	vārāhas tu śrutimukhaḥ prādurbhāvo mahātmanaḥ<BR>
02,035.029d@021_0143	yatra viṣṇuḥ suraśreṣṭho vārāhaṃ rūpam āsthitaḥ<BR>
02,035.029d@021_0144	ujjahāra mahīṃ toyāt saśailavanakānanām<BR>
02,035.029d@021_0145	vedapādo yūpadaṃṣṭraḥ kratudantaś citīmukhaḥ<BR>
02,035.029d@021_0146	agnijihvo darbharomā brahmaśīrṣo mahātapāḥ<BR>
02,035.029d@021_0147	ahorātrekṣaṇo divyo vedāṅgaḥ śrutibhūṣaṇaḥ<BR>
02,035.029d@021_0148	ājyanāsaḥ snuvatuṇḍaḥ sāmaghoṣasvano mahān<BR>
02,035.029d@021_0149	dharmasatyamayaḥ śrīmān karmavikramasatkṛtaḥ<BR>
02,035.029d@021_0150	prāyaścittamayo dhīraḥ paśujānur mahāvṛṣaḥ<BR>
02,035.029d@021_0151	udgātṛhomaliṅgo 'sau paśubījamahauṣadhiḥ<BR>
02,035.029d@021_0152	bāhyāntarātmā mantrāsthivikṛtaḥ saumyadarśanaḥ<BR>
02,035.029d@021_0153	vedaskandho havirgandho havyakavyādivegavān<BR>
02,035.029d@021_0154	prāgvaṃśakāyo dyutimān nānādīkṣābhir ācitaḥ<BR>
02,035.029d@021_0155	dakṣiṇāhṛdayo yogī mahāsatramayo mahān<BR>
02,035.029d@021_0156	upākarmoṣṭharucakaḥ pravargyāvartabhūṣaṇaḥ<BR>
02,035.029d@021_0157	chāyāpatnīsahāyo vai maṇiśṛṅga ivocchritaḥ<BR>
02,035.029d@021_0158	evaṃ yajñavarāho vai bhūtvā viṣṇuḥ sanātanaḥ<BR>
02,035.029d@021_0159	mahīṃ sāgaraparyantāṃ saśailavanakānanām<BR>
02,035.029d@021_0160	ekārṇavajale bhraṣṭām ekārṇavagataḥ prabhuḥ<BR>
02,035.029d@021_0161	majjitāṃ salile tasmin svadevīṃ pṛthivīṃ tadā<BR>
02,035.029d@021_0162	ujjahāra viṣāṇena mārkaṇḍeyasya paśyataḥ<BR>
02,035.029d@021_0163	śṛṅgeṇemāṃ samuddhṛtya lokānāṃ hitakāmyayā<BR>
02,035.029d@021_0164	sahasraśīrṣo deveśo nirmame jagatīṃ prabhuḥ<BR>
02,035.029d@021_0165	evaṃ yajñavarāheṇa bhūtabhavyabhavātmanā<BR>
02,035.029d@021_0166	uddhṛtā pṛthivī devī sāgarāmbudharā purā<BR>
02,035.029d@021_0167	nihatā dānavāḥ sarve devadevena viṣṇunā<BR>
02,035.029d@021_0168	vārāhaḥ kathito hy eṣa nārasiṃham atho śṛṇu<BR>
02,035.029d@021_0169	yatra bhūtvā mṛgendreṇa hiraṇyakaśipur hataḥ<BR>
02,035.029d@021_0169	bhīṣmaḥ<BR>
02,035.029d@021_0170	daityendro balavān rājan surārir balagarvitaḥ<BR>
02,035.029d@021_0171	hiraṇyakaśipur nāma āsīt trailokyakaṇṭakaḥ<BR>
02,035.029d@021_0172	daityānām ādipuruṣo vīryavān dhṛtimān balī<BR>
02,035.029d@021_0173	sa praviśya vanaṃ rājaṃś cakāra tapa uttamam<BR>
02,035.029d@021_0174	daśa varṣasahasrāṇi śatāni daśa pañca ca<BR>
02,035.029d@021_0175	japopavāsas tasyāsīt sthāṇur maunavrato dṛḍhaḥ<BR>
02,035.029d@021_0176	tato damaśamābhyāṃ ca brahmacaryeṇa cānagha<BR>
02,035.029d@021_0177	brahmā prītamanās tasya tapasā niyamena ca<BR>
02,035.029d@021_0178	tataḥ svayaṃbhūr bhagavān svayam āgamya bhūpate<BR>
02,035.029d@021_0179	vimānenārkavarṇena haṃsayuktena bhāsvatā<BR>
02,035.029d@021_0180	ādityair vasubhiḥ sādhyair marudbhir daivataiḥ saha<BR>
02,035.029d@021_0181	radrair viśvasahāyaiś ca yakṣarākṣasakiṃnaraiḥ<BR>
02,035.029d@021_0182	diśābhir vidiśābhiś ca nadībhiḥ sāgarais tathā<BR>
02,035.029d@021_0183	nakṣatraiś ca muhūrtaiś ca khecaraiś cāparair grahaiḥ<BR>
02,035.029d@021_0184	devarṣibhis tapoyuktaiḥ siddhaiḥ saptarṣibhis tathā<BR>
02,035.029d@021_0185	rājarṣibhiḥ puṇyatamair gandharvair apsarogaṇaiḥ<BR>
02,035.029d@021_0186	carācaraguruḥ śrīmān vṛtaḥ sarvasurais tathā<BR>
02,035.029d@021_0187	brahmā<BR>
02,035.029d@021_0187	brahmā brahmavidāṃ śreṣṭho daityam āgamya cābravīt<BR>
02,035.029d@021_0188	prīto 'smi tava bhaktasya tapasānena suvrata<BR>
02,035.029d@021_0189	varaṃ varaya bhadraṃ te yatheṣṭaṃ kāmam āpnuhi<BR>
02,035.029d@021_0189	hiraṇyakaśipuḥ<BR>
02,035.029d@021_0190	na devāsuragandharvā na yakṣoragarākṣasāḥ<BR>
02,035.029d@021_0191	na mānuṣāḥ piśācāś ca hanyur māṃ devasattama<BR>
02,035.029d@021_0192	ṛṣayo vā na māṃ śāpaiḥ kruddhā lokapitāmaha<BR>
02,035.029d@021_0193	śapeyus tapasā yuktā vara eṣa vṛto mayā<BR>
02,035.029d@021_0194	na śastreṇa na cāstreṇa giriṇā pādapena ca<BR>
02,035.029d@021_0195	na śuṣkeṇa na cārdreṇa syān na cānyena me vadhaḥ<BR>
02,035.029d@021_0196	nākāśe vā na bhūmau vā rātrau vā divase 'pi vā<BR>
02,035.029d@021_0197	nāntar vā na bahir vāpi syād vadho me pitāmaha<BR>
02,035.029d@021_0198	paśubhir vā mṛgair na syāt pakṣibhir vā sarīsṛpaiḥ<BR>
02,035.029d@021_0199	brahmā<BR>
02,035.029d@021_0199	dadāsi ced varān etān devadeva vṛṇomy aham<BR>
02,035.029d@021_0200	ete divyā varās tāta mayā dattās tavādbhutāḥ<BR>
02,035.029d@021_0201	sarvakāmān varāṃs tāta prāpsyase tvaṃ na saṃśayaḥ<BR>
02,035.029d@021_0202	evam uktvā sa bhagavān ākāśena jagāma ha<BR>
02,035.029d@021_0203	rarāja brahmaloke sa brahmarṣigaṇasevitaḥ<BR>
02,035.029d@021_0204	tato devāś ca nāgāś ca gandharvā munayas tathā<BR>
02,035.029d@021_0205	varapradānaṃ śrutvā te brahmāṇam upatasthire<BR>
02,035.029d@021_0205	devāḥ<BR>
02,035.029d@021_0206	vareṇānena bhagavan bādhiṣyati sa no 'suraḥ<BR>
02,035.029d@021_0207	tat prasīdasva bhagavan vadho 'sya pravicintyatām<BR>
02,035.029d@021_0208	bhagavan sarvabhūtānāṃ svayaṃbhūr ādikṛd vibhuḥ<BR>
02,035.029d@021_0209	bhīṣmaḥ<BR>
02,035.029d@021_0209	sraṣṭā ca havyakavyānām avyaktaprakṛtir dhruvaḥ<BR>
02,035.029d@021_0210	tato lokahitaṃ vākyaṃ śrutvā devaḥ prajāpatiḥ<BR>
02,035.029d@021_0211	provāca bhagavān vākyaṃ sarvadevagaṇāṃs tadā<BR>
02,035.029d@021_0212	avaśyaṃ tridaśās tena prāptavyaṃ tapasaḥ phalam<BR>
02,035.029d@021_0213	tapaso 'nte 'sya bhagavān vadhaṃ kṛṣṇaḥ kariṣyati<BR>
02,035.029d@021_0214	etac chrutvā surāḥ sarve brahmaṇā tasya vai vadham<BR>
02,035.029d@021_0215	svāni sthānāni divyāni jagmus te vai mudānvitāḥ<BR>
02,035.029d@021_0216	labdhamātre vare cāpi sarvās tā bādhate prajāḥ<BR>
02,035.029d@021_0217	hiraṇyakaśipur daityo varadānena darpitaḥ<BR>
02,035.029d@021_0218	rājyaṃ cakāra daityendro daityasaṃghaiḥ samāvṛtaḥ<BR>
02,035.029d@021_0219	sapta dvīpān vaśe cakre lokālokāntaraṃ balāt<BR>
02,035.029d@021_0220	divyalokān samastān vai bhogān divyān avāpa saḥ<BR>
02,035.029d@021_0221	devāṃs tribhuvanasthāṃs tān parājitya mahāsuraḥ<BR>
02,035.029d@021_0222	trailokyaṃ vaśam ānīya svarge vasati dānavaḥ<BR>
02,035.029d@021_0223	yadā varamadonmatto nyavasad dānavo divi<BR>
02,035.029d@021_0224	atha lokān samastāṃś ca vijitya sa mahābalaḥ<BR>
02,035.029d@021_0225	bhaveyam aham evendraḥ somo 'gnir māruto raviḥ<BR>
02,035.029d@021_0226	salilaṃ cāntarikṣaṃ ca nakṣatrāṇi diśo daśa<BR>
02,035.029d@021_0227	ahaṃ krodhaś ca kāmaś ca varuṇo vāsavo yamaḥ<BR>
02,035.029d@021_0228	dhanadaś ca dhanādhyakṣo yakṣaḥ kiṃpuruṣādhipaḥ<BR>
02,035.029d@021_0229	ete bhaveyam ity uktvā svayaṃ bhūtvā balāt sa ca<BR>
02,035.029d@021_0230	teṣāṃ gṛhītvā sthānāni teṣāṃ kāryāṇy avāpa saḥ<BR>
02,035.029d@021_0231	īḍyaś cāsmin makhavarair devakiṃnarasattamaiḥ<BR>
02,035.029d@021_0232	narakasthān samānīya svargasthāṃs tāṃś cakāra saḥ<BR>
02,035.029d@021_0233	evamādīni karmāṇi kṛtvā daityapatir balī<BR>
02,035.029d@021_0234	āśrameṣu mahābhāgān munīn vai saṃśitavratān<BR>
02,035.029d@021_0235	satyadharmaratān dāntān purā dharṣitavāṃś ca saḥ<BR>
02,035.029d@021_0236	yajñīyān kṛtavān daityān ayajñīyāś ca devatāḥ<BR>
02,035.029d@021_0237	yatra yatra surā jagmus tatra tatra vrajanty uta<BR>
02,035.029d@021_0238	sthānāni devatānāṃ tu hṛtvā rājyam apālayat<BR>
02,035.029d@021_0239	pañca koṭyaś ca varṣāṇi niyutāny ekaṣaṣṭi ca<BR>
02,035.029d@021_0240	ṣaṣṭiś caiva sahasrāṇāṃ jagmus tasya durātmanaḥ<BR>
02,035.029d@021_0241	etad varṣaṃ sa daityendro bhogaiśvaryam avāpa saḥ<BR>
02,035.029d@021_0242	tenāti bādhyamānās te daityendreṇa balīyasā<BR>
02,035.029d@021_0243	brahmalokaṃ surā jagmuḥ sarve śakrapurogamāḥ<BR>
02,035.029d@021_0244	devāḥ<BR>
02,035.029d@021_0244	pitāmahaṃ samāsādya khinnāḥ prāñjalayo 'bruvan<BR>
02,035.029d@021_0245	bhagavan bhūtabhavyeśa nas trāyasva ihāgatān<BR>
02,035.029d@021_0246	bhayaṃ ditisutād ghoraṃ bhavaty adya divāniśam<BR>
02,035.029d@021_0247	bhagavan sarvabhūtānāṃ svayaṃbhūr ādikṛd vibhuḥ<BR>
02,035.029d@021_0248	brahmā<BR>
02,035.029d@021_0248	sraṣṭā tvaṃ havyakavyānām avyaktaḥ prakṛtir dhruvaḥ<BR>
02,035.029d@021_0249	śrūyatām āpad evaṃ hi durvijñeyaṃ mayāpi ca<BR>
02,035.029d@021_0250	nārāyaṇas tu puruṣo viśvarūpo mahādyutiḥ<BR>
02,035.029d@021_0251	avyaktaḥ sarvabhūtānām acintyo vibhur avyayaḥ<BR>
02,035.029d@021_0252	mamāpi sa tu yuṣmākaṃ vyasane paramā gatiḥ<BR>
02,035.029d@021_0253	nārāyaṇaḥ paro 'vyaktād aham avyaktasaṃbhavaḥ<BR>
02,035.029d@021_0254	matto jajñuḥ prajā lokāḥ sarvadevāsurāś ca te<BR>
02,035.029d@021_0255	devā yathāhaṃ yuṣmākaṃ tathā nārāyaṇo mama<BR>
02,035.029d@021_0256	pitāmaho 'haṃ sarvasya sa viṣṇuḥ prapitāmahaḥ<BR>
02,035.029d@021_0257	niścitaṃ vibudhā daityaṃ sa viṣṇus taṃ haniṣyati<BR>
02,035.029d@021_0258	bhīṣmaḥ<BR>
02,035.029d@021_0258	tasya nāsti hy aśakyaṃ ca tasmād vrajata māciram<BR>
02,035.029d@021_0259	pitāmahavacaḥ śrutvā sarve te bharatarṣabha<BR>
02,035.029d@021_0260	vibudhā brahmaṇā sārdhaṃ jagmuḥ kṣīrodadhiṃ prati<BR>
02,035.029d@021_0261	ādityā vasavaḥ sādhyā viśve ca marutas tathā<BR>
02,035.029d@021_0262	rudrā maharṣayaś caiva aśvinau ca surūpiṇau<BR>
02,035.029d@021_0263	anye ca divyā ye rājaṃs te sarve sagaṇāḥ surāḥ<BR>
02,035.029d@021_0264	caturmukhaṃ puraskṛtya śvetadvīpam upasthitāḥ<BR>
02,035.029d@021_0265	gatvā kṣīrasamudre taṃ śāśvatīṃ paramāṃ gatim<BR>
02,035.029d@021_0266	anantaśayanaṃ devam anantaṃ dīptatejasam<BR>
02,035.029d@021_0267	śaraṇyaṃ tridaśā viṣṇum upatasthuḥ sanātanam<BR>
02,035.029d@021_0268	devaṃ brahmamayaṃ yajñaṃ brahmadevaṃ mahābalam<BR>
02,035.029d@021_0269	bhūtaṃ bhavyaṃ bhaviṣyac ca prabhuṃ lokanamaskṛtam<BR>
02,035.029d@021_0270	devāḥ<BR>
02,035.029d@021_0270	nārāyaṇaṃ vibhuṃ devaṃ śaraṇyaṃ śaraṇaṃ gatāḥ<BR>
02,035.029d@021_0271	trāyasva no 'dya deveśa hiraṇyakaśipor vadhāt<BR>
02,035.029d@021_0272	tvaṃ hi naḥ paramo dhātā brahmādīnāṃ surottama<BR>
02,035.029d@021_0273	utphullāmalapatrākṣa śatrupakṣabhayaṃkara<BR>
02,035.029d@021_0274	kṣayāya ditivaṃśasya śaraṇaṃ tvaṃ bhaviṣyasi<BR>
02,035.029d@021_0274	bhīṣmaḥ<BR>
02,035.029d@021_0275	devānāṃ vacanaṃ śrutvā tadā viṣṇuḥ śuciśravāḥ<BR>
02,035.029d@021_0276	viṣṇuḥ<BR>
02,035.029d@021_0276	adṛśyaḥ sarvabhūtānāṃ vaktum evopacakrame<BR>
02,035.029d@021_0277	bhayaṃ tyajadhvam amarā abhayaṃ vo dadāmy aham<BR>
02,035.029d@021_0278	tad evaṃ tridivaṃ devāḥ pratipadyata māciram<BR>
02,035.029d@021_0279	eṣo 'haṃ sagaṇaṃ daityaṃ varadānena darpitam<BR>
02,035.029d@021_0280	brahmā<BR>
02,035.029d@021_0280	avadhyam amarendrāṇāṃ dānavendraṃ nihanmy aham<BR>
02,035.029d@021_0281	bhagavan bhūtabhavyeśa khinnā hy ete bhṛśaṃ surāḥ<BR>
02,035.029d@021_0282	viṣṇuḥ<BR>
02,035.029d@021_0282	tasmāt tvaṃ jahi daityendraṃ kṣipraṃ kālo 'sya mā ciram<BR>
02,035.029d@021_0283	kṣipraṃ devāḥ kariṣyāmi tvarayā daityanāśanam<BR>
02,035.029d@021_0284	tasmāt tvaṃ vibudhāś caiva pratipadyata vai divam<BR>
02,035.029d@021_0284	bhīṣmaḥ<BR>
02,035.029d@021_0285	evam uktvā tu bhagavān visṛjya tridiveśvarān<BR>
02,035.029d@021_0286	narasyārdhatanuṃ kṛtvā siṃhasyārdhatanuṃ tathā<BR>
02,035.029d@021_0287	nārasiṃhena vapuṣā pāṇiṃ niṣpiṣya pāṇinā<BR>
02,035.029d@021_0288	bhīmarūpo mahātejā vyāditāsya ivāntakaḥ<BR>
02,035.029d@021_0289	hiraṇyakaśipuṃ rājañ jagāma harir īśvaraḥ<BR>
02,035.029d@021_0290	daityās tam āgataṃ dṛṣṭvā nārasiṃhaṃ mahābalam<BR>
02,035.029d@021_0291	vavarṣuḥ śastravarṣais te susaṃkruddhās tadā harim<BR>
02,035.029d@021_0292	tair visṛṣṭāni śastrāṇi bhakṣayām āsa vai hariḥ<BR>
02,035.029d@021_0293	jaghāna ca raṇe daityān sahasrāṇi bahūny api<BR>
02,035.029d@021_0294	tān nihatya ca daityendrān sarvān kruddhān mahābalān<BR>
02,035.029d@021_0295	abhyadhāvat susaṃkruddho daityendraṃ balagarvitam<BR>
02,035.029d@021_0296	jīmūtaghanasaṃkāśo jīmūtaghananisvanaḥ<BR>
02,035.029d@021_0297	jīmūta iva dīptaujā jīmūta iva vegavān<BR>
02,035.029d@021_0298	devārir ditijo duṣṭo nṛsiṃhaṃ samupādravat<BR>
02,035.029d@021_0299	daityaṃ so 'tibalaṃ dṛṣṭvā kruddhaśārdūlavikramam<BR>
02,035.029d@021_0300	dṛptair daityagaṇair guptaṃ kharair nakhamukhair uta<BR>
02,035.029d@021_0301	tataḥ kṛtvā tu yuddhaṃ vai tena daityena vai hariḥ<BR>
02,035.029d@021_0302	saṃdhyākāle mahātejā bhavanānte tvarānvitaḥ<BR>
02,035.029d@021_0303	ūrau nidhāya daityendraṃ nirbibheda nakhair hi tam<BR>
02,035.029d@021_0304	mahābalaṃ mahāvīryaṃ varadānena darpitam<BR>
02,035.029d@021_0305	daityaśreṣṭhaṃ suraśreṣṭho jaghāna tarasā hariḥ<BR>
02,035.029d@021_0306	hiraṇyakaśipuṃ hatvā sarvān daityāṃś ca vai tadā<BR>
02,035.029d@021_0307	vibudhānāṃ prajānāṃ ca hitaṃ kṛtvā mahādyutiḥ<BR>
02,035.029d@021_0308	pramumoda harir devaḥ prāpya dharmaṃ tadā bhuvi<BR>
02,035.029d@021_0309	eṣa te nārasiṃho 'tra kathitaḥ pāṇḍunandana<BR>
02,035.029d@021_0310	bhīṣmaḥ<BR>
02,035.029d@021_0310	śṛṇu tvaṃ vāmanaṃ nāma prādurbhāvaṃ mahātmanaḥ<BR>
02,035.029d@021_0311	purā tretāyuge rājan balir vairocano 'bhavat<BR>
02,035.029d@021_0312	daityānāṃ pārthivo vīro balenāpratimo balī<BR>
02,035.029d@021_0313	tadā balir mahārāja daityasaṃghaiḥ samāvṛtaḥ<BR>
02,035.029d@021_0314	vijitya tarasā śakram indrasthānam avāpa saḥ<BR>
02,035.029d@021_0315	tena vitrāsitā devā balinākhaṇḍalādayaḥ<BR>
02,035.029d@021_0316	brahmāṇaṃ vai puraskṛtya gatvā kṣīrodadhiṃ tadā<BR>
02,035.029d@021_0317	tuṣṭuvuḥ sahitāḥ sarve devaṃ nārāyaṇaṃ prabhum<BR>
02,035.029d@021_0318	teṣāṃ prasādaṃ cakre 'tha vibudhānāṃ haris tadā<BR>
02,035.029d@021_0319	prasādajaṃ tasya vibhor adityāṃ janma ucyate<BR>
02,035.029d@021_0320	aditer api putratvam etya yādavanandanaḥ<BR>
02,035.029d@021_0321	eṣa viṣṇur iti khyāta indrasyāvarajo 'bhavat<BR>
02,035.029d@021_0322	tasminn eva tu kāle tu daityendro vīryavān balī<BR>
02,035.029d@021_0323	aśvamedhaṃ kratuśreṣṭham āhartum upacakrame<BR>
02,035.029d@021_0324	vartamāne tadā yajñe daityendrasya yudhiṣṭhira<BR>
02,035.029d@021_0325	sa viṣṇur vāmano bhūtvā pracchanno brahmaveṣadhṛk<BR>
02,035.029d@021_0326	muṇḍo yajñopavītī ca kṛṣṇājinadharaḥ śikhī<BR>
02,035.029d@021_0327	palāśadaṇḍaṃ saṃgṛhya vāmano 'dbhutadarśanaḥ<BR>
02,035.029d@021_0328	praviśya sa baler yajñe vartamāne tu dakṣiṇām<BR>
02,035.029d@021_0329	dehīty uvāca daityendraṃ vikramāṃs trīn mamaiva ha<BR>
02,035.029d@021_0330	dīyatāṃ tripadīmātram ity avocan mahāsuram<BR>
02,035.029d@021_0331	sa tatheti pratiśrutya pradadau viṣṇave tadā<BR>
02,035.029d@021_0332	tena labdhvā harir bhūmiṃ jṛmbhayām āsa vai bhṛśam<BR>
02,035.029d@021_0333	sa śiśuḥ sadivaṃ khaṃ ca pṛthivīṃ ca viśāṃ pate<BR>
02,035.029d@021_0334	tribhir vikramaṇair etat sarvam ākramatābhibhūḥ<BR>
02,035.029d@021_0335	baler balavato yajñe balinā viṣṇunā purā<BR>
02,035.029d@021_0336	vikramais tribhir akṣobhyāḥ kṣobhitās te mahāsurāḥ<BR>
02,035.029d@021_0337	vipracittimukhāḥ kruddhā daityasaṃghā mahābalāḥ<BR>
02,035.029d@021_0338	nānāvaktrā mahākāyā nānāveṣadharā nṛpa<BR>
02,035.029d@021_0339	nānāpraharaṇā raudrā nānāmālyānulepanāḥ<BR>
02,035.029d@021_0340	svāny āyudhāni saṃgṛhya pradīptā iva tejasā<BR>
02,035.029d@021_0341	kramamāṇaṃ hariṃ tatra upāvartanta bhārata<BR>
02,035.029d@021_0342	pramathya sarvān daiteyān pādahastatalais tu tān<BR>
02,035.029d@021_0343	rūpaṃ kṛtvā mahābhīmaṃ jahārāśu sa medinīm<BR>
02,035.029d@021_0344	saṃprāpya divam ākāśam ādityasadane sthitaḥ<BR>
02,035.029d@021_0345	atyarocata bhūtātmā bhāskaraṃ svena tejasā<BR>
02,035.029d@021_0346	prakāśayan diśaḥ sarvāḥ pradiśaś ca mahābalaḥ<BR>
02,035.029d@021_0347	śuśubhe sa mahābāhuḥ sarvalokān prakāśayan<BR>
02,035.029d@021_0348	tasya vikramato bhūmiṃ candrādityau stanāntare<BR>
02,035.029d@021_0349	nabhaḥ prakramamāṇasya nābhyāṃ kila tadā sthitau<BR>
02,035.029d@021_0350	param ākramamāṇasya jānubhyāṃ tau vyavasthitau<BR>
02,035.029d@021_0351	viṣṇor amitavīryasya vadanty evaṃ dvijātayaḥ<BR>
02,035.029d@021_0352	athāsādya kapālaṃ sa aṇḍasya tu yudhiṣṭhira<BR>
02,035.029d@021_0353	tacchidrāt syandinī tasya pādād bhraṣṭātha nimnagā<BR>
02,035.029d@021_0354	sasāra sāgaraṃ sāśu pāvanī sāgaraṃgamā<BR>
02,035.029d@021_0355	jahāra medinīṃ sarvāṃ hatvā dānavapuṃgavān<BR>
02,035.029d@021_0356	āsurīṃ śriyam āhṛtya trīṃl lokān sa janārdanaḥ<BR>
02,035.029d@021_0357	saputradārān asurān pātāle vinyapātayat<BR>
02,035.029d@021_0358	namuciḥ śambaraś caiva prahlādaś ca mahāmanāḥ<BR>
02,035.029d@021_0359	pādapātābhinirdhūtāḥ pātāle vinipātitāḥ<BR>
02,035.029d@021_0360	mahābhūtāni bhūtātmā saviśeṣāṇi vai hariḥ<BR>
02,035.029d@021_0361	kālaṃ ca sakalaṃ rājan gātrabhūtāny adarśayat<BR>
02,035.029d@021_0362	tasya gātre jagat sarvam ānītam iva dṛśyate<BR>
02,035.029d@021_0363	na kiṃ cid asti lokeṣu yad anāptaṃ mahātmanā<BR>
02,035.029d@021_0364	tad dhi rūpam upendrasya devadānavamānavāḥ<BR>
02,035.029d@021_0365	dṛṣṭvā taṃ mumuhuḥ sarve viṣṇutejobhipīḍitāḥ<BR>
02,035.029d@021_0366	balir baddho 'bhimānī ca yajñavāṭe mahātmanā<BR>
02,035.029d@021_0367	virocanakulaṃ sarvaṃ pātāle vinipātitam<BR>
02,035.029d@021_0368	evaṃvidhāni karmāṇi kṛtvā garuḍavāhanaḥ<BR>
02,035.029d@021_0369	na vismayam upāgacchat pārameṣṭhyena tejasā<BR>
02,035.029d@021_0370	sa sarvam amaraiśvaryaṃ saṃpradāya śacīpateḥ<BR>
02,035.029d@021_0371	trailokyaṃ ca dadau śakre viṣṇur dānavasūdanaḥ<BR>
02,035.029d@021_0372	eṣa te vāmano nāma prādurbhāvo mahātmanaḥ<BR>
02,035.029d@021_0373	vedavidbhir dvijair etat kathyate vaiṣṇavaṃ yaśaḥ<BR>
02,035.029d@021_0374	bhīṣmaḥ<BR>
02,035.029d@021_0374	mānuṣeṣu yathā viṣṇoḥ prādurbhāvaṃ tathā śṛṇu<BR>
02,035.029d@021_0375	viṣṇoḥ punar mahārāja prādurbhāvo mahātmanaḥ<BR>
02,035.029d@021_0376	dattātreya iti khyāta ṛṣir āsīn mahāyaśāḥ<BR>
02,035.029d@021_0377	tena naṣṭeṣu vedeṣu kriyāsu ca makheṣu ca<BR>
02,035.029d@021_0378	cāturvarṇye ca saṃkīrṇe dharme śithilatāṃ gate<BR>
02,035.029d@021_0379	abhivardhati cādharme satye naṣṭe sthite 'nṛte<BR>
02,035.029d@021_0380	prajāsu kṣīyamāṇāsu dharme cākulatāṃ gate<BR>
02,035.029d@021_0381	sayajñāḥ sakriyā vedāḥ pratyānītāś ca tena vai<BR>
02,035.029d@021_0382	cāturvarṇyam asaṃkīrṇaṃ kṛtaṃ tena mahātmanā<BR>
02,035.029d@021_0383	sa eṣa vai yadā prādād dhehayādhipater varam<BR>
02,035.029d@021_0384	taṃ hehayānām adhipas tv arjuno 'bhiprasādayan<BR>
02,035.029d@021_0385	vane paryacarat samyak śuśrūṣur anasūyakaḥ<BR>
02,035.029d@021_0386	nirmamo nirahaṃkāro dīrghakālam atoṣayat<BR>
02,035.029d@021_0387	ārādhya dattātreyaṃ hi agṛhṇāt sa varān imān<BR>
02,035.029d@021_0388	āptād āptatarād viprād vidvān vidvanniṣevitān<BR>
02,035.029d@021_0389	ṛte 'maratvād vipreṇa dattātreyeṇa dhīmatā<BR>
02,035.029d@021_0390	varaiś caturbhiḥ pravṛta imāṃs tatrābhyanandata<BR>
02,035.029d@021_0391	śrīmān manasvī balavān satyavāg anasūyakaḥ<BR>
02,035.029d@021_0392	sahasrabāhur bhūyāsam eṣa me prathamo varaḥ<BR>
02,035.029d@021_0393	jarāyujāṇḍajaṃ sarvaṃ sarvaṃ caiva carācaram<BR>
02,035.029d@021_0394	prāśāstum icche dharmeṇa dvitīyas tv eṣa me varaḥ<BR>
02,035.029d@021_0395	pitṝn devān ṛṣīn viprān yajeyaṃ vipulair makhaiḥ<BR>
02,035.029d@021_0396	amitrān niśitair bāṇair ghātayeyaṃ raṇājire<BR>
02,035.029d@021_0397	dattātreyeha bhagavaṃs tṛtīyo vara eṣa me<BR>
02,035.029d@021_0398	yasya nāsīn na bhavitā na cāsti sadṛśaḥ pumān<BR>
02,035.029d@021_0399	iha vā divi vā loke sa me hantā bhaved iti<BR>
02,035.029d@021_0400	so 'rjunaḥ kṛtavīryasya varaḥ putro 'bhavad yudhi<BR>
02,035.029d@021_0401	sa sahasraṃ sahasrāṇāṃ māhiṣmatyām avardhata<BR>
02,035.029d@021_0402	sa bhūmim akhilāṃ jitvā dvīpāṃś cāpi samudriṇaḥ<BR>
02,035.029d@021_0403	nabhasīva jvalan sūryaḥ puṇyaiḥ karmabhir arjunaḥ<BR>
02,035.029d@021_0404	indradvīpaṃ kaśeruṃ ca tāmradvīpaṃ gabhastimat<BR>
02,035.029d@021_0405	gāndharvaṃ vāruṇaṃ dvīpaṃ saumyārṣam iti ca prabhuḥ<BR>
02,035.029d@021_0406	pūrvair ajitapūrvāṃś ca dvīpān ajayad arjunaḥ<BR>
02,035.029d@021_0407	sauvarṇaṃ sarvam apy āsīd vimānavaram uttamam<BR>
02,035.029d@021_0408	caturdhā vyabhajad rāṣṭraṃ tad vibhajyānvapālayat<BR>
02,035.029d@021_0409	ekāṃśenāharat senām ekāṃśenāvasad gṛhān<BR>
02,035.029d@021_0410	yas tu tasya tṛtīyāṃśo rājāsīj janasaṃgrahe<BR>
02,035.029d@021_0411	āptaḥ paramakalyāṇas tena yajñān akalpayat<BR>
02,035.029d@021_0412	ye dasyavo grāmacarā araṇye ca vasanti ye<BR>
02,035.029d@021_0413	caturthena ca so 'ṃśena tān sarvān pratyaṣedhayat<BR>
02,035.029d@021_0414	sarvebhyaś cāntavāsibhyaḥ kārtavīryo 'harad balim<BR>
02,035.029d@021_0415	āhṛtaṃ svabalair yat tad arjunasyāvamanyate<BR>
02,035.029d@021_0416	kāko vā mūṣiko vāpi taṃ tam eva nyabarhayat<BR>
02,035.029d@021_0417	dvārāṇi nāpidhīyante rāṣṭreṣu nagareṣu ca<BR>
02,035.029d@021_0418	sa eva rāṣṭrapālo 'bhūt strīpālo 'bhavad arjunaḥ<BR>
02,035.029d@021_0419	sa evāsīd ajāpālaḥ sa gopālo viśāṃ pate<BR>
02,035.029d@021_0420	sarvāṇy eva manuṣyāṇāṃ rājā kṣetrāṇi rakṣati<BR>
02,035.029d@021_0421	idaṃ tu kārtavīryasya babhūvāsadṛśaṃ janaiḥ<BR>
02,035.029d@021_0422	na pūrve nāpare tasya gamiṣyanti gatiṃ nṛpāḥ<BR>
02,035.029d@021_0423	yad arṇave prayātasya vastraṃ na pariṣicyate<BR>
02,035.029d@021_0424	śataṃ varṣasahasrāṇām anuśiṣyārjuno mahīm<BR>
02,035.029d@021_0425	dattātreyaprasādena evaṃ rājyaṃ cakāra saḥ<BR>
02,035.029d@021_0426	evaṃ bahūni karmāṇi cakre lokahitāya saḥ<BR>
02,035.029d@021_0427	dattātreya iti khyātaḥ prādurbhāvas tu vaiṣṇavaḥ<BR>
02,035.029d@021_0428	bhīṣmaḥ<BR>
02,035.029d@021_0428	kathito bharataśreṣṭha śṛṇu bhūyo mahātmanaḥ<BR>
02,035.029d@021_0429	yadā bhṛgukule janma yadarthaṃ ca mahātmanaḥ<BR>
02,035.029d@021_0430	jāmadagnya iti khyātaḥ prādurbhāvas tu vaiṣṇavaḥ<BR>
02,035.029d@021_0431	jamadagneḥ suto rājan rāmo nāma sa vīryavān<BR>
02,035.029d@021_0432	hehayāntakaro rājan sa rāmo balināṃ varaḥ<BR>
02,035.029d@021_0433	kārtavīryo mahāvīryo balenāpratimas tathā<BR>
02,035.029d@021_0434	rāmeṇa jāmadagnyena hato viṣamam ācaran<BR>
02,035.029d@021_0435	taṃ kārtavīryaṃ rājānaṃ hehayānām ariṃdamam<BR>
02,035.029d@021_0436	rathasthaṃ pārthivaṃ rāmaḥ pātayitvāvadhīd raṇe<BR>
02,035.029d@021_0437	jambhasya yajñahantā sa ṛtvijaṃ caiva saṃstare<BR>
02,035.029d@021_0438	jambhasya mūrdhni bhettā ca hantā ca śatadundubheḥ<BR>
02,035.029d@021_0439	sa eṣa kṛṣṇo govindo jāto bhṛguṣu vīryavān<BR>
02,035.029d@021_0440	sahasrabāhum uddhartuṃ sahasrajitam āhave<BR>
02,035.029d@021_0441	kṣatriyāṇāṃ catuḥṣaṣṭim ayutāni mahāyaśāḥ<BR>
02,035.029d@021_0442	sarasvatyāṃ sametāni eṣa vai dhanuṣājayat<BR>
02,035.029d@021_0443	brahmadviṣāṃ vadhe tasmin sahasrāṇi caturdaśa<BR>
02,035.029d@021_0444	punar jagrāha śūrāṇām antaṃ cakre nararṣabhaḥ<BR>
02,035.029d@021_0445	tato daśasahasrasya bhaṅktvā pūrvam ariṃdamaḥ<BR>
02,035.029d@021_0446	sahasraṃ musalenāghnan sahasram udakṛntata<BR>
02,035.029d@021_0447	caturdaśa sahasrāṇi kaṇadhūmam apāyayat<BR>
02,035.029d@021_0448	śiṣṭān brahmadviṣo jitvā tato 'snāyata bhārgavaḥ<BR>
02,035.029d@021_0449	rāma rāmety abhikruṣṭo brāhmaṇaiḥ kṣatriyārditaiḥ<BR>
02,035.029d@021_0450	nyaghnad daśa sahasrāṇi rāmaḥ paraśunābhibhūḥ<BR>
02,035.029d@021_0451	na hy amṛṣyata tāṃ vācam ārtair bhṛśam udīritām<BR>
02,035.029d@021_0452	bhṛgo rāmābhidhāveti yadākrandan dvijātayaḥ<BR>
02,035.029d@021_0453	kāśmīrān daradān kuntīn kṣudrakān mālavāñ śakān<BR>
02,035.029d@021_0454	cedikāśikarūśāṃś ca ṛṣīkān krathakaiśikān<BR>
02,035.029d@021_0455	aṅgān vaṅgān kaliṅgāṃś ca māgadhān kāśikosalān<BR>
02,035.029d@021_0456	rātrāyaṇān vītihotrān kirātān mārttikāvatān<BR>
02,035.029d@021_0457	etān anyāṃś ca rājendrān deśe deśe sahasraśaḥ<BR>
02,035.029d@021_0458	nikṛtya niśitair bāṇaiḥ saṃpradāya vivasvate<BR>
02,035.029d@021_0459	kīrṇā kṣatriyakoṭībhir merumandarabhūṣaṇā<BR>
02,035.029d@021_0460	triḥsaptakṛtvaḥ pṛthivī tena niḥkṣatriyā kṛtā<BR>
02,035.029d@021_0461	kṛtvā niḥkṣatriyāṃ caiva bhārgavaḥ sa mahāyaśāḥ<BR>
02,035.029d@021_0462	indragopakavarṇasya jīvaṃjīvanibhasya ca<BR>
02,035.029d@021_0463	pūrayām āsa saritaḥ kṣatajasya sarāṃsi ca<BR>
02,035.029d@021_0464	cakāra tarpaṇaṃ vīraḥ pitṝṇāṃ tāsu teṣu ca<BR>
02,035.029d@021_0465	sarvān aṣṭādaśa dvīpān vaśam ānīya bhārgavaḥ<BR>
02,035.029d@021_0466	so 'śvamedhasahasrāṇi naramedhaśatāni ca<BR>
02,035.029d@021_0467	iṣṭvā sāgaraparyantāṃ kāśyapāya mahīṃ dadau<BR>
02,035.029d@021_0468	tasyāgreṇānuparyeti bhūmiṃ kṛtvā vipāṃsulām<BR>
02,035.029d@021_0469	tataḥ kālakṛtāṃ satyāṃ bhārgavāya mahātmane<BR>
02,035.029d@021_0470	gāthām apy atra gāyanti ye purāṇavido janāḥ<BR>
02,035.029d@021_0471	vedim aṣṭādaśotsedhāṃ hiraṇyasyātipauruṣīm<BR>
02,035.029d@021_0472	rāmasya jāmadagnyasya pratijagrāha kāśyapaḥ<BR>
02,035.029d@021_0473	evam iṣṭvā mahābāhuḥ kratubhir bhūridakṣiṇaiḥ<BR>
02,035.029d@021_0474	anyad varṣaśataṃ rāmaḥ saubhe sālvam ayodhayat<BR>
02,035.029d@021_0475	tataḥ sa bhṛguśārdūlas taṃ saubhaṃ yodhayan prabhuḥ<BR>
02,035.029d@021_0476	subandhuraṃ rathaṃ rājann āsthāya bharatarṣabha<BR>
02,035.029d@021_0477	nagnikānāṃ kumārīṇāṃ gāyantīnām upāśṛṇot<BR>
02,035.029d@021_0478	rāma rāma mahābāho bhṛgūṇāṃ kīrtivardhana<BR>
02,035.029d@021_0479	tyaja śastrāṇi sarvāṇi na tvaṃ saubhaṃ vadhiṣyasi<BR>
02,035.029d@021_0480	cakrahasto gadāpāṇir bhītānām abhayaṃkaraḥ<BR>
02,035.029d@021_0481	yudhi pradyumnasāmbābhyāṃ kṛṣṇaḥ saubhaṃ vadhiṣyati<BR>
02,035.029d@021_0482	tac chrutvā puruṣavyāghras tata eva vanaṃ yayau<BR>
02,035.029d@021_0483	nyasya sarvāṇi śastrāṇi kālakāṅkṣī mahāyaśāḥ<BR>
02,035.029d@021_0484	rathaṃ varmāyudhaṃ caiva śarān paraśum eva ca<BR>
02,035.029d@021_0485	dhanūṃṣy apsu pratiṣṭhāpya rāmas tepe paraṃ tapaḥ<BR>
02,035.029d@021_0486	hriyaṃ prajñāṃ śriyaṃ kīrtiṃ lakṣmīṃ cāmitrakarśanaḥ<BR>
02,035.029d@021_0487	pañcādhiṣṭhāya dharmātmā taṃ rathaṃ visasarja ha<BR>
02,035.029d@021_0488	ādikāle pravṛttaṃ hi vibhajan kālam īśvaraḥ<BR>
02,035.029d@021_0489	nāhanac chraddhayā saubhaṃ na hy aśakto mahāyaśāḥ<BR>
02,035.029d@021_0490	jāmadagnya iti khyāto yas tv asau bhagavān ṛṣiḥ<BR>
02,035.029d@021_0491	bhīṣmaḥ<BR>
02,035.029d@021_0491	so 'sya bhāgas tapas tepe bhārgavo lokaviśrutaḥ<BR>
02,035.029d@021_0492	śṛṇu rājaṃs tathā viṣṇoḥ prādurbhāvaṃ mahātmanaḥ<BR>
02,035.029d@021_0493	caturviṃśe yuge cāpi mārkaṇḍeyapuraḥsaraḥ<BR>
02,035.029d@021_0494	tithau nāvamike jajñe tathā daśarathād api<BR>
02,035.029d@021_0495	kṛtvātmānaṃ mahābāhuś caturdhā viṣṇur avyayaḥ<BR>
02,035.029d@021_0496	loke rāma iti khyātas tejasā bhāskaropamaḥ<BR>
02,035.029d@021_0497	prasādhanārthaṃ lokasya viṣṇus tasya sanātanaḥ<BR>
02,035.029d@021_0498	dharmārtham eva kaunteya jajñe tatra mahāyaśāḥ<BR>
02,035.029d@021_0499	tam apy āhur manuṣyendraṃ sarvabhūtapates tanum<BR>
02,035.029d@021_0500	yajñavighnaṃ tadā kṛtvā viśvāmitrasya bhārata<BR>
02,035.029d@021_0501	subāhur nihatahas tena mārīcas tāḍito bhṛśam<BR>
02,035.029d@021_0502	tasmai dattāni śastrāṇi viśvāmitreṇa dhīmatā<BR>
02,035.029d@021_0503	vadhārthaṃ devaśatrūṇāṃ durvārāṇi surair api<BR>
02,035.029d@021_0504	vartamāne tadā yajñe janakasya mahātmanaḥ<BR>
02,035.029d@021_0505	bhagnaṃ māheśvaraṃ cāpaṃ krīḍatā līlayā param<BR>
02,035.029d@021_0506	tato vivāhaṃ sītāyāḥ kṛtvā sa raghuvallabhaḥ<BR>
02,035.029d@021_0507	nagarīṃ punar āsādya mumude tatra sītayā<BR>
02,035.029d@021_0508	kasya cit tv atha kālasya pitrā tatrābhicoditaḥ<BR>
02,035.029d@021_0509	kaikeyyāḥ priyam anvicchan vanam abhyavapadyata<BR>
02,035.029d@021_0510	yaḥ samāḥ sarvadharmajñaś caturdaśa vane vasan<BR>
02,035.029d@021_0511	lakṣmaṇānucaro rāmaḥ sarvabhūtahite rataḥ<BR>
02,035.029d@021_0512	caturdaśa vane taptvā tapo varṣāṇi bhārata<BR>
02,035.029d@021_0513	rūpiṇī yasya pārśvasthā sītety abhihitā janaiḥ<BR>
02,035.029d@021_0514	pūrvocitatvāt sā lakṣmīr bhartāram anugacchati<BR>
02,035.029d@021_0515	janasthāne vasan kāryaṃ tridaśānāṃ cakāra saḥ<BR>
02,035.029d@021_0516	mārīcaṃ dūṣaṇaṃ hatvā kharaṃ triśirasaṃ tathā<BR>
02,035.029d@021_0517	caturdaśa sahasrāṇi rakṣasāṃ ghorakarmaṇām<BR>
02,035.029d@021_0518	jaghāna rāmo dharmātmā prajānāṃ hitakāmyayā<BR>
02,035.029d@021_0519	virādhaṃ ca kabandhaṃ ca rākṣasau krūrakarmiṇau<BR>
02,035.029d@021_0520	jaghāna ca tadā rāmo gandharvau śāpavikṣatau<BR>
02,035.029d@021_0521	sa rāvaṇasya bhaginīnāsācchedaṃ ca kārayat<BR>
02,035.029d@021_0522	bhāryāviyogaṃ taṃ prāpya mṛgayan vyacarad vanam<BR>
02,035.029d@021_0523	tatas tam ṛśyamūkaṃ sa gatvā pampām atītya ca<BR>
02,035.029d@021_0524	sugrīvaṃ mārutiṃ dṛṣṭvā cakre maitrīṃ tayoḥ sa vai<BR>
02,035.029d@021_0525	atha gatvā sa kiṣkindhāṃ sugrīveṇa tadā saha<BR>
02,035.029d@021_0526	nihatya vālinaṃ yuddhe vānarendraṃ mahābalam<BR>
02,035.029d@021_0527	abhyaṣiñcat tadā rāmaḥ sugrīvaṃ vānareśvaram<BR>
02,035.029d@021_0528	tataḥ sa vīryavān rājaṃs tvarayan vai samutsukaḥ<BR>
02,035.029d@021_0529	vicitya vāyuputreṇa laṅkādeśaṃ niveditam<BR>
02,035.029d@021_0530	setuṃ baddhvā samudrasya vānaraiḥ sahitas tadā<BR>
02,035.029d@021_0531	sītāyāḥ padam anvicchan rāmo laṅkāṃ viveśa ha<BR>
02,035.029d@021_0532	devoragagaṇānāṃ hi yakṣarākṣasapakṣiṇām<BR>
02,035.029d@021_0533	tatrāvadhyaṃ rākṣasendraṃ rāvaṇaṃ yudhi durjayam<BR>
02,035.029d@021_0534	yuktaṃ rākṣasakoṭībhir bhinnāñjanacayopamam<BR>
02,035.029d@021_0535	durnirīkṣyaṃ suragaṇair varadānena darpitam<BR>
02,035.029d@021_0536	jaghāna sacivaiḥ sārdhaṃ sānvayaṃ rāvaṇaṃ raṇe<BR>
02,035.029d@021_0537	trailokyakaṇṭakaṃ vīraṃ mahākāyaṃ mahābalam<BR>
02,035.029d@021_0538	rāvaṇaṃ sagaṇaṃ hatvā rāmo bhūtapatiḥ purā<BR>
02,035.029d@021_0539	laṅkāyāṃ taṃ mahātmānaṃ rākṣasendraṃ vibhīṣaṇam<BR>
02,035.029d@021_0540	abhiṣicya ca tatraiva amaratvaṃ dadau tadā<BR>
02,035.029d@021_0541	āruhya puṣpakaṃ rāmaḥ sītām ādāya pāṇḍava<BR>
02,035.029d@021_0542	sabalaḥ svapuraṃ gatvā dharmarājyam apālayat<BR>
02,035.029d@021_0543	dānavo lavaṇo nāma madhoḥ putro mahābalaḥ<BR>
02,035.029d@021_0544	śatrughnena hato rājaṃs tato rāmasya śāsanāt<BR>
02,035.029d@021_0545	evaṃ bahūni karmāṇi kṛtvā lokahitāya saḥ<BR>
02,035.029d@021_0546	rājyaṃ cakāra vidhivad rāmo dharmabhṛtāṃ varaḥ<BR>
02,035.029d@021_0547	daśāśvamedhān ājahre jyotirukthyān ahargaṇān<BR>
02,035.029d@021_0548	nāśrūyantāśubhā vāco nātyayaḥ prāṇināṃ tadā<BR>
02,035.029d@021_0549	na vittajaṃ bhayaṃ cāsīd rāme rājyaṃ praśāsati<BR>
02,035.029d@021_0550	prāṇināṃ ca bhayaṃ nāsīj jalānalavidhānajam<BR>
02,035.029d@021_0551	paryadevan na vidhavā nānāthāḥ kāś canābhavan<BR>
02,035.029d@021_0552	sarvam āsīt tadā tṛptaṃ rāme rājyaṃ praśāsati<BR>
02,035.029d@021_0553	na saṃkarakarā varṇā na kṛṣṭakarakṛj janaḥ<BR>
02,035.029d@021_0554	na ca sma vṛddhā bālānāṃ pretakāryāṇi kurvate<BR>
02,035.029d@021_0555	viśaḥ paryacaran kṣatraṃ kṣatraṃ nāpīḍayad viśaḥ<BR>
02,035.029d@021_0556	narā nātyacaran bhāryā bhāryā nātyacaran patīn<BR>
02,035.029d@021_0557	nāsīd alpakṛṣir loke rāme rājyaṃ praśāsati<BR>
02,035.029d@021_0558	āsan varṣasahasrāṇi tathā putrasahasriṇaḥ<BR>
02,035.029d@021_0559	arogāḥ prāṇino 'py āsan rāme rājyaṃ praśāsati<BR>
02,035.029d@021_0560	ṛṣīṇāṃ devatānāṃ ca manuṣyāṇāṃ tathaiva ca<BR>
02,035.029d@021_0561	pṛthivyāṃ sahavāso 'bhūd rāme rājyaṃ praśāsati<BR>
02,035.029d@021_0562	sarve hy āsaṃs tṛptarūpās tadā tasmin viśāṃ pate<BR>
02,035.029d@021_0563	dharmeṇa pṛthivīṃ sarvām anuśāsati bhūmipe<BR>
02,035.029d@021_0564	tapasy evābhavan sarve sarve dharmam anuvratāḥ<BR>
02,035.029d@021_0565	pṛthivyāṃ dhārmike tasmin rāme rājyaṃ praśāsati<BR>
02,035.029d@021_0566	nādharmiṣṭho naraḥ kaś cid babhūva prāṇināṃ kva cit<BR>
02,035.029d@021_0567	prāṇāpānau samāv āstāṃ rāme rājyaṃ praśāsati<BR>
02,035.029d@021_0568	gāthām apy atra gāyanti ye purāṇavido janāḥ<BR>
02,035.029d@021_0569	śyāmo yuvā lohitākṣo mātaṅgānām ivarṣabhaḥ<BR>
02,035.029d@021_0570	ājānubāhuḥ sumukhaḥ siṃhaskandho mahābalaḥ<BR>
02,035.029d@021_0571	daśa varṣasahasrāṇi daśa varṣaśatāni ca<BR>
02,035.029d@021_0572	rājyaṃ bhogaṃ ca saṃprāpya śaśāsa pṛthivīm imām<BR>
02,035.029d@021_0573	rāmo rāmo rāma iti prajānām abhavan kathāḥ<BR>
02,035.029d@021_0574	rāmabhūtaṃ jagad idaṃ rāme rājyaṃ praśāsati<BR>
02,035.029d@021_0575	ṛgyajuḥsāmahīnāś ca na tadāsan dvijātayaḥ<BR>
02,035.029d@021_0576	uṣitvā daṇḍake kāryaṃ tridaśānāṃ cakāra saḥ<BR>
02,035.029d@021_0577	pūrvāpakāriṇaṃ saṃkhye paulastyaṃ manujarṣabhaḥ<BR>
02,035.029d@021_0578	devagandharvanāgānām ariṃ sa nijaghāna ha<BR>
02,035.029d@021_0579	sattvavān guṇasaṃpanno dīpyamānaḥ svatejasā<BR>
02,035.029d@021_0580	evam eva mahābāhur ikṣvākukulavardhanaḥ<BR>
02,035.029d@021_0581	rāvaṇaṃ sagaṇaṃ hatvā divam ākramatābhibhūḥ<BR>
02,035.029d@021_0582	iti dāśaratheḥ khyātaḥ prādurbhāvo mahātmanaḥ<BR>
02,035.029d@021_0583	tataḥ kṛṣṇo mahābāhur bhītānām abhayaṃkaraḥ<BR>
02,035.029d@021_0584	aṣṭāviṃśe yuge rājañ jajñe śrīvatsalakṣaṇaḥ<BR>
02,035.029d@021_0585	peśalaś ca vadānyaś ca loke bahumato nṛṣu<BR>
02,035.029d@021_0586	smṛtimān deśakālajñaḥ śaṅkhacakragadāsidhṛk<BR>
02,035.029d@021_0587	vāsudeva iti khyāto lokānāṃ hitakṛt sadā<BR>
02,035.029d@021_0588	vṛṣṇīnāṃ ca kule jāto bhūmeḥ priyacikīrṣayā<BR>
02,035.029d@021_0589	sa nṛṇām abhayaṃ dātā madhuheti sa viśrutaḥ<BR>
02,035.029d@021_0590	sa śakrārjunarāmāṇāṃ kila sthānāny asūdayat<BR>
02,035.029d@021_0591	kaṃsādīn nijaghānājau daityān mānuṣavigrahān<BR>
02,035.029d@021_0592	ayaṃ lokahitārthāya prādurbhāvo mahātmanaḥ<BR>
02,035.029d@021_0593	kalkī viṣṇuyaśā nāma bhūyaś cotpatsyate hariḥ<BR>
02,035.029d@021_0594	kaler yugānte saṃprāpte dharme śithilatāṃ gate<BR>
02,035.029d@021_0595	pāṣaṇḍināṃ gaṇānāṃ hi vadhārthaṃ bharatarṣabha<BR>
02,035.029d@021_0596	dharmasya ca vivṛddhyarthaṃ viprāṇāṃ hitakāmyayā<BR>
02,035.029d@021_0597	ete cānye ca bahavo divyā devagaṇair yutāḥ<BR>
02,035.029d@021_0598	vaiśaṃpāyanaḥ<BR>
02,035.029d@021_0598	prādurbhāvāḥ purāṇeṣu gīyante brahmavādibhiḥ<BR>
02,035.029d@021_0599	evam ukto 'tha kaunteyas tataḥ pauravanandanaḥ<BR>
02,035.029d@021_0600	yudhiṣṭhiraḥ<BR>
02,035.029d@021_0600	ābabhāṣe punar bhīṣmaṃ dharmarājo yudhiṣṭhiraḥ<BR>
02,035.029d@021_0601	bhūya eva manuṣyendra upendrasya yaśasvinaḥ<BR>
02,035.029d@021_0602	janma vṛṣṇiṣu vijñātum icchāmi vadatāṃ vara<BR>
02,035.029d@021_0603	yathaiva bhagavāñ jātaḥ kṣitāv iha janārdanaḥ<BR>
02,035.029d@021_0604	mādhaveṣu mahābuddhis tan me brūhi pitāmaha<BR>
02,035.029d@021_0605	yadarthaṃ ca mahātejā gās tu govṛṣabhekṣaṇaḥ<BR>
02,035.029d@021_0606	rarakṣa kaṃsasya vadhāl lokānām abhirakṣitā<BR>
02,035.029d@021_0607	krīḍatā caiva yad bālye govindena viceṣṭitam<BR>
02,035.029d@021_0608	vaiśaṃpāyanaḥ<BR>
02,035.029d@021_0608	tadā matimatāṃ śreṣṭha tan me brūhi pitāmaha<BR>
02,035.029d@021_0609	evam uktas tato bhīṣmaḥ keśavasya mahātmanaḥ<BR>
02,035.029d@021_0610	bhīṣmaḥ<BR>
02,035.029d@021_0610	mādhaveṣu tadā janma kathayām āsa vīryavān<BR>
02,035.029d@021_0611	hanta te kathayiṣyāmi yudhiṣṭhira yathātatham<BR>
02,035.029d@021_0612	yato nārāyaṇasyeha janma vṛṣṇiṣu kaurava<BR>
02,035.029d@021_0613	purā loke mahārāja vartamāne kṛte yuge<BR>
02,035.029d@021_0614	āsīt trailokyavikhyātaḥ saṃgrāmas tārakāmayaḥ<BR>
02,035.029d@021_0615	virocano mayas tāro varāhaḥ śveta eva ca<BR>
02,035.029d@021_0616	lambaḥ kiśoraḥ svarbhānur ariṣṭo 'tha kṣaraś ca vai<BR>
02,035.029d@021_0617	vipracittiḥ pralambaś ca vṛtrajambhabalādayaḥ<BR>
02,035.029d@021_0618	namuciḥ kālanemiś ca prahlāda iti viśrutaḥ<BR>
02,035.029d@021_0619	ete cānye ca bahavo daityasaṃghāḥ sahasraśaḥ<BR>
02,035.029d@021_0620	nānāśastradharā rājan nānābhūṣaṇavāhanāḥ<BR>
02,035.029d@021_0621	devatānām abhimukhās tasthur daiteyadānavāḥ<BR>
02,035.029d@021_0622	devās tu yudhyamānās te dānavān abhyayū raṇe<BR>
02,035.029d@021_0623	ādityā vasavo rudrāḥ sādhyā viśve marudgaṇāḥ<BR>
02,035.029d@021_0624	indro yamaś ca candraś ca varuṇo 'tha dhaneśvaraḥ<BR>
02,035.029d@021_0625	aśvinau ca mahāvīryau ye cānye devatāgaṇāḥ<BR>
02,035.029d@021_0626	cakrur yuddhaṃ mahāghoraṃ dānavaiś ca yathākramam<BR>
02,035.029d@021_0627	yudhyamānāḥ sameyuś ca devā daiteyadānavaiḥ<BR>
02,035.029d@021_0628	tad yuddham abhavad ghoraṃ devadānavasaṃkulam<BR>
02,035.029d@021_0629	tābhyāṃ balābhyāṃ saṃjajñe tumulo vigrahas tadā<BR>
02,035.029d@021_0630	tīkṣṇaiḥ śastraiḥ kiranto 'tha abhyayur devadānavāḥ<BR>
02,035.029d@021_0631	aghnan devān sagandharvān sayakṣoragacāraṇān<BR>
02,035.029d@021_0632	te vadhyamānā daiteyair devasaṃghās tadā raṇe<BR>
02,035.029d@021_0633	dudruvuḥ saṃpariśrāntāḥ kṣīṇapraharaṇā raṇe<BR>
02,035.029d@021_0634	trātāraṃ manasā jagmur devaṃ nārāyaṇaṃ prabhum<BR>
02,035.029d@021_0635	etasminn antare tatra jagāma harir īśvaraḥ<BR>
02,035.029d@021_0636	dīpayañ jyotiṣā bhūmiṃ śaṅkhacakragadādharaḥ<BR>
02,035.029d@021_0637	tam āgataṃ suparṇasthaṃ viṣṇuṃ lokanamaskṛtam<BR>
02,035.029d@021_0638	dṛṣṭvā mudā yutāḥ sarve bhayaṃ tyaktvā raṇe surāḥ<BR>
02,035.029d@021_0639	cakrur yuddhaṃ punaḥ sarve devā daiteyadānavaiḥ<BR>
02,035.029d@021_0640	tad yuddham abhavad ghoram acintyaṃ romaharṣaṇam<BR>
02,035.029d@021_0641	jaghnur daityān raṇe devāḥ sarve śakrapurogamāḥ<BR>
02,035.029d@021_0642	te vadhyamānā vibudhair dudruvur daityadānavāḥ<BR>
02,035.029d@021_0643	vidrutān dānavān dṛṣṭvā tadā bhārata saṃyuge<BR>
02,035.029d@021_0644	kālanemir iti khyāto dānavaḥ pratyadṛśyata<BR>
02,035.029d@021_0645	śatapraharaṇo ghoraḥ śatabāhuḥ śatānanaḥ<BR>
02,035.029d@021_0646	śataśīrṣaḥ sthitaḥ śrīmāñ śataśṛṅga ivācalaḥ<BR>
02,035.029d@021_0647	bhāskarākāramukuṭaḥ śiñjitābharaṇāṅgadaḥ<BR>
02,035.029d@021_0648	dhūmrakeśo hariśmaśrur nirdaṣṭhoṣṭhapuṭānanaḥ<BR>
02,035.029d@021_0649	trailokyāntaravistāraṃ dhārayan vipulaṃ vapuḥ<BR>
02,035.029d@021_0650	tarjayan vai raṇe devāñ chādayan sa diśo daśa<BR>
02,035.029d@021_0651	abhyadhāvat susaṃkruddho vyāditāsya ivāntakaḥ<BR>
02,035.029d@021_0652	tataḥ śastraprapātaiś ca devān dharṣitavān raṇe<BR>
02,035.029d@021_0653	athābhyayuḥ surān sarvān punas te daityadānavāḥ<BR>
02,035.029d@021_0654	āpīḍayan raṇe kruddhās tato devān yudhiṣṭhira<BR>
02,035.029d@021_0655	te vadhyamānā vibudhāḥ samare kālaneminā<BR>
02,035.029d@021_0656	daityaiś caiva mahārāja dudruvuḥ sahitā diśaḥ<BR>
02,035.029d@021_0657	vidrutān vibudhān dṛṣṭvā kālanemir mahāsuraḥ<BR>
02,035.029d@021_0658	indraṃ yamāgnivaruṇān vāyuṃ ca dhanadaṃ ravim<BR>
02,035.029d@021_0659	etāṃś cānyān balāj jitvā teṣāṃ kāryāṇy avāpa saḥ<BR>
02,035.029d@021_0660	tān sarvāṃs tarasā jitvā kālanemir mahāsuraḥ<BR>
02,035.029d@021_0661	dadarśa gagane viṣṇuṃ suparṇasthaṃ mahādyutim<BR>
02,035.029d@021_0662	taṃ dṛṣṭvā krodhatāmrākṣas tarjayann abhyayāt tadā<BR>
02,035.029d@021_0663	sa bāhuśatam udyamya sarvāstragrahaṇaṃ raṇe<BR>
02,035.029d@021_0664	roṣād bhārata daityendro viṣṇor urasi pātayat<BR>
02,035.029d@021_0665	daityāś ca dānavāś caiva sarve mayapurogamāḥ<BR>
02,035.029d@021_0666	svāny āyudhāni saṃgṛhya sarve viṣṇum atāḍayan<BR>
02,035.029d@021_0667	sa tāḍyamāno 'tibalair daityaiḥ sarvāyudhodyataiḥ<BR>
02,035.029d@021_0668	na cacāla harir yuddhe 'kampyamāna ivācalaḥ<BR>
02,035.029d@021_0669	punar udyamya saṃkruddhaḥ kālanemir dṛḍhāṃ gadām<BR>
02,035.029d@021_0670	jaghāna saṃyuge rājan sa viṣṇuṃ garuḍaṃ ca vai<BR>
02,035.029d@021_0671	sa dṛṣṭvā garuḍaṃ śrāntaṃ cakram udyamya vai hariḥ<BR>
02,035.029d@021_0672	śataṃ śirāṃsi bāhūṃś ca so 'cchinat kālaneminaḥ<BR>
02,035.029d@021_0673	jaghānānyāṃś ca tān sarvān samare daityadānavān<BR>
02,035.029d@021_0674	tasmin rājan raṇe daityās traya eva viniḥsṛtāḥ<BR>
02,035.029d@021_0675	virocano mayaś caiva svarbhānuś ca mahāsuraḥ<BR>
02,035.029d@021_0676	sarvān aśeṣān hatvā tu viṣṇur vai daityadānavān<BR>
02,035.029d@021_0677	vibudhānām ṛṣīṇāṃ ca svāni sthānāni vai dadau<BR>
02,035.029d@021_0678	dattvā surāṇāṃ suprītiṃ prāpya sarvāṇi bhārata<BR>
02,035.029d@021_0679	jagāma brahmaṇā sārdhaṃ brahmalokaṃ tadā hariḥ<BR>
02,035.029d@021_0680	brahmalokaṃ praviśyātha tatra nārāyaṇaḥ prabhuḥ<BR>
02,035.029d@021_0681	paurāṇāṃ guhyasadanaṃ divyaṃ nārāyaṇāśramam<BR>
02,035.029d@021_0682	saṃpraviśya tadā devaḥ stūyamāno maharṣibhiḥ<BR>
02,035.029d@021_0683	sahasraśīrṣo bhūtvātha śayanāyopacakrame<BR>
02,035.029d@021_0684	ādidevaḥ purāṇātmā nidrāvaśam upāgataḥ<BR>
02,035.029d@021_0685	śete sukhaṃ sadā viṣṇur mohayañ jagad avyayaḥ<BR>
02,035.029d@021_0686	jagmus tasyātha varṣāṇi śayānasya mahātmanaḥ<BR>
02,035.029d@021_0687	ṣaṭtriṃśacchatasāhasraṃ mānuṣeṇeha saṃkhyayā<BR>
02,035.029d@021_0688	tataḥ kṛtayugatretādvāparānte bubodha saḥ<BR>
02,035.029d@021_0689	brahmādibhiḥ suraiś cāpi stūyamāno maharṣibhiḥ<BR>
02,035.029d@021_0690	utplutya śayanād viṣṇur brahmaṇā vibudhaiḥ saha<BR>
02,035.029d@021_0691	devānāṃ ca hitārthāya yayau devasabhāṃ prati<BR>
02,035.029d@021_0692	meroḥ śikharavinyastāṃ jvalantīṃ tāṃ śubhāṃ sabhām<BR>
02,035.029d@021_0693	viviśus tāṃ surāḥ sarve brahmaṇā saha bhārata<BR>
02,035.029d@021_0694	jagmus tatra niṣedus te sā niḥśabdam abhūt tadā<BR>
02,035.029d@021_0695	bhūmiḥ<BR>
02,035.029d@021_0695	tatra bhūmir uvācātha khedāt karuṇabhāṣiṇī<BR>
02,035.029d@021_0696	rājñāṃ balair balavatāṃ khinnāsmi bhṛśapīḍitā<BR>
02,035.029d@021_0697	nityaṃ bhārapariśrāntā duḥkhāj jīvāmi vai surāḥ<BR>
02,035.029d@021_0698	pure pure ca nṛpatiḥ koṭisaṃkhyair balair vṛtaḥ<BR>
02,035.029d@021_0699	rāṣṭre rāṣṭre ca śataśo grāmāḥ kulasahasriṇaḥ<BR>
02,035.029d@021_0700	bhūmipānāṃ sahasraiś ca teṣāṃ ca balināṃ balaiḥ<BR>
02,035.029d@021_0701	grāmāyutaiś ca rāṣṭraiś ca ahaṃ nirvivarīkṛtā<BR>
02,035.029d@021_0702	ke cid daityeṣu cotpannā ke cid rākṣasayonayaḥ<BR>
02,035.029d@021_0703	tasmād dhārayituṃ śaktā na śakṣyāmi janān aham<BR>
02,035.029d@021_0704	daityeśair bādhyamānās tāḥ prajā nityaṃ durātmabhiḥ<BR>
02,035.029d@021_0704	bhīṣmaḥ<BR>
02,035.029d@021_0705	bhūmes tad vacanaṃ śrutvā devo nārāyaṇas tadā<BR>
02,035.029d@021_0706	bhīṣmaḥ<BR>
02,035.029d@021_0706	vyādiśya tān surān sarvān kṣitau vastuṃ mano dadhe<BR>
02,035.029d@021_0707	yac cakre bhagavān viṣṇur vasudevakulodbhavaḥ<BR>
02,035.029d@021_0708	tat te 'haṃ nṛpa vakṣyāmi śṛṇu sarvam aśeṣataḥ<BR>
02,035.029d@021_0709	vāsudevasya māhātmyaṃ caritaṃ ca mahādyuteḥ<BR>
02,035.029d@021_0710	hitārthaṃ suramartyānāṃ lokānāṃ hi hitāya ca<BR>
02,035.029d@021_0711	yadā divi vibhus tāta na reme bhagavān asau<BR>
02,035.029d@021_0712	tato vyādiśya bhūtāni bhuvi bhaumasukhāvahaḥ<BR>
02,035.029d@021_0713	nigrahārthāya daityānāṃ codayām āsa vai tadā<BR>
02,035.029d@021_0714	marutaś ca vasūṃś caiva sūryācandramasāv ubhau<BR>
02,035.029d@021_0715	gandharvāpsarasaś caiva rudrādityāṃs tathāśvinau<BR>
02,035.029d@021_0716	jāyadhvaṃ mānuṣe loke sarvabhūtamaheśvarāḥ<BR>
02,035.029d@021_0717	jaṅgamāni viśālākṣo hy ātmānaṃ hy ātmanāsṛjat<BR>
02,035.029d@021_0718	jāyatām iti govindas tiryagyonigatair api<BR>
02,035.029d@021_0719	tāni sarvāṇi sarvajñaḥ sasurāṇi sureśvaraḥ<BR>
02,035.029d@021_0720	ta evam uktāḥ kṛṣṇena sarva eva divaukasaḥ<BR>
02,035.029d@021_0721	daityadānavahantāraḥ saṃbhūtā bhuvaneśvarāḥ<BR>
02,035.029d@021_0722	yayātivaṃśajasyātha vasudevasya dhīmataḥ<BR>
02,035.029d@021_0723	kule puṇyayaśaḥkarmā bheje nārāyaṇaḥ prabhuḥ<BR>
02,035.029d@021_0724	ājñāpayitvā ratyartham ajāyata yadoḥ kule<BR>
02,035.029d@021_0725	ātmānam ātmanā tāta kṛtvā bahuvidhaṃ hariḥ<BR>
02,035.029d@021_0726	ratyartham eva gāvas tā rarakṣa puruṣottamaḥ<BR>
02,035.029d@021_0727	ajātaśatro jātas tu yathaiṣa bhuvi bhūmipa<BR>
02,035.029d@021_0728	bhīṣmaḥ<BR>
02,035.029d@021_0728	kīrtyamānaṃ mayā tāta nibodha bharatarṣabha<BR>
02,035.029d@021_0729	sāgarāḥ samakampanta mudā celuś ca parvatāḥ<BR>
02,035.029d@021_0730	jajvaluś cāgnayaḥ śāntā jāyamāne janārdane<BR>
02,035.029d@021_0731	śivāḥ saṃpravavur vātāḥ praśāntam abhavad rajaḥ<BR>
02,035.029d@021_0732	jyotīṃṣi saṃprakāśante jāyamāne janārdane<BR>
02,035.029d@021_0733	devadundubhayaś cāpi sasvanur bhṛśam ambare<BR>
02,035.029d@021_0734	abhyavarṣat tadāgamya nāradaḥ puṣpavṛṣṭibhiḥ<BR>
02,035.029d@021_0735	gīrbhir maṅgalayuktābhir astuvan madhusūdanam<BR>
02,035.029d@021_0736	upatasthus tadā prītāḥ prādurbhāve maharṣayaḥ<BR>
02,035.029d@021_0737	tatas tān abhisaṃprekṣya nāradapramukhān ṛṣīn<BR>
02,035.029d@021_0738	upānṛtyann upajagur gandharvāpsarasāṃ gaṇāḥ<BR>
02,035.029d@021_0739	upatasthe ca govindaṃ sahasrākṣaḥ śacīpatiḥ<BR>
02,035.029d@021_0740	abhyabhāṣata tejasvī maharṣīn pūjayaṃs tadā<BR>
02,035.029d@021_0741	kṛtyāni devakāryāṇi kṛtvā lokahitāya ca<BR>
02,035.029d@021_0742	svaṃ lokaṃ lokakṛd devaḥ punar gacchati tejasā<BR>
02,035.029d@021_0743	ity uktvā munibhiḥ sārdhaṃ jagāma tridiveśvaraḥ<BR>
02,035.029d@021_0744	abhyanujñāya tān sarvāñ chādayan prakṛtiṃ parām<BR>
02,035.029d@021_0745	nandagopakule kṛṣṇa uṣitvā bahulāḥ samāḥ<BR>
02,035.029d@021_0746	vasudevas tato jātaṃ bālam ādityasaṃnibham<BR>
02,035.029d@021_0747	nandagopakule rājan bhayāt pracchādayad dharim<BR>
02,035.029d@021_0748	tataḥ kadācit suptaṃ taṃ śakaṭasya tv adhaḥ śiśum<BR>
02,035.029d@021_0749	yaśodā saṃparityajya jagāma yamunāṃ nadīm<BR>
02,035.029d@021_0750	śiśulīlāṃ tataḥ kurvan svahastacaraṇau kṣipan<BR>
02,035.029d@021_0751	ruroda madhuraṃ kṛṣṇaḥ pādāv ūrdhvaṃ prasārayan<BR>
02,035.029d@021_0752	pādāṅguṣṭhena śakaṭaṃ dhārayann atha keśavaḥ<BR>
02,035.029d@021_0753	tatrāthaikena pādena pātayitvā tadā śiśuḥ<BR>
02,035.029d@021_0754	nyubjaṃ payodharākāṅkṣī cakāra ca ruroda ca<BR>
02,035.029d@021_0755	pātitaṃ śakaṭaṃ dṛṣṭvā bhinnabhāṇḍaghaṭīghaṭam<BR>
02,035.029d@021_0756	janās te śiśunā tena vismayaṃ paramaṃ yayuḥ<BR>
02,035.029d@021_0757	pratyakṣaṃ śūrasenānāṃ dṛśyate mahad adbhutam<BR>
02,035.029d@021_0758	śayānena hataḥ pakṣī śiśunā tigmatejasā<BR>
02,035.029d@021_0759	pūtanā cāpi nihatā mahākāyā mahāstanī<BR>
02,035.029d@021_0760	paśyatāṃ sarvadevānāṃ vāsudevena bhārata<BR>
02,035.029d@021_0761	tataḥ kāle mahārāja saṃsaktau rāmakeśavau<BR>
02,035.029d@021_0762	kṛṣṇaḥ saṃkarṣaṇaś cobhau riṅkhiṇau samapadyatām<BR>
02,035.029d@021_0763	anyonyakiraṇagrastau candrasūryāv ivāmbare<BR>
02,035.029d@021_0764	visarpayetāṃ sarvatra sarpabhogabhujau tadā<BR>
02,035.029d@021_0765	rejatuḥ pāṃsudigdhāṅgau rāmakṛṣṇau tadā nṛpa<BR>
02,035.029d@021_0766	kva cic ca jānubhiḥ spṛṣṭau krīḍamānau kva cid vane<BR>
02,035.029d@021_0767	pibantau dadhikulyāś ca mathyamāne ca bhārata<BR>
02,035.029d@021_0768	tataḥ sa bālo govindo navanītaṃ tadākṣayam<BR>
02,035.029d@021_0769	grasamānas tu tatrātha gopībhir dadṛśe 'tha vai<BR>
02,035.029d@021_0770	dāmnātholūkhale kṛṣṇo gopastrībhiś ca bandhitaḥ<BR>
02,035.029d@021_0771	tadātha śiśunā tena rājaṃs tāv arjunāv ubhau<BR>
02,035.029d@021_0772	samūlaviṭapau bhagnau tad adbhutam ivābhavat<BR>
02,035.029d@021_0773	tatas tau bālyam uttīrṇau kṛṣṇasaṃkarṣaṇāv ubhau<BR>
02,035.029d@021_0774	tasminn eva vrajasthāne saptavarṣau babhūvatuḥ<BR>
02,035.029d@021_0775	nīlapītāmbaradharau pītaśvetānulepanau<BR>
02,035.029d@021_0776	babhūvatur vatsapālau kākapakṣadharāv ubhau<BR>
02,035.029d@021_0777	parṇavādyaṃ śrutisukhaṃ vādayantau varānanau<BR>
02,035.029d@021_0778	śuśubhāte vanagatāv udīrṇāv iva pannagau<BR>
02,035.029d@021_0779	mayūrāṅgajakarṇau tau pallavāpīḍadhāriṇau<BR>
02,035.029d@021_0780	vanamālāparikṣiptau sālapotāv ivodgatau<BR>
02,035.029d@021_0781	aravindakṛtāpīḍau rajjuyajñopavītinau<BR>
02,035.029d@021_0782	śikyatumbadharau vīrau gopaveṇupravādakau<BR>
02,035.029d@021_0783	kva cid dhasantāv anyonyaṃ krīḍamānau kva cid vane<BR>
02,035.029d@021_0784	parṇaśayyāsu saṃsuptau kva cin nidrāntaraiṣiṇau<BR>
02,035.029d@021_0785	tau vatsān pālayantau hi śobhayantau mahad vanam<BR>
02,035.029d@021_0786	cañcūryantau ramantau sma rājann evaṃ tadā śubhau<BR>
02,035.029d@021_0787	tato vṛndāvanaṃ gatvā vasudevasutāv ubhau<BR>
02,035.029d@021_0788	bhīṣmaḥ<BR>
02,035.029d@021_0788	govrajaṃ tatra kaunteya cārayantau vijahratuḥ<BR>
02,035.029d@021_0789	tataḥ kadā cid govindo jyeṣṭhaṃ saṃkarṣaṇaṃ vinā<BR>
02,035.029d@021_0790	cacāra tad vanaṃ ramyaṃ ramyarūpo varānanaḥ<BR>
02,035.029d@021_0791	kākapakṣadharaḥ śrīmāñ śyāmaḥ padmanibhekṣaṇaḥ<BR>
02,035.029d@021_0792	śrīvatsenorasā yuktaḥ śaśāṅka iva lakṣmaṇā<BR>
02,035.029d@021_0793	rajjuyajñopavītī sa pītāmbaradharo yuvā<BR>
02,035.029d@021_0794	śvetagandhena liptāṅgo nīlakuñcitamūrdhajaḥ<BR>
02,035.029d@021_0795	rājatā barhipatreṇa mandamārutakampinā<BR>
02,035.029d@021_0796	kva cid gāyan kva cit krīḍan kva cin nṛtyan kva cid dhasan<BR>
02,035.029d@021_0797	gopaveṇuṃ sa madhuraṃ kāmaṃ tad api vādayan<BR>
02,035.029d@021_0798	prahlādanārthaṃ tu gavāṃ kva cid vanagato yuvā<BR>
02,035.029d@021_0799	gokule meghakāle tu cacāra dyutimān prabhuḥ<BR>
02,035.029d@021_0800	bahuramyeṣu deśeṣu vanasya vanarājiṣu<BR>
02,035.029d@021_0801	tāsu kṛṣṇo mudaṃ lebhe krīḍayā bharatarṣabha<BR>
02,035.029d@021_0802	sa kadā cid vane tasmin gobhiḥ saha parivrajan<BR>
02,035.029d@021_0803	bhāṇḍīraṃ nāma dṛṣṭvātha nyagrodhaṃ keśavo mahān<BR>
02,035.029d@021_0804	tasya chāyānivāsāya matiṃ cakre tadā prabhuḥ<BR>
02,035.029d@021_0805	sa tatra vayasā tulyair vatsapālaiḥ sahānagha<BR>
02,035.029d@021_0806	reme sa divasān kṛṣṇaḥ purā svargapure yathā<BR>
02,035.029d@021_0807	taṃ krīḍamānaṃ gopālāḥ kṛṣṇaṃ bhāṇḍīravāsinaḥ<BR>
02,035.029d@021_0808	ramayanti sma bahavo mānyaiḥ krīḍanakais tadā<BR>
02,035.029d@021_0809	anye sma parigāyanti gopā muditamānasāḥ<BR>
02,035.029d@021_0810	gopālāḥ kṛṣṇam evānye gāyanti sma vanapriyāḥ<BR>
02,035.029d@021_0811	teṣāṃ sa gāyatām eva vādayām āsa keśavaḥ<BR>
02,035.029d@021_0812	parṇavādyāntare veṇuṃ tumbavīṇāṃ ca tatra vai<BR>
02,035.029d@021_0813	evaṃ krīḍāntaraiḥ kṛṣṇo gopālair vijahāra saḥ<BR>
02,035.029d@021_0814	tena bālena kaunteya kṛtaṃ lokahitaṃ tadā<BR>
02,035.029d@021_0815	paśyatāṃ sarvabhūtānāṃ vāsudevena bhārata<BR>
02,035.029d@021_0816	hrade nīpavane tatra krīḍitaṃ nāgamūrdhani<BR>
02,035.029d@021_0817	śāsayitvā tu kālīyaṃ sarvalokasya paśyataḥ<BR>
02,035.029d@021_0818	vijahāra tataḥ kṛṣṇo baladevasahāyavān<BR>
02,035.029d@021_0819	dhenuko dāruṇo daityo rājan rāsabhavigrahaḥ<BR>
02,035.029d@021_0820	tadā tālavane rājan baladevena vai hataḥ<BR>
02,035.029d@021_0821	tataḥ kadā cit kaunteya rāmakṛṣṇau vanaṃ gatau<BR>
02,035.029d@021_0822	cārayantau pravṛddhāni godhanāni śubhānanau<BR>
02,035.029d@021_0823	viharantau mudā yuktau vīkṣamāṇau vanāni vai<BR>
02,035.029d@021_0824	kṣvelayantau pragāyantau vicinvantau ca pādapān<BR>
02,035.029d@021_0825	nāmabhir vyāharantau ca vatsān gāś ca paraṃtapau<BR>
02,035.029d@021_0826	ceratur lokasiddhābhiḥ krīḍābhir aparājitau<BR>
02,035.029d@021_0827	tau devau mānuṣīṃ dīkṣāṃ vahantau surapūjitau<BR>
02,035.029d@021_0828	tajjātiguṇayuktābhiḥ krīḍābhiś ceratur vanam<BR>
02,035.029d@021_0829	tataḥ kṛṣṇo mahātejās tadā gatvā tu govrajam<BR>
02,035.029d@021_0830	giriyajñaṃ tam evaiṣa prakṛtaṃ gopadārakaiḥ<BR>
02,035.029d@021_0831	bubhuje pāyasaṃ śaurir īśvaraḥ sarvabhūtakṛt<BR>
02,035.029d@021_0832	taṃ dṛṣṭvā gopakāḥ sarve kṛṣṇam eva samarcayan<BR>
02,035.029d@021_0833	pūjyamānas tato gopair divyaṃ vapur adhārayat<BR>
02,035.029d@021_0834	dhṛto govardhano nāma saptāhaṃ parvatas tadā<BR>
02,035.029d@021_0835	śiśunā vāsudevena gavārtham arimardana<BR>
02,035.029d@021_0836	krīḍamānas tadā kṛṣṇaḥ kṛtavān karma duṣkaram<BR>
02,035.029d@021_0837	tad adbhutam ivātrāsīt sarvalokasya bhārata<BR>
02,035.029d@021_0838	devadevaḥ kṣitiṃ gatvā kṛṣṇaṃ dṛṣṭvā mudānvitaḥ<BR>
02,035.029d@021_0839	govinda iti taṃ hy uktvā hy abhyaṣiñcat puraṃdaraḥ<BR>
02,035.029d@021_0840	ity uktvāśliṣya govindaṃ puruhūto 'bhyayād divam<BR>
02,035.029d@021_0841	athāriṣṭa iti khyātaṃ daityaṃ vṛṣabhavigraham<BR>
02,035.029d@021_0842	jaghāna tarasā kṛṣṇaḥ paśūnāṃ hitakāmyayā<BR>
02,035.029d@021_0843	keśinaṃ nāma daiteyaṃ rājan vai hayavigraham<BR>
02,035.029d@021_0844	tathā vanagataṃ pārtha gajāyutabalaṃ hayam<BR>
02,035.029d@021_0845	pragṛhya bhojaputrasya jaghāna puruṣottamaḥ<BR>
02,035.029d@021_0846	āndhraṃ mallaṃ ca cāṇūraṃ nijaghāna mahāsuram<BR>
02,035.029d@021_0847	sunāmānam amitraghnaḥ sarvasainyapuraskṛtam<BR>
02,035.029d@021_0848	mṛgarūpeṇa govindaṃ trāsayām āsa bhārata<BR>
02,035.029d@021_0849	baladevena cāyatnāt samāje muṣṭiko hataḥ<BR>
02,035.029d@021_0850	trāsitaś ca tadā kaṃsaḥ sa hi kṛṣṇena bhārata<BR>
02,035.029d@021_0851	airāvataṃ yuyutsantaṃ mātaṅgānām ivarṣabham<BR>
02,035.029d@021_0852	kṛṣṇaḥ kuvalayāpīḍaṃ hatavāṃs tasya paśyataḥ<BR>
02,035.029d@021_0853	hatvā kaṃsam amitraghnaḥ sarveṣāṃ paśyatāṃ tadā<BR>
02,035.029d@021_0854	abhiṣicyograsenaṃ taṃ pitroḥ pādam avandata<BR>
02,035.029d@021_0855	evamādīni karmāṇi kṛtavān vai janārdanaḥ<BR>
02,035.029d@021_0856	bhīṣmaḥ<BR>
02,035.029d@021_0856	evaṃ bālye 'pi gopālaiḥ krīḍābhis tau vijahratuḥ<BR>
02,035.029d@021_0857	tatas tau jagmatus tāta guruṃ sāndīpaniṃ punaḥ<BR>
02,035.029d@021_0858	guruśuśrūṣayā yuktau dharmajñau dharmacāriṇau<BR>
02,035.029d@021_0859	vratam ugraṃ mahātmānau vicarantāv avantiṣu<BR>
02,035.029d@021_0860	ahorātraiś catuḥṣaṣṭyā ṣaḍaṅgaṃ vedam āpatuḥ<BR>
02,035.029d@021_0861	lekhyaṃ ca gaṇitaṃ cobhau prāpnutāṃ yadunandanau<BR>
02,035.029d@021_0862	gāndharvavedaṃ citraṃ ca sakalaṃ samavāpatuḥ<BR>
02,035.029d@021_0863	hastiśikṣāśvaśikṣāṃ ca dvādaśāhena cāpatuḥ<BR>
02,035.029d@021_0864	tāv ubhau jagmatur vīrau guruṃ sāndīpaniṃ punaḥ<BR>
02,035.029d@021_0865	dhanurvedacikīrṣārthaṃ dharmajñau dharmacāriṇau<BR>
02,035.029d@021_0866	tāv iṣvastravarācāryam abhigamya praṇamya ca<BR>
02,035.029d@021_0867	tena tau satkṛtau rājan vicarantāv avantiṣu<BR>
02,035.029d@021_0868	pañcāśadbhir ahorātrair daśāṅgaṃ supratiṣṭhitam<BR>
02,035.029d@021_0869	sarahasyaṃ dhanurvedaṃ sakalaṃ tāv avāpatuḥ<BR>
02,035.029d@021_0870	dṛṣṭvā kṛtārthau viprendro gurvarthe tāv acodayat<BR>
02,035.029d@021_0871	ayācatārthaṃ govindaṃ tataḥ sāndīpanir vibhuḥ<BR>
02,035.029d@021_0872	mama putraḥ samudre 'smiṃs timinā cāpavāhitaḥ<BR>
02,035.029d@021_0873	putram ānaya bhadraṃ te bhakṣitaṃ timinā mama<BR>
02,035.029d@021_0874	ārtāya gurave tatra pratiśuśrāva duṣkaram<BR>
02,035.029d@021_0875	aśakyaṃ triṣu lokeṣu kartum anyena kena cit<BR>
02,035.029d@021_0876	yaś ca sāndīpaneḥ putraṃ jaghāna bharatarṣabha<BR>
02,035.029d@021_0877	so 'suraḥ samare tābhyāṃ samudre vinipātitaḥ<BR>
02,035.029d@021_0878	tataḥ sāndīpaneḥ putraḥ prasādād amitaujasaḥ<BR>
02,035.029d@021_0879	dīrghakālaṃ gataḥ pretaḥ punar āsīc charīravān<BR>
02,035.029d@021_0880	tad aśakyam acintyaṃ ca dṛṣṭvā sumahad adbhutam<BR>
02,035.029d@021_0881	sarveṣām eva bhūtānāṃ vismayaḥ samajāyata<BR>
02,035.029d@021_0882	aiśvaryāṇi ca sarvāṇi gavāśvaṃ ca dhanāni ca<BR>
02,035.029d@021_0883	sarvaṃ tad upajahrāte gurave rāmakeśavau<BR>
02,035.029d@021_0884	gadāparighayuddheṣu sarvāstreṣu ca keśavaḥ<BR>
02,035.029d@021_0885	paramāṃ mukhyatāṃ prāptaḥ sarvalokeṣu viśrutaḥ<BR>
02,035.029d@021_0886	kaś ca nārāyaṇād anyaḥ sarvaratnavibhūṣitam<BR>
02,035.029d@021_0887	ratham ādityasaṃkāśam ātiṣṭheta śacīpateḥ<BR>
02,035.029d@021_0888	tasya cāpratimo yantā vajrapāṇeḥ priyaḥ sakhā<BR>
02,035.029d@021_0889	mātaliḥ saṃgṛhītā syād anyatra puruṣottamāt<BR>
02,035.029d@021_0890	bhojarājatanūjo 'pi kaṃsas tāta yudhiṣṭhira<BR>
02,035.029d@021_0891	astrajñāne bale vīrye kārtavīryasamo 'bhavat<BR>
02,035.029d@021_0892	tasya bhojapateḥ putrād bhojarājanyavardhanāt<BR>
02,035.029d@021_0893	udvijante sma rājānaḥ suparṇād iva pannagāḥ<BR>
02,035.029d@021_0894	citrakārmukanistriṃśavimalaprāsayodhinaḥ<BR>
02,035.029d@021_0895	śataṃ śatasahasrāṇi pādātās tasya bhārata<BR>
02,035.029d@021_0896	aṣṭau śatasahasrāṇi śūrāṇām anivartinām<BR>
02,035.029d@021_0897	abhavan bhojarājasya jāmbūnadamayadhvajāḥ<BR>
02,035.029d@021_0898	rukmakāñcanakakṣyās tu gajās tasya yudhiṣṭhira<BR>
02,035.029d@021_0899	tāvanty eva sahasrāṇi gajānām anivartinām<BR>
02,035.029d@021_0900	te ca parvatasaṃkāśāś citradhvajapatākinaḥ<BR>
02,035.029d@021_0901	babhūvur bhojarājasya nityaṃ pramuditā gajāḥ<BR>
02,035.029d@021_0902	svalaṃkṛtānāṃ śīghrāṇāṃ kareṇūnāṃ yudhiṣṭhira<BR>
02,035.029d@021_0903	abhavad bhojarājasya dvis tāvad dhi mahad balam<BR>
02,035.029d@021_0904	ṣoḍaśāśvasahasrāṇi kiṃśukābhāni tasya vai<BR>
02,035.029d@021_0905	aparas tu mahāvyūhaḥ kiśorāṇāṃ yudhiṣṭhira<BR>
02,035.029d@021_0906	ārohavarasaṃpanno durdharṣaḥ kena cid balāt<BR>
02,035.029d@021_0907	sa ca ṣoḍaśasāhasraḥ kaṃsabhrātṛpuraḥsaraḥ<BR>
02,035.029d@021_0908	sunāmā sarvatas tv enaṃ sa kaṃsaṃ paryapālayat<BR>
02,035.029d@021_0909	ya āsan sarvavarṇās tu hayās tasya yudhiṣṭhira<BR>
02,035.029d@021_0910	sa gaṇo miśrako nāma ṣaṣṭisāhasra ucyate<BR>
02,035.029d@021_0911	kaṃsaroṣamahāvegāṃ dhvajānūpamahādrumām<BR>
02,035.029d@021_0912	mattadvipamahāgrāhāṃ vaivasvatavaśānugām<BR>
02,035.029d@021_0913	śastrajālamahāphenāṃ sādivegamahājalām<BR>
02,035.029d@021_0914	gadāparighapāṭhīnāṃ nānākavacaśaivalām<BR>
02,035.029d@021_0915	rathanāgamahāvartāṃ nānārudhirakardamām<BR>
02,035.029d@021_0916	citrakārmukanistriṃśāṃ rathāśvakalilahradām<BR>
02,035.029d@021_0917	mahāmṛdhanadīṃ ghorāṃ yudhāvartananisvanām<BR>
02,035.029d@021_0918	ko vā nārāyaṇād ekaḥ kaṃsahantā yudhiṣṭhira<BR>
02,035.029d@021_0919	eṣa śakrarathe tiṣṭhaṃs tāny anīkāni bhārata<BR>
02,035.029d@021_0920	vyadhamad bhojaputrasya mahābhrāṇīva mārutaḥ<BR>
02,035.029d@021_0921	taṃ sabhāsthaṃ sahāmātyaṃ hatvā kaṃsaṃ sahānvayam<BR>
02,035.029d@021_0922	mānayām āsa mānārhāṃ devakīṃ sasuhṛdgaṇām<BR>
02,035.029d@021_0923	yaśodāṃ rohiṇīṃ caiva abhivādya punaḥ punaḥ<BR>
02,035.029d@021_0924	ugrasenaṃ ca rājānam abhiṣicya janārdanaḥ<BR>
02,035.029d@021_0925	arcito yadumukhyais tu bhagavān vāsavānujaḥ<BR>
02,035.029d@021_0926	tataḥ pārthivam āyāntaṃ sahitaṃ sarvarājabhiḥ<BR>
02,035.029d@021_0927	bhīṣmaḥ<BR>
02,035.029d@021_0927	sarasvatyāṃ jarāsaṃdham ajayat puruṣottamaḥ<BR>
02,035.029d@021_0928	śūrasenapuraṃ tyaktvā sarvayādavanandanaḥ<BR>
02,035.029d@021_0929	dvārakāṃ bhagavān kṛṣṇaḥ pratyapadyata keśavaḥ<BR>
02,035.029d@021_0930	pratyapadyata yānāni ratnāni ca bahūni ca<BR>
02,035.029d@021_0931	yathārhaṃ puṇḍarīkākṣo nairṛtān pratyapadyata<BR>
02,035.029d@021_0932	tatra vighnaṃ caranti sma daiteyāḥ saha dānavaiḥ<BR>
02,035.029d@021_0933	tāñ jaghāna mahābāhur varadattān mahāsurān<BR>
02,035.029d@021_0934	sa vighnam akarot tatra narako nāma nairṛtaḥ<BR>
02,035.029d@021_0935	trāsanaḥ surasaṃghānāṃ vidito vaḥ prabhāvataḥ<BR>
02,035.029d@021_0936	sa bhūmyāṃ mūrtiliṅgasthaḥ sarvadevāsurāntakaḥ<BR>
02,035.029d@021_0937	mānuṣāṇām ṛṣīṇāṃ ca pratīpam akarot tadā<BR>
02,035.029d@021_0938	tvaṣṭur duhitaraṃ bhaumaḥ kaśerum agamat tadā<BR>
02,035.029d@021_0939	gajarūpeṇa jagrāha rucirāṅgīṃ caturdaśīm<BR>
02,035.029d@021_0940	pramathya ca jahāraināṃ hṛtvā ca narako 'bravīt<BR>
02,035.029d@021_0941	narakaḥ<BR>
02,035.029d@021_0941	naṣṭaśokabhayābādhaḥ prāgjyotiṣapatis tadā<BR>
02,035.029d@021_0942	yāni devamanuṣyeṣu ratnāni vividhāni ca<BR>
02,035.029d@021_0943	bibharti ca mahī kṛtsnā sāgareṣu ca yad vasu<BR>
02,035.029d@021_0944	adyaprabhṛti tad devi sahitāḥ sarvanairṛtāḥ<BR>
02,035.029d@021_0945	tavaivopahariṣyanti daityāś ca saha dānavaiḥ<BR>
02,035.029d@021_0946	evam uttamaratnāni bahūni vividhāni ca<BR>
02,035.029d@021_0947	sa jahāra tadā bhaumaḥ strīratnāni ca bhārata<BR>
02,035.029d@021_0948	gandharvāṇāṃ ca yāḥ kanyā jahāra narako balāt<BR>
02,035.029d@021_0949	yāś ca devamanuṣyāṇāṃ sapta cāpsarasāṃ gaṇāḥ<BR>
02,035.029d@021_0950	caturdaśasahasrāṇām ekaviṃśacchatāni ca<BR>
02,035.029d@021_0951	ekaveṇīdharāḥ sarvāḥ satāṃ mārgam anuvratāḥ<BR>
02,035.029d@021_0952	tāsām antaḥpuraṃ bhaumo 'kārayan maṇiparvate<BR>
02,035.029d@021_0953	audakāyām adīnātmā murasya viṣayaṃ prati<BR>
02,035.029d@021_0954	tāś ca prāgjyotiṣo rājā murasya daśa cātmajāḥ<BR>
02,035.029d@021_0955	nairṛtāś ca yathā mukhyāḥ pālayanta upāsate<BR>
02,035.029d@021_0956	sa eṣa tapasaḥ pāre varadatto mahīsutaḥ<BR>
02,035.029d@021_0957	aditiṃ dharṣayām āsa kuṇḍalārthaṃ yudhiṣṭhira<BR>
02,035.029d@021_0958	na cāsuragaṇaiḥ sarvaiḥ sahitaiḥ karma tat purā<BR>
02,035.029d@021_0959	kṛtapūrvaṃ mahāghoraṃ yad akārṣīn mahāsuraḥ<BR>
02,035.029d@021_0960	yaṃ mahī suṣuve devī yasya prāgjyotiṣaṃ puram<BR>
02,035.029d@021_0961	viṣayāntapālāś catvāro yasyāsan yuddhadurmadāḥ<BR>
02,035.029d@021_0962	ādevayānam āvṛtya panthānaṃ paryavasthitāḥ<BR>
02,035.029d@021_0963	trāsanāḥ surasaṃghānāṃ virūpai rākṣasaiḥ saha<BR>
02,035.029d@021_0964	hayagrīvo nisumbhaś ca ghoraḥ pañcajanas tathā<BR>
02,035.029d@021_0965	muraḥ putrasahasraiś ca varadatto mahāsuraḥ<BR>
02,035.029d@021_0966	tadvadhārthaṃ mahābāhur eṣa cakragadāsidhṛk<BR>
02,035.029d@021_0967	jāto vṛṣṇiṣu devakyāṃ vāsudevo janārdanaḥ<BR>
02,035.029d@021_0968	tasyāsya puruṣendrasya lokaprathitatejasaḥ<BR>
02,035.029d@021_0969	nivāso dvārakā tāta vidito vaḥ pradhānataḥ<BR>
02,035.029d@021_0970	atīva hi purī ramyā dvārakā vāsavakṣayāt<BR>
02,035.029d@021_0971	ati vai rājate pṛthvyāṃ pratyakṣaṃ te yudhiṣṭhira<BR>
02,035.029d@021_0972	tasmin devapuraprakhye sā sabhā vṛṣṇyupāśrayā<BR>
02,035.029d@021_0973	yā dāśārhīti vikhyātā yojanāyatavistṛtā<BR>
02,035.029d@021_0974	tatra vṛṣṇyandhakāḥ sarve rāmakṛṣṇapurogamāḥ<BR>
02,035.029d@021_0975	lokayātrām imāṃ kṛtsnāṃ parirakṣanta āsate<BR>
02,035.029d@021_0976	tatrāsīneṣu sarveṣu kadā cid bharatarṣabha<BR>
02,035.029d@021_0977	divyagandhā vavur vātāḥ kusumānāṃ ca vṛṣṭayaḥ<BR>
02,035.029d@021_0978	tataḥ sūryasahasrābhas tejorāśir mahādbhutaḥ<BR>
02,035.029d@021_0979	muhūrtam antarikṣe 'bhūt tato bhūmau pratiṣṭhitaḥ<BR>
02,035.029d@021_0980	madhye tu tejasas tasya pāṇḍaraṃ gajam āsthitaḥ<BR>
02,035.029d@021_0981	vṛto devagaṇaiḥ sarvair vāsavaḥ pratyadṛśyata<BR>
02,035.029d@021_0982	rāmakṛṣṇau ca rājā ca vṛṣṇyandhakagaṇaiḥ saha<BR>
02,035.029d@021_0983	utpatya sahasā tasmai namaskāram akurvata<BR>
02,035.029d@021_0984	so 'vatīrya gajāt tūrṇaṃ pariṣvajya janārdanam<BR>
02,035.029d@021_0985	sasvaje baladevaṃ ca rājānaṃ ca tam āhukam<BR>
02,035.029d@021_0986	uddhavaṃ vasudevaṃ ca vikadruṃ ca mahāmatim<BR>
02,035.029d@021_0987	pradyumnasāmbaniśaṭhān aniruddhaṃ sasātyakim<BR>
02,035.029d@021_0988	gadaṃ sāraṇam akrūraṃ bhānujhilliviḍūrathān<BR>
02,035.029d@021_0989	kṛtavarmācārudeṣṇau dāśārhāṇāṃ purogamān<BR>
02,035.029d@021_0990	pariṣvajya ca dṛṣṭvā ca bhagavān bhūtabhāvanaḥ<BR>
02,035.029d@021_0991	vṛṣṇyandhakamahāmātrān pariṣvajyātha vāsavaḥ<BR>
02,035.029d@021_0992	pragṛhya pūjāṃ tair dattāṃ bhagavān pākaśāsanaḥ<BR>
02,035.029d@021_0993	so 'diter vacanāt tāta kuṇḍalārthe janārdana<BR>
02,035.029d@021_0994	uvāca paramaprīto jahi bhaumam iti prabho<BR>
02,035.029d@021_0994	bhīṣmaḥ<BR>
02,035.029d@021_0995	tam uvāca mahābāhuḥ priyamāṇo janārdanaḥ<BR>
02,035.029d@021_0996	nihatya narakaṃ bhaumam āhariṣyāmi kuṇḍale<BR>
02,035.029d@021_0997	evam uktvā tu govindo rāmam evābhyabhāṣata<BR>
02,035.029d@021_0998	pradyumnam aniruddhaṃ ca sāmbaṃ cāpratimaṃ bale<BR>
02,035.029d@021_0999	etāṃś coktvā tadā tatra vāsudevo mahāyaśāḥ<BR>
02,035.029d@021_1000	athāruhya suparṇaṃ vai śaṅkhacakragadāsidhṛt<BR>
02,035.029d@021_1001	yayau tadā hṛṣīkeśo devānāṃ hitakāmyayā<BR>
02,035.029d@021_1002	taṃ prayāntam amitraghnaṃ devāḥ sahapuraṃdarāḥ<BR>
02,035.029d@021_1003	pṛṣṭhato 'nuyayuḥ prītāḥ stuvanto viṣṇum acyutam<BR>
02,035.029d@021_1004	ugrān rakṣogaṇān hatvā narakasya mahāsurān<BR>
02,035.029d@021_1005	kṣurāntān mauravān pāśān ṣaṭsahasraṃ dadarśa saḥ<BR>
02,035.029d@021_1006	saṃchidya pāśāñ śastreṇa muraṃ hatvā sahānvayam<BR>
02,035.029d@021_1007	śilāsaṃghān atikramya niśumbham avapothayat<BR>
02,035.029d@021_1008	yaḥ sahasrasamas tv ekaḥ sarvān devān ayodhayat<BR>
02,035.029d@021_1009	taṃ jaghāna mahāvīryaṃ hayagrīvaṃ mahābalam<BR>
02,035.029d@021_1010	apāratejā durdharṣaḥ sarvayādavanandanaḥ<BR>
02,035.029d@021_1011	madhye lohitagaṅgāyāṃ bhagavān devakīsutaḥ<BR>
02,035.029d@021_1012	audakāyāṃ virūpākṣaṃ jaghāna madhusūdanaḥ<BR>
02,035.029d@021_1013	pañca pañcajanān ghorān narakasya mahāsurān<BR>
02,035.029d@021_1014	tataḥ prāgjyotiṣaṃ nāma dīpyamānam iva śriyā<BR>
02,035.029d@021_1015	puram āsādayām āsa tatra yuddham avartata<BR>
02,035.029d@021_1016	mahad devāsuraṃ yuddhaṃ yad vṛttaṃ bharatarṣabha<BR>
02,035.029d@021_1017	yuddhaṃ na syāt samaṃ tena lokavismayakārakam<BR>
02,035.029d@021_1018	cakralāṅgalasaṃchinnāḥ śaktikhaḍgahatās tadā<BR>
02,035.029d@021_1019	nipetur dānavās tatra samāsādya janārdanam<BR>
02,035.029d@021_1020	aṣṭau śatasahasrāṇi dānavānāṃ paraṃtapa<BR>
02,035.029d@021_1021	nihatya puruṣavyāghraḥ pātālavivaraṃ yayau<BR>
02,035.029d@021_1022	trāsanaṃ surasaṃghānāṃ narakaṃ puruṣottamaḥ<BR>
02,035.029d@021_1023	yodhayaty atitejasvī madhuvan madhusūdanaḥ<BR>
02,035.029d@021_1024	tad yuddham abhavad ghoraṃ tena bhaumena bhārata<BR>
02,035.029d@021_1025	kuṇḍalārthe sureśasya narakeṇa mahātmanā<BR>
02,035.029d@021_1026	muhūrtaṃ lālayitvātha narakaṃ madhusūdanaḥ<BR>
02,035.029d@021_1027	pravṛttacakraṃ cakreṇa pramamātha balād balī<BR>
02,035.029d@021_1028	cakrapramathitaṃ tasya papāta sahasā bhuvi<BR>
02,035.029d@021_1029	uttamāṅgaṃ hatāṅgasya vṛtre vajrahate yathā<BR>
02,035.029d@021_1030	bhūmis tu patitaṃ dṛṣṭvā te vai prādāc ca kuṇḍale<BR>
02,035.029d@021_1031	pradāya ca mahābāhum idaṃ vacanam abravīt<BR>
02,035.029d@021_1032	sṛṣṭas tvayaiva madhuhaṃs tvayaiva nihataḥ prabho<BR>
02,035.029d@021_1033	yathecchasi tathā krīḍan prajās tasyānupālaya<BR>
02,035.029d@021_1033	vāsudevaḥ<BR>
02,035.029d@021_1034	devānāṃ ca munīnāṃ ca pitṝṇāṃ ca mahātmanām<BR>
02,035.029d@021_1035	udvejanīyo bhūtānāṃ brahmadviṭ puruṣādhamaḥ<BR>
02,035.029d@021_1036	lokadviṣṭaḥ sutas tubhyaṃ devārir lokakaṇṭakaḥ<BR>
02,035.029d@021_1037	sarvalokanamaskāryām aditiṃ bādhate balī<BR>
02,035.029d@021_1038	kuṇḍale darpasaṃpūrṇas tato me nihato 'suraḥ<BR>
02,035.029d@021_1039	naiva manyus tvayā kāryo yat kṛtaṃ mayi bhāmini<BR>
02,035.029d@021_1040	matprabhāvāc ca te putro labdhavān gatim uttamām<BR>
02,035.029d@021_1041	tasmād gaccha mahābhāge bhārāvataraṇaṃ kṛtam<BR>
02,035.029d@021_1041	bhīṣmaḥ<BR>
02,035.029d@021_1042	nihatya narakaṃ bhaumaṃ satyabhāmāsahāyavān<BR>
02,035.029d@021_1043	sahito lokapālaiś ca dadarśa narakālayam<BR>
02,035.029d@021_1044	athāsya gṛham āsādya narakasya yaśasvinaḥ<BR>
02,035.029d@021_1045	dadarśa dhanam akṣayyaṃ ratnāni vividhāni ca<BR>
02,035.029d@021_1046	maṇimuktāpravālāni vaiḍūryavikṛtāni ca<BR>
02,035.029d@021_1047	aśmasārān arkamaṇīn vimalān sphāṭikān api<BR>
02,035.029d@021_1048	jāmbūnadamayāny eva śātakumbhamayāni ca<BR>
02,035.029d@021_1049	pradīptajvalanābhāni śītaraśmiprabhāṇi ca<BR>
02,035.029d@021_1050	hiraṇyavarṇaṃ ruciraṃ śvetam abhyantaraṃ gṛham<BR>
02,035.029d@021_1051	yat tad arthaṃ gṛhe dṛṣṭaṃ narakasya dhanaṃ bahu<BR>
02,035.029d@021_1052	na hi rājñaḥ kuberasya tāvad dhanasamucchrayaḥ<BR>
02,035.029d@021_1053	dṛṣṭapūrvaḥ purā sākṣān mahendrasadaneṣv api<BR>
02,035.029d@021_1054	hate bhaume nisumbhe ca vāsavaḥ sagaṇo 'bravīt<BR>
02,035.029d@021_1055	dāśārhapatim āsīnam āhṛtya maṇikuṇḍale<BR>
02,035.029d@021_1056	imāni maṇiratnāni vividhāni vasūni ca<BR>
02,035.029d@021_1057	hemasūtrā mahākakṣyās tomarair vīryaśālinaḥ<BR>
02,035.029d@021_1058	bhīmarūpāś ca mātaṅgāḥ pravālavikṛtāḥ kuthāḥ<BR>
02,035.029d@021_1059	vimalāni patākāni vāsāṃsi vividhāni ca<BR>
02,035.029d@021_1060	te ca viṃśatisāhasrā dvis tāvatyaḥ kareṇavaḥ<BR>
02,035.029d@021_1061	aṣṭau śatasahasrāṇi deśajāś cottamā hayāḥ<BR>
02,035.029d@021_1062	gobhiś cāvikṛtair yānaiḥ kāmaṃ tava janārdana<BR>
02,035.029d@021_1063	etat te prāpayiṣyāmi vṛṣṇyāvāsam ariṃdama<BR>
02,035.029d@021_1064	āvikāni ca sūkṣmāṇi śayanāny āsanāni ca<BR>
02,035.029d@021_1065	kāmavyāhāriṇaś cāpi pakṣiṇaḥ priyadarśanāḥ<BR>
02,035.029d@021_1066	candanāgarumiśrāṇi yānāni vividhāni ca<BR>
02,035.029d@021_1067	tac ca te prāpayiṣyāmi vṛṣṇyāvāsam ariṃdama<BR>
02,035.029d@021_1068	vasu yat triṣu lokeṣu dharmeṇaivārjitaṃ tvayā<BR>
02,035.029d@021_1069	devagandharvaratnāni daiteyāsurajāni ca<BR>
02,035.029d@021_1070	yāni santīha ratnāni narakasya niveśane<BR>
02,035.029d@021_1071	etat tu garuḍe sarvaṃ kṣipram āropya vāsavaḥ<BR>
02,035.029d@021_1072	dāśārhapatinā sārdham upāyān maṇiparvatam<BR>
02,035.029d@021_1073	tatra puṇyā vavur vātāḥ prabhāś citrāḥ samujjvalāḥ<BR>
02,035.029d@021_1074	prekṣatāṃ surasaṃghānāṃ vismayaḥ samapadyata<BR>
02,035.029d@021_1075	tridaśā ṛṣayaś caiva candrādityau tathā divi<BR>
02,035.029d@021_1076	prabhayā tasya śailasya nirviśeṣam ivābhavat<BR>
02,035.029d@021_1077	anujñātas tu rāmeṇa vāsavena ca keśavaḥ<BR>
02,035.029d@021_1078	prīyamāṇo mahābāhur viveśa maṇiparvatam<BR>
02,035.029d@021_1079	tatra vaiḍūryavarṇāni dadarśa madhusūdanaḥ<BR>
02,035.029d@021_1080	satoraṇapatākāni dvārāṇi śaraṇāni ca<BR>
02,035.029d@021_1081	citragrathitameghābhaḥ prababhau maṇiparvataḥ<BR>
02,035.029d@021_1082	hemacitrapatākaiś ca prāsādair upaśobhitaḥ<BR>
02,035.029d@021_1083	harmyāṇi ca viśālāni maṇisopānavanti ca<BR>
02,035.029d@021_1084	tatrasthā varavarṇābhā dadarśa madhusūdanaḥ<BR>
02,035.029d@021_1085	gandharvāsuramukhyānāṃ priyā duhitaras tadā<BR>
02,035.029d@021_1086	triviṣṭapasame deśe tiṣṭhantam aparājitam<BR>
02,035.029d@021_1087	parivavrur mahābāhum ekaveṇīdharāḥ striyaḥ<BR>
02,035.029d@021_1088	sarvāḥ kāṣāyavāsinyaḥ sarvāś ca niyatendriyāḥ<BR>
02,035.029d@021_1089	vratasaṃtāpajaḥ śoko nātra kāś cid apīḍayat<BR>
02,035.029d@021_1090	arajāṃsi ca vāsāṃsi bibhratyaḥ kauśikāny api<BR>
02,035.029d@021_1091	sametya yadusiṃhasya cakrur asyāñjaliṃ striyaḥ<BR>
02,035.029d@021_1092	ūcuś cainaṃ hṛṣīkeśaṃ sarvās tāḥ kamalekṣaṇāḥ<BR>
02,035.029d@021_1093	nāradena samākhyātam asmākaṃ puruṣottama<BR>
02,035.029d@021_1094	āgamiṣyati govindaḥ surakāryārthasiddhaye<BR>
02,035.029d@021_1095	so 'suraṃ narakaṃ hatvā nisumbhaṃ muram eva ca<BR>
02,035.029d@021_1096	bhaumaṃ ca saparīvāraṃ hayagrīvaṃ ca dānavam<BR>
02,035.029d@021_1097	tathā pañcajanaṃ caiva prāpsyate dhanam akṣayam<BR>
02,035.029d@021_1098	so 'cireṇaiva kālena yuṣmadbhartā bhaviṣyati<BR>
02,035.029d@021_1099	evam uktvāgamad dhīmān devarṣir nāradas tadā<BR>
02,035.029d@021_1100	tvāṃ cintayānāḥ satataṃ tapo ghoram upāsmahe<BR>
02,035.029d@021_1101	kāle 'tīte mahābāhuṃ kadā drakṣyāma mādhavam<BR>
02,035.029d@021_1102	ity evaṃ hṛdi saṃkalpaṃ kṛtvā puruṣasattama<BR>
02,035.029d@021_1103	tapaś carāma satataṃ rakṣyamāṇā hi dānavaiḥ<BR>
02,035.029d@021_1104	gāndharveṇa vivāhena vivāhaṃ kuru naḥ priyam<BR>
02,035.029d@021_1105	tato 'smatpriyakāmārthaṃ bhagavān mārutaḥ svayam<BR>
02,035.029d@021_1106	yathoktaṃ nāradenātha nacirāt tad bhaviṣyati<BR>
02,035.029d@021_1107	tāsāṃ paramanārīṇām ṛṣabhākṣaṃ puraskṛtam<BR>
02,035.029d@021_1108	dadṛśur devagandharvā gṛṣṭīnām iva gopatim<BR>
02,035.029d@021_1109	tasya candropamaṃ vaktram udīkṣya muditendriyāḥ<BR>
02,035.029d@021_1110	saṃprahṛṣṭā mahābāhum idaṃ vacanam abruvan<BR>
02,035.029d@021_1111	satyaṃ bata purā vāyur idam asmān ihābravīt<BR>
02,035.029d@021_1112	sarvabhūtakṛtajñaś ca maharṣir api nāradaḥ<BR>
02,035.029d@021_1113	viṣṇur nārāyaṇo devaḥ śaṅkhacakragadāsidhṛk<BR>
02,035.029d@021_1114	sa bhaumaṃ narakaṃ hatvā bhartā vo bhavitā hi saḥ<BR>
02,035.029d@021_1115	diṣṭyā tasyarṣimukhyasya nāradasya mahātmanaḥ<BR>
02,035.029d@021_1116	vacanaṃ darśanād eva satyaṃ bhavitum arhati<BR>
02,035.029d@021_1117	yat priyaṃ bata paśyāma vaktraṃ candropamaṃ tu te<BR>
02,035.029d@021_1118	darśanena kṛtārthāḥ sma vayam adya mahātmanaḥ<BR>
02,035.029d@021_1119	uvāca sa yaduśreṣṭhaḥ sarvās tā jātamanmathāḥ<BR>
02,035.029d@021_1120	yathā brūta viśālākṣyas tat sarvaṃ vo bhaviṣyati<BR>
02,035.029d@021_1121	tāni sarvāṇi ratnāni gamayitvātha kiṃkaraiḥ<BR>
02,035.029d@021_1122	striyaś ca gamayitvātha devarṣinṛpakanyakāḥ<BR>
02,035.029d@021_1123	vainateyabhuje kṛṣṇo maṇiparvatam uttamam<BR>
02,035.029d@021_1124	kṣipram āropayāṃ cakre bhagavān devakīsutaḥ<BR>
02,035.029d@021_1125	sapakṣigaṇamātaṅgaṃ savyālamṛgapannagam<BR>
02,035.029d@021_1126	śākhāmṛgagaṇair juṣṭaṃ saprastaraśilātalam<BR>
02,035.029d@021_1127	nyaṅkubhiś ca varāhaiś ca rurubhiś ca niṣevitam<BR>
02,035.029d@021_1128	saprapātamahāsānuṃ vicitraśikhisaṃkulam<BR>
02,035.029d@021_1129	taṃ mahendrānujaḥ śauriś cakāra garuḍopari<BR>
02,035.029d@021_1130	paśyatāṃ sarvabhūtānām utpāṭya maṇiparvatam<BR>
02,035.029d@021_1131	upendraṃ baladevaṃ ca vāsavaṃ ca mahābalam<BR>
02,035.029d@021_1132	taṃ ca ratnaugham atulaṃ parvataṃ ca mahābalaḥ<BR>
02,035.029d@021_1133	varuṇasyāmṛtaṃ divyaṃ chatraṃ candropamaṃ śubham<BR>
02,035.029d@021_1134	svapakṣabalavikṣepair mahādriśikharopamaḥ<BR>
02,035.029d@021_1135	dikṣu sarvāsu saṃrāvaṃ sa cakre garuḍo vahan<BR>
02,035.029d@021_1136	ārujan parvatāgrāṇi pādapāṃś ca samutkṣipan<BR>
02,035.029d@021_1137	saṃjahāra mahābhrāṇi vaiśvānarapathaṃ gataḥ<BR>
02,035.029d@021_1138	grahanakṣatratārāṇāṃ saptarṣigaṇatejasām<BR>
02,035.029d@021_1139	prabhājālam atikramya candrasūryapathaṃ yayau<BR>
02,035.029d@021_1140	meroḥ śikharam āsādya madhyamaṃ madhusūdanaḥ<BR>
02,035.029d@021_1141	devasthānāni sarvāṇi dadarśa bharatarṣabha<BR>
02,035.029d@021_1142	viśveṣāṃ marutāṃ caiva sādhyānāṃ ca yudhiṣṭhira<BR>
02,035.029d@021_1143	bhrājamānāny atikramya aśvinoś ca paraṃtapa<BR>
02,035.029d@021_1144	prāpya puṇyatamaṃ sthānaṃ devalokam ariṃdamaḥ<BR>
02,035.029d@021_1145	śakrasadma samāsādya avaruhya janārdanaḥ<BR>
02,035.029d@021_1146	so 'bhivādya diteḥ pādāv arcitaḥ sarvadaivataiḥ<BR>
02,035.029d@021_1147	brahmadakṣapurogaiś ca prajāpatibhir eva ca<BR>
02,035.029d@021_1148	aditeḥ kuṇḍale divye dadāvātha tadā vibhuḥ<BR>
02,035.029d@021_1149	ratnāni ca parārdhyāṇi rāmeṇa saha keśavaḥ<BR>
02,035.029d@021_1150	pratigṛhya ca tat sarvam aditir vāsavānujam<BR>
02,035.029d@021_1151	pūjayām āsa dāśārhaṃ rāmaṃ ca vigatajvarā<BR>
02,035.029d@021_1152	śacī mahendramahiṣī kṛṣṇasya mahiṣīṃ tadā<BR>
02,035.029d@021_1153	satyabhāmāṃ tu saṃgṛhya adityai vai nyavedayat<BR>
02,035.029d@021_1154	sā tasyāḥ satyabhāmāyāḥ kṛṣṇapriyacikīrṣayā<BR>
02,035.029d@021_1155	aditiḥ<BR>
02,035.029d@021_1155	varaṃ prādād devamātā satyāyai vigatajvarā<BR>
02,035.029d@021_1156	jarāṃ na yāsyasi śubhe yāvad vai kṛṣṇamānuṣam<BR>
02,035.029d@021_1157	bhīṣmaḥ<BR>
02,035.029d@021_1157	sarvagandhaguṇopetā bhaviṣyasi varānane<BR>
02,035.029d@021_1158	vihṛtya satyabhāmā vai saha śacyā sumadhyamā<BR>
02,035.029d@021_1159	śacyāpi samanujñātā yayau kṛṣṇaniveśanam<BR>
02,035.029d@021_1160	saṃpūjyamānas tridaśair maharṣigaṇasevitaḥ<BR>
02,035.029d@021_1161	dvārakāṃ prayayau kṛṣṇo devalokād ariṃdamaḥ<BR>
02,035.029d@021_1162	so 'tipatya mahābāhur dīrgham adhvānam acyutaḥ<BR>
02,035.029d@021_1163	vardhamānapuradvāram āsasāda purottamam<BR>
02,035.029d@021_1163	bhīṣmaḥ<BR>
02,035.029d@021_1164	tāṃ purīṃ dvārakāṃ dṛṣṭvā vibhur nārāyaṇo hariḥ<BR>
02,035.029d@021_1165	hṛṣṭaḥ sarvārthasaṃpannāṃ praveṣṭum upacakrame<BR>
02,035.029d@021_1166	so 'paśyad vṛkṣaṣaṇḍāṃś ca ramyān ārāmajān bahūn<BR>
02,035.029d@021_1167	samantato dvāravatyāṃ nānāpuṣpaphalānvitān<BR>
02,035.029d@021_1168	arkacandrapratīkāśair merukūṭanibhair gṛhaiḥ<BR>
02,035.029d@021_1169	dvārakā racitā ramyaiḥ sukṛtā viśvakarmaṇā<BR>
02,035.029d@021_1170	padmaṣaṇḍākulābhiś ca haṃsasevitavāribhiḥ<BR>
02,035.029d@021_1171	gaṅgāsindhuprakāśābhiḥ parighābhir alaṃkṛtā<BR>
02,035.029d@021_1172	prākāreṇārkavarṇena pāṇḍareṇa virājatā<BR>
02,035.029d@021_1173	viyanmūrdhni niviṣṭena dyaur ivābhraparicchadā<BR>
02,035.029d@021_1174	nandanapratimaiś cāpi miśrakapratimair vanaiḥ<BR>
02,035.029d@021_1175	bhāti caitrarathaṃ divyaṃ pitāmahavanaṃ yathā<BR>
02,035.029d@021_1176	vaibhrājapratimaiś caiva sarvartukusumotkaṭaiḥ<BR>
02,035.029d@021_1177	bhāti tārāparikṣiptā dvārakā dyaur ivāmbare<BR>
02,035.029d@021_1178	bhāti raivatakaḥ śailo ramyasānur mahājiraḥ<BR>
02,035.029d@021_1179	pūrvasyāṃ diśi ramyāyāṃ dvārakāyāṃ vibhūṣaṇam<BR>
02,035.029d@021_1180	dakṣiṇasyāṃ latāveṣṭaḥ pañcavarṇo virājate<BR>
02,035.029d@021_1181	indraketupratīkāśaḥ paścimāṃ diśam āśritaḥ<BR>
02,035.029d@021_1182	sukakṣo rājataḥ śailaś citrapuṣpamahāvanaḥ<BR>
02,035.029d@021_1183	uttarasyāṃ diśi tathā veṇumanto virājate<BR>
02,035.029d@021_1184	mandarādripratīkāśaḥ pāṇḍaraḥ pāṇḍavarṣabha<BR>
02,035.029d@021_1185	citrakambalavarṇābhaṃ pāñcajanyavanaṃ tathā<BR>
02,035.029d@021_1186	sarvartukavanaṃ caiva bhāti raivatakaṃ prati<BR>
02,035.029d@021_1187	latāveṣṭaṃ samantāt tu meruprabhavanaṃ mahat<BR>
02,035.029d@021_1188	bhāti tālavanaṃ caiva puṣpakaṃ puṇḍarīki ca<BR>
02,035.029d@021_1189	sukakṣaṃ parivāryainaṃ citrapuṣpaṃ mahāvanam<BR>
02,035.029d@021_1190	śatapatravanaṃ caiva karavīrakusumbhi ca<BR>
02,035.029d@021_1191	bhāti caitrarathaṃ caiva nandanaṃ ca mahāvanam<BR>
02,035.029d@021_1192	ramaṇaṃ bhāvanaṃ caiva veṇumantaṃ samantataḥ<BR>
02,035.029d@021_1193	bhāti puṣkariṇī ramyā pūrvasyāṃ diśi bhārata<BR>
02,035.029d@021_1194	dhanuḥśataparīṇāhā keśavasya mahātmanaḥ<BR>
02,035.029d@021_1195	mahāpurīṃ dvāravatīṃ pañcāśadbhir mukhair yutām<BR>
02,035.029d@021_1196	praviṣṭo dvārakāṃ ramyāṃ bhāsayantīṃ samantataḥ<BR>
02,035.029d@021_1197	aprameyāṃ mahotsedhāṃ mahāgādhapariplavām<BR>
02,035.029d@021_1198	prāsādavarasaṃpannāṃ śvetaprāsādaśālinīm<BR>
02,035.029d@021_1199	tīkṣṇayantraśataghnībhir yantrajālaiḥ samanvitām<BR>
02,035.029d@021_1200	āyasaiś ca mahācakrair dadarśa dvārakāṃ purīm<BR>
02,035.029d@021_1201	aṣṭau rathasahasrāṇi prākāre kiṅkiṇīkinaḥ<BR>
02,035.029d@021_1202	samucchritapatākāni yathā devapure tathā<BR>
02,035.029d@021_1203	aṣṭayojanavistīrṇām acalāṃ dvādaśāyatām<BR>
02,035.029d@021_1204	dviguṇopaniveśāṃ ca dadarśa dvārakāṃ purīm<BR>
02,035.029d@021_1205	aṣṭamārgāṃ mahākakṣyāṃ mahāṣoḍaśacatvarām<BR>
02,035.029d@021_1206	evaṃ mārgaparikṣiptāṃ sākṣād uśanasā kṛtām<BR>
02,035.029d@021_1207	vyūhānām antarā mārgāḥ sapta caiva mahāpathāḥ<BR>
02,035.029d@021_1208	tatra sā vihitā sākṣān nagarī viśvakarmaṇā<BR>
02,035.029d@021_1209	kāñcanair maṇisopānair upetā janaharṣiṇī<BR>
02,035.029d@021_1210	gītaghoṣamahāghoṣaiḥ prāsādapravaraiḥ śubhā<BR>
02,035.029d@021_1211	tasmin puravaraśreṣṭhe dāśārhāṇāṃ yaśasvinām<BR>
02,035.029d@021_1212	veśmāni jahṛṣe dṛṣṭvā bhagavān pākaśāsanaḥ<BR>
02,035.029d@021_1213	samucchritapatākāni pāriplavanibhāni ca<BR>
02,035.029d@021_1214	kāñcanāgrāṇi bhāsvanti merukūṭanibhāni ca<BR>
02,035.029d@021_1215	sudhāpāṇḍaraśṛṅgaiś ca śātakumbhaparicchadaiḥ<BR>
02,035.029d@021_1216	ratnasānuguhāśṛṅgaiḥ sarvaratnavibhūṣitaiḥ<BR>
02,035.029d@021_1217	saharmyaiḥ sārdhacandraiś ca saniryūhaiḥ sapañjaraiḥ<BR>
02,035.029d@021_1218	sayantragṛhasaṃbādhaiḥ sadhātubhir ivādribhiḥ<BR>
02,035.029d@021_1219	maṇikāñcanabhaumaiś ca sudhāmṛṣṭatalais tathā<BR>
02,035.029d@021_1220	jāmbūnadamayair dvārair vaiḍūryavikṛtārgalaiḥ<BR>
02,035.029d@021_1221	sarvartusukhasaṃsparśair mahādhanaparicchadaiḥ<BR>
02,035.029d@021_1222	ramyasānuguhāśṛṅgair vicitrair iva parvataiḥ<BR>
02,035.029d@021_1223	pañcavarṇasuvarṇaiś ca puṣpavṛṣṭisamaprabhaiḥ<BR>
02,035.029d@021_1224	tulyaiḥ parjanyanirghoṣair nānāvarṇair ivāmbudaiḥ<BR>
02,035.029d@021_1225	mahendraśikharaprakhyair vihitair viśvakarmaṇā<BR>
02,035.029d@021_1226	ālikhadbhir ivākāśam aticandrārkabhāsvaraiḥ<BR>
02,035.029d@021_1227	tair dāśārhamahānāgair babhāse bhavanahradaiḥ<BR>
02,035.029d@021_1228	caṇḍanāgākulair ghorair hradair bhogavatī yathā<BR>
02,035.029d@021_1229	kṛṣṇadhvajopavāhyaiś ca dāśārhāyudharohitaiḥ<BR>
02,035.029d@021_1230	vṛṣṇimattamayūraiś ca strīsahasraprajākulaiḥ<BR>
02,035.029d@021_1231	vāsudevendraparjanyair gṛhameghair alaṃkṛtā<BR>
02,035.029d@021_1232	dadṛśe dvārakātīva meghair dyaur iva saṃvṛtā<BR>
02,035.029d@021_1233	sākṣād bhagavato veśma vihitaṃ viśvakarmaṇā<BR>
02,035.029d@021_1234	dadṛśur devadevasya caturyojanam āyatam<BR>
02,035.029d@021_1235	tāvad eva ca vistīrṇam aprameyaṃ mahādhanaiḥ<BR>
02,035.029d@021_1236	prāsādavarasaṃpannaṃ yuktaṃ jagatiparvataiḥ<BR>
02,035.029d@021_1237	yaṃ cakāra mahābāhus tvaṣṭā vāsavacoditaḥ<BR>
02,035.029d@021_1238	prāsādaṃ padmanābhasya sarvato yojanāyatam<BR>
02,035.029d@021_1239	meror iva gireḥ śṛṅgam ucchritaṃ kāñcanāyutam<BR>
02,035.029d@021_1240	rukmiṇyāḥ pravaro vāso vihitaḥ sa mahātmanā<BR>
02,035.029d@021_1241	satyabhāmā punar veśma sadā vasati pāṇḍaram<BR>
02,035.029d@021_1242	vicitramaṇisopānaṃ yaṃ viduḥ śītavān iti<BR>
02,035.029d@021_1243	vimalādityavarṇābhiḥ patākābhir alaṃkṛtam<BR>
02,035.029d@021_1244	vyaktabaddhaṃ vanoddeśaiś caturdiśi mahādhvajam<BR>
02,035.029d@021_1245	sa ca prāsādamukhyo 'tra jāmbavatyā vibhūṣitaḥ<BR>
02,035.029d@021_1246	prabhayā bhūṣaṇaiś citrais trailokyam iva bhāsayan<BR>
02,035.029d@021_1247	yas tu pāṇḍaravarṇābhas tayor antaram āśritaḥ<BR>
02,035.029d@021_1248	viśvakarmākarod enaṃ kailāsaśikharopamam<BR>
02,035.029d@021_1249	jāmbūnadapradīptāgraḥ pradīptajvalanopamaḥ<BR>
02,035.029d@021_1250	sāgarapratimo 'tiṣṭhan merur ity abhiviśrutaḥ<BR>
02,035.029d@021_1251	tasmin gāndhārarājasya duhitā kulaśālinī<BR>
02,035.029d@021_1252	sukeśī nāma vikhyātā keśavena niveśitā<BR>
02,035.029d@021_1253	padmakūṭa iti khyātaḥ padmavarṇo mahāprabhaḥ<BR>
02,035.029d@021_1254	suprabhāyā mahābāho nivāsaḥ paramārcitaḥ<BR>
02,035.029d@021_1255	yas tu sūryaprabho nāma prāsādavara ucyate<BR>
02,035.029d@021_1256	lakṣmaṇāyāḥ kuruśreṣṭha sa dattaḥ śārṅgadhanvanā<BR>
02,035.029d@021_1257	vaiḍūryavaravarṇābhaḥ prāsādo haritaprabhaḥ<BR>
02,035.029d@021_1258	setujālāni yatraiva tatraiva ca niveśitaḥ<BR>
02,035.029d@021_1259	yaṃ viduḥ sarvabhūtāni harir ity eva bhārata<BR>
02,035.029d@021_1260	sa mitravindayā vāso devarṣigaṇapūjitaḥ<BR>
02,035.029d@021_1261	mahiṣyā vāsudevasya bhūṣaṇaṃ sarvaveśmanām<BR>
02,035.029d@021_1262	yas tu prāsādamukhyo 'tra vihitaḥ sarvaśilpibhiḥ<BR>
02,035.029d@021_1263	atīva ramyaḥ so 'py atra prahasann iva tiṣṭhati<BR>
02,035.029d@021_1264	sudattāyāḥ suvāsas tu pūjitaḥ sarvaśilpibhiḥ<BR>
02,035.029d@021_1265	mahiṣyā vāsudevasya ketumān iti viśrutaḥ<BR>
02,035.029d@021_1266	prāsādo virajo nāma virajasko mahātmanaḥ<BR>
02,035.029d@021_1267	upasthānagṛhaṃ tāta keśavasya mahātmanaḥ<BR>
02,035.029d@021_1268	yas tu prāsādamukhyo 'tra yaṃ tvaṣṭā vyadadhāt svayam<BR>
02,035.029d@021_1269	yojanāyataviṣkambhaṃ sarvaratnamayaṃ vibhoḥ<BR>
02,035.029d@021_1270	teṣāṃ tu vihitāḥ sarve rukmadaṇḍāḥ patākinaḥ<BR>
02,035.029d@021_1271	sadane vāsudevasya mārgasaṃjananā dhvajāḥ<BR>
02,035.029d@021_1272	ghaṇṭājālāni tatraiva sarveṣāṃ ca niveśane<BR>
02,035.029d@021_1273	āhṛtya yadusiṃhena vaijayanty acalo mahān<BR>
02,035.029d@021_1274	haṃsakūṭasya yac chṛṅgam indradyumnasaro mahat<BR>
02,035.029d@021_1275	ṣaṣṭitālasamutsedham ardhayojanavistṛtam<BR>
02,035.029d@021_1276	sakiṃnaramahānādaṃ tad apy amitatejasaḥ<BR>
02,035.029d@021_1277	paśyatāṃ sarvabhūtānāṃ triṣu lokeṣu viśrutam<BR>
02,035.029d@021_1278	ādityapathagaṃ yat tan meroḥ śikharam uttamam<BR>
02,035.029d@021_1279	jāmbūnadamayaṃ divyaṃ triṣu lokeṣu viśrutam<BR>
02,035.029d@021_1280	tad apy utpāṭya kṛṣṇena svaṃ niveśanam āhṛtam<BR>
02,035.029d@021_1281	bhrājamānaṃ purā tatra sarvauṣadhivibhūṣitam<BR>
02,035.029d@021_1282	yam indrabhavanāc chaurir ājahāra paraṃtapaḥ<BR>
02,035.029d@021_1283	pārijātaḥ sa tatraiva keśavena niveśitaḥ<BR>
02,035.029d@021_1284	lepahastaśatair juṣṭo vimānaiś ca hiraṇmayaiḥ<BR>
02,035.029d@021_1285	vihitā vāsudevena brahmasthalamahādrumāḥ<BR>
02,035.029d@021_1286	padmākulajalopetā ratnasaugandhikotpalāḥ<BR>
02,035.029d@021_1287	maṇimauktikavālūkāḥ puṣkariṇyaḥ sarāṃsi ca<BR>
02,035.029d@021_1288	tāsāṃ paramakūlāni śobhayanti mahādrumāḥ<BR>
02,035.029d@021_1289	sālatālāśvakarṇāś ca śataśākhāś ca rohiṇaḥ<BR>
02,035.029d@021_1290	bhallātakāḥ kapitthāś ca candravṛkṣāś ca campakāḥ<BR>
02,035.029d@021_1291	kharjūrāḥ ketakāś caiva samantāt pariropitāḥ<BR>
02,035.029d@021_1292	ye ca haimavatā vṛkṣā ye ca nandanajās tathā<BR>
02,035.029d@021_1293	āhṛtya yadusiṃhena te 'pi tatra niveśitāḥ<BR>
02,035.029d@021_1294	raktapītāruṇaprakhyāḥ sitapuṣpāś ca pādapāḥ<BR>
02,035.029d@021_1295	sarvartuphalapūrṇās te teṣu kānanasaṃdhiṣu<BR>
02,035.029d@021_1296	sahasrapatrapadmāś ca mandārāś ca sahasraśaḥ<BR>
02,035.029d@021_1297	aśokāḥ karṇikārāś ca tilakā nāgamallikāḥ<BR>
02,035.029d@021_1298	kuravā nāgapuṣpāś ca campakās tṛṇagulmakāḥ<BR>
02,035.029d@021_1299	saptaparṇāḥ kadambāś ca nīpāḥ kuravakās tathā<BR>
02,035.029d@021_1300	ketakyaḥ kesarāś caiva hintālatalatāṭakāḥ<BR>
02,035.029d@021_1301	tālāḥ priyaṅguvakulāḥ piṇḍikā bījapūrakāḥ<BR>
02,035.029d@021_1302	drākṣāmalakakharjūrā mṛdvīkā jambukās tathā<BR>
02,035.029d@021_1303	āmrāḥ panasavṛkṣāś ca aṅkolās tilatindukāḥ<BR>
02,035.029d@021_1304	likucāmrātakāś caiva kṣīrikā kaṇṭakīs tathā<BR>
02,035.029d@021_1305	nālikereṅgudāś caiva utkrośakavanāni ca<BR>
02,035.029d@021_1306	vanāni ca kadalyāś ca jātimallikapāṭalāḥ<BR>
02,035.029d@021_1307	kumudotpalapūrṇāś ca vāpyaḥ kūpāḥ sahasraśaḥ<BR>
02,035.029d@021_1308	bhallātakakapitthāś ca taitabhā bandhujīvakāḥ<BR>
02,035.029d@021_1309	priyaṅgvaśokakāśmaryaḥ prācīnāś cāpi sarvaśaḥ<BR>
02,035.029d@021_1310	priyaṅgubadarībhiś ca yavaiḥ spandanacandanaiḥ<BR>
02,035.029d@021_1311	śamībilvapalāśaiś ca pālāśavaṭapippalaiḥ<BR>
02,035.029d@021_1312	udumbaraiś ca bilvaiś ca pālāśaiḥ pāribhadrakaiḥ<BR>
02,035.029d@021_1313	indravṛkṣārjunaiś caiva aśvatthaiś ciribilvakaiḥ<BR>
02,035.029d@021_1314	saubhañjanakavṛkṣaiś ca bhallaṭair aśvasāhvayaiḥ<BR>
02,035.029d@021_1315	sarjais tāmbūlavallībhir lavaṅgaiḥ kramukais tathā<BR>
02,035.029d@021_1316	vaṃśaiś ca vividhais tatra samantāt pariropitaiḥ<BR>
02,035.029d@021_1317	ye ca nandanajā vṛkṣā ye ca caitrarathe vane<BR>
02,035.029d@021_1318	sarve te yadunāthena samantāt pariropitāḥ<BR>
02,035.029d@021_1319	samākulā mahāvāpyaḥ pītā lohitavālukāḥ<BR>
02,035.029d@021_1320	tasmin gṛhavare nadyaḥ prasannasalilā hradāḥ<BR>
02,035.029d@021_1321	phullotpalajalopetā nānādrumasamākulāḥ<BR>
02,035.029d@021_1322	tasmin gṛhavare nadyo maṇiśarkaravālukāḥ<BR>
02,035.029d@021_1323	mattabarhiṇasaṃghāś ca kokilāś ca madodvahāḥ<BR>
02,035.029d@021_1324	babhūvuḥ paramopetāḥ sarve jagatiparvatāḥ<BR>
02,035.029d@021_1325	tatraiva gajayūthāni tatra gomahiṣās tathā<BR>
02,035.029d@021_1326	nivāsāś ca kṛtās tatra varāhamṛgapakṣiṇām<BR>
02,035.029d@021_1327	viśvakarmakṛtaḥ śailaḥ prākāras tasya veśmanaḥ<BR>
02,035.029d@021_1328	vyaktaṃ kiṣkuśatodyāmaḥ sudhākarasamaprabhaḥ<BR>
02,035.029d@021_1329	tena te ca mahāśailāḥ saritaś ca sarāṃsi ca<BR>
02,035.029d@021_1330	parikṣiptāni harmyasya vanāny upavanāni ca<BR>
02,035.029d@021_1330	bhīṣmaḥ<BR>
02,035.029d@021_1331	evam ālokayāṃ cakrur dvārakām ṛṣabhās trayaḥ<BR>
02,035.029d@021_1332	upendrabaladevau ca vāsavaś ca mahāyaśāḥ<BR>
02,035.029d@021_1333	tatas taṃ pāṇḍaraṃ śaurir mūrdhni tiṣṭhan garutmataḥ<BR>
02,035.029d@021_1334	prītaḥ śaṅkham upādadhmau vidviṣāṃ romaharṣaṇam<BR>
02,035.029d@021_1335	tasya śaṅkhasya śabdena sāgaraś cukṣubhe bhṛśam<BR>
02,035.029d@021_1336	rarāsa ca nabhaḥ sarvaṃ tac citram abhavat tadā<BR>
02,035.029d@021_1337	pāñcajanyasya nirghoṣaṃ niśamya kukurāndhakāḥ<BR>
02,035.029d@021_1338	viśokāḥ samapadyanta garuḍasya ca darśanāt<BR>
02,035.029d@021_1339	śaṅkhacakragadāpāṇiṃ suparṇaśirasi sthitam<BR>
02,035.029d@021_1340	dṛṣṭvā jahṛṣire kṛṣṇaṃ bhāskarodayatejasam<BR>
02,035.029d@021_1341	tatas tūryapraṇādaś ca bherīṇāṃ ca mahāsvanaḥ<BR>
02,035.029d@021_1342	siṃhanādaś ca saṃjajñe sarveṣāṃ puravāsinām<BR>
02,035.029d@021_1343	tatas te sarvadāśārhāḥ sarve ca kukurāndhakāḥ<BR>
02,035.029d@021_1344	prīyamāṇāḥ samājagmur ālokya madhusūdanam<BR>
02,035.029d@021_1345	vāsudevaṃ puraskṛtya veṇuśaṅkharavaiḥ saha<BR>
02,035.029d@021_1346	ugraseno yayau rājā vāsudevaniveśanam<BR>
02,035.029d@021_1347	ānandituṃ paryacaran sveṣu veśmasu devakī<BR>
02,035.029d@021_1348	rohiṇī ca yathoddeśam āhukasya ca yā striyaḥ<BR>
02,035.029d@021_1349	hatā brahmadviṣaḥ sarve jayanty andhakavṛṣṇayaḥ<BR>
02,035.029d@021_1350	evam uktaḥ saha strībhir akṣatair madhusūdanaḥ<BR>
02,035.029d@021_1351	tataḥ śauriḥ suparṇena svaṃ niveśanam abhyayāt<BR>
02,035.029d@021_1352	cakārātha yathoddeśam īśvaro maṇiparvatam<BR>
02,035.029d@021_1353	tato dhanāni ratnāni sabhāyāṃ madhusūdanaḥ<BR>
02,035.029d@021_1354	nidhāya puṇḍarīkākṣaḥ pitur darśanalālasaḥ<BR>
02,035.029d@021_1355	tataḥ sāndīpiniṃ pūrvam upaspṛṣṭvā mahāyaśāḥ<BR>
02,035.029d@021_1356	vavande pṛthutāmrākṣaḥ prīyamāṇo mahābhujaḥ<BR>
02,035.029d@021_1357	tathāśruparipūrṇākṣam ānandagatacetasam<BR>
02,035.029d@021_1358	vavande saha rāmeṇa pitaraṃ vāsavānujaḥ<BR>
02,035.029d@021_1359	tābhyāṃ ca mūrdhny upāghrātaḥ keśavaḥ paravīrahā<BR>
02,035.029d@021_1360	yathāśreṣṭham upāgamya sātvatān yadunandanaḥ<BR>
02,035.029d@021_1361	sarveṣāṃ nāma jagrāha dāśārhāṇām adhokṣajaḥ<BR>
02,035.029d@021_1362	tataḥ sarvāṇi vittāni sarvaratnamayāni ca<BR>
02,035.029d@021_1363	bhīṣmaḥ<BR>
02,035.029d@021_1363	vyabhajat tāni tebhyo 'tha sarvebhyo yadunandanaḥ<BR>
02,035.029d@021_1364	sā keśavamahāmātrair mahendrapramukhaiḥ saha<BR>
02,035.029d@021_1365	śuśubhe vṛṣṇiśārdūlaiḥ siṃhair iva girer guhā<BR>
02,035.029d@021_1366	athāsanagatān sarvān uvāca vibudhādhipaḥ<BR>
02,035.029d@021_1367	śubhayā harṣayan vācā mahendras tān mahāyaśāḥ<BR>
02,035.029d@021_1368	kukurāndhakamukhyāṃś ca taṃ ca rājānam āhukam<BR>
02,035.029d@021_1369	yadarthaṃ janma kṛṣṇasya mānuṣeṣu mahātmanaḥ<BR>
02,035.029d@021_1370	yat kṛtaṃ vāsudevena tad vakṣyāmi samāsataḥ<BR>
02,035.029d@021_1371	ayaṃ śatasahasrāṇi dānavānām ariṃdamaḥ<BR>
02,035.029d@021_1372	nihatya puṇḍarīkākṣaḥ pātālavivaraṃ yayau<BR>
02,035.029d@021_1373	yac ca nādhigataṃ pūrvaiḥ prahlādabaliśambaraiḥ<BR>
02,035.029d@021_1374	tad idaṃ śauriṇā vittaṃ prāpitaṃ bhavatām iha<BR>
02,035.029d@021_1375	sapāśaṃ muram ākramya pāñcajanyaṃ ca dhīmatā<BR>
02,035.029d@021_1376	śilāsaṃghān atikramya nisumbhaḥ sagaṇo hataḥ<BR>
02,035.029d@021_1377	hayagrīvaś ca vikrānto dānavo nihato balī<BR>
02,035.029d@021_1378	mathitaś ca mṛdhe bhaumaḥ kuṇḍale cāhṛte punaḥ<BR>
02,035.029d@021_1379	prāptaṃ ca divi deveṣu keśavena mahad yaśaḥ<BR>
02,035.029d@021_1380	vītaśokabhayābādhāḥ kṛṣṇabāhubalāśrayāḥ<BR>
02,035.029d@021_1381	yajanto vividhaiḥ somair makhair andhakavṛṣṇayaḥ<BR>
02,035.029d@021_1382	punar bāṇavadhe śaurim ādityā vasubhiḥ saha<BR>
02,035.029d@021_1383	manmukhābhigamiṣyanti sādhyāś ca madhusūdanam<BR>
02,035.029d@021_1384	evam uktvā tataḥ sarvān āmantrya kukurāndhakān<BR>
02,035.029d@021_1385	sasvaje rāmakṛṣṇau ca vasudevaṃ ca vāsavaḥ<BR>
02,035.029d@021_1386	pradyumnasāmbaniśaṭhān aniruddhaṃ ca sāraṇam<BR>
02,035.029d@021_1387	babhruṃ jhilliṃ gadaṃ bhānuṃ cārudeṣṇaṃ ca vṛtrahā<BR>
02,035.029d@021_1388	satkṛtya sāraṇākrūrau punar ābhāṣya sātyakim<BR>
02,035.029d@021_1389	sasvaje vṛṣṇirājānam āhukaṃ kukurādhipam<BR>
02,035.029d@021_1390	bhojaṃ ca kṛtavarmāṇam anyāṃś cāndhakavṛṣṇiṣu<BR>
02,035.029d@021_1391	āmantrya devapravaro vāsavo vāsavānujam<BR>
02,035.029d@021_1392	tataḥ śvetācalaprakhyaṃ gajam airāvataṃ prabhuḥ<BR>
02,035.029d@021_1393	paśyatāṃ sarvabhūtānām āruroha śacīpatiḥ<BR>
02,035.029d@021_1394	pṛthivīṃ cāntarikṣaṃ ca divaṃ ca varavāraṇam<BR>
02,035.029d@021_1395	mukhāḍambaranirghoṣaiḥ pūrayantam ivāsakṛt<BR>
02,035.029d@021_1396	haimayantramahākakṣyaṃ hiraṇmayaviṣāṇinam<BR>
02,035.029d@021_1397	manoharakuthāstīrṇaṃ sarvaratnavibhūṣitam<BR>
02,035.029d@021_1398	anekaśataratnābhiḥ patākābhir alaṃkṛtam<BR>
02,035.029d@021_1399	nityasrutamadāsrāvaṃ kṣarantam iva toyadam<BR>
02,035.029d@021_1400	diśāgajaṃ mahāmātraṃ kāñcanasrajam āsthitaḥ<BR>
02,035.029d@021_1401	prababhau mandarāgrasthaḥ pratapan bhānumān iva<BR>
02,035.029d@021_1402	tato vajramayaṃ bhīmaṃ pragṛhya paramāṅkuśam<BR>
02,035.029d@021_1403	yayau balavatā sārdhaṃ pāvakena śacīpatiḥ<BR>
02,035.029d@021_1404	taṃ kareṇugajavrātair vimānaiś ca marudgaṇāḥ<BR>
02,035.029d@021_1405	pṛṣṭhato 'nuyayuḥ prītāḥ kuberavaruṇagrahāḥ<BR>
02,035.029d@021_1406	sa vāyupatham āsthāya vaiśvānarapathaṃ gataḥ<BR>
02,035.029d@021_1407	bhīṣmaḥ<BR>
02,035.029d@021_1407	prāpya sūryapathaṃ devas tatraivāntaradhīyata<BR>
02,035.029d@021_1408	tataḥ sarvadaśārhāṇām āhukasya ca yāḥ striyaḥ<BR>
02,035.029d@021_1409	nandagopasya mahiṣī yaśodā lokaviśrutā<BR>
02,035.029d@021_1410	revatī ca mahābhāgā rukmiṇī ca pativratā<BR>
02,035.029d@021_1411	satyā jāmbavatī cobhe gāndhārī śiṃśumāpi ca<BR>
02,035.029d@021_1412	viśokā lakṣmaṇā sādhvī sumitrā ketumā tathā<BR>
02,035.029d@021_1413	vāsudevamahiṣyo 'nyāḥ śriyā sārdhaṃ yayus tadā<BR>
02,035.029d@021_1414	vibhūtiṃ draṣṭumanasaḥ keśavasya varāṅganāḥ<BR>
02,035.029d@021_1415	prīyamāṇāḥ sabhāṃ jagmur ālokayitum acyutam<BR>
02,035.029d@021_1416	devakī sarvadevīnāṃ rohiṇī ca puraskṛtā<BR>
02,035.029d@021_1417	dadṛśur devam āsīnaṃ kṛṣṇaṃ halabhṛtā saha<BR>
02,035.029d@021_1418	tau tu pūrvam upakramya rohiṇīm abhivādya ca<BR>
02,035.029d@021_1419	abhyavādayatāṃ devau devakīṃ rāmakeśavau<BR>
02,035.029d@021_1420	devakīṃ saptadevīnāṃ yathāśreṣṭhaṃ ca mātaraḥ<BR>
02,035.029d@021_1421	vavande saha rāmeṇa bhagavān vāsavānujaḥ<BR>
02,035.029d@021_1422	athāsanavaraṃ prāpya vṛṣṇidārapuraskṛtā<BR>
02,035.029d@021_1423	ubhāv aṅkagatau cakre devakī rāmakeśavau<BR>
02,035.029d@021_1424	sā tābhyām ṛṣabhākṣābhyāṃ putrābhyāṃ śuśubhe tadā<BR>
02,035.029d@021_1425	devakī devamāteva mitreṇa varuṇena ca<BR>
02,035.029d@021_1426	tataḥ prāptā yaśodāyā duhitā vai kṣaṇena hi<BR>
02,035.029d@021_1427	jājvalyamānā vapuṣā prabhayātīva bhārata<BR>
02,035.029d@021_1428	ekānaṅgeti yām āhuḥ kanyāṃ tāṃ kāmarūpiṇīm<BR>
02,035.029d@021_1429	yatkṛte sagaṇaṃ kaṃsaṃ jaghāna puruṣottamaḥ<BR>
02,035.029d@021_1430	tataḥ sa bhagavān rāmas tām upākramya bhāminīm<BR>
02,035.029d@021_1431	mūrdhny upāghrāya savyena parijagrāha pāṇinā<BR>
02,035.029d@021_1432	tāṃ ca tatropasaṃgṛhya priyām iva sakhīṃ samām<BR>
02,035.029d@021_1433	dakṣiṇena karāgreṇa parijagrāha mādhavaḥ<BR>
02,035.029d@021_1434	dadṛśus tāṃ sabhāmadhye bhaginīṃ rāmakṛṣṇayoḥ<BR>
02,035.029d@021_1435	rukmapadmaśayāṃ padmāṃ śrīm ivottamanāgayoḥ<BR>
02,035.029d@021_1436	athākṣatamahāvṛṣṭyā lājapuṣpaghṛtair api<BR>
02,035.029d@021_1437	vṛṣṇayo 'vākiran prītāḥ saṃkarṣaṇajanārdanau<BR>
02,035.029d@021_1438	sabālāḥ sahavṛddhāś ca sajñātikulabāndhavāḥ<BR>
02,035.029d@021_1439	upopaviviśuḥ prītā vṛṣṇayo madhusūdanam<BR>
02,035.029d@021_1440	pūjyamāno mahābāhuḥ paurāṇāṃ rativardhanaḥ<BR>
02,035.029d@021_1441	viveśa puruṣavyāghraḥ svaveśma madhusūdanaḥ<BR>
02,035.029d@021_1442	rukmiṇyā sahito devyā pramumoda sukhī sukham<BR>
02,035.029d@021_1443	tadanantaraṃ ca satyāyā jāmbavatyāś ca bhārata<BR>
02,035.029d@021_1444	sarvāsāṃ ca yaduśreṣṭhaḥ sarvakālavihāravān<BR>
02,035.029d@021_1445	jagāma ca hṛṣīkeśo rukmiṇyāḥ sa niveśanam<BR>
02,035.029d@021_1446	eṣa tāta mahābāho vijayaḥ śārṅgadhanvanaḥ<BR>
02,035.029d@021_1447	etadarthaṃ ca janmāhur mānuṣeṣu mahātmanaḥ<BR>
02,035.029d@021_1447	bhīṣmaḥ<BR>
02,035.029d@021_1448	dvārakāyāṃ tataḥ kṛṣṇaḥ svadāreṣu divāniśam<BR>
02,035.029d@021_1449	sukhaṃ labdhvā mahārāja pramumoda mahāyaśāḥ<BR>
02,035.029d@021_1450	pautrasya kāraṇāc cakre vibudhānāṃ hitaṃ tadā<BR>
02,035.029d@021_1451	savāsavaiḥ suraiḥ sarvair dustaraṃ bharatarṣabha<BR>
02,035.029d@021_1452	bāṇo nāmābhavad rājā baler jyeṣṭhasuto balī<BR>
02,035.029d@021_1453	vīryavān bharataśreṣṭha sa ca bāhusahasravān<BR>
02,035.029d@021_1454	tataś cakre tapas tīvraṃ satyena manasā nṛpa<BR>
02,035.029d@021_1455	rudram ārādhayām āsa sa ca bāṇaḥ samā bahu<BR>
02,035.029d@021_1456	tasmai bahuvarā dattāḥ śaṃkareṇa mahātmanā<BR>
02,035.029d@021_1457	tasmāl labdhvā varān bāṇo durlabhān asurair bhuvi<BR>
02,035.029d@021_1458	sa śoṇitapure rājyaṃ cakārāpratimo bale<BR>
02,035.029d@021_1459	trāsitāś ca surāḥ sarve tena bāṇena pāṇḍava<BR>
02,035.029d@021_1460	vijitya vibudhān sarvān sendrān bāṇaḥ samā bahu<BR>
02,035.029d@021_1461	aśāsata mahad rājyaṃ kubera iva bhārata<BR>
02,035.029d@021_1462	ṛddhyarthaṃ kurute yatnaṃ tasya caivośanā kaviḥ<BR>
02,035.029d@021_1463	tato rājann uṣā nāma bāṇasya duhitā tathā<BR>
02,035.029d@021_1464	rūpeṇāpratimā loke menakāyāḥ sutā yathā<BR>
02,035.029d@021_1465	athopāyena kaunteya aniruddho mahādyutiḥ<BR>
02,035.029d@021_1466	prādyumnis tām uṣāṃ prāpya pracchannaḥ pramumoda ha<BR>
02,035.029d@021_1467	atha bāṇo mahātejās tadā tatra yudhiṣṭhira<BR>
02,035.029d@021_1468	taṃ guhyanilayaṃ jñātvā prādyumniṃ sutayā saha<BR>
02,035.029d@021_1469	gṛhītvā kārayām āsa vastuṃ kārāgṛhe balāt<BR>
02,035.029d@021_1470	sukumāraḥ sukhārho 'tha tadā duḥkham avāpa saḥ<BR>
02,035.029d@021_1471	bāṇena khedito rājann aniruddho mumoha ca<BR>
02,035.029d@021_1472	etasminn eva kāle tu nārado munipuṅgavaḥ<BR>
02,035.029d@021_1473	dvārakāṃ prāpya kaunteya kṛṣṇaṃ dṛṣṭvā vaco 'bravīt<BR>
02,035.029d@021_1474	kṛṣṇa kṛṣṇa mahābāho yadūnāṃ kīrtivardhana<BR>
02,035.029d@021_1475	tvatpautro bādhyamāno 'tha bāṇenāmitatejasā<BR>
02,035.029d@021_1476	kṛcchraṃ prāpto 'niruddho vai śete kanyāgṛhe sadā<BR>
02,035.029d@021_1477	evam uktvā surarṣir vai bāṇasyātha puraṃ yayau<BR>
02,035.029d@021_1478	nāradasya vacaḥ śrutvā tato rājañ janārdanaḥ<BR>
02,035.029d@021_1479	āhūya baladevaṃ vai pradyumnaṃ ca mahādyutim<BR>
02,035.029d@021_1480	āruroha garutmantaṃ tābhyāṃ saha janārdanaḥ<BR>
02,035.029d@021_1481	tataḥ suparṇam āruhya trayas te puruṣarṣabhāḥ<BR>
02,035.029d@021_1482	jagmuḥ kruddhā mahāvīryā bāṇasya nagaraṃ prati<BR>
02,035.029d@021_1483	athāsādya mahārāja tat puraṃ dadṛśuś ca te<BR>
02,035.029d@021_1484	tāmraprākārasaṃvītāṃ rūpyadvāraiś ca śobhitām<BR>
02,035.029d@021_1485	hemaprāsādasaṃbādhāṃ muktāmaṇivicitritām<BR>
02,035.029d@021_1486	udyānavanasaṃpannāṃ nṛttagītaiś ca śobhitām<BR>
02,035.029d@021_1487	toraṇaiḥ pakṣibhiḥ kīrṇāṃ puṣkariṇyaiś ca śobhitām<BR>
02,035.029d@021_1488	tāṃ purīṃ svargasaṃkāśāṃ hṛṣṭapuṣṭajanākulām<BR>
02,035.029d@021_1489	dṛṣṭvā mudā yutāṃ haimāṃ vismayaṃ paramaṃ yayuḥ<BR>
02,035.029d@021_1490	tasya bāṇapurasyāsan dvārasthā devatāḥ sadā<BR>
02,035.029d@021_1491	maheśvaro guhaś caiva bhadrakālī ca pāvakaḥ<BR>
02,035.029d@021_1492	etā vai devatā rājan rarakṣus tāṃ purīṃ sadā<BR>
02,035.029d@021_1493	atha kṛṣṇo balāj jitvā dvārapālān yudhiṣṭhira<BR>
02,035.029d@021_1494	susaṃkruddho mahātejāḥ śaṅkhacakragadādharaḥ<BR>
02,035.029d@021_1495	āsasādottaradvāraṃ śaṃkareṇābhipālitam<BR>
02,035.029d@021_1496	tatra tasthau mahātejāḥ śūlapāṇir maheśvaraḥ<BR>
02,035.029d@021_1497	pinākaṃ saśaraṃ gṛhya bāṇasya hitakāmyayā<BR>
02,035.029d@021_1498	jñātvā tam āgataṃ kṛṣṇaṃ vyāditāsyam ivāntakam<BR>
02,035.029d@021_1499	tatas tau cakratur yuddhaṃ vāsudevamaheśvarau<BR>
02,035.029d@021_1500	tad yuddham abhavad ghoram acintyaṃ romaharṣaṇam<BR>
02,035.029d@021_1501	anyonyaṃ tau tatakṣetām anyonyajayakāṅkṣiṇau<BR>
02,035.029d@021_1502	divyāstrāṇi ca tau devau kruddhau mumucatuś ca tau<BR>
02,035.029d@021_1503	tataḥ kṛṣṇo raṇaṃ kṛtvā muhūrtaṃ śūlapāṇinā<BR>
02,035.029d@021_1504	vijitya taṃ mahādevaṃ tato yuddhe janārdanaḥ<BR>
02,035.029d@021_1505	anyāṃś ca jitvā dvārasthān praviveśa purottamam<BR>
02,035.029d@021_1506	praviśya bāṇam āsādya sa tatrātha janārdanaḥ<BR>
02,035.029d@021_1507	cakre yuddhaṃ mahat kruddhas tena bāṇena pāṇḍava<BR>
02,035.029d@021_1508	bāṇo 'pi sarvaśastrāṇi śitāni bharatarṣabha<BR>
02,035.029d@021_1509	susaṃkruddhas tadā yuddhe pātayām āsa keśave<BR>
02,035.029d@021_1510	punar udyamya śastrāṇāṃ sahasraṃ sarvabāhubhiḥ<BR>
02,035.029d@021_1511	mumoca bāṇaḥ saṃkruddhaḥ kṛṣṇaṃ prati raṇājire<BR>
02,035.029d@021_1512	tataḥ kṛṣṇas tadā chitvā sarvaśastrāṇi bhārata<BR>
02,035.029d@021_1513	kṛtvā muhūrtaṃ bāṇena yuddhaṃ rājann adhokṣajaḥ<BR>
02,035.029d@021_1514	cakram udyamya rājan vai divyaṃ śastrottamaṃ tataḥ<BR>
02,035.029d@021_1515	sahasrabāhūṃś ciccheda bāṇasyāmitatejasaḥ<BR>
02,035.029d@021_1516	tato bāṇo mahārāja kṛṣṇena bhṛśapīḍitaḥ<BR>
02,035.029d@021_1517	chinnabāhuḥ papātāśu viśākha iva pādapaḥ<BR>
02,035.029d@021_1518	sa pātayitvā bāleyaṃ bāṇaṃ kṛṣṇas tvarānvitaḥ<BR>
02,035.029d@021_1519	prādyumniṃ mokṣayām āsa kṣiptaṃ rājagṛhe tadā<BR>
02,035.029d@021_1520	mokṣayitvātha govindaḥ prādyumniṃ saha bhāryayā<BR>
02,035.029d@021_1521	bāṇasya sarvaratnāni asaṃkhyāni jahāra saḥ<BR>
02,035.029d@021_1522	godhanāny atha sarvasvaṃ sa bāṇasyālaye balāt<BR>
02,035.029d@021_1523	jahāra ca hṛṣīkeśo yadūnāṃ kīrtivardhanaḥ<BR>
02,035.029d@021_1524	tataḥ sa sarvaratnāni cāhṛtya madhusūdanaḥ<BR>
02,035.029d@021_1525	kṣipram āropayāṃ cakre sarvasvaṃ garuḍopari<BR>
02,035.029d@021_1526	tvarayātha sa kaunteya baladevaṃ mahābalam<BR>
02,035.029d@021_1527	pradyumnaṃ ca mahāvīryam aniruddhaṃ mahādyutim<BR>
02,035.029d@021_1528	uṣāṃ ca sundarīṃ rājan bhṛtyadāsīgaṇaiḥ saha<BR>
02,035.029d@021_1529	sarvān etān samāropya ratnāni vividhāni ca<BR>
02,035.029d@021_1530	mudā yukto mahātejāḥ pītāmbaradharo balī<BR>
02,035.029d@021_1531	divyābharaṇacitrāṅgaḥ śaṅkhacakragadāsidhṛk<BR>
02,035.029d@021_1532	āruroha garutmantam udayaṃ bhāskaro yathā<BR>
02,035.029d@021_1533	athāruhya suparṇaṃ sa prayayau dvārakāṃ prati<BR>
02,035.029d@021_1534	praviśya svapuraṃ kṛṣṇo yādavaiḥ sahitas tadā<BR>
02,035.029d@021_1535	bhīṣmaḥ<BR>
02,035.029d@021_1535	pramumoda tadā rājan svargastho vāsavo yathā<BR>
02,035.029d@021_1536	sūditā mauravāḥ pāśā niśumbhanarakau hatau<BR>
02,035.029d@021_1537	kṛtakṣemaḥ punaḥ panthāḥ puraṃ prāgjyotiṣaṃ prati<BR>
02,035.029d@021_1538	śauriṇā pṛthivīpālās trāsitā bharatarṣabha<BR>
02,035.029d@021_1539	dhanuṣaś ca praṇādena pāñcajanyasvanena ca<BR>
02,035.029d@021_1540	meghaprakhyair anīkaiś ca dākṣiṇātyābhisaṃvṛtam<BR>
02,035.029d@021_1541	rukmiṇaṃ trāsayām āsa keśavo bharatarṣabha<BR>
02,035.029d@021_1542	tataḥ parjanyaghoṣeṇa rathenādityavarcasā<BR>
02,035.029d@021_1543	uvāha mahiṣīṃ bhojyām eṣa cakragadādharaḥ<BR>
02,035.029d@021_1544	jārūthyām āhṛtiḥ krāthaḥ śiśupālaś ca nirjitaḥ<BR>
02,035.029d@021_1545	vakraś ca saha śaibyena śatadhanvā ca kṣatriyaḥ<BR>
02,035.029d@021_1546	indradyumno hataḥ kopād yavanaś ca kaśerumān<BR>
02,035.029d@021_1547	hataḥ saubhapatiḥ sālvaḥ sahaiva krathadhanvanā<BR>
02,035.029d@021_1548	parvatānāṃ sahasraṃ ca cakreṇa puruṣottamaḥ<BR>
02,035.029d@021_1549	vibhidya puṇḍarīkākṣo dyumatsenam ayodhayat<BR>
02,035.029d@021_1550	mahendraśikhare caiva nimeṣāntaracāriṇau<BR>
02,035.029d@021_1551	jagrāha bharataśreṣṭha varuṇasyābhitaś carau<BR>
02,035.029d@021_1552	irāvatyām ubhau caitāv agnisūryasamau bale<BR>
02,035.029d@021_1553	gopatis tālaketuś ca nihatau śārṅgadhanvanā<BR>
02,035.029d@021_1554	akṣaprapatane caiva nemihaṃsapatheṣu ca<BR>
02,035.029d@021_1555	ubhau tāv api kṛṣṇena surāṣṭrau vinipātitau<BR>
02,035.029d@021_1556	dagdhā vārāṇasī tāta keśavena mahātmanā<BR>
02,035.029d@021_1557	sānubandhaḥ sarāṣṭraś ca kāśīnām ṛṣabho hataḥ<BR>
02,035.029d@021_1558	prāgjyotiṣaṃ puraśreṣṭham asurair bahubhir vṛtam<BR>
02,035.029d@021_1559	prāpya lohitakūṭāni kṛṣṇena varuṇo jitaḥ<BR>
02,035.029d@021_1560	ajeyo duṣpradharṣaś ca lokapālo mahādyutiḥ<BR>
02,035.029d@021_1561	indradvīpo mahendreṇa gupto maghavatā svayam<BR>
02,035.029d@021_1562	pārijāto hṛtaḥ pārtha keśavena balīyasā<BR>
02,035.029d@021_1563	pāṇḍyaṃ pauṇḍraṃ ca mātsyaṃ ca kaliṅgaṃ ca janārdanaḥ<BR>
02,035.029d@021_1564	jaghāna sahitān sarvān aṅgarājaṃ ca mādhavaḥ<BR>
02,035.029d@021_1565	eṣa caikaśataṃ hatvā rathena kṣatrapuṃgavān<BR>
02,035.029d@021_1566	gāndhārīm avahat kṛṣṇo mahiṣīṃ yādavarṣabhaḥ<BR>
02,035.029d@021_1567	atha gāṇḍīvadhanvānaṃ krīḍārthaṃ madhusūdanaḥ<BR>
02,035.029d@021_1568	jigāya bharataśreṣṭha kuntyāś ca pramukhe vibhuḥ<BR>
02,035.029d@021_1569	droṇaṃ drauṇiṃ kṛpaṃ karṇaṃ bhīmasenaṃ suyodhanam<BR>
02,035.029d@021_1570	vakrānuyāne sahitāñ jigāya bharatarṣabha<BR>
02,035.029d@021_1571	babhroś ca priyam anvicchann eṣa cakragadādharaḥ<BR>
02,035.029d@021_1572	veṇudārivṛtāṃ bhāryām unmamātha yudhiṣṭhira<BR>
02,035.029d@021_1573	paryāptāṃ pṛthivīṃ sarvāṃ sāśvāṃ sarathakuñjarām<BR>
02,035.029d@021_1574	veṇudārivaśe yuktāṃ jigāya madhusūdanaḥ<BR>
02,035.029d@021_1575	avāpya tapasā vīryaṃ balam ojaś ca bhārata<BR>
02,035.029d@021_1576	trāsitāḥ sagaṇāḥ sarve bāṇena vibudhādhipāḥ<BR>
02,035.029d@021_1577	vajrāśanigadāpāśais trāsayadbhir anekaśaḥ<BR>
02,035.029d@021_1578	tasya nāsīd raṇe mṛtyur devair api savāsavaiḥ<BR>
02,035.029d@021_1579	so 'bhibhūtaś ca kṛṣṇena nihataś ca mahātmanā<BR>
02,035.029d@021_1580	chittvā bāhusahasraṃ tad govindena mahātmanā<BR>
02,035.029d@021_1581	eṣa pīṭhaṃ mahābāhuḥ kaṃsaṃ ca madhusūdanaḥ<BR>
02,035.029d@021_1582	paiṭhakaṃ cātilomānaṃ nijaghāna janārdanaḥ<BR>
02,035.029d@021_1583	jambham airāvataṃ caiva virūpaṃ ca mahāyaśāḥ<BR>
02,035.029d@021_1584	jaghāna bharataśreṣṭha śambaraṃ cārimardanam<BR>
02,035.029d@021_1585	eṣa bhogavatīṃ gatvā vāsukiṃ bharatarṣabha<BR>
02,035.029d@021_1586	nirjitya puṇḍarīkākṣo rauhiṇeyam amocayat<BR>
02,035.029d@021_1587	evaṃ bahūni karmāṇi śiśur eva janārdanaḥ<BR>
02,035.029d@021_1588	kṛtavān puṇḍarīkākṣaḥ saṃkarṣaṇasahāyavān<BR>
02,035.029d@021_1589	evam eṣo 'surāṇāṃ ca surāṇāṃ cāpi sarvaśaḥ<BR>
02,035.029d@021_1590	bhayābhayakaraḥ kṛṣṇaḥ sarvalokeśvaraḥ prabhuḥ<BR>
02,035.029d@021_1591	evam eṣa mahābāhuḥ śāstā sarvadurātmanām<BR>
02,035.029d@021_1592	kṛtvā devārtham amitaṃ svasthānaṃ pratipatsyate<BR>
02,035.029d@021_1593	eṣa bhogavatīṃ ramyām ṛṣīkāntāṃ mahāyaśāḥ<BR>
02,035.029d@021_1594	dvārakām ātmasāt kṛtvā sāgaraṃ gamayiṣyati<BR>
02,035.029d@021_1595	bahupuṇyavatīṃ ramyāṃ caityayūpavatīṃ śubhām<BR>
02,035.029d@021_1596	dvārakāṃ varuṇāvāsaṃ pravekṣyati sakānanām<BR>
02,035.029d@021_1597	tāṃ sūryasadanaprakhyāṃ manojñāṃ śārṅgadhanvanaḥ<BR>
02,035.029d@021_1598	visṛṣṭāṃ vāsudevena sāgaraḥ plāvayiṣyati<BR>
02,035.029d@021_1599	surāsuramanuṣyeṣu nāsīn na bhavitā kva cit<BR>
02,035.029d@021_1600	yas tām adhyavasad rājā anyatra madhusūdanāt<BR>
02,035.029d@021_1601	bhrājamānās tu śiśavo vṛṣṇyandhakamahārathāḥ<BR>
02,035.029d@021_1602	taj juṣṭaṃ pratipatsyante nākapṛṣṭhaṃ gatāsavaḥ<BR>
02,035.029d@021_1603	evam eṣa daśārhāṇāṃ vidhāya vidhinā vidhim<BR>
02,035.029d@021_1604	viṣṇur nārāyaṇaḥ somaḥ sūryaś ca bhavitā svayam<BR>
02,035.029d@021_1605	aprameyo 'niyojyaś ca yatrakāmagamo vaśī<BR>
02,035.029d@021_1606	modate bhagavān bhūtair bālaḥ krīḍanakair iva<BR>
02,035.029d@021_1607	naiṣa garbhatvam āpede na yonyām āvasat prabhuḥ<BR>
02,035.029d@021_1608	ātmanas tejasā kṛṣṇaḥ sarveṣāṃ kurute gatim<BR>
02,035.029d@021_1609	yathā budbuda utthāya tatraiva tu nilīyate<BR>
02,035.029d@021_1610	carācarāṇi bhūtāni tathā nārāyaṇe sadā<BR>
02,035.029d@021_1611	na pramātuṃ mahābāhuḥ śakyo bhārata keśavaḥ<BR>
02,035.029d@021_1612	paraṃ hy aparam etad viśvarūpān na vidyate<BR>
02,036.001	vaiśaṃpāyana uvāca<BR>
02,036.001a	evam uktvā tato bhīṣmo virarāma mahāyaśāḥ<BR>
02,036.001c	vyājahārottaraṃ tatra sahadevo 'rthavad vacaḥ<BR>
02,036.002a	keśavaṃ keśihantāram aprameyaparākramam<BR>
02,036.002b*0360_01	sarvalokeśvaraṃ kṛṣṇaṃ vijñāya puruṣottamam<BR>
02,036.002c	pūjyamānaṃ mayā yo vaḥ kṛṣṇaṃ na sahate nṛpāḥ<BR>
02,036.002d*0361_01	kṣipraṃ yuddhāya niryātu śaktaś ced atra me yudhi<BR>
02,036.003a	sarveṣāṃ balināṃ mūrdhni mayedaṃ nihitaṃ padam<BR>
02,036.003c	evam ukte mayā samyag uttaraṃ prabravītu saḥ<BR>
02,036.003d*0362_01	sa eva hi mayā vadhyo bhaviṣyati na saṃśayaḥ<BR>
02,036.004a	matimantas tu ye ke cid ācāryaṃ pitaraṃ gurum<BR>
02,036.004c	arcyam arcitam arcārham anujānantu te nṛpāḥ<BR>
02,036.005a	tato na vyājahāraiṣāṃ kaś cid buddhimatāṃ satām<BR>
02,036.005c	mānināṃ balināṃ rājñāṃ madhye saṃdarśite pade<BR>
02,036.006a	tato 'patat puṣpavṛṣṭiḥ sahadevasya mūrdhani<BR>
02,036.006c	adṛśyarūpā vācaś cāpy abruvan sādhu sādhv iti<BR>
02,036.007a	āvidhyad ajinaṃ kṛṣṇaṃ bhaviṣyadbhūtajalpakaḥ<BR>
02,036.007c	sarvasaṃśayanirmoktā nāradaḥ sarvalokavit<BR>
02,036.007d*0363_01	uvācākhilabhūtānāṃ madhye spaṣṭataraṃ vacaḥ<BR>
02,036.007d*0363_02	kṛṣṇaṃ kamalapatrākṣaṃ nārcayiṣyanti ye narāḥ<BR>
02,036.007d*0363_03	vaiśaṃpāyana uvāca<BR>
02,036.007d*0363_03	jīvanmṛtās tu te jñeyā na saṃbhāṣyāḥ kadā cana<BR>
02,036.008a	tatrāhūtāgatāḥ sarve sunīthapramukhā gaṇāḥ<BR>
02,036.008c	saṃprādṛśyanta saṃkruddhā vivarṇavadanās tathā<BR>
02,036.009a	yudhiṣṭhirābhiṣekaṃ ca vāsudevasya cārhaṇam<BR>
02,036.009b*0364_01	na syād yathā tathā kāryam evaṃ sarve tadābruvan<BR>
02,036.009b*0364_02	niṣkarṣān niścayāt sarve rājānaḥ krodhamūrchitāḥ<BR>
02,036.009c	abruvaṃs tatra rājāno nirvedād ātmaniścayāt<BR>
02,036.010a	suhṛdbhir vāryamāṇānāṃ teṣāṃ hi vapur ābabhau<BR>
02,036.010c	āmiṣād apakṛṣṭānāṃ siṃhānām iva garjatām<BR>
02,036.011a	taṃ balaugham aparyantaṃ rājasāgaram akṣayam<BR>
02,036.011c	kurvāṇaṃ samayaṃ kṛṣṇo yuddhāya bubudhe tadā<BR>
02,036.012a	pūjayitvā tu pūjārhaṃ brahmakṣatraṃ viśeṣataḥ<BR>
02,036.012c	sahadevo nṛṇāṃ devaḥ samāpayata karma tat<BR>
02,036.013a	tasminn abhyarcite kṛṣṇe sunīthaḥ śatrukarṣaṇaḥ<BR>
02,036.013c	atitāmrekṣaṇaḥ kopād uvāca manujādhipān<BR>
02,036.014a	sthitaḥ senāpatir vo 'haṃ manyadhvaṃ kiṃ nu sāṃpratam<BR>
02,036.014c	yudhi tiṣṭhāma saṃnahya sametān vṛṣṇipāṇḍavān<BR>
02,036.015a	iti sarvān samutsāhya rājñas tāṃś cedipuṃgavaḥ<BR>
02,036.015c	yajñopaghātāya tataḥ so 'mantrayata rājabhiḥ<BR>
02,037.001	vaiśaṃpāyana uvāca<BR>
02,037.001a	tataḥ sāgarasaṃkāśaṃ dṛṣṭvā nṛpatisāgaram<BR>
02,037.001b*0365_01	saṃvartavātābhihataṃ bhīmaṃ kṣubdham ivārṇavam<BR>
02,037.001c	roṣāt pracalitaṃ sarvam idam āha yudhiṣṭhiraḥ<BR>
02,037.002a	bhīṣmaṃ matimatāṃ śreṣṭhaṃ vṛddhaṃ kurupitāmaham<BR>
02,037.002c	bṛhaspatiṃ bṛhattejāḥ puruhūta ivārihā<BR>
02,037.003a	asau roṣāt pracalito mahān nṛpatisāgaraḥ<BR>
02,037.003c	atra yat pratipattavyaṃ tan me brūhi pitāmaha<BR>
02,037.004a	yajñasya ca na vighnaḥ syāt prajānāṃ ca śivaṃ bhavet<BR>
02,037.004c	yathā sarvatra tat sarvaṃ brūhi me 'dya pitāmaha<BR>
02,037.005a	ity uktavati dharmajñe dharmarāje yudhiṣṭhire<BR>
02,037.005c	uvācedaṃ vaco bhīṣmas tataḥ kurupitāmahaḥ<BR>
02,037.006a	mā bhais tvaṃ kuruśārdūla śvā siṃhaṃ hantum arhati<BR>
02,037.006c	śivaḥ panthāḥ sunīto 'tra mayā pūrvataraṃ vṛtaḥ<BR>
02,037.007a	prasupte hi yathā siṃhe śvānas tatra samāgatāḥ<BR>
02,037.007c	bhaṣeyuḥ sahitāḥ sarve tatheme vasudhādhipāḥ<BR>
02,037.008a	vṛṣṇisiṃhasya suptasya tatheme pramukhe sthitāḥ<BR>
02,037.008c	bhaṣante tāta saṃkruddhāḥ śvānaḥ siṃhasya saṃnidhau<BR>
02,037.009a	na hi saṃbudhyate tāvat suptaḥ siṃha ivācyutaḥ<BR>
02,037.009b*0366_01	tad idaṃ jñātapūrvaṃ hi tava saṃstotum icchataḥ<BR>
02,037.009c	tena siṃhīkaroty etān nṛsiṃhaś cedipuṃgavaḥ<BR>
02,037.010a	pārthivān pārthivaśreṣṭha śiśupālo 'lpacetanaḥ<BR>
02,037.010c	sarvān sarvātmanā tāta netukāmo yamakṣayam<BR>
02,037.011a	nūnam etat samādātuṃ punar icchaty adhokṣajaḥ<BR>
02,037.011c	yad asya śiśupālasthaṃ tejas tiṣṭhati bhārata<BR>
02,037.012a	viplutā cāsya bhadraṃ te buddhir buddhimatāṃ vara<BR>
02,037.012c	cedirājasya kaunteya sarveṣāṃ ca mahīkṣitām<BR>
02,037.013a	ādātuṃ hi naravyāghro yaṃ yam icchaty ayaṃ yadā<BR>
02,037.013c	tasya viplavate buddhir evaṃ cedipater yathā<BR>
02,037.014a	caturvidhānāṃ bhūtānāṃ triṣu lokeṣu mādhavaḥ<BR>
02,037.014c	prabhavaś caiva sarveṣāṃ nidhanaṃ ca yudhiṣṭhira<BR>
02,037.015a	iti tasya vacaḥ śrutvā tataś cedipatir nṛpaḥ<BR>
02,037.015c	bhīṣmaṃ rūkṣākṣarā vācaḥ śrāvayām āsa bhārata<BR>
02,038.001	śiśupāla uvāca<BR>
02,038.001a	vibhīṣikābhir bahvībhir bhīṣayan sarvapārthivān<BR>
02,038.001c	na vyapatrapase kasmād vṛddhaḥ san kulapāṃsanaḥ<BR>
02,038.002a	yuktam etat tṛtīyāyāṃ prakṛtau vartatā tvayā<BR>
02,038.002c	vaktuṃ dharmād apetārthaṃ tvaṃ hi sarvakurūttamaḥ<BR>
02,038.003a	nāvi naur iva saṃbaddhā yathāndho vāndham anviyāt<BR>
02,038.003c	tathābhūtā hi kauravyā bhīṣma yeṣāṃ tvam agraṇīḥ<BR>
02,038.004a	pūtanāghātapūrvāṇi karmāṇy asya viśeṣataḥ<BR>
02,038.004c	tvayā kīrtayatāsmākaṃ bhūyaḥ pracyāvitaṃ manaḥ<BR>
02,038.005a	avaliptasya mūrkhasya keśavaṃ stotum icchataḥ<BR>
02,038.005c	kathaṃ bhīṣma na te jihvā śatadheyaṃ vidīryate<BR>
02,038.006a	yatra kutsā prayoktavyā bhīṣma bālatarair naraiḥ<BR>
02,038.006c	tam imaṃ jñānavṛddhaḥ san gopaṃ saṃstotum icchasi<BR>
02,038.007a	yady anena hatā bālye śakuniś citram atra kim<BR>
02,038.007c	tau vāśvavṛṣabhau bhīṣma yau na yuddhaviśāradau<BR>
02,038.008a	cetanārahitaṃ kāṣṭhaṃ yady anena nipātitam<BR>
02,038.008c	pādena śakaṭaṃ bhīṣma tatra kiṃ kṛtam adbhutam<BR>
02,038.008d*0367_01	arkapramāṇau tau vṛkṣau yady anena nipātitau<BR>
02,038.008d*0367_02	nāgaś ca pātito yena tatra kiṃ vismayaṃ kṛtam<BR>
02,038.009a	valmīkamātraḥ saptāhaṃ yady anena dhṛto 'calaḥ<BR>
02,038.009c	tadā govardhano bhīṣma na tac citraṃ mataṃ mama<BR>
02,038.010a	bhuktam etena bahv annaṃ krīḍatā nagamūrdhani<BR>
02,038.010c	iti te bhīṣma śṛṇvānāḥ paraṃ vismayam āgatāḥ<BR>
02,038.010d*0368_01	matimanto na śaṃsanti sajjanā dharmiṇaḥ sadā<BR>
02,038.011a	yasya cānena dharmajña bhuktam annaṃ balīyasaḥ<BR>
02,038.011c	sa cānena hataḥ kaṃsa ity etan na mahādbhutam<BR>
02,038.011d*0369_01	kāgahā bagahā vatsasarpahā kharahā tathā<BR>
02,038.011d*0369_02	agnipo māyika iva kathaṃ nārho 'grapūjane<BR>
02,038.012a	na te śrutam idaṃ bhīṣma nūnaṃ kathayatāṃ satām<BR>
02,038.012c	yad vakṣye tvām adharmajña vākyaṃ kurukulādhama<BR>
02,038.013a	strīṣu goṣu na śastrāṇi pātayed brāhmaṇeṣu ca<BR>
02,038.013c	yasya cānnāni bhuñjīta yaś ca syāc charaṇāgataḥ<BR>
02,038.014a	iti santo 'nuśāsanti sajjanā dharmiṇaḥ sadā<BR>
02,038.014c	bhīṣma loke hi tat sarvaṃ vitathaṃ tvayi dṛśyate<BR>
02,038.015a	jñānavṛddhaṃ ca vṛddhaṃ ca bhūyāṃsaṃ keśavaṃ mama<BR>
02,038.015c	ajānata ivākhyāsi saṃstuvan kurusattama<BR>
02,038.015e	goghnaḥ strīghnaś ca san bhīṣma kathaṃ saṃstavam arhati<BR>
02,038.015e*0370_01	**** **** tvadvākyād yadi pūjyate<BR>
02,038.015e*0370_02	evaṃbhūtaś ca yo bhīṣma<BR>
02,038.016a	asau matimatāṃ śreṣṭho ya eṣa jagataḥ prabhuḥ<BR>
02,038.016c	saṃbhāvayati yady evaṃ tvadvākyāc ca janārdanaḥ<BR>
02,038.016e	evam etat sarvam iti sarvaṃ tad vitathaṃ dhruvam<BR>
02,038.017a	na gāthā gāthinaṃ śāsti bahu ced api gāyati<BR>
02,038.017c	prakṛtiṃ yānti bhūtāni bhūliṅgaśakunir yathā<BR>
02,038.018a	nūnaṃ prakṛtir eṣā te jaghanyā nātra saṃśayaḥ<BR>
02,038.018b*0371_01	nadīsutatvāt te cittaṃ cañcalaṃ na sthiraṃ smṛtam<BR>
02,038.018c	ataḥ pāpīyasī caiṣāṃ pāṇḍavānām apīṣyate<BR>
02,038.019a	yeṣām arcyatamaḥ kṛṣṇas tvaṃ ca yeṣāṃ pradarśakaḥ<BR>
02,038.019c	dharmavāk tvam adharmajñaḥ satāṃ mārgād avaplutaḥ<BR>
02,038.020a	ko hi dharmiṇam ātmānaṃ jānañ jñānavatāṃ varaḥ<BR>
02,038.020c	kuryād yathā tvayā bhīṣma kṛtaṃ dharmam avekṣatā<BR>
02,038.020d*0372_01	cet tvaṃ dharmaṃ vijānāsi yadi prājñā matis tava<BR>
02,038.021a	anyakāmā hi dharmajña kanyakā prājñamāninā<BR>
02,038.021b*0373_01	gṛhītā pāṇidharmeṇa rājñā sālvena dhīmatā<BR>
02,038.021c	ambā nāmeti bhadraṃ te kathaṃ sāpahṛtā tvayā<BR>
02,038.022a	yāṃ tvayāpahṛtāṃ bhīṣma kanyāṃ naiṣitavān nṛpaḥ<BR>
02,038.022c	bhrātā vicitravīryas te satāṃ vṛttam anuṣṭhitaḥ<BR>
02,038.023a	dārayor yasya cānyena miṣataḥ prājñamāninaḥ<BR>
02,038.023c	tava jātāny apatyāni sajjanācarite pathi<BR>
02,038.024a	na hi dharmo 'sti te bhīṣma brahmacaryam idaṃ vṛthā<BR>
02,038.024c	yad dhārayasi mohād vā klībatvād vā na saṃśayaḥ<BR>
02,038.025a	na tv ahaṃ tava dharmajña paśyāmy upacayaṃ kva cit<BR>
02,038.025c	na hi te sevitā vṛddhā ya evaṃ dharmam abruvan<BR>
02,038.026a	iṣṭaṃ dattam adhītaṃ ca yajñāś ca bahudakṣiṇāḥ<BR>
02,038.026c	sarvam etad apatyasya kalāṃ nārhati ṣoḍaśīm<BR>
02,038.027a	vratopavāsair bahubhiḥ kṛtaṃ bhavati bhīṣma yat<BR>
02,038.027c	sarvaṃ tad anapatyasya moghaṃ bhavati niścayāt<BR>
02,038.028a	so 'napatyaś ca vṛddhaś ca mithyādharmānuśāsanāt<BR>
02,038.028c	haṃsavat tvam apīdānīṃ jñātibhyaḥ prāpnuyā vadham<BR>
02,038.029a	evaṃ hi kathayanty anye narā jñānavidaḥ purā<BR>
02,038.029c	bhīṣma yat tad ahaṃ samyag vakṣyāmi tava śṛṇvataḥ<BR>
02,038.030a	vṛddhaḥ kila samudrānte kaś cid dhaṃso 'bhavat purā<BR>
02,038.030c	dharmavāg anyathāvṛttaḥ pakṣiṇaḥ so 'nuśāsti ha<BR>
02,038.031a	dharmaṃ carata mādharmam iti tasya vacaḥ kila<BR>
02,038.031b*0374_01	ghorāṃ māyāṃ praviṣṭāḥ stha tasmāj jāgrata jāgrata<BR>
02,038.031b*0374_02	ahiṃsā paramo dharma iti tasya vacaḥ kila<BR>
02,038.031c	pakṣiṇaḥ śuśruvur bhīṣma satataṃ dharmavādinaḥ<BR>
02,038.031d@022_0001	haṃsasya tad vacaḥ śrutvā muditāḥ sarvapakṣiṇaḥ<BR>
02,038.031d@022_0002	pakṣiṇaḥ<BR>
02,038.031d@022_0002	ūcuś cainaṃ khagā haṃsaṃ parivārya ca sarvaśaḥ<BR>
02,038.031d@022_0003	kathayasva bhavān dharmaṃ pakṣiṇāṃ tat samāsataḥ<BR>
02,038.031d@022_0004	ko hi nāma dvijaśreṣṭha brūhi no dharmam uttamam<BR>
02,038.031d@022_0004	haṃsaḥ<BR>
02,038.031d@022_0005	prajāsv ahiṃsā dharmo vai hiṃsādharmaḥ khagavrajāḥ<BR>
02,038.031d@022_0006	etad evānuboddhavyaṃ dharmādharmaḥ samāsataḥ<BR>
02,038.031d@022_0007	vṛddhahaṃsavacaḥ śrutvā pakṣiṇas te susaṃhitāḥ<BR>
02,038.031d@022_0008	pakṣiṇaḥ<BR>
02,038.031d@022_0008	ūcuś ca dharmalubdhās te smayamānā ivāṇḍajāḥ<BR>
02,038.031d@022_0009	dharmaṃ yaḥ kurute nityaṃ loke dhīrataro 'ṇḍajaḥ<BR>
02,038.031d@022_0010	haṃsaḥ<BR>
02,038.031d@022_0010	sa yatra gacched dharmātmā tan no brūhīha tattvataḥ<BR>
02,038.031d@022_0011	dharmaṃ yaḥ kurute nityaṃ loke sadvṛttim āsthitaḥ<BR>
02,038.031d@022_0012	pakṣiṇaḥ<BR>
02,038.031d@022_0012	sa gacchet sarvalokān vai tathā vai niyataṃ khagāḥ<BR>
02,038.031d@022_0013	jñātvā hi dharmādharmaṃ ca nityaṃ loke dvijottama<BR>
02,038.031d@022_0014	haṃsaḥ<BR>
02,038.031d@022_0014	durlabhaṃ svargalokaṃ tu taṃ kasmāt tvaṃ na gacchasi<BR>
02,038.031d@022_0015	bālā yūyaṃ na jānīdhvaṃ dharmasūkṣmaṃ vihaṃgamāḥ<BR>
02,038.031d@022_0016	dharmaṃ yaḥ kurute loke satataṃ śubhabuddhinā<BR>
02,038.031d@022_0017	sa cāyuṣo 'nte svaṃ dehaṃ tyaktvā svargaṃ tu gacchati<BR>
02,038.031d@022_0018	sa cāham api ca tyaktvā kāle deham imaṃ dvijāḥ<BR>
02,038.031d@022_0019	śiśupālaḥ<BR>
02,038.031d@022_0019	svargalokaṃ gamiṣyāmi iyaṃ dharmasya vai gatiḥ<BR>
02,038.031d@022_0020	evaṃ dharmakathāṃ cakre sa haṃsaḥ pakṣiṇāṃ bhṛśam<BR>
02,038.031d@022_0021	pakṣiṇaḥ śuśruvur bhīṣma satataṃ dharmam eva te<BR>
02,038.032a	athāsya bhakṣyam ājahruḥ samudrajalacāriṇaḥ<BR>
02,038.032c	aṇḍajā bhīṣma tasyānye dharmārtham iti śuśruma<BR>
02,038.033a	tasya caiva samabhyāśe nikṣipyāṇḍāni sarvaśaḥ<BR>
02,038.033c	samudrāmbhasy amodanta caranto bhīṣma pakṣiṇaḥ<BR>
02,038.034a	teṣām aṇḍāni sarveṣāṃ bhakṣayām āsa pāpakṛt<BR>
02,038.034c	sa haṃsaḥ saṃpramattānām apramattaḥ svakarmaṇi<BR>
02,038.035a	tataḥ prakṣīyamāṇeṣu teṣv aṇḍeṣv aṇḍajo 'paraḥ<BR>
02,038.035c	aśaṅkata mahāprājñas taṃ kadā cid dadarśa ha<BR>
02,038.035c*0375_01	**** **** karmāsyedaṃ bhaved iti<BR>
02,038.035c*0375_02	tato gateṣu haṃseṣu sarveṣu carituṃ tadā<BR>
02,038.035c*0375_03	sthita ātmānam āvṛtya<BR>
02,038.035d*0376_01	tato gateṣu haṃseṣu sarveṣu caritaṃ tadā<BR>
02,038.035d*0376_02	sthita ātmānam āvṛtya taṃ kadā cid dadarśa ha<BR>
02,038.036a	tataḥ sa kathayām āsa dṛṣṭvā haṃsasya kilbiṣam<BR>
02,038.036c	teṣāṃ paramaduḥkhārtaḥ sa pakṣī sarvapakṣiṇām<BR>
02,038.037a	tataḥ pratyakṣato dṛṣṭvā pakṣiṇas te samāgatāḥ<BR>
02,038.037c	nijaghnus taṃ tadā haṃsaṃ mithyāvṛttaṃ kurūdvaha<BR>
02,038.037d*0377_01	haṃsavat tvam apīdānīṃ jñātibhyo vadham āpnuyāḥ<BR>
02,038.037d*0378_01	vṛddhahaṃso hatas tatra mithyāvṛtto durātmavān<BR>
02,038.038a	te tvāṃ haṃsasadharmāṇam apīme vasudhādhipāḥ<BR>
02,038.038c	nihanyur bhīṣma saṃkruddhāḥ pakṣiṇas tam ivāṇḍajam<BR>
02,038.039a	gāthām apy atra gāyanti ye purāṇavido janāḥ<BR>
02,038.039c	bhīṣma yāṃ tāṃ ca te samyak kathayiṣyāmi bhārata<BR>
02,038.040a	antarātmani vinihite; rauṣi patraratha vitatham<BR>
02,038.040c	aṇḍabhakṣaṇam aśuci te; karma vācam atiśayate<BR>
02,039.001	śiśupāla uvāca<BR>
02,039.001a	sa me bahumato rājā jarāsaṃdho mahābalaḥ<BR>
02,039.001c	yo 'nena yuddhaṃ neyeṣa dāso 'yam iti saṃyuge<BR>
02,039.002a	keśavena kṛtaṃ yat tu jarāsaṃdhavadhe tadā<BR>
02,039.002c	bhīmasenārjunābhyāṃ ca kas tat sādhv iti manyate<BR>
02,039.003a	advāreṇa praviṣṭena chadmanā brahmavādinā<BR>
02,039.003c	dṛṣṭaḥ prabhāvaḥ kṛṣṇena jarāsaṃdhasya dhīmataḥ<BR>
02,039.004a	yena dharmātmanātmānaṃ brahmaṇyam abhijānatā<BR>
02,039.004c	naiṣitaṃ pādyam asmai tad dātum agre durātmane<BR>
02,039.005a	bhujyatām iti tenoktāḥ kṛṣṇabhīmadhanaṃjayāḥ<BR>
02,039.005c	jarāsaṃdhena kauravya kṛṣṇena vikṛtaṃ kṛtam<BR>
02,039.006a	yady ayaṃ jagataḥ kartā yathainaṃ mūrkha manyase<BR>
02,039.006c	kasmān na brāhmaṇaṃ samyag ātmānam avagacchati<BR>
02,039.007a	idaṃ tv āścaryabhūtaṃ me yad ime pāṇḍavās tvayā<BR>
02,039.007c	apakṛṣṭāḥ satāṃ mārgān manyante tac ca sādhv iti<BR>
02,039.008a	atha vā naitad āścaryaṃ yeṣāṃ tvam asi bhārata<BR>
02,039.008c	strīsadharmā ca vṛddhaś ca sarvārthānāṃ pradarśakaḥ<BR>
02,039.009	vaiśaṃpāyana uvāca<BR>
02,039.009a	tasya tad vacanaṃ śrutvā rūkṣaṃ rūkṣākṣaraṃ bahu<BR>
02,039.009c	cukopa balināṃ śreṣṭho bhīmasenaḥ pratāpavān<BR>
02,039.010a	tasya padmapratīkāśe svabhāvāyatavistṛte<BR>
02,039.010c	bhūyaḥ krodhābhitāmrānte rakte netre babhūvatuḥ<BR>
02,039.011a	triśikhāṃ bhrukuṭīṃ cāsya dadṛśuḥ sarvapārthivāḥ<BR>
02,039.011c	lalāṭasthāṃ trikūṭasthāṃ gaṅgāṃ tripathagām iva<BR>
02,039.012a	dantān saṃdaśatas tasya kopād dadṛśur ānanam<BR>
02,039.012c	yugānte sarvabhūtāni kālasyeva didhakṣataḥ<BR>
02,039.013a	utpatantaṃ tu vegena jagrāhainaṃ manasvinam<BR>
02,039.013c	bhīṣma eva mahābāhur mahāsenam iveśvaraḥ<BR>
02,039.014a	tasya bhīmasya bhīṣmeṇa vāryamāṇasya bhārata<BR>
02,039.014c	guruṇā vividhair vākyaiḥ krodhaḥ praśamam āgataḥ<BR>
02,039.015a	nāticakrāma bhīṣmasya sa hi vākyam ariṃdamaḥ<BR>
02,039.015c	samuddhūto ghanāpāye velām iva mahodadhiḥ<BR>
02,039.016a	śiśupālas tu saṃkruddhe bhīmasene narādhipa<BR>
02,039.016c	nākampata tadā vīraḥ pauruṣe sve vyavasthitaḥ<BR>
02,039.017a	utpatantaṃ tu vegena punaḥ punar ariṃdamaḥ<BR>
02,039.017c	na sa taṃ cintayām āsa siṃhaḥ kṣudramṛgaṃ yathā<BR>
02,039.018a	prahasaṃś cābravīd vākyaṃ cedirājaḥ pratāpavān<BR>
02,039.018c	bhīmasenam atikruddhaṃ dṛṣṭvā bhīmaparākramam<BR>
02,039.019a	muñcainaṃ bhīṣma paśyantu yāvad enaṃ narādhipāḥ<BR>
02,039.019c	matpratāpāgninirdagdhaṃ pataṃgam iva vahninā<BR>
02,039.020a	tataś cedipater vākyaṃ tac chrutvā kurusattamaḥ<BR>
02,039.020c	bhīmasenam uvācedaṃ bhīṣmo matimatāṃ varaḥ<BR>
02,039.020d*0379_01	naiṣā cedipater buddhir yayā tv āhvayate 'cyutam<BR>
02,039.020d*0379_02	bhīmasena mahābāho kṛṣṇe 'sya vadhaniścayaḥ<BR>
02,040.001	bhīṣma uvāca<BR>
02,040.001a	cedirājakule jātas tryakṣa eṣa caturbhujaḥ<BR>
02,040.001c	rāsabhārāvasadṛśaṃ rurāva ca nanāda ca<BR>
02,040.002a	tenāsya mātāpitarau tresatus tau sabāndhavau<BR>
02,040.002c	vaikṛtaṃ tac ca tau dṛṣṭvā tyāgāya kurutāṃ matim<BR>
02,040.003a	tataḥ sabhāryaṃ nṛpatiṃ sāmātyaṃ sapurohitam<BR>
02,040.003c	cintāsaṃmūḍhahṛdayaṃ vāg uvācāśarīriṇī<BR>
02,040.004a	eṣa te nṛpate putraḥ śrīmāñ jāto mahābalaḥ<BR>
02,040.004c	tasmād asmān na bhetavyam avyagraḥ pāhi vai śiśum<BR>
02,040.005a	na caivaitasya mṛtyus tvaṃ na kālaḥ pratyupasthitaḥ<BR>
02,040.005c	mṛtyur hantāsya śastreṇa sa cotpanno narādhipa<BR>
02,040.006a	saṃśrutyodāhṛtaṃ vākyaṃ bhūtam antarhitaṃ tataḥ<BR>
02,040.006c	putrasnehābhisaṃtaptā jananī vākyam abravīt<BR>
02,040.007a	yenedam īritaṃ vākyaṃ mamaiva tanayaṃ prati<BR>
02,040.007c	prāñjalis taṃ namasyāmi bravītu sa punar vacaḥ<BR>
02,040.007d*0380_01	yāthātathyena bhagavān devo vā yadi vetaraḥ<BR>
02,040.007d*0381_01	mahad balaṃ mahad bhūtam ity uktvā punar uttaram<BR>
02,040.008a	śrotum icchāmi putrasya ko 'sya mṛtyur bhaviṣyati<BR>
02,040.008c	antarhitaṃ tato bhūtam uvācedaṃ punar vacaḥ<BR>
02,040.009a	yenotsaṅge gṛhītasya bhujāv abhyadhikāv ubhau<BR>
02,040.009c	patiṣyataḥ kṣititale pañcaśīrṣāv ivoragau<BR>
02,040.010a	tṛtīyam etad bālasya lalāṭasthaṃ ca locanam<BR>
02,040.010c	nimajjiṣyati yaṃ dṛṣṭvā so 'sya mṛtyur bhaviṣyati<BR>
02,040.011a	tryakṣaṃ caturbhujaṃ śrutvā tathā ca samudāhṛtam<BR>
02,040.011c	dharaṇyāṃ pārthivāḥ sarve abhyagacchan didṛkṣavaḥ<BR>
02,040.012a	tān pūjayitvā saṃprāptān yathārhaṃ sa mahīpatiḥ<BR>
02,040.012c	ekaikasya nṛpasyāṅke putram āropayat tadā<BR>
02,040.013a	evaṃ rājasahasrāṇāṃ pṛthaktvena yathākramam<BR>
02,040.013c	śiśur aṅke samārūḍho na tat prāpa nidarśanam<BR>
02,040.013d*0382_01	etad eva tu saṃśrutya dvāravatyāṃ mahābalau<BR>
02,040.014a	tataś cedipuraṃ prāptau saṃkarṣaṇajanārdanau<BR>
02,040.014c	yādavau yādavīṃ draṣṭuṃ svasāraṃ tāṃ pitus tadā<BR>
02,040.014d*0383_01	pitṛsvasāraṃ tāṃ dṛṣṭvā samāśvāsya mahābhujau<BR>
02,040.014d*0384_01	tau dāmaghoṣaṃ rājānam abhivādya yathākramam<BR>
02,040.015a	abhivādya yathānyāyaṃ yathājyeṣṭhaṃ nṛpāṃś ca tān<BR>
02,040.015c	kuśalānāmayaṃ pṛṣṭvā niṣaṇṇau rāmakeśavau<BR>
02,040.016a	abhyarcitau tadā vīrau prītyā cābhyadhikaṃ tataḥ<BR>
02,040.016c	putraṃ dāmodarotsaṅge devī saṃnyadadhāt svayam<BR>
02,040.017a	nyastamātrasya tasyāṅke bhujāv abhyadhikāv ubhau<BR>
02,040.017c	petatus tac ca nayanaṃ nimamajja lalāṭajam<BR>
02,040.018a	tad dṛṣṭvā vyathitā trastā varaṃ kṛṣṇam ayācata<BR>
02,040.018c	dadasva me varaṃ kṛṣṇa bhayārtāyā mahābhuja<BR>
02,040.019a	tvaṃ hy ārtānāṃ samāśvāso bhītānām abhayaṃkaraḥ<BR>
02,040.019b*0385_01	evam uktas tataḥ kṛṣṇaḥ provāca yadunandanaḥ<BR>
02,040.019b*0386_01	sa taṃ dvyakṣaṃ tato dṛṣṭvā samāśvāsya mahābhujaḥ<BR>
02,040.019b*0387_01	śrutvā pitṛṣvasur vākyaṃ bhaktānām abhayapradaḥ<BR>
02,040.019c	pitṛṣvasāraṃ mā bhaiṣīr ity uvāca janārdanaḥ<BR>
02,040.020a	dadāni kaṃ varaṃ kiṃ vā karavāṇi pitṛṣvasaḥ<BR>
02,040.020c	śakyaṃ vā yadi vāśakyaṃ kariṣyāmi vacas tava<BR>
02,040.021a	evam uktā tataḥ kṛṣṇam abravīd yadunandanam<BR>
02,040.021c	śiśupālasyāparādhān kṣamethās tvaṃ mahābala<BR>
02,040.021d*0388_01	matkṛte yaduśārdūla viddhy enaṃ me varaṃ prabho<BR>
02,040.021d*0389_01	ity uktaḥ puṇḍarīkākṣaḥ pratyuvāca mahābalaḥ<BR>
02,040.022	kṛṣṇa uvāca<BR>
02,040.022a	aparādhaśataṃ kṣāmyaṃ mayā hy asya pitṛṣvasaḥ<BR>
02,040.022c	putrasya te vadhārhāṇāṃ mā tvaṃ śoke manaḥ kṛthāḥ<BR>
02,040.022d*0390_01	evam etat purāvṛttaṃ śiśāv asmin vṛkodara<BR>
02,040.022d*0391_01	sa jānann ātmano mṛtyuṃ kṛṣṇaṃ yadusukhāvaham<BR>
02,040.023	bhīṣma uvāca<BR>
02,040.023a	evam eṣa nṛpaḥ pāpaḥ śiśupālaḥ sumandadhīḥ<BR>
02,040.023c	tvāṃ samāhvayate vīra govindavaradarpitaḥ<BR>
02,041.001	bhīṣma uvāca<BR>
02,041.001a	naiṣā cedipater buddhir yayā tvāhvayate 'cyutam<BR>
02,041.001c	nūnam eṣa jagadbhartuḥ kṛṣṇasyaiva viniścayaḥ<BR>
02,041.002a	ko hi māṃ bhīmasenādya kṣitāv arhati pārthivaḥ<BR>
02,041.002c	kṣeptuṃ daivaparītātmā yathaiṣa kulapāṃsanaḥ<BR>
02,041.003a	eṣa hy asya mahābāho tejoṃśaś ca harer dhruvam<BR>
02,041.003c	tam eva punar ādātum icchat pṛthuyaśā hariḥ<BR>
02,041.004a	yenaiṣa kuruśārdūla śārdūla iva cedirāṭ<BR>
02,041.004c	garjaty atīva durbuddhiḥ sarvān asmān acintayan<BR>
02,041.005	vaiśaṃpāyana uvāca<BR>
02,041.005a	tato na mamṛṣe caidyas tad bhīṣmavacanaṃ tadā<BR>
02,041.005c	uvāca cainaṃ saṃkruddhaḥ punar bhīṣmam athottaram<BR>
02,041.006	śiśupāla uvāca<BR>
02,041.006a	dviṣatāṃ no 'stu bhīṣmaiṣa prabhāvaḥ keśavasya yaḥ<BR>
02,041.006c	yasya saṃstavavaktā tvaṃ bandivat satatotthitaḥ<BR>
02,041.007a	saṃstavāya mano bhīṣma pareṣāṃ ramate sadā<BR>
02,041.007c	yadi saṃstauṣi rājñas tvam imaṃ hitvā janārdanam<BR>
02,041.008a	daradaṃ stuhi bāhlīkam imaṃ pārthivasattamam<BR>
02,041.008c	jāyamānena yeneyam abhavad dāritā mahī<BR>
02,041.009a	vaṅgāṅgaviṣayādhyakṣaṃ sahasrākṣasamaṃ bale<BR>
02,041.009c	stuhi karṇam imaṃ bhīṣma mahācāpavikarṣaṇam<BR>
02,041.009d*0392_01	yasyeme kuṇḍale divye sahaje devanirmite<BR>
02,041.009d*0392_02	kavacaṃ ca mahābāho bālārkasadṛśaprabham<BR>
02,041.009d*0392_03	vāsavapratimo yena jarāsaṃdho 'tidurjayaḥ<BR>
02,041.009d*0392_04	vijito bāhuyuddhena dehabhedaṃ ca lambhitaḥ<BR>
02,041.009d*0393_01	stuhi bhīṣmabāhūru vīrau ca bhuvi [vi]śrutau<BR>
02,041.010a	droṇaṃ drauṇiṃ ca sādhu tvaṃ pitāputrau mahārathau<BR>
02,041.010c	stuhi stutyāv imau bhīṣma satataṃ dvijasattamau<BR>
02,041.011a	yayor anyataro bhīṣma saṃkruddhaḥ sacarācarām<BR>
02,041.011c	imāṃ vasumatīṃ kuryād aśeṣām iti me matiḥ<BR>
02,041.012a	droṇasya hi samaṃ yuddhe na paśyāmi narādhipam<BR>
02,041.012c	aśvatthāmnas tathā bhīṣma na caitau stotum icchasi<BR>
02,041.013a	śalyādīn api kasmāt tvaṃ na stauṣi vasudhādhipān<BR>
02,041.013c	stavāya yadi te buddhir vartate bhīṣma sarvadā<BR>
02,041.014a	kiṃ hi śakyaṃ mayā kartuṃ yad vṛddhānāṃ tvayā nṛpa<BR>
02,041.014c	purā kathayatāṃ nūnaṃ na śrutaṃ dharmavādinām<BR>
02,041.015a	ātmanindātmapūjā ca paranindā parastavaḥ<BR>
02,041.015c	anācaritam āryāṇāṃ vṛttam etac caturvidham<BR>
02,041.016a	yad astavyam imaṃ śaśvan mohāt saṃstauṣi bhaktitaḥ<BR>
02,041.016c	keśavaṃ tac ca te bhīṣma na kaś cid anumanyate<BR>
02,041.017a	kathaṃ bhojasya puruṣe vargapāle durātmani<BR>
02,041.017c	samāveśayase sarvaṃ jagat kevalakāmyayā<BR>
02,041.018a	atha vaiṣā na te bhaktiḥ pakṛtiṃ yāti bhārata<BR>
02,041.018c	mayaiva kathitaṃ pūrvaṃ bhūliṅgaśakunir yathā<BR>
02,041.019a	bhūliṅgaśakunir nāma pārśve himavataḥ pare<BR>
02,041.019c	bhīṣma tasyāḥ sadā vācaḥ śrūyante 'rthavigarhitāḥ<BR>
02,041.020a	mā sāhasam itīdaṃ sā satataṃ vāśate kila<BR>
02,041.020c	sāhasaṃ cātmanātīva carantī nāvabudhyate<BR>
02,041.021a	sā hi māṃsārgalaṃ bhīṣma mukhāt siṃhasya khādataḥ<BR>
02,041.021c	dantāntaravilagnaṃ yat tad ādatte 'lpacetanā<BR>
02,041.022a	icchataḥ sā hi siṃhasya bhīṣma jīvaty asaṃśayam<BR>
02,041.022c	tadvat tvam apy adharmajña sadā vācaḥ prabhāṣase<BR>
02,041.023a	icchatāṃ pārthivendrāṇāṃ bhīṣma jīvasy asaṃśayam<BR>
02,041.023c	lokavidviṣṭakarmā hi nānyo 'sti bhavatā samaḥ<BR>
02,041.024	vaiśaṃpāyana uvāca<BR>
02,041.024a	tataś cedipateḥ śrutvā bhīṣmaḥ sa kaṭukaṃ vacaḥ<BR>
02,041.024c	uvācedaṃ vaco rājaṃś cedirājasya śṛṇvataḥ<BR>
02,041.025a	icchatāṃ kila nāmāhaṃ jīvāmy eṣāṃ mahīkṣitām<BR>
02,041.025c	yo 'haṃ na gaṇayāmy etāṃs tṛṇānīva narādhipān<BR>
02,041.026a	evam ukte tu bhīṣmeṇa tataḥ saṃcukrudhur nṛpāḥ<BR>
02,041.026c	ke cij jahṛṣire tatra ke cid bhīṣmaṃ jagarhire<BR>
02,041.027a	ke cid ūcur maheṣvāsāḥ śrutvā bhīṣmasya tad vacaḥ<BR>
02,041.027c	pāpo 'valipto vṛddhaś ca nāyaṃ bhīṣmo 'rhati kṣamām<BR>
02,041.028a	hanyatāṃ durmatir bhīṣmaḥ paśuvat sādhv ayaṃ nṛpaiḥ<BR>
02,041.028c	sarvaiḥ sametya saṃrabdhair dahyatāṃ vā kaṭāgninā<BR>
02,041.029a	iti teṣāṃ vacaḥ śrutvā tataḥ kurupitāmahaḥ<BR>
02,041.029c	uvāca matimān bhīṣmas tān eva vasudhādhipān<BR>
02,041.030a	uktasyoktasya nehāntam ahaṃ samupalakṣaye<BR>
02,041.030c	yat tu vakṣyāmi tat sarvaṃ śṛṇudhvaṃ vasudhādhipāḥ<BR>
02,041.031a	paśuvad ghātanaṃ vā me dahanaṃ vā kaṭāgninā<BR>
02,041.031b*0394_01	etac chrutvā tato bhīṣmas teṣāṃ pārthivasaṃsadi<BR>
02,041.031b*0394_02	uvāca vākyaṃ dharmātmā bhīṣmas tān kṣatriyāṃs tataḥ<BR>
02,041.031c	kriyatāṃ mūrdhni vo nyastaṃ mayedaṃ sakalaṃ padam<BR>
02,041.032a	eṣa tiṣṭhati govindaḥ pūjito 'smābhir acyutaḥ<BR>
02,041.032c	yasya vas tvarate buddhir maraṇāya sa mādhavam<BR>
02,041.033a	kṛṣṇam āhvayatām adya yuddhe śārṅgagadādharam<BR>
02,041.033c	yāvad asyaiva devasya dehaṃ viśatu pātitaḥ<BR>
02,041.042d@023_0001	pṛthivyāṃ sāgarāntāyāṃ yo vai pratisamo bhavet<BR>
02,041.042d@023_0002	duryodhanaṃ ca rājendram atikramya mahābhujam<BR>
02,041.042d@023_0003	jayadrathaṃ ca rājānaṃ kṛtāsraṃ dṛḍhavikramam<BR>
02,041.042d@023_0004	drumaṃ kiṃpuruṣācāryaṃ loke prathitavikramam<BR>
02,041.042d@023_0005	atikramya mahāvīryaṃ kiṃ praśaṃsasi keśavam<BR>
02,041.042d@023_0006	vṛddhaṃ ca bhāratācāryaṃ tathā śāradvataṃ kṛpam<BR>
02,041.042d@023_0007	atikramya mahāvīryaṃ kiṃ praśaṃsasi keśavam<BR>
02,041.042d@023_0008	dhanurdharāṇāṃ pravaraṃ rukmiṇaṃ puruṣottamam<BR>
02,041.042d@023_0009	atikramya mahāvīryaṃ kiṃ praśaṃsasi keśavam<BR>
02,041.042d@023_0010	bhīṣmakaṃ ca mahāvīryaṃ dantavakraṃ ca bhūmipam<BR>
02,041.042d@023_0011	bhagadattaṃ yūpaketuṃ jayatsenaṃ ca māgadham<BR>
02,041.042d@023_0012	virāṭadrupadau cobhau śakuniṃ ca bṛhadbalam<BR>
02,041.042d@023_0013	vindānuvindāv āvantyau pāṇḍyaṃ śvetam athottamam<BR>
02,041.042d@023_0014	śaṅkhaṃ ca sumahābhāgaṃ vṛṣasenaṃ ca māninam<BR>
02,041.042d@023_0015	ekalavyaṃ ca vikrāntaṃ kāliṅgaṃ ca mahāratham<BR>
02,041.042d@023_0016	atikramya mahāvīryaṃ kiṃ praśaṃsasi keśavam<BR>
02,042.001	vaiśaṃpāyana uvāca<BR>
02,042.001a	tataḥ śrutvaiva bhīṣmasya cedirāḍ uruvikramaḥ<BR>
02,042.001c	yuyutsur vāsudevena vāsudevam uvāca ha<BR>
02,042.002a	āhvaye tvāṃ raṇaṃ gaccha mayā sārdhaṃ janārdana<BR>
02,042.002c	yāvad adya nihanmi tvāṃ sahitaṃ sarvapāṇḍavaiḥ<BR>
02,042.003a	saha tvayā hi me vadhyāḥ pāṇḍavāḥ kṛṣṇa sarvathā<BR>
02,042.003c	nṛpatīn samatikramya yair arājā tvam arcitaḥ<BR>
02,042.004a	ye tvāṃ dāsam arājānaṃ bālyād arcanti durmatim<BR>
02,042.004c	anarham arhavat kṛṣṇa vadhyās ta iti me matiḥ<BR>
02,042.004e	ity uktvā rājaśārdūlas tasthau garjann amarṣaṇaḥ<BR>
02,042.004f@024_0001	paśyatāṃ bhūmipālānāṃ śiśupālaḥ pratāpavān<BR>
02,042.004f@024_0002	sa raṇāyaiva saṃkruddhaḥ saṃnaddhaḥ sarvarājabhiḥ<BR>
02,042.004f@024_0003	sunīthaḥ prayayau kṣipraṃ pārthayajñajighāṃsayā<BR>
02,042.004f@024_0004	tataś cakragadāpāṇiḥ keśavaḥ keśihā hariḥ<BR>
02,042.004f@024_0005	sadhvajaṃ ratham āsthāya dārukeṇa susatkṛtam<BR>
02,042.004f@024_0006	bhīṣmeṇa dattahasto 'sau yuddhāya samupasthitaḥ<BR>
02,042.004f@024_0007	tena pāpasvabhāvena kopitān sarvapārthivān<BR>
02,042.004f@024_0008	āsasāda tadā kṛṣṇaḥ sajjitaikarathe sthitaḥ<BR>
02,042.004f@024_0009	tataḥ puṣkarapatrākṣaṃ garuḍadhvajam acyutam<BR>
02,042.004f@024_0010	divākaram ivodyantaṃ dadṛśuḥ sarvapārthivāḥ<BR>
02,042.004f@024_0011	dṛṣṭvā kṛṣṇam athāyāntaṃ pratapantam ivaujasā<BR>
02,042.004f@024_0012	sthitaṃ puṣparathe divye puṣpaketum ivāparam<BR>
02,042.004f@024_0013	yathārhaṃ keśave vṛttim avaśāḥ pratipedire<BR>
02,042.004f@024_0014	tān uvāca mahābāhur mahāsuranibarhaṇaḥ<BR>
02,042.004f@024_0015	vṛṣṇivīras tadā rājan sāntvayan paravīrahā<BR>
02,042.004f@024_0016	apeta sabalāḥ sarva āśvastā mama śāsanāt<BR>
02,042.004f@024_0017	mā duṣṭān dūṣayet pāpa eṣa vai sarvapārthivān<BR>
02,042.005a	evam ukte tataḥ kṛṣṇo mṛdupūrvam idaṃ vacaḥ<BR>
02,042.005c	uvāca pārthivān sarvāṃs tatsamakṣaṃ ca pāṇḍavān<BR>
02,042.006a	eṣa naḥ śatrur atyantaṃ pārthivāḥ sātvatīsutaḥ<BR>
02,042.006c	sātvatānāṃ nṛśaṃsātmā na hito 'napakāriṇām<BR>
02,042.007a	prāgjyotiṣapuraṃ yātān asmāñ jñātvā nṛśaṃsakṛt<BR>
02,042.007b@025_0001	babhror bhāryām athādatte mamāpaśyanta yādavāḥ<BR>
02,042.007b@025_0002	tadānīṃ hantum ārabdho na bhajyenam athānyatā<BR>
02,042.007b@025_0003	tasyarthe va bhavo vadhdmā (sic) tadāsan saṃvṛtaṃ nṛpān<BR>
02,042.007b@025_0004	atiprasaṃgadoṣeṇa tām ādāya ca kevalam<BR>
02,042.007b@025_0005	babhrave dattavān pūrvaṃ yuṣmākaṃ paśyatāṃ mithaḥ<BR>
02,042.007b@025_0006	gomante parvate pūrvaṃ nihate māgadhe 'pi ca<BR>
02,042.007b@025_0007	anena ca sṛgālena na vai pādidaṃ (sic) kila<BR>
02,042.007b@025_0008	tataḥ kuṇḍinayātrāyāṃ kṛtavān vipriyāṇi me<BR>
02,042.007b@025_0009	tāni sarvāṇi saṃkhyātuṃ na śakṣyāmi narādhipāḥ<BR>
02,042.007b@025_0010	kākatālīyanyāyena sarvaṃ me ripunāśanam<BR>
02,042.007b@025_0011	etasmin kalahe bhūpāḥ koṭiśas tu mayā hatāḥ<BR>
02,042.007b@025_0012	kṣamā lālajjayāmy adya (sic) duṣṭastrīharaṇaṃ yathā<BR>
02,042.007b@025_0013	pitṛṣvasre priyaṃ bhūpāḥ kariṣye 'nyaṃ mahattaram<BR>
02,042.007c	adahad dvārakām eṣa svasrīyaḥ san narādhipāḥ<BR>
02,042.008a	krīḍato bhojarājanyān eṣa raivatake girau<BR>
02,042.008c	hatvā baddhvā ca tān sarvān upāyāt svapuraṃ purā<BR>
02,042.009a	aśvamedhe hayaṃ medhyam utsṛṣṭaṃ rakṣibhir vṛtam<BR>
02,042.009c	pitur me yajñavighnārtham aharat pāpaniścayaḥ<BR>
02,042.010a	sauvīrān pratipattau ca babhror eṣa yaśasvinaḥ<BR>
02,042.010c	bhāryām abhyaharan mohād akāmāṃ tām ito gatām<BR>
02,042.011a	eṣa māyāpraticchannaḥ karūṣārthe tapasvinīm<BR>
02,042.011c	jahāra bhadrāṃ vaiśālīṃ mātulasya nṛśaṃsakṛt<BR>
02,042.011d@026_0001	viśālarājño duhitāṃ mama pitrā vṛtāṃ satīm<BR>
02,042.011d@026_0002	anena kṛtvā saṃdhānaṃ karūśena jihīrṣayā<BR>
02,042.011d@026_0003	vṛṣṇidārān vilupyaiṣa hatvā ca kukurāndhakān<BR>
02,042.011d@026_0004	pāpabuddhir upātiṣṭhat saṃpraviśya sasaṃbhramam<BR>
02,042.011d@026_0005	jarāsaṃdhaṃ samāśritya kṛtavān vipriyāṇi me<BR>
02,042.011d@026_0006	tāni sarvāṇi saṃkhyātuṃ na śakṣyāmi narādhipāḥ<BR>
02,042.011d@026_0007	evam etad aparyantam eṣa vṛṣṇiṣu kilbiṣī<BR>
02,042.011d@026_0008	asmākam ayam ārambhāc cakāra paramānṛjuḥ<BR>
02,042.011d@026_0009	śataṃ kṣantavyam asmābhir vadhārhāṇāṃ kilāgasām<BR>
02,042.011d@026_0010	baddho 'smi samayair ghorair māturasyaiva saṃgare<BR>
02,042.011d@026_0011	tat tathā śatam asmākaṃ kṣāntaṃ kṣayakaraṃ mayā<BR>
02,042.011d@026_0012	dvau tu me vadhakāle 'smin na kṣantavyau kathaṃ cana<BR>
02,042.011d@026_0013	yajñavighnakaraṃ hanyāṃ pāṇḍavānāṃ ca durhṛdam<BR>
02,042.011d@026_0014	iti me vartate bhāvas tam atīyāṃ kathaṃ nv aham<BR>
02,042.012a	pitṛṣvasuḥ kṛte duḥkhaṃ sumahan marṣayāmy aham<BR>
02,042.012c	diṣṭyā tv idaṃ sarvarājñāṃ saṃnidhāv adya vartate<BR>
02,042.013a	paśyanti hi bhavanto 'dya mayy atīva vyatikramam<BR>
02,042.013c	kṛtāni tu parokṣaṃ me yāni tāni nibodhata<BR>
02,042.014a	imaṃ tv asya na śakṣyāmi kṣantum adya vyatikramam<BR>
02,042.014b@027_0001	ākālikaṃ puṣpaphalaṃ rāṣṭrakṣobhaṃ vinirdiśet<BR>
02,042.014b@027_0002	vanaspatiḥ pūjyamānaḥ pūjito 'pūjito 'pi vā<BR>
02,042.014b@027_0003	yadā bhajyeta vātena bhidyate namito 'pi vā<BR>
02,042.014b@027_0004	agnivāyubhayaṃ vidyāc chreṣṭho vāpi vinaśyati<BR>
02,042.014b@027_0005	diśaḥ sarvāś ca dīpyante jāyante rājavibhramāḥ<BR>
02,042.014b@027_0006	bhidyamāno yadā vṛkṣo ninadec cāpi pātitaḥ<BR>
02,042.014b@027_0007	saha rāṣṭraṃ ca patitaṃ na taṃ vṛkṣaṃ prapātayet<BR>
02,042.014b@027_0008	athainaṃ chedayet kaś cit pratikruddho vanaspatiḥ<BR>
02,042.014b@027_0009	chettā bhettā patiś caiva kṣipram eva naśiṣyati<BR>
02,042.014b@027_0010	devatānāṃ ca patanaṃ maṇṭapānāṃ ca pātanam<BR>
02,042.014b@027_0011	acalānāṃ prakampaś ca tat parābhavalakṣaṇam<BR>
02,042.014b@027_0012	arcā yatra pranṛtyanti nadanti ca hasanti ca<BR>
02,042.014b@027_0013	unmīlanti nimīlanti rāṣṭrakṣobhaṃ vinirdiśet<BR>
02,042.014b@027_0014	śilā yadi prasiñcanti snehāṃś codakasaṃbhavān<BR>
02,042.014b@027_0015	anyad vā vikṛtaṃ kiṃ cit tad bhayasya nidarśanam<BR>
02,042.014b@027_0016	mriyante vā mahāmātrā rājā saparivārakaḥ<BR>
02,042.014b@027_0017	purasya vā bhaved vyādhī rāṣṭre deśe ca vibhramāḥ<BR>
02,042.014b@027_0018	devatānāṃ yadāvāse rājñāṃ vā yatra veśmani<BR>
02,042.014b@027_0019	bhāṇḍāgārāyudhāgāre niviśeta yadā madhu<BR>
02,042.014b@027_0020	sarvaṃ tadā bhavet sthānaṃ hanyamānaṃ balīyasā<BR>
02,042.014b@027_0021	āgantukaṃ bhayaṃ tatra bhaved ity eva nirdiśet<BR>
02,042.014b@027_0022	pādapaś caiva yo yatra raktaṃ sravati śoṇitam<BR>
02,042.014b@027_0023	dantāgrāt kuñjaro vāpi śṛṅgād vā vṛṣabhas tathā<BR>
02,042.014b@027_0024	pādapād rāṣṭravibhraṃśaḥ kuñjarād rājavibhramaḥ<BR>
02,042.014b@027_0025	gobrāhmaṇavināśaḥ syād vṛṣabhasyeti nirdiśet<BR>
02,042.014b@027_0026	chatraṃ narapater yatra nipatet pṛthivītale<BR>
02,042.014b@027_0027	sarāṣṭro nṛpatī rājan kṣipram eva vinaśyati<BR>
02,042.014b@027_0028	devāgāreṣu vā yatra rājño vā yatra veśmani<BR>
02,042.014b@027_0029	vikṛtaṃ yadi dṛśyeta nāgāvāseṣu vā punaḥ<BR>
02,042.014b@027_0030	tasya deśasya pīḍā syād rājño janapadasya vā<BR>
02,042.014b@027_0031	anāvṛṣṭibhayaṃ ghoram atidurbhikṣam ādiśet<BR>
02,042.014c	avalepād vadhārhasya samagre rājamaṇḍale<BR>
02,042.015a	rukmiṇyām asya mūḍhasya prārthanāsīn mumūrṣataḥ<BR>
02,042.015c	na ca tāṃ prāptavān mūḍhaḥ śūdro vedaśrutiṃ yathā<BR>
02,042.016a	evamādi tataḥ sarve sahitās te narādhipāḥ<BR>
02,042.016b*0395_01	garhaṇāṃ śiśupālasya vāsudevena śrāvitāḥ<BR>
02,042.016b*0396_01	rathopasthe dhanuṣmantaṃ śarān saṃdadhataṃ ruṣā<BR>
02,042.016c	vāsudevavacaḥ śrutvā cedirājaṃ vyagarhayan<BR>
02,042.016d@028_0001	vihāya paramodvignāś cedirājaṃ camūmukhe<BR>
02,042.016d@028_0002	tāṃs tu vipradrutān sarvān sāśvapattirathadvipān<BR>
02,042.016d@028_0003	dāritān vṛṣṇivīreṇa trāsitān uruvikramān<BR>
02,042.016d@028_0004	kṛṣṇatejohatān sarvān samīkṣya vasudhādhipān<BR>
02,042.016d@028_0005	śiśupālo rathenaikaḥ pratyupāyāt sa keśavam<BR>
02,042.016d@028_0006	ruṣā tāmrekṣaṇo rājañ śalabhaḥ pāvakaṃ yathā<BR>
02,042.016d@028_0006	vaiśaṃpāyanaḥ<BR>
02,042.016d@028_0007	tato yuddhāya saṃnaddhaṃ cedirājaṃ yudhiṣṭhiraḥ<BR>
02,042.016d@028_0008	yudhiṣṭhiraḥ<BR>
02,042.016d@028_0008	dṛṣṭvā matimatāṃ śreṣṭho nāradaṃ samuvāca ha<BR>
02,042.016d@028_0009	antarikṣe ca bhūmau ca na te 'sty aviditaṃ kva cit<BR>
02,042.016d@028_0010	yāni rājavināśāya bhaumāni ca khagāni ca<BR>
02,042.016d@028_0011	nimittānīha jāyante utpātāś ca pṛthagvidhāḥ<BR>
02,042.016d@028_0012	vaiśaṃpāyanaḥ<BR>
02,042.016d@028_0012	etad icchāmi kārtsnyena śrotuṃ tvatto mahāmune<BR>
02,042.016d@028_0013	ity evaṃ matimān vipraḥ kururājasya dhīmataḥ<BR>
02,042.016d@028_0014	nāradaḥ<BR>
02,042.016d@028_0014	pṛcchataḥ sarvam avyagram ācacakṣe mahāyaśāḥ<BR>
02,042.016d@028_0015	parākramaṃ ca mārgaṃ ca saṃnipātaṃ samucchrayam<BR>
02,042.016d@028_0016	ārohaṇaṃ kuruśreṣṭha anyonyaṃ prati sarpaṇam<BR>
02,042.016d@028_0017	raśmīnāṃ vyatisaṃsargaṃ vyāyāmaṃ vṛttipīḍanam<BR>
02,042.016d@028_0018	darśanādarśanaṃ caiva adṛśyānāṃ ca darśanam<BR>
02,042.016d@028_0019	hāniṃ vṛddhiṃ ca hrāsaṃ ca varṇasthānaṃ balābalam<BR>
02,042.016d@028_0020	sarvam etat parīkṣeta grahāṇāṃ grahakovidaḥ<BR>
02,042.016d@028_0021	bhaumāḥ pūrvaṃ pravartante khecarāś ca tataḥ param<BR>
02,042.016d@028_0022	utpadyante ca loke 'sminn utpātā devanirmitāḥ<BR>
02,042.016d@028_0023	yadā tu sarvabhūtānāṃ chāyā na parivartate<BR>
02,042.016d@028_0024	apareṇa gate sūrye tat parābhavalakṣaṇam<BR>
02,042.016d@028_0025	acchāye vimalacchāyā praticchāyeva lakṣyate<BR>
02,042.016d@028_0026	yatra caityakavṛkṣāṇāṃ tatra vidyān mahad bhayam<BR>
02,042.016d@028_0027	śīrṇaparṇapravālāś ca śuṣkaparṇāś ca caityakāḥ<BR>
02,042.016d@028_0028	apabhraṣṭapravālāś ca tatrābhāvaṃ vinirdiśet<BR>
02,042.016d@028_0029	snigdhapatrapravālāś ca dṛśyante yatra caityakāḥ<BR>
02,042.016d@028_0030	īhamānāś ca dṛṣṭāś ca bhāvas tatra na saṃśayaḥ<BR>
02,042.016d@028_0031	puṣpe puṣpaṃ prajāyeta phale vā phalam āśritam<BR>
02,042.016d@028_0032	rājā vā rājamātro vā maraṇāyopapadyate<BR>
02,042.016d@028_0033	prāvṛṭ charadi hemante vasante vāpi sarvaśaḥ<BR>
02,042.016d@028_0034	akālajaṃ puṣpaphalaṃ rāṣṭrakṣobhaṃ vinirdiśet<BR>
02,042.016d@028_0035	nadīnāṃ srotaso 'kāle dyotayanti mahābhayam<BR>
02,042.016d@028_0036	vanaspatiḥ pūjyamānaḥ pūjito 'pūjito 'pi vā<BR>
02,042.016d@028_0037	yadā bhajyeta vātena bhidyate namate 'pi vā<BR>
02,042.016d@028_0038	agnivāyubhayaṃ vidyāc chreṣṭho vātra vinaśyati<BR>
02,042.016d@028_0039	diśaḥ sarvāś ca dīpyante jāyante rājavibhramāḥ<BR>
02,042.016d@028_0040	chidyamāno yadā vṛkṣo vinadec cāpi pātitaḥ<BR>
02,042.016d@028_0041	saha rāṣṭraṃ ca nadati na taṃ vṛkṣaṃ prapātayet<BR>
02,042.016d@028_0042	athainaṃ chedayet kaś cit pratikruddho vanaspatim<BR>
02,042.016d@028_0043	chettā bhettā patiś caiva kṣipram eva vinaśyati<BR>
02,042.016d@028_0044	devatānāṃ ca patanaṃ maṇḍapānāṃ ca ghuṣṭanam<BR>
02,042.016d@028_0045	acalānāṃ prakampaś ca tat parābhavalakṣaṇam<BR>
02,042.016d@028_0046	niśi cendradhanur dṛṣṭaṃ tato 'pi ca mahad bhayam<BR>
02,042.016d@028_0047	tad draṣṭur eva bhītiḥ syān nānyeṣāṃ bharatarṣabha<BR>
02,042.016d@028_0048	rātrāv indradhanur dṛṣṭvā tad rāṣṭraṃ parivarjayet<BR>
02,042.016d@028_0049	devatā yatra nṛtyanti nadanti ca hasanti ca<BR>
02,042.016d@028_0050	unmīlanti nimīlanti rāṣṭrakṣobhaṃ vinirdiśet<BR>
02,042.016d@028_0051	śilā yatra prasiñcanti snehāṃś codakasaṃbhavān<BR>
02,042.016d@028_0052	anyad vā vikṛtaṃ kiṃ cit tad bhayasya nidarśanam<BR>
02,042.016d@028_0053	mriyate vā mahāmātro rājā saparivārakaḥ<BR>
02,042.016d@028_0054	purasya vā bhaved vyādhī rāṣṭre deśe ca vibhramaḥ<BR>
02,042.016d@028_0055	devatānāṃ yadāvāse rājñāṃ vā yatra veśmani<BR>
02,042.016d@028_0056	bhāṇḍāgārāyudhāgāre niviśeta yadā madhu<BR>
02,042.016d@028_0057	sarvaṃ tad dāhayet sthānaṃ hanyamānaṃ balīyasā<BR>
02,042.016d@028_0058	āgantukaṃ bhayaṃ tatra bhaved ity eva nirdiśet<BR>
02,042.016d@028_0059	pādapaś caiva yo yatra raktaṃ sravati śoṇitam<BR>
02,042.016d@028_0060	dantāgrāt kuñjaro vāpi śṛṅgāgrād vṛṣabhas tathā<BR>
02,042.016d@028_0061	pādapād rāṣṭravibhraṃśaḥ kuñjarād rājavibhramaḥ<BR>
02,042.016d@028_0062	gobrāhmaṇavināśaḥ syād vṛṣabhasyeti nirdiśet<BR>
02,042.016d@028_0063	chatraṃ narapater yasya nipatet pṛthivītale<BR>
02,042.016d@028_0064	sa sarāṣṭro narapatiḥ kṣipram eva vinaśyati<BR>
02,042.016d@028_0065	devāgāreṣu vā yatra rājño vā yatra veśmani<BR>
02,042.016d@028_0066	vikṛtaṃ yadi dṛśyeta nāgāvāseṣu vā punaḥ<BR>
02,042.016d@028_0067	tasya deśasya pīḍā syād rājño janapadasya vā<BR>
02,042.016d@028_0068	anāvṛṣṭibhayaṃ ghoraṃ durbhikṣam iti nirdiśet<BR>
02,042.016d@028_0069	bāhubhaṅge tu devānāṃ grahasthānāṃ bhayaṃ bhavet<BR>
02,042.016d@028_0070	bhagne praharaṇe vidyāt senāpativināśanam<BR>
02,042.016d@028_0071	āgantukā ca pratimā sthānaṃ yatra na vindati<BR>
02,042.016d@028_0072	abhyantareṇa ṣaṇmāsād rājā tyajati tat puram<BR>
02,042.016d@028_0073	pradīryate mahī yatra vinadaty api pātyate<BR>
02,042.016d@028_0074	mriyate tatra rājā ca tac ca rāṣṭraṃ vinaśyati<BR>
02,042.016d@028_0075	eṇīpadān vā sarpān vā ḍuṇḍubhān atha dīpyakān<BR>
02,042.016d@028_0076	maṇḍūko grasate yatra tatra rājā vinaśyati<BR>
02,042.016d@028_0077	abhinnaṃ vāpy apakvaṃ vā yatrānnam upacīyate<BR>
02,042.016d@028_0078	jīryante vā mriyante vā tad annaṃ nopabhujyate<BR>
02,042.016d@028_0079	udapāne ca yatrāpo vivardhante yudhiṣṭhira<BR>
02,042.016d@028_0080	sthāvareṣu pravartante nirgacchec ca punas tataḥ<BR>
02,042.016d@028_0081	apādaṃ vā tripādaṃ vā dviśīrṣaṃ vā caturbhujam<BR>
02,042.016d@028_0082	striyo yatra prasūyante brūyāt tatra parābhavam<BR>
02,042.016d@028_0083	hastinī mahiṣī gaur vā kharoṣṭram atha sūkaram<BR>
02,042.016d@028_0084	īdṛśāni prajāyante vidyāt tatra parābhavam<BR>
02,042.016d@028_0085	ajaiḍakāḥ striyo gāvo 'vayaś cānye 'pi yonayaḥ<BR>
02,042.016d@028_0086	vikṛtāni prajāyante tatra tatra parābhavaḥ<BR>
02,042.016d@028_0087	nadī yatra pratisrotam āvahet kaluṣodakam<BR>
02,042.016d@028_0088	nāradaḥ<BR>
02,042.016d@028_0088	diśaś ca na prakāśante tat parābhavalakṣaṇam<BR>
02,042.016d@028_0089	etāni tu nimittāni yāni cānyāni bhārata<BR>
02,042.016d@028_0090	keśavād eva jāyante bhaumāni ca khagāni ca<BR>
02,042.016d@028_0091	candrādityau grahāś caiva nakṣatrāṇi ca bhārata<BR>
02,042.016d@028_0092	vāyur agnis tathaivāpaḥ pṛthivī ca janārdanāt<BR>
02,042.016d@028_0093	yasya deśasya hāniṃ vā vṛddhiṃ vā kartum icchati<BR>
02,042.016d@028_0094	tasmin deśe nimittāni tāni tāni karoty ayam<BR>
02,042.016d@028_0095	yo 'sau cedipates tāta vināśaḥ samupasthitaḥ<BR>
02,042.016d@028_0096	nivedayati govindaḥ svair upāyair na saṃśayaḥ<BR>
02,042.016d@028_0097	iyaṃ pracalitā bhūmir aśivaṃ vānti mārutāḥ<BR>
02,042.016d@028_0098	rāhuś cāpy apatat somam aparvaṇi viśāṃ pate<BR>
02,042.016d@028_0099	sanirghātāḥ patanty ulkās tamaḥ saṃjāyate bhṛśam<BR>
02,042.016d@028_0100	vaiśaṃpāyanaḥ<BR>
02,042.016d@028_0100	cedirājavināśāya harir eṣa vijṛmbhate<BR>
02,042.016d@028_0101	evam uktvā tu bhagavān nārado virarāma ha<BR>
02,042.016d@028_0102	tābhyāṃ puruṣasiṃhābhyāṃ tasmin yuddha upasthite<BR>
02,042.016d@028_0103	dadṛśur bhūmipālās te ghorān autpātikān bahūn<BR>
02,042.016d@028_0104	tatra tair dṛśyamānānāṃ dikṣu sarvāsu bhārata<BR>
02,042.016d@028_0105	aśrūyanta tadā rājañ śivānām aśivā giraḥ<BR>
02,042.016d@028_0106	rarāsa ca mahī kṛtsnā savṛkṣapuraparvatā<BR>
02,042.016d@028_0107	aparvaṇi ca madhyāhne sūryaṃ svarbhānur agrasat<BR>
02,042.016d@028_0108	dhvajāgre cedirājasya sarvaratnapariṣkṛte<BR>
02,042.016d@028_0109	apatat khāc cyuto gṛdhras tīkṣṇatuṇḍaḥ paraṃtapa<BR>
02,042.016d@028_0110	āraṇyaiḥ saha saṃhṛṣṭā grāmyāś ca mṛgapakṣiṇaḥ<BR>
02,042.016d@028_0111	cakruśur bhairavaṃ tatra tasmin yuddha upasthite<BR>
02,042.016d@028_0112	evamādīni ghorāṇi bhaumāni ca khagāni ca<BR>
02,042.016d@028_0113	vaiśaṃpāyanaḥ<BR>
02,042.016d@028_0113	autpātikāny adṛśyanta saṃkruddhe śārṅgadhanvini<BR>
02,042.016d@028_0114	mahad viṣphārayan rājā tataś cedipatir dhanuḥ<BR>
02,042.016d@028_0115	abhiyāsyan hṛṣīkeśam uvāca madhusūdanam<BR>
02,042.016d@028_0116	ekas tvam asi me śatrus tat tvāṃ hatvādya mādhava<BR>
02,042.016d@028_0117	tataḥ sāgaraparyantāṃ pālayiṣyāmi medinīm<BR>
02,042.016d@028_0118	dvairathaṃ kāṅkṣitaṃ yan me tad idaṃ paryupasthitam<BR>
02,042.016d@028_0119	cirasya bata me diṣṭyā vāsudeva saha tvayā<BR>
02,042.016d@028_0120	adya tvāṃ nihaniṣye 'haṃ bhīṣmaṃ ca saha pāṇḍavaiḥ<BR>
02,042.016d@028_0121	evam uktvā sa taṃ bāṇair niśitair āptatejanaiḥ<BR>
02,042.016d@028_0122	vivyādha yudhi tīkṣṇāgraiś cedirāḍ yadupuṅgavam<BR>
02,042.016d@028_0123	kaṅkapatracchadā bāṇāś cedirājadhanuścyutāḥ<BR>
02,042.016d@028_0124	viviśus te tadā kṛṣṇaṃ bhujaṅgā iva parvatam<BR>
02,042.016d@028_0125	nādadānasya caidyasya śarān atyasyato 'pi vā<BR>
02,042.016d@028_0126	dadṛśus te 'ntaraṃ ke cid gatiṃ vāyor ivāmbare<BR>
02,042.016d@028_0127	cedirājamahāmeghaḥ śarajālāmbumāṃs tadā<BR>
02,042.016d@028_0128	abhyavarṣad dhṛṣīkeśaṃ payoda iva parvatam<BR>
02,042.016d@028_0129	tataḥ śārṅgam amitraghnaṃ kṛtvā saśaram acyutaḥ<BR>
02,042.016d@028_0130	ābabhāṣe mahābāhuḥ sunīthaṃ paravīrahā<BR>
02,042.016d@028_0131	ayaṃ tvāṃ māmakas tīkṣṇaś cedirāja mahāśaraḥ<BR>
02,042.016d@028_0132	bhettum arhati vegena mahāśanir ivācalam<BR>
02,042.016d@028_0133	evaṃ bruvati govinde tataś cedipatiḥ punaḥ<BR>
02,042.016d@028_0134	mumoca niśitān anyān kṛṣṇaṃ prati śarān bahūn<BR>
02,042.016d@028_0135	atha bāṇārditaḥ kṛṣṇaḥ śārṅgam āyamya dīptimān<BR>
02,042.016d@028_0136	mumoca niśitān bāṇāñ śataśo 'tha sahasraśaḥ<BR>
02,042.016d@028_0137	tāñ śarāṃs tu sa ciccheda śaravarṣaiś ca cedirāṭ<BR>
02,042.016d@028_0138	ṣaḍbhiś cānyair jaghānāśu keśavaṃ cedipuṅgavaḥ<BR>
02,042.016d@028_0139	tato 'straṃ sahasā kṛṣṇaḥ pramumoca jagatpatiḥ<BR>
02,042.016d@028_0140	astreṇaiva mahābāhur nāśayām āsa cedirāṭ<BR>
02,042.016d@028_0141	tataḥ śatasahasreṇa śarāṇāṃ nataparvaṇām<BR>
02,042.016d@028_0142	sarvataḥ samavākīrya śauriṃ dāmodaraṃ tadā<BR>
02,042.016d@028_0143	nanāda balavān kruddhaḥ śiśupālaḥ pratāpavān<BR>
02,042.016d@028_0144	idaṃ covāca saṃkruddhaḥ keśavaṃ paravīrahā<BR>
02,042.016d@028_0145	adyāṅgaṃ māmakā bāṇā bhetsyanti tava saṃyuge<BR>
02,042.016d@028_0146	hatvā tvāṃ sasutāmātyān pāṇḍavāṃś ca tarasvinaḥ<BR>
02,042.016d@028_0147	ānṛṇyam adya yāsyāmi jarāsaṃdhasya dhīmataḥ<BR>
02,042.016d@028_0148	kaṃsasya keśinaś caiva narakasya tathaiva ca<BR>
02,042.016d@028_0149	ity uktvā krodhatāmrākṣaḥ śiśupālo janārdanam<BR>
02,042.016d@028_0150	adṛśyaḥ śaravarṣeṇa sarvataḥ samavākirat<BR>
02,042.016d@028_0151	tato 'streṇaiva bhagavān akṛntata śarān bahūn<BR>
02,042.016d@028_0152	nikṛtya ca śarān sarvān antardhātuṃ pracakrame<BR>
02,042.016d@028_0153	antardhānagatau vīrau śuśubhāte mahābalau<BR>
02,042.016d@028_0154	sādhu sādhv iti bhūtāni pūjayām āsur ambare<BR>
02,042.016d@028_0155	na dṛṣṭapūrvam asmābhir yuddham īdṛśakaṃ purā<BR>
02,042.016d@028_0156	tataḥ kṛṣṇaṃ jaghānāśu śiśupālas tribhiḥ śaraiḥ<BR>
02,042.016d@028_0157	kṛṣṇo 'pi bāṇair vivyādha sunīthaṃ pañcabhir yudhi<BR>
02,042.016d@028_0158	tataḥ sunīthaḥ saptatyā nārācair ardayad balī<BR>
02,042.016d@028_0159	tato 'tividdhaḥ kṛṣṇena sunīthaḥ krodhamūrchitaḥ<BR>
02,042.016d@028_0160	vivyādha niśitair bāṇair vāsudevaṃ stanāntare<BR>
02,042.016d@028_0161	punaḥ kṛṣṇaṃ tribhir viddhvā nanādāvasare nṛpaḥ<BR>
02,042.016d@028_0162	tato 'tidāruṇaṃ yuddhaṃ sahasā cakratuḥ śaraiḥ<BR>
02,042.016d@028_0163	tau nakhair iva śārdūlau dantair iva gajottamau<BR>
02,042.016d@028_0164	daṃṣṭrābhir iva pañcāsyau tuṇḍakair iva kukkuṭau<BR>
02,042.016d@028_0165	dārayetāṃ śarais tīkṣṇair anyonyaṃ yudhi tāv ubhau<BR>
02,042.016d@028_0166	tato mumucatuḥ kruddhau śaravarṣam anuttamam<BR>
02,042.016d@028_0167	śarair eva śarāñ chittvā tāv ubhau puruṣarṣabhau<BR>
02,042.016d@028_0168	cakrāte 'stramayaṃ yuddhaṃ ghoraṃ tad atimānuṣam<BR>
02,042.016d@028_0169	āgneyam astraṃ mumuce śiśupālaḥ pratāpavān<BR>
02,042.016d@028_0170	vāruṇenāstrayogena nāśayām āsa keśavaḥ<BR>
02,042.016d@028_0171	kauberam astraṃ sahasā cedirāṭ pramumoca ha<BR>
02,042.016d@028_0172	kaubereṇaiva sahasānāśayaj jagataḥ prabhuḥ<BR>
02,042.016d@028_0173	yāmyam astraṃ tataḥ kruddho mumuce kālamohitaḥ<BR>
02,042.016d@028_0174	yāmyenaivāstrayogena yāmyam astraṃ vyanāśayat<BR>
02,042.016d@028_0175	gāndharveṇa ca gāndharvaṃ mānavaṃ mānavena ca<BR>
02,042.016d@028_0176	vāyavyena ca vāyavyaṃ raudraṃ raudreṇa cābhibhūḥ<BR>
02,042.016d@028_0177	aindram aindreṇa bhagavān vaiṣṇavena ca vaiṣṇavam<BR>
02,042.016d@028_0178	evam astrāṇi kurvāṇau yuyudhāte mahābalau<BR>
02,042.016d@028_0179	tato māyāṃ vikurvāṇo damaghoṣasuto balī<BR>
02,042.016d@028_0180	gadāmusalavarṣaṃ tac chaktitomarasāyakān<BR>
02,042.016d@028_0181	paraśvathamusuṇṭhīnāṃ pātayām āsa cedirāṭ<BR>
02,042.016d@028_0182	amoghāstreṇa bhagavān vyanāśayata keśavaḥ<BR>
02,042.016d@028_0183	śilāvarṣaṃ mahāghoraṃ pātayām āsa keśave<BR>
02,042.016d@028_0184	vajrāstreṇābhisaṃkruddhaś cūrṇam evākarot prabhuḥ<BR>
02,042.016d@028_0185	jalavarṣaṃ tato ghoraṃ vyasṛjac cedipuṃgavaḥ<BR>
02,042.016d@028_0186	vāyavyāstreṇa bhagavān vyākṣipac chataśo hariḥ<BR>
02,042.016d@028_0187	nihatya sarvamāyāṃ vai sunīthasya janārdanaḥ<BR>
02,042.016d@028_0188	sa muhūrtaṃ cakārāśu dvaṃdvayuddhaṃ mahārathaḥ<BR>
02,042.016d@028_0189	sa bāṇayuddhaṃ kurvāṇo bhartsayām āsa cedirāṭ<BR>
02,042.016d@028_0190	damaghoṣasuto dhṛṣṭam uvāca yadunandanam<BR>
02,042.016d@028_0191	adya kṛṣṇam akṛṣṇaṃ tu kurvantu mama sāyakāḥ<BR>
02,042.016d@028_0192	ity evam uktvā duṣṭātmā śaravarṣaṃ janārdane<BR>
02,042.016d@028_0193	mumoca puruṣavyāghro ghoram āsthāya tadvapuḥ<BR>
02,042.016d@028_0194	śarasaṃkṛttagātras tu kṣaṇena yadunandanaḥ<BR>
02,042.016d@028_0195	rudhiraṃ parisusrāva so 'tīva puruṣottamaḥ<BR>
02,042.016d@028_0196	na yantā na ratho vāpi na cāśvāḥ parvatopamāḥ<BR>
02,042.016d@028_0197	dṛśyante śarasaṃchannā āvignam abhavaj jagat<BR>
02,042.016d@028_0198	keśavaṃ tadavasthaṃ tu dṛṣṭvā bhūtāni cukruśuḥ<BR>
02,042.016d@028_0199	dārukas tu tadā prāha keśavaṃ paravīrahā<BR>
02,042.016d@028_0200	nedṛśo dṛṣṭapūrvo hi saṃgrāmo yādṛśo mayā<BR>
02,042.016d@028_0201	sthātavyam iti tiṣṭhāmi tvatprabhāveṇa mādhava<BR>
02,042.016d@028_0202	anyathā na ca me prāṇā dhārayeyur janārdana<BR>
02,042.016d@028_0203	vaiśaṃpāyanaḥ<BR>
02,042.016d@028_0203	iti saṃcintya govinda kṣipram eva vadhaṃ kuru<BR>
02,042.016d@028_0204	evam uktas tu sūtena keśavo vākyam abravīt<BR>
02,042.016d@028_0205	eṣa hy atibalo daityo hiraṇyakaśipuḥ purā<BR>
02,042.016d@028_0206	ripuḥ surāṇāṃ daityendro varadānena garvitaḥ<BR>
02,042.016d@028_0207	athāsīd rāvaṇo nāma rākṣasendro 'tivīryavān<BR>
02,042.016d@028_0208	tenaiva balavīryeṇa balaṃ nāgaṇayan mama<BR>
02,042.016d@028_0209	ahaṃ mṛtyuś ca bhavitā kāle kāle durātmanaḥ<BR>
02,042.016d@028_0210	na bhetavyaṃ tvayā sūta naiṣa kaś cin mayi sthite<BR>
02,042.016d@028_0211	ity evam uktvā bhagavān nanarda garuḍadhvajaḥ<BR>
02,042.016d@028_0212	pāñcajanyaṃ mahāśaṅkhaṃ pūrayām āsa keśavaḥ<BR>
02,042.016d@028_0213	saṃmohayitvā bhagavāṃś cakraṃ divyaṃ samādade<BR>
02,042.016d@028_0214	ciccheda ca sunīthasya śiraś cakreṇa saṃyuge<BR>
02,042.017a	tatas tad vacanaṃ śrutvā śiśupālaḥ pratāpavān<BR>
02,042.017c	jahāsa svanavad dhāsaṃ prahasyedam uvāca ha<BR>
02,042.018a	matpūrvāṃ rukmiṇīṃ kṛṣṇa saṃsatsu parikīrtayan<BR>
02,042.018c	viśeṣataḥ pārthiveṣu vrīḍāṃ na kuruṣe katham<BR>
02,042.019a	manyamāno hi kaḥ satsu puruṣaḥ parikīrtayet<BR>
02,042.019c	anyapūrvāṃ striyaṃ jātu tvad anyo madhusūdana<BR>
02,042.020a	kṣama vā yadi te śraddhā mā vā kṛṣṇa mama kṣama<BR>
02,042.020c	kruddhād vāpi prasannād vā kiṃ me tvatto bhaviṣyati<BR>
02,042.021a	tathā bruvata evāsya bhagavān madhusūdanaḥ<BR>
02,042.021b*0397_01	āgacchantaṃ tu taṃ dṛṣṭvā śiśupālaṃ sa durmatim<BR>
02,042.021b*0397_02	pārśvasthaṃ cakram ādāya preṣayan sa durātmani<BR>
02,042.021b*0398_01	aparādhaśataṃ tasya kṣamitvālokya sarvaśaḥ<BR>
02,042.021b*0398_02	udapātram upālabhya cakrārthaṃ ca tadānagha<BR>
02,042.021b*0399_01	taptacāmīkarābhāsaṃ kṣiptaṃ tasyaiva durmateḥ<BR>
02,042.021b*0400_01	cakraṃ ca tat kṛṣṇakaraprabhāsaṃ<BR>
02,042.021b*0400_02	jahāra tasyāṅgam anuttamaṃ tathā<BR>
02,042.021b*0400_03	babhau pṛthivyāṃ patitaṃ sakuṇḍalaṃ<BR>
02,042.021b*0400_04	hā heti śabdaḥ samabhūt sabhāyām<BR>
02,042.021b*0401_01	manasācintayac cakraṃ daityavarganiṣūdanam<BR>
02,042.021b*0401_02	etasminn eva kāle tu cakre hastagate sati<BR>
02,042.021b*0401_03	uvāca bhagavān uccair vākyaṃ vākyaviśāradaḥ<BR>
02,042.021b*0401_04	śṛṇvantu me mahīpālā yenaitat kṣamitaṃ mayā<BR>
02,042.021b*0401_05	aparādhaśataṃ kṣāmyaṃ māturasyaiva yācataḥ<BR>
02,042.021b*0401_06	dattaṃ mayā yācitaṃ ca tad vai pūrṇaṃ hi pārthivāḥ<BR>
02,042.021b*0401_07	adhunā mārayiṣyāmi paśyatāṃ vo mahīkṣitām<BR>
02,042.021b*0401_08	evam uktvā yaduśreṣṭhaś cedirājasya tatkṣaṇāt<BR>
02,042.021c	vyapāharac chiraḥ kruddhaś cakreṇāmitrakarṣaṇaḥ<BR>
02,042.021e	sa papāta mahābāhur vajrāhata ivācalaḥ<BR>
02,042.022a	tataś cedipater dehāt tejo 'gryaṃ dadṛśur nṛpāḥ<BR>
02,042.022c	utpatantaṃ mahārāja gaganād iva bhāskaram<BR>
02,042.023a	tataḥ kamalapatrākṣaṃ kṛṣṇaṃ lokanamaskṛtam<BR>
02,042.023b*0402_01	stutyaṃ trailokyavandyaṃ tam astotāram ajaṃ vibhum<BR>
02,042.023c	vavande tat tadā tejo viveśa ca narādhipa<BR>
02,042.024a	tad adbhutam amanyanta dṛṣṭvā sarve mahīkṣitaḥ<BR>
02,042.024c	yad viveśa mahābāhuṃ tat tejaḥ puruṣottamam<BR>
02,042.025a	anabhre pravavarṣa dyauḥ papāta jvalitāśaniḥ<BR>
02,042.025c	kṛṣṇena nihate caidye cacāla ca vasuṃdharā<BR>
02,042.026a	tataḥ ke cin mahīpālā nābruvaṃs tatra kiṃ cana<BR>
02,042.026c	atītavākpathe kāle prekṣamāṇā janārdanam<BR>
02,042.027a	hastair hastāgram apare pratyapīṣann amarṣitāḥ<BR>
02,042.027c	apare daśanair oṣṭhān adaśan krodhamūrchitāḥ<BR>
02,042.028a	rahas tu ke cid vārṣṇeyaṃ praśaśaṃsur narādhipāḥ<BR>
02,042.028c	ke cid eva tu saṃrabdhā madhyasthās tv apare 'bhavan<BR>
02,042.028d*0403_01	ye devagandharvagaṇā rājāno bhuvi viśrutāḥ<BR>
02,042.028d*0403_02	te praṇāmaṃ hṛṣīkeśe prakurvanti mahātmani<BR>
02,042.028d*0403_03	ye tv āsuragaṇāt pakṣāt saṃbhūtāḥ kṣatriyā iha<BR>
02,042.028d*0403_04	te nindanti hṛṣīkeśaṃ durātmāno gatāyuṣaḥ<BR>
02,042.028d*0403_05	prājāpatyagaṇā ye tu madhyasthāś ca mahātmani<BR>
02,042.028d*0403_06	brahmarṣayaś ca siddhāś ca gandharvoragacāraṇāḥ<BR>
02,042.028d*0403_07	te vai stuvanti govindaṃ divyair maṅgaḷasaṃyutaiḥ<BR>
02,042.028d*0403_08	parasparaṃ ca nṛtyanti gītena vividhena ca<BR>
02,042.028d*0403_09	upatiṣṭhanti govindaṃ prītiyuktā mahātmani<BR>
02,042.029a	prahṛṣṭāḥ keśavaṃ jagmuḥ saṃstuvanto maharṣayaḥ<BR>
02,042.029c	brāhmaṇāś ca mahātmānaḥ pārthivāś ca mahābalāḥ<BR>
02,042.029d*0404_01	śaśaṃsur nirvṛtāḥ sarve dṛṣṭvā kṛṣṇasya vikramam<BR>
02,042.030a	pāṇḍavas tv abravīd bhrātṝn satkāreṇa mahīpatim<BR>
02,042.030c	damaghoṣātmajaṃ vīraṃ saṃsādhayata mā ciram<BR>
02,042.030d*0405_01	kururājavacaḥ śrutvā bhrātaras te tvarānvitāḥ<BR>
02,042.030e	tathā ca kṛtavantas te bhrātur vai śāsanaṃ tadā<BR>
02,042.031a	cedīnām ādhipatye ca putram asya mahīpatim<BR>
02,042.031c	abhyaṣiñcat tadā pārthaḥ saha tair vasudhādhipaiḥ<BR>
02,042.031d@029_0000	vaiśaṃpāyanaḥ<BR>
02,042.031d@029_0001	tataḥ pravavṛte yajño dharmarājasya dhīmataḥ<BR>
02,042.031d@029_0002	śāntavighnārhaṇakṣobho maharṣigaṇasaṃkulaḥ<BR>
02,042.031d@029_0003	tasmin yajñe pravṛtte tu vāgvido hetuvādinaḥ<BR>
02,042.031d@029_0004	hetuvādān bahūn prāhuḥ parasparajigīṣavaḥ<BR>
02,042.031d@029_0005	dadṛśus taṃ nṛpatayo yajñasya vidhim uttamam<BR>
02,042.031d@029_0006	upendrasyeva vihitaṃ sahadevena bhārata<BR>
02,042.031d@029_0007	dadṛśus toraṇāny atra hematālamayāni ca<BR>
02,042.031d@029_0008	dīptabhāskaratulyāni pradīptānīva tejasā<BR>
02,042.031d@029_0009	sa yajñas toraṇais taiś ca grahair dyaur iva saṃbabhau<BR>
02,042.031d@029_0010	śayyāsanavihārāṃś ca subahūn vittasaṃbhṛtān<BR>
02,042.031d@029_0011	ghaṭān pātrīḥ kaṭāhāni kalaśāni samantataḥ<BR>
02,042.031d@029_0012	na te kiṃ cid asauvarṇam apaśyaṃs tatra pārthivāḥ<BR>
02,042.031d@029_0013	tadyajñe nyavasan rājan brāhmaṇā bhṛśasatkṛtāḥ<BR>
02,042.031d@029_0014	kathayantaḥ kathā bahvīḥ paśyanto naṭanartakān<BR>
02,042.031d@029_0015	bhuñjatāṃ caiva viprāṇāṃ svādu bhojyaṃ pṛthagvidham<BR>
02,042.031d@029_0016	aniśaṃ śrūyate tatra muditānāṃ mahāsvanaḥ<BR>
02,042.031d@029_0017	dīyatāṃ dīyatām eṣāṃ bhujyatāṃ bhujyatām iti<BR>
02,042.031d@029_0018	evaṃprakārāḥ saṃjalpāḥ śrūyante smātra nityaśaḥ<BR>
02,042.031d@029_0019	odanānāṃ vikārāṇi svādūni vividhāni ca<BR>
02,042.031d@029_0020	subahūni ca bhakṣyāṇi peyāni madhurāṇi ca<BR>
02,042.031d@029_0021	dadur dvijānāṃ satataṃ rājapreṣyā mahādhvare<BR>
02,042.031d@029_0022	pūrṇe śatasahasre tu viprāṇāṃ bhuñjatāṃ tadā<BR>
02,042.031d@029_0023	sthāpitā tatra saṃjñābhūc chaṅkho 'dhmāyata nityaśaḥ<BR>
02,042.031d@029_0024	muhur muhuḥ praṇādas tu tasya śaṅkhasya bhārata<BR>
02,042.031d@029_0025	uttamaṃ śaṅkhaśabdaṃ taṃ śrutvā vismayam āgatāḥ<BR>
02,042.031d@029_0026	evaṃ pravṛtte yajñe tu tuṣṭapuṣṭajanāyute<BR>
02,042.031d@029_0027	annasya bahavo rājann utsedhāḥ parvatopamāḥ<BR>
02,042.031d@029_0028	dadhikulyāś ca dadṛśuḥ sarpiṣāṃ ca hradāñ janāḥ<BR>
02,042.031d@029_0029	jambūdvīpo hi sakalo nānājanapadāyutaḥ<BR>
02,042.031d@029_0030	rājann adṛśyataikastho rājñas tasmin mahākratau<BR>
02,042.031d@029_0031	tatra rājasahasrāṇi puruṣāṇāṃ tatas tataḥ<BR>
02,042.031d@029_0032	gṛhītvā dhanam ājagmus tasya rājño mahākratau<BR>
02,042.031d@029_0033	rājānaḥ sragviṇas tatra sumṛṣṭamaṇikuṇḍalāḥ<BR>
02,042.031d@029_0034	tān paryaviviṣur viprāñ śataśo 'tha sahasraśaḥ<BR>
02,042.031d@029_0035	vividhāny annapānāni lehyāni vividhāni ca<BR>
02,042.031d@029_0036	teṣāṃ nṛpopabhogyāni brāhmaṇebhyo daduḥ sma te<BR>
02,042.031d@029_0037	nānāvidhāni bhakṣyāṇi svādupuṣpaphalāni ca<BR>
02,042.031d@029_0038	gulāni svādukṣaudrāṇi dadus te brāhmaṇeṣv iha<BR>
02,042.031d@029_0039	etāni satataṃ bhuktvā tasmin yajñe dvijādayaḥ<BR>
02,042.031d@029_0040	parāṃ prītiṃ yayuḥ sarve modamānās tadā bhṛśam<BR>
02,042.031d@029_0041	evaṃ samuditaṃ sarvaṃ bahugodhanadhānyavat<BR>
02,042.031d@029_0042	yajñavāṭaṃ nṛpā dṛṣṭvā vismayaṃ paramaṃ yayuḥ<BR>
02,042.031d@029_0043	ṛtvijaś ca yathāśāstraṃ rājasūyaṃ mahākratum<BR>
02,042.031d@029_0044	pāṇḍavasya yathākālaṃ juhuvuḥ sarvayājakāḥ<BR>
02,042.031d@029_0045	nirākrāmaṃś ca śāstrajñā vidhivat sarvaśikṣitāḥ<BR>
02,042.031d@029_0046	vyāsadhaumyādayaḥ sarve vidhivat ṣoḍaśartvijaḥ<BR>
02,042.031d@029_0047	svasvakarmāṇi cakrus te pāṇḍavasya mahākratau<BR>
02,042.031d@029_0048	nāṣaḍaṅgavid atrāsīt sadasyo nābahuśrutaḥ<BR>
02,042.031d@029_0049	nāvrato nānupādhyāyo na pāpo nākṣamo dvijaḥ<BR>
02,042.031d@029_0050	na tatra kṛpaṇaḥ kaś cid daridro na babhūva ha<BR>
02,042.031d@029_0051	kṣudhito duḥkhito vāpi prākṛto vāpi mānuṣaḥ<BR>
02,042.031d@029_0052	bhojanaṃ bhojanārthibhyo dāpayām āsa sarvadā<BR>
02,042.031d@029_0053	sahadevo mahātejāḥ satataṃ rājaśāsanāt<BR>
02,042.031d@029_0054	saṃstare kuśalāś cāpi sarvakarmāṇi yājakāḥ<BR>
02,042.031d@029_0055	divase divase cakrur yathāśāstrārthacakṣuṣaḥ<BR>
02,042.031d@029_0056	brāhmaṇā vedaśāstrajñāḥ kathāś cakruś ca sarvadā<BR>
02,042.031d@029_0057	remire ca kathānte tu sarve tasmin mahākratau<BR>
02,042.031d@029_0058	sā vedir vedasaṃpannair devadvijamaharṣibhiḥ<BR>
02,042.031d@029_0059	ābabhāse tadā kīrṇā nakṣatrair dyaur ivāmalā<BR>
02,042.031d@029_0060	tato vai hemayūpāṃś ca sarvaratnasamācitān<BR>
02,042.031d@029_0061	śobhārthaṃ kārayām āsa sahadevo mahādyutiḥ<BR>
02,042.031d@029_0062	dadṛśus toraṇān yatra hematālamayāni ca<BR>
02,042.031d@029_0063	sa yajñas toraṇais taiś ca grahair dyaur iva saṃbabhau<BR>
02,042.031d@029_0064	tālānāṃ toraṇair haimair dantair iva diśāgajaiḥ<BR>
02,042.031d@029_0065	dikṣu sarvāsu vinyastais tejobhir bhāskarair yathā<BR>
02,042.031d@029_0066	sakirīṭair nṛpaiś caiva śuśubhe tat sadas tadā<BR>
02,042.031d@029_0067	daivair anyaiś ca yakṣaiś ca uragair divyamānuṣaiḥ<BR>
02,042.031d@029_0068	vidyādharagaṇaiḥ kīrṇaḥ pāṇḍavasya mahātmanaḥ<BR>
02,042.031d@029_0069	sa rājasūyaḥ śuśubhe dharmarājasya dhīmataḥ<BR>
02,042.031d@029_0070	gandharvagaṇasaṃkīrṇaḥ śobhito 'psarasāṃ gaṇaiḥ<BR>
02,042.031d@029_0071	sa kiṃpuruṣagītaiś ca kiṃnarair upaśobhitaḥ<BR>
02,042.031d@029_0072	nāradaś ca jagau tatra tumburuś ca mahādyutiḥ<BR>
02,042.031d@029_0073	viśvāvasuś citrasenas tathānye gītakovidāḥ<BR>
02,042.031d@029_0074	ramayanti sma tān sarvān yajñakarmāntareṣv atha<BR>
02,042.031d@029_0075	tatra cāpsarasaḥ sarvāḥ sundaryaḥ priyadarśanāḥ<BR>
02,042.031d@029_0076	nanṛtuś ca jaguś cātra nityaṃ karmāntareṣv atha<BR>
02,042.031d@029_0077	itihāsapurāṇāni ākhyānāni ca sarvaśaḥ<BR>
02,042.031d@029_0078	ūcur vai śabdaśāstrajñā nityaṃ karmāntareṣv atha<BR>
02,042.031d@029_0079	bheryaś ca murajāś caiva ḍuṇḍukā gomukhāś ca ye<BR>
02,042.031d@029_0080	śṛṅgavaṃśāmbujāś caiva śrūyante sma sahasraśaḥ<BR>
02,042.031d@029_0081	loke 'smin sarvaviprāś ca vaiśyāḥ śūdrāś ca sarvaśaḥ<BR>
02,042.031d@029_0082	sarve mlecchāḥ sarvavarṇāḥ sādimadhyāntajās tathā<BR>
02,042.031d@029_0083	nānādeśasamutthaiś ca nānājātibhir āgataiḥ<BR>
02,042.031d@029_0084	paryāpta iva loko 'yaṃ yudhiṣṭhiraniveśane<BR>
02,042.031d@029_0085	bhīṣmadroṇādayaḥ sarve kuravaḥ sasuyodhanāḥ<BR>
02,042.031d@029_0086	vṛṣṇayaś ca samagrāś ca pāñcālāś cāpi sarvaśaḥ<BR>
02,042.031d@029_0087	yathārhaṃ sarvakarmāṇi cakrur dāsā iva kratau<BR>
02,042.031d@029_0088	evaṃ pravṛtto yajñaḥ sa dharmarājasya dhīmataḥ<BR>
02,042.031d@029_0089	śuśubhe ca mahābāho somasyeva kratur yathā<BR>
02,042.031d@029_0090	vastrāṇi kambalāṃś caiva prāvārāṃś caiva sarvadā<BR>
02,042.031d@029_0091	niṣkahemajabhāṇḍāni bhūṣaṇāni ca sarvaśaḥ<BR>
02,042.031d@029_0092	pradadau tatra satataṃ dharmarājo yudhiṣṭhiraḥ<BR>
02,042.031d@029_0093	yāni tatra mahīpebhyo labdhavān dhanam uttamam<BR>
02,042.031d@029_0094	tāni ratnāni sarvāṇi viprāṇāṃ pradadau tadā<BR>
02,042.032a	tataḥ sa kururājasya kratuḥ sarvasamṛddhimān<BR>
02,042.032c	yūnāṃ prītikaro rājan saṃbabhau vipulaujasaḥ<BR>
02,042.033a	śāntavighnaḥ sukhārambhaḥ prabhūtadhanadhānyavān<BR>
02,042.033c	annavān bahubhakṣyaś ca keśavena surakṣitaḥ<BR>
02,042.034a	samāpayām āsa ca taṃ rājasūyaṃ mahākratum<BR>
02,042.034c	taṃ tu yajñaṃ mahābāhur ā samāpter janārdanaḥ<BR>
02,042.034e	rarakṣa bhagavāñ śauriḥ śārṅgacakragadādharaḥ<BR>
02,042.034f*0406_01	kotīsahasraṃ pradadau brāhmaṇānāṃ mahātmanām<BR>
02,042.034f*0406_02	na kariṣyati tal loke kaś cid anyo mahīpatiḥ<BR>
02,042.034f*0406_03	yājakāḥ sarvakāmaiś ca satataṃ tatṛpur dhanaiḥ<BR>
02,042.034f*0406_04	tataś cāvabhṛthaḥ snātaḥ sa rājā pāṇḍunandanaḥ<BR>
02,042.034f*0406_05	vyāsaṃ dhaumyaṃ ca prayato nāradaṃ ca mahāmatim<BR>
02,042.034f*0406_06	sumantuṃ jaiminiṃ pailaṃ vaiśaṃpāyanam eva ca<BR>
02,042.034f*0406_07	yājñavalkyaṃ kaṭhaṃ caiva kalāpaṃ ca mahaujasam<BR>
02,042.034f*0406_08	sarvāṃś ca viprapravarān pūjayām āsa satkṛtān<BR>
02,042.034f*0406_09	yuṣmatprabhāvāt prāpto 'yaṃ rājasūyo mahākratuḥ<BR>
02,042.034f*0406_10	janārdanaprabhāvāc ca saṃpūrṇo me manorathaḥ<BR>
02,042.034f*0406_11	atha yajñaṃ samāpyānte pūjayām āsa mādhavam<BR>
02,042.034f*0406_12	baladevaṃ ca deveśaṃ bhīṣmādyāṃś ca kurūttamān<BR>
02,042.035a	tatas tv avabhṛthasnātaṃ dharmarājaṃ yudhiṣṭhiram<BR>
02,042.035c	samastaṃ pārthivaṃ kṣatram abhigamyedam abravīt<BR>
02,042.036a	diṣṭyā vardhasi dharmajña sāmrājyaṃ prāptavān vibho<BR>
02,042.036c	ājamīḍhājamīḍhānāṃ yaśaḥ saṃvardhitaṃ tvayā<BR>
02,042.036e	karmaṇaitena rājendra dharmaś ca sumahān kṛtaḥ<BR>
02,042.037a	āpṛcchāmo naravyāghra sarvakāmaiḥ supūjitāḥ<BR>
02,042.037c	svarāṣṭrāṇi gamiṣyāmas tad anujñātum arhasi<BR>
02,042.038a	śrutvā tu vacanaṃ rājñāṃ dharmarājo yudhiṣṭhiraḥ<BR>
02,042.038c	yathārhaṃ pūjya nṛpatīn bhrātṝn sarvān uvāca ha<BR>
02,042.039a	rājānaḥ sarva evaite prītyāsmān samupāgatāḥ<BR>
02,042.039c	prasthitāḥ svāni rāṣṭrāṇi mām āpṛcchya paraṃtapāḥ<BR>
02,042.039e	te 'nuvrajata bhadraṃ vo viṣayāntaṃ nṛpottamān<BR>
02,042.040a	bhrātur vacanam ājñāya pāṇḍavā dharmacāriṇaḥ<BR>
02,042.040c	yathārhaṃ nṛpamukhyāṃs tān ekaikaṃ samanuvrajan<BR>
02,042.041a	virāṭam anvayāt tūrṇaṃ dhṛṣṭadyumnaḥ pratāpavān<BR>
02,042.041c	dhanaṃjayo yajñasenaṃ mahātmānaṃ mahārathaḥ<BR>
02,042.042a	bhīṣmaṃ ca dhṛtarāṣṭraṃ ca bhīmaseno mahābalaḥ<BR>
02,042.042a*0407_01	**** **** viduraṃ ca mahāmatim<BR>
02,042.042a*0407_02	saṃjayaṃ ca mahātmānaṃ<BR>
02,042.042b*0408_01	droṇaṃ droṇāyaniṃ caiva sāmātyaṃ sasuhṛdgaṇam<BR>
02,042.042c	droṇaṃ ca sasutaṃ vīraṃ sahadevo mahārathaḥ<BR>
02,042.043a	nakulaḥ subalaṃ rājan sahaputraṃ samanvayāt<BR>
02,042.043b*0409_01	śalyaṃ tu sasutaṃ vīraṃ satyakaḥ paravīrahā<BR>
02,042.043b*0409_02	bhagadattaṃ ca rājānaṃ kausalyaṃ ca bṛhadbalam<BR>
02,042.043b*0410_01	bhīṣmakaṃ saha putreṇa mātulaṃ ca mahāmatim<BR>
02,042.043b*0410_02	dākṣiṇātyāṃś ca sarvāṃś ca haiḍimbaḥ samanuvrajat<BR>
02,042.043c	draupadeyāḥ sasaubhadrāḥ pārvatīyān mahīpatīn<BR>
02,042.044a	anvagacchaṃs tathaivānyān kṣatriyān kṣatriyarṣabhāḥ<BR>
02,042.044c	evaṃ saṃpūjitās te vai jagmur viprāś ca sarvaśaḥ<BR>
02,042.045a	gateṣu pārthivendreṣu sarveṣu bharatarṣabha<BR>
02,042.045c	yudhiṣṭhiram uvācedaṃ vāsudevaḥ pratāpavān<BR>
02,042.045d*0411_01	kṛtārthaṃ pāṇḍavaṃ dṛṣṭvā siṃhāsanagataṃ nṛpam<BR>
02,042.045d*0411_02	rocamānaṃ mahendrābhaṃ vāsudevo 'bravīd balī<BR>
02,042.046a	āpṛcche tvāṃ gamiṣyāmi dvārakāṃ kurunandana<BR>
02,042.046c	rājasūyaṃ kratuśreṣṭhaṃ diṣṭyā tvaṃ prāptavān asi<BR>
02,042.047a	tam uvācaivam uktas tu dharmarāṇ madhusūdanam<BR>
02,042.047c	tava prasādād govinda prāptavān asmi vai kratum<BR>
02,042.048a	samastaṃ pārthivaṃ kṣatraṃ tvatprasādād vaśānugam<BR>
02,042.048c	upādāya baliṃ mukhyaṃ mām eva samupasthitam<BR>
02,042.048d*0412_01	kathaṃ tvadgamanārthaṃ me vāṇī vitarate 'nagha<BR>
02,042.049a	na vayaṃ tvām ṛte vīra raṃsyāmeha kathaṃ cana<BR>
02,042.049c	avaśyaṃ cāpi gantavyā tvayā dvāravatī purī<BR>
02,042.050a	evam uktaḥ sa dharmātmā yudhiṣṭhirasahāyavān<BR>
02,042.050c	abhigamyābravīt prītaḥ pṛthāṃ pṛthuyaśā hariḥ<BR>
02,042.051a	sāmrājyaṃ samanuprāptāḥ putrās te 'dya pitṛṣvasaḥ<BR>
02,042.051c	siddhārthā vasumantaś ca sā tvaṃ prītim avāpnuhi<BR>
02,042.052a	anujñātas tvayā cāhaṃ dvārakāṃ gantum utsahe<BR>
02,042.052b*0413_01	evam uktvā tataḥ śaurir bhaginīṃ vai pitus tadā<BR>
02,042.052c	subhadrāṃ draupadīṃ caiva sabhājayata keśavaḥ<BR>
02,042.053a	niṣkramyāntaḥpurāc caiva yudhiṣṭhirasahāyavān<BR>
02,042.053c	snātaś ca kṛtajapyaś ca brāhmaṇān svasti vācya ca<BR>
02,042.054a	tato meghavaraprakhyaṃ syandanaṃ vai sukalpitam<BR>
02,042.054c	yojayitvā mahārāja dārukaḥ pratyupasthitaḥ<BR>
02,042.055a	upasthitaṃ rathaṃ dṛṣṭvā tārkṣyapravaraketanam<BR>
02,042.055b*0414_01	yudhiṣṭhirakirīṭibhyāṃ dattahasto yayau rathe<BR>
02,042.055c	pradakṣiṇam upāvṛtya samāruhya mahāmanāḥ<BR>
02,042.055e	prayayau puṇḍarīkākṣas tato dvāravatīṃ purīm<BR>
02,042.055f*0415_01	sātyakiḥ kṛtavarmā ca ratham āruhya satvarau<BR>
02,042.055f*0415_02	vījayām āsatus tatra cāmarābhyāṃ hariṃ tadā<BR>
02,042.055f*0415_03	baladevaś ca deveśo yādavāś ca sahasraśaḥ<BR>
02,042.055f*0415_04	prayayū rājavat sarve dharmaputreṇa pūjitāḥ<BR>
02,042.055f*0415_05	tataḥ sa saṃmataṃ rājā hitvā sauvarṇam āsanam<BR>
02,042.056a	taṃ padbhyām anuvavrāja dharmarājo yudhiṣṭhiraḥ<BR>
02,042.056c	bhrātṛbhiḥ sahitaḥ śrīmān vāsudevaṃ mahābalam<BR>
02,042.056d*0416_01	kāryamānuṣarūpaṃ vai viṣṇuṃ sarvaguruṃ prabhum<BR>
02,042.056d*0417_01	vāyor dūtanaraprakhyagatiṃ kurvāṇam agrataḥ<BR>
02,042.057a	tato muhūrtaṃ saṃgṛhya syandanapravaraṃ hariḥ<BR>
02,042.057c	abravīt puṇḍarīkākṣaḥ kuntīputraṃ yudhiṣṭhiram<BR>
02,042.058a	apramattaḥ sthito nityaṃ prajāḥ pāhi viśāṃ pate<BR>
02,042.058c	parjanyam iva bhūtāni mahādrumam ivāṇḍajāḥ<BR>
02,042.058e	bāndhavās tvopajīvantu sahasrākṣam ivāmarāḥ<BR>
02,042.059a	kṛtvā paraspareṇaivaṃ saṃvidaṃ kṛṣṇapāṇḍavau<BR>
02,042.059c	anyonyaṃ samanujñāpya jagmatuḥ svagṛhān prati<BR>
02,042.060a	gate dvāravatīṃ kṛṣṇe sātvatapravare nṛpa<BR>
02,042.060b*0418_01	yudhiṣṭhiro mahārājaḥ praviveśa puraṃ tataḥ<BR>
02,042.060c	eko duryodhano rājā śakuniś cāpi saubalaḥ<BR>
02,042.060d*0419_01	sūtaputraś ca rādheyaḥ saha duḥśāsanādibhiḥ<BR>
02,042.060d*0419_02	sarvakāmaguṇopetair arcyamānās tu bhārata<BR>
02,042.060e	tasyāṃ sabhāyāṃ divyāyām ūṣatus tau nararṣabhau<BR>
02,042.060f@030_0000	vaiśaṃpāyana uvāca<BR>
02,042.060f@030_0001	samāpte rājasūye tu kratuśreṣṭhe sudurlabhe<BR>
02,042.060f@030_0002	śiṣyaiḥ parivṛto vyāsaḥ purastāt samapadyata<BR>
02,042.060f@030_0003	so 'bhyayād āsanāt tūrṇaṃ bhrātṛbhiḥ parivāritaḥ<BR>
02,042.060f@030_0004	pādyenāsanadānena pitāmaham apūjayat<BR>
02,042.060f@030_0005	athopaviśya bhagavān kāñcane paramāsane<BR>
02,042.060f@030_0006	āsyatām iti covāca dharmarājaṃ yudhiṣṭhiram<BR>
02,042.060f@030_0007	athopaviṣṭaṃ rājānaṃ bhrātṛbhiḥ parivāritam<BR>
02,042.060f@030_0008	uvāca bhagavān vyāsas tattadvākyaviśāradaḥ<BR>
02,042.060f@030_0009	diṣṭyā vardhasi kaunteya sāmrājyaṃ prāpya durlabham<BR>
02,042.060f@030_0010	vardhitāḥ kuravaḥ sarve tvayā kurukulodvaha<BR>
02,042.060f@030_0011	āpṛcche tvāṃ gamiṣyāmi pūjito 'smi viśāṃ pate<BR>
02,042.060f@030_0012	evam uktaḥ sa kṛṣṇena dharmarājo yudhiṣṭhiraḥ<BR>
02,042.060f@030_0013	abhivādyopasaṃgṛhya pitāmaham athābravīt<BR>
02,042.060f@030_0013	yudhiṣṭhira uvāca<BR>
02,042.060f@030_0014	saṃśayo dvipadāṃ śreṣṭha mamotpannaḥ sudurlabhaḥ<BR>
02,042.060f@030_0015	tasya nānyo 'sti vaktā vai tvām ṛte dvijapuṃgava<BR>
02,042.060f@030_0016	utpātāṃs trividhān prāha nārado bhagavān ṛṣiḥ<BR>
02,042.060f@030_0017	divyāṃś caivāntarikṣāṃś ca pārthivāṃś ca pitāmaha<BR>
02,042.060f@030_0018	vaiśaṃpāyana uvāca<BR>
02,042.060f@030_0018	api caidyasya patanāc channam autpātikaṃ mahat<BR>
02,042.060f@030_0019	rājñas tu vacanaṃ śrutvā parāśarasutaḥ prabhuḥ<BR>
02,042.060f@030_0020	kṛṣṇadvaipāyano vyāsa idaṃ vacanam abravīt<BR>
02,042.060f@030_0021	trayodaśa samā rājann utpātānāṃ phalaṃ mahat<BR>
02,042.060f@030_0022	sarvakṣatravināśāya bhaviṣyati viśāṃ pate<BR>
02,042.060f@030_0023	tvām ekaṃ kāraṇaṃ kṛtvā kālena bharatarṣabha<BR>
02,042.060f@030_0024	sametaṃ pārthivaṃ kṣatraṃ kṣayaṃ yāsyati bhārata<BR>
02,042.060f@030_0025	duryodhanāparādhena bhīmārjunabalena ca<BR>
02,042.060f@030_0026	svapne drakṣyasi rājendra kṣapānte tvaṃ vṛṣadhvajam<BR>
02,042.060f@030_0027	nīlakaṇṭhaṃ bhavaṃ sthāṇuṃ kāpāliṃ tripurāntakam<BR>
02,042.060f@030_0028	ugraṃ rudraṃ paśupatiṃ mahādevam umāpatim<BR>
02,042.060f@030_0029	haraṃ śarvaṃ vṛṣaṃ śūliṃ pinākiṃ kṛttivāsasam<BR>
02,042.060f@030_0030	kailāsakūṭapratime vṛṣabhe 'vasthitaṃ śivam<BR>
02,042.060f@030_0031	nirīkṣamāṇaṃ satataṃ pitṛrājāśritāṃ diśam<BR>
02,042.060f@030_0032	evam īdṛśakaṃ svapnaṃ drakṣyasi tvaṃ viśāṃ pate<BR>
02,042.060f@030_0033	mā tatkṛte hy anudhyāhi kālo hi duratikramaḥ<BR>
02,042.060f@030_0034	svasti te 'stu gamiṣyāmi kailāsaṃ parvataṃ prati<BR>
02,042.060f@030_0035	vaiśaṃpāyana uvāca<BR>
02,042.060f@030_0035	apramattaḥ sthito dāntaḥ pṛthivīṃ paripālaya<BR>
02,042.060f@030_0036	evam uktvā sa bhagavān kailāsaṃ parvataṃ yayau<BR>
02,042.060f@030_0037	kṛṣṇadvaipāyano vyāsaḥ saha śiṣyaiḥ śrutānugaiḥ<BR>
02,042.060f@030_0038	gate pitāmahe rājā cintāśokasamanvitaḥ<BR>
02,042.060f@030_0039	niḥśvasann uṣṇam asakṛt tam evārthaṃ vicintayan<BR>
02,042.060f@030_0040	kathaṃ tu daivaṃ śakyeta pauruṣeṇa prabādhitum<BR>
02,042.060f@030_0041	avaśyam eva bhavitā yad uktaṃ paramarṣiṇā<BR>
02,042.060f@030_0042	tato 'bravīn mahātejāḥ sarvān bhrātṝn yudhiṣṭhiraḥ<BR>
02,042.060f@030_0043	śrutaṃ vai puruṣavyāghrā yan māṃ dvaipāyano 'bravīt<BR>
02,042.060f@030_0044	tadā tadvacanaṃ śrutvā maraṇe niścitā matiḥ<BR>
02,042.060f@030_0045	sarvakṣatrasya nidhane yady ahaṃ hetur īpsitaḥ<BR>
02,042.060f@030_0046	kālena nirmitas tāta ko mamārtho 'sti jīvataḥ<BR>
02,042.060f@030_0047	evaṃ bruvantaṃ rājānaṃ phālgunaḥ pratyabhāṣata<BR>
02,042.060f@030_0048	mā rājan kaśmalaṃ ghoraṃ prāviśo buddhināśanam<BR>
02,042.060f@030_0049	saṃpradhārya mahārāja yat kṣamaṃ tat samācara<BR>
02,042.060f@030_0050	tato 'bravīt satyadhṛtir bhrātṝn sarvān yudhiṣṭhiraḥ<BR>
02,042.060f@030_0051	dvaipāyanasya vacanaṃ tatraiva samacintayan<BR>
02,042.060f@030_0052	adya prabhṛti bhadraṃ vaḥ pratijñāṃ me nibodhata<BR>
02,042.060f@030_0053	trayodaśa samās tāta ko mamārtho 'sti jīvataḥ<BR>
02,042.060f@030_0054	na pravakṣyāmi paruṣaṃ bhrātṝn anyāṃś ca pārthivān<BR>
02,042.060f@030_0055	sthito nideśe jñātīnāṃ yokṣye tat samudāharan<BR>
02,042.060f@030_0056	evaṃ me vartamānasya svasuteṣv itareṣu ca<BR>
02,042.060f@030_0057	bhedo na bhavitā loke bhedamūlo hi vigrahaḥ<BR>
02,042.060f@030_0058	vigrahaṃ dūrato rakṣan priyāṇy eva samācaran<BR>
02,042.060f@030_0059	vācyatāṃ na gamiṣyāmi lokeṣu manujarṣabhāḥ<BR>
02,042.060f@030_0060	bhrātur jyeṣṭhasya vacanaṃ pāṇḍavāḥ saṃniśamya tat<BR>
02,042.060f@030_0061	tam eva samavartanta dharmarājahite ratāḥ<BR>
02,042.060f@030_0062	saṃsatsu samayaṃ kṛtvā dharmarāḍ bhrātṛbhiḥ saha<BR>
02,042.060f@030_0063	pitṝṃs tarpya yathānyāyaṃ devatāś ca viśāṃ pate<BR>
02,042.060f@030_0064	kṛtamaṅgalakalyāṇo bhrātṛbhiḥ parivāritaḥ<BR>
02,042.060f@030_0065	gateṣu kṣatriyendreṣu sarveṣu bharatarṣabha<BR>
02,042.060f@030_0066	yudhiṣṭhiraḥ sahāmātyaḥ praviveśa purottamam<BR>
02,042.060f@030_0067	duryodhano mahārāja śakuniś cāpi saubalaḥ<BR>
02,042.060f@030_0068	sabhāyāṃ ramaṇīyāyāṃ tatraivāste narādhipa<BR>
02,043.001	vaiśaṃpāyana uvāca<BR>
02,043.001a	vasan duryodhanas tasyāṃ sabhāyāṃ bharatarṣabha<BR>
02,043.001c	śanair dadarśa tāṃ sarvāṃ sabhāṃ śakuninā saha<BR>
02,043.002a	tasyāṃ divyān abhiprāyān dadarśa kurunandanaḥ<BR>
02,043.002c	na dṛṣṭapūrvā ye tena nagare nāgasāhvaye<BR>
02,043.003a	sa kadā cit sabhāmadhye dhārtarāṣṭro mahīpatiḥ<BR>
02,043.003c	sphāṭikaṃ talam āsādya jalam ity abhiśaṅkayā<BR>
02,043.004a	svavastrotkarṣaṇaṃ rājā kṛtavān buddhimohitaḥ<BR>
02,043.004b*0420_01	tatrāpy enaṃ jano dṛṣṭvā jahasuḥ pāṇḍavās tadā<BR>
02,043.004c	durmanā vimukhaś caiva paricakrāma tāṃ sabhām<BR>
02,043.004d*0421_01	tataḥ sthale nipatito durmanā vrīḍito nṛpaḥ<BR>
02,043.005a	tataḥ sphāṭikatoyāṃ vai sphāṭikāmbujaśobhitām<BR>
02,043.005c	vāpīṃ matvā sthalam iti savāsāḥ prāpataj jale<BR>
02,043.006a	jale nipatitaṃ dṛṣṭvā kiṃkarā jahasur bhṛśam<BR>
02,043.006c	vāsāṃsi ca śubhāny asmai pradadū rājaśāsanāt<BR>
02,043.006d*0422_01	jahāsa jahasuś caiva kiṃkarāś ca suyodhanam<BR>
02,043.007a	tathāgataṃ tu taṃ dṛṣṭvā bhīmaseno mahābalaḥ<BR>
02,043.007c	arjunaś ca yamau cobhau sarve te prāhasaṃs tadā<BR>
02,043.007d*0423_01	tato 'nyasmin sabhoddeśe punar duryodhano nṛpaḥ<BR>
02,043.008a	nāmarṣayat tatas teṣām avahāsam amarṣaṇaḥ<BR>
02,043.008c	ākāraṃ rakṣamāṇas tu na sa tān samudaikṣata<BR>
02,043.009a	punar vasanam utkṣipya pratariṣyann iva sthalam<BR>
02,043.009c	āruroha tataḥ sarve jahasus te punar janāḥ<BR>
02,043.009d*0424_01	dvāraṃ tu pihitākāraṃ sphāṭikaṃ prekṣya bhūmipaḥ<BR>
02,043.009d*0424_02	praviśann āhato mūrdhni vyāghūrṇita iva sthitaḥ<BR>
02,043.009d*0424_03	tādṛkṣam aparaṃ dvāraṃ sphāṭikorukapāṭakam<BR>
02,043.009d*0424_04	vighaṭṭayan karābhyāṃ tu niṣkramyāgre papāta ha<BR>
02,043.010a	dvāraṃ ca vivṛtākāraṃ lalāṭena samāhanat<BR>
02,043.010c	saṃvṛtaṃ ceti manvāno dvāradeśād upāramat<BR>
02,043.011a	evaṃ pralambhān vividhān prāpya tatra viśāṃ pate<BR>
02,043.011c	pāṇḍaveyābhyanujñātas tato duryodhano nṛpaḥ<BR>
02,043.012a	aprahṛṣṭena manasā rājasūye mahākratau<BR>
02,043.012c	prekṣya tām adbhutām ṛddhiṃ jagāma gajasāhvayam<BR>
02,043.013a	pāṇḍavaśrīprataptasya dhyānaglānasya gacchataḥ<BR>
02,043.013c	duryodhanasya nṛpateḥ pāpā matir ajāyata<BR>
02,043.013d*0425_01	natuṣṭo dharmarājasya yajñam āsādya taṃ tadā<BR>
02,043.013d*0425_02	jagāma svagṛhaṃ tv anyān ṛte duryodhano nṛpaḥ<BR>
02,043.013d*0425_03	dṛṣṭvā yajñavibhūtiṃ tāṃ pāṇḍavānāṃ yaśasvinām<BR>
02,043.013d*0425_04	paśyato duḥkhadīnasya pāpā matir ajāyata<BR>
02,043.014a	pārthān sumanaso dṛṣṭvā pārthivāṃś ca vaśānugān<BR>
02,043.014c	kṛtsnaṃ cāpi hitaṃ lokam ākumāraṃ kurūdvaha<BR>
02,043.015a	mahimānaṃ paraṃ cāpi pāṇḍavānāṃ mahātmanām<BR>
02,043.015c	duryodhano dhārtarāṣṭro vivarṇaḥ samapadyata<BR>
02,043.016a	sa tu gacchann anekāgraḥ sabhām evānucintayan<BR>
02,043.016c	śriyaṃ ca tām anupamāṃ dharmarājasya dhīmataḥ<BR>
02,043.017a	pramatto dhṛtarāṣṭrasya putro duryodhanas tadā<BR>
02,043.017c	nābhyabhāṣat subalajaṃ bhāṣamāṇaṃ punaḥ punaḥ<BR>
02,043.018a	anekāgraṃ tu taṃ dṛṣṭvā śakuniḥ pratyabhāṣata<BR>
02,043.018c	duryodhana kutomūlaṃ niḥśvasann iva gacchasi<BR>
02,043.019	duryodhana uvāca<BR>
02,043.019a	dṛṣṭvemāṃ pṛthivīṃ kṛtsnāṃ yudhiṣṭhiravaśānugām<BR>
02,043.019b*0426_01	devarṣiyakṣagandharvās tatrāgacchanti nityaśaḥ<BR>
02,043.019b*0426_02	kṛṣṇas tu durmanās teṣāṃ vivardhayati saṃpadaḥ<BR>
02,043.019b*0426_03	āturās tatra nīyante vyavahāravacodhikāḥ<BR>
02,043.019b*0426_04	gandhānāṃ nātra gacchanti vikretāro mahāprabhāḥ<BR>
02,043.019b*0426_05	kharoṣṭrāśvājakhaḍgānāṃ vikretāras tathā nṛpāḥ<BR>
02,043.019b*0426_06	loke 'smin kauravaḥ śabdas tatraiva parivartate<BR>
02,043.019b*0426_07	hariprasthapuradvāraṃ sadā tu nibiḍīkṛtam<BR>
02,043.019b*0426_08	rathahastyaśvayānānāṃ rohaṇena sadā nṛṇām<BR>
02,043.019c	jitām astrapratāpena śvetāśvasya mahātmanaḥ<BR>
02,043.020a	taṃ ca yajñaṃ tathābhūtaṃ dṛṣṭvā pārthasya mātula<BR>
02,043.020c	yathā śakrasya deveṣu tathābhūtaṃ mahādyute<BR>
02,043.021a	amarṣeṇa susaṃpūrṇo dahyamāno divāniśam<BR>
02,043.021c	śuciśukrāgame kāle śuṣye toyam ivālpakam<BR>
02,043.022a	paśya sātvatamukhyena śiśupālaṃ nipātitam<BR>
02,043.022c	na ca tatra pumān āsīt kaś cit tasya padānugaḥ<BR>
02,043.023a	dahyamānā hi rājānaḥ pāṇḍavotthena vahninā<BR>
02,043.023c	kṣāntavanto 'parādhaṃ taṃ ko hi taṃ kṣantum arhati<BR>
02,043.024a	vāsudevena tat karma tathāyuktaṃ mahat kṛtam<BR>
02,043.024c	siddhaṃ ca pāṇḍaveyānāṃ pratāpena mahātmanām<BR>
02,043.025a	tathā hi ratnāny ādāya vividhāni nṛpā nṛpam<BR>
02,043.025c	upatiṣṭhanti kaunteyaṃ vaiśyā iva karapradāḥ<BR>
02,043.026a	śriyaṃ tathāvidhāṃ dṛṣṭvā jvalantīm iva pāṇḍave<BR>
02,043.026c	amarṣavaśam āpanno dahye 'ham atathocitaḥ<BR>
02,043.026d*0427_01	evaṃ sa niścayaṃ kṛtvā tato vacanam abravīt<BR>
02,043.026d*0427_02	punar gāndhāranṛpatiṃ dahyamāna ivāgninā<BR>
02,043.027a	vahnim eva pravekṣyāmi bhakṣayiṣyāmi vā viṣam<BR>
02,043.027c	apo vāpi pravekṣyāmi na hi śakṣyāmi jīvitum<BR>
02,043.028a	ko hi nāma pumāṃl loke marṣayiṣyati sattvavān<BR>
02,043.028c	sapatnān ṛdhyato dṛṣṭvā hānim ātmana eva ca<BR>
02,043.029a	so 'haṃ na strī na cāpy astrī na pumān nāpumān api<BR>
02,043.029c	yo 'haṃ tāṃ marṣayāmy adya tādṛśīṃ śriyam āgatām<BR>
02,043.030a	īśvaratvaṃ pṛthivyāś ca vasumattāṃ ca tādṛśīm<BR>
02,043.030c	yajñaṃ ca tādṛśaṃ dṛṣṭvā mādṛśaḥ ko na saṃjvaret<BR>
02,043.031a	aśaktaś caika evāhaṃ tām āhartuṃ nṛpaśriyam<BR>
02,043.031c	sahāyāṃś ca na paśyāmi tena mṛtyuṃ vicintaye<BR>
02,043.032a	daivam eva paraṃ manye pauruṣaṃ tu nirarthakam<BR>
02,043.032c	dṛṣṭvā kuntīsute śubhrāṃ śriyaṃ tām āhṛtāṃ tathā<BR>
02,043.033a	kṛto yatno mayā pūrvaṃ vināśe tasya saubala<BR>
02,043.033c	tac ca sarvam atikramya sa vṛddho 'psv iva paṅkajam<BR>
02,043.034a	tena daivaṃ paraṃ manye pauruṣaṃ tu nirarthakam<BR>
02,043.034c	dhārtarāṣṭrā hi hīyante pārthā vardhanti nityaśaḥ<BR>
02,043.035a	so 'haṃ śriyaṃ ca tāṃ dṛṣṭvā sabhāṃ tāṃ ca tathāvidhām<BR>
02,043.035c	rakṣibhiś cāvahāsaṃ taṃ paritapye yathāgninā<BR>
02,043.036a	sa mām abhyanujānīhi mātulādya suduḥkhitam<BR>
02,043.036c	amarṣaṃ ca samāviṣṭaṃ dhṛtarāṣṭre nivedaya<BR>
02,044.001	śakunir uvāca<BR>
02,044.001a	duryodhana na te 'marṣaḥ kāryaḥ prati yudhiṣṭhiram<BR>
02,044.001c	bhāgadheyāni hi svāni pāṇḍavā bhuñjate sadā<BR>
02,044.001d*0428_01	vidhānaṃ vividhākāraṃ paraṃ teṣāṃ vidhānataḥ<BR>
02,044.002a	anekair abhyupāyaiś ca tvayārabdhāḥ purāsakṛt<BR>
02,044.002b*0429_01	ārabdhāpi mahārāja punaḥ punar ariṃdama<BR>
02,044.002b*0430_01	utsāhavantaḥ puruṣā nāvasīdanti karmasu<BR>
02,044.002c	vimuktāś ca naravyāghrā bhāgadheyapuraskṛtāḥ<BR>
02,044.003a	tair labdhā draupadī bhāryā drupadaś ca sutaiḥ saha<BR>
02,044.003c	sahāyaḥ pṛthivīlābhe vāsudevaś ca vīryavān<BR>
02,044.003d*0431_01	ajitaḥ so 'pi sarvair hi sadevāsuramānuṣaiḥ<BR>
02,044.003d*0431_02	tattejasā pravṛddho 'sau tatra kā paridevanā<BR>
02,044.004a	labdhaś ca nābhibhūto 'rthaḥ pitryo 'ṃśaḥ pṛthivīpate<BR>
02,044.004c	vivṛddhas tejasā teṣāṃ tatra kā paridevanā<BR>
02,044.005a	dhanaṃjayena gāṇḍīvam akṣayyau ca maheṣudhī<BR>
02,044.005c	labdhāny astrāṇi divyāni tarpayitvā hutāśanam<BR>
02,044.006a	tena kārmukamukhyena bāhuvīryeṇa cātmanaḥ<BR>
02,044.006c	kṛtā vaśe mahīpālās tatra kā paridevanā<BR>
02,044.007a	agnidāhān mayaṃ cāpi mokṣayitvā sa dānavam<BR>
02,044.007c	sabhāṃ tāṃ kārayām āsa savyasācī paraṃtapaḥ<BR>
02,044.008a	tena caiva mayenoktāḥ kiṃkarā nāma rākṣasāḥ<BR>
02,044.008c	vahanti tāṃ sabhāṃ bhīmās tatra kā paridevanā<BR>
02,044.009a	yac cāsahāyatāṃ rājann uktavān asi bhārata<BR>
02,044.009c	tan mithyā bhrātaro hīme sahāyās te mahārathāḥ<BR>
02,044.010a	droṇas tava maheṣvāsaḥ saha putreṇa dhīmatā<BR>
02,044.010c	sūtaputraś ca rādheyo gautamaś ca mahārathaḥ<BR>
02,044.010d*0432_01	sa ekaḥ samare sarvān pāṇḍavān sahasomakān<BR>
02,044.010d*0432_02	vijeṣyati mahābāhuḥ kiṃ sahāyaiḥ kariṣyasi<BR>
02,044.010d*0432_03	bhīṣmaś ca puruṣavyāghro gautamaś ca mahārathaḥ<BR>
02,044.010d*0432_04	jayadrathaś ca balavān kṛtāstro dṛḍhadhanvakaḥ<BR>
02,044.011a	ahaṃ ca saha sodaryaiḥ saumadattiś ca vīryavān<BR>
02,044.011c	etais tvaṃ sahitaḥ sarvair jaya kṛtsnāṃ vasuṃdharām<BR>
02,044.012	duryodhana uvāca<BR>
02,044.012a	tvayā ca sahito rājann etaiś cānyair mahārathaiḥ<BR>
02,044.012c	etān eva vijeṣyāmi yadi tvam anumanyase<BR>
02,044.013a	eteṣu vijiteṣv adya bhaviṣyati mahī mama<BR>
02,044.013c	sarve ca pṛthivīpālāḥ sabhā sā ca mahādhanā<BR>
02,044.014	śakunir uvāca<BR>
02,044.014a	dhanaṃjayo vāsudevo bhīmaseno yudhiṣṭhiraḥ<BR>
02,044.014c	nakulaḥ sahadevaś ca drupadaś ca sahātmajaiḥ<BR>
02,044.015a	naite yudhi balāj jetuṃ śakyāḥ suragaṇair api<BR>
02,044.015c	mahārathā maheṣvāsāḥ kṛtāstrā yuddhadurmadāḥ<BR>
02,044.016a	ahaṃ tu tad vijānāmi vijetuṃ yena śakyate<BR>
02,044.016c	yudhiṣṭhiraṃ svayaṃ rājaṃs tan nibodha juṣasva ca<BR>
02,044.016d*0433_01	śakuner vacanaṃ śrutvā kururājas tam abravīt<BR>
02,044.017	duryodhana uvāca<BR>
02,044.017a	apramādena suhṛdām anyeṣāṃ ca mahātmanām<BR>
02,044.017c	yadi śakyā vijetuṃ te tan mamācakṣva mātula<BR>
02,044.018	śakunir uvāca<BR>
02,044.018a	dyūtapriyaś ca kaunteyo na ca jānāti devitum<BR>
02,044.018c	samāhūtaś ca rājendro na śakṣyati nivartitum<BR>
02,044.018d*0434_01	kapaṭe vijayaṃ śakyam anyathā jetum akṣamaḥ<BR>
02,044.019a	devane kuśalaś cāhaṃ na me 'sti sadṛśo bhuvi<BR>
02,044.019c	triṣu lokeṣu kaunteyaṃ taṃ tvaṃ dyūte samāhvaya<BR>
02,044.020a	tasyākṣakuśalo rājann ādāsye 'ham asaṃśayam<BR>
02,044.020c	rājyaṃ śriyaṃ ca tāṃ dīptāṃ tvadarthaṃ puruṣarṣabha<BR>
02,044.021a	idaṃ tu sarvaṃ tvaṃ rājñe duryodhana nivedaya<BR>
02,044.021c	anujñātas tu te pitrā vijeṣye taṃ na saṃśayaḥ<BR>
02,044.022	duryodhana uvāca<BR>
02,044.022a	tvam eva kurumukhyāya dhṛtarāṣṭrāya saubala<BR>
02,044.022c	nivedaya yathānyāyaṃ nāhaṃ śakṣye niśaṃsitum<BR>
02,045.001	vaiśaṃpāyana uvāca<BR>
02,045.001a	anubhūya tu rājñas taṃ rājasūyaṃ mahākratum<BR>
02,045.001c	yudhiṣṭhirasya nṛpater gāndhārīputrasaṃyutaḥ<BR>
02,045.001d*0435_01	viveśa hastinapuraṃ duryodhanamatena saḥ<BR>
02,045.001d*0435_02	bāḍham ity eva śakunir dṛḍhaṃ hṛdi cakāra ha<BR>
02,045.001d*0435_03	asvasthatāṃ ca tāṃ dṛṣṭvā dhārtarāṣṭrasya pāpakṛt<BR>
02,045.001d*0435_04	pāpaḥ pāpātmanā tena sametya pṛthivīkṣitām<BR>
02,045.001d*0435_05	bhāratānāṃ ca duṣṭātmā kṣayāya hi nṛpakṣayam<BR>
02,045.002a	priyakṛn matam ājñāya pūrvaṃ duryodhanasya tat<BR>
02,045.002b*0436_01	vaiśasaṃ sarvalokasya hṛdi kṛtvā sudurmatiḥ<BR>
02,045.002b*0436_02	daivena vidhinā caiva coditaḥ krūrakarmakṛt<BR>
02,045.002c	prajñācakṣuṣam āsīnaṃ śakuniḥ saubalas tadā<BR>
02,045.003a	duryodhanavacaḥ śrutvā dhṛtarāṣṭraṃ janādhipam<BR>
02,045.003c	upagamya mahāprājñaṃ śakunir vākyam abravīt<BR>
02,045.004a	duryodhano mahārāja vivarṇo hariṇaḥ kṛśaḥ<BR>
02,045.004c	dīnaś cintāparaś caiva tad viddhi bharatarṣabha<BR>
02,045.005a	na vai parīkṣase samyag asahyaṃ śatrusaṃbhavam<BR>
02,045.005c	jyeṣṭhaputrasya śokaṃ tvaṃ kimarthaṃ nāvabudhyase<BR>
02,045.005d*0437_01	evam uktaḥ śakuninā dhṛtarāṣṭro janeśvaraḥ<BR>
02,045.005d*0437_02	duryodhanaṃ samāhūya idaṃ vacanam abravīt<BR>
02,045.006	dhṛtarāṣṭra uvāca<BR>
02,045.006a	duryodhana kutomūlaṃ bhṛśam ārto 'si putraka<BR>
02,045.006c	śrotavyaś cen mayā so 'rtho brūhi me kurunandana<BR>
02,045.007a	ayaṃ tvāṃ śakuniḥ prāha vivarṇaṃ hariṇaṃ kṛśam<BR>
02,045.007c	cintayaṃś ca na paśyāmi śokasya tava saṃbhavam<BR>
02,045.008a	aiśvaryaṃ hi mahat putra tvayi sarvaṃ samarpitam<BR>
02,045.008c	bhrātaraḥ suhṛdaś caiva nācaranti tavāpriyam<BR>
02,045.008d*0438_01	tvaddattaṃ caiva bhuñjāmo gāndhārī cāham eva ca<BR>
02,045.009a	ācchādayasi prāvārān aśnāsi piśitaudanam<BR>
02,045.009c	ājāneyā vahanti tvāṃ kenāsi hariṇaḥ kṛśaḥ<BR>
02,045.010a	śayanāni mahārhāṇi yoṣitaś ca manoramāḥ<BR>
02,045.010c	guṇavanti ca veśmāni vihārāś ca yathāsukham<BR>
02,045.011a	devānām iva te sarvaṃ vāci baddhaṃ na saṃśayaḥ<BR>
02,045.011c	sa dīna iva durdharṣaḥ kasmāc chocasi putraka<BR>
02,045.011d@031_0001	mātrā pitrā ca putrasya yad vai kāryaṃ paraṃ smṛtam<BR>
02,045.011d@031_0002	prāptas tvam asi tat tāta nikhilāṃ naḥ kulaśriyam<BR>
02,045.011d@031_0003	upasthitaḥ sarvakāmais tridive vāsavo yathā<BR>
02,045.011d@031_0004	vividhair annapānaiś ca pravaraiḥ kiṃ nu śocasi<BR>
02,045.011d@031_0005	adhītavān kṛtavidyaḥ priyo me lāḷito gṛhe<BR>
02,045.011d@031_0006	niruktaṃ nigamaṃ chandaḥ saṣaḍaṅgārthaśāstravān<BR>
02,045.011d@031_0007	adhītaḥ kṛtavidyas tvam aṣṭavyākaraṇaiḥ kṛpāt<BR>
02,045.011d@031_0008	halāyudhāt kṛpād droṇād astravidyāṃ tv adhītavān<BR>
02,045.011d@031_0009	bhrātṛjyeṣṭhaḥ sthito rājye kiṃ nu śocasi putraka<BR>
02,045.011d@031_0010	pṛthagjanair atulyaṃ yad aśanācchādanaṃ bahu<BR>
02,045.011d@031_0011	prabhus tvaṃ bhuñjase putra saṃstutaḥ sūtamāgadhaiḥ<BR>
02,045.011d@031_0012	tasya te viditaprajña śokamūlam idaṃ katham<BR>
02,045.011d@031_0013	loke 'smiñ jyeṣṭhabhāgyo 'nyas tan mamācakṣva putraka<BR>
02,045.011d@031_0013	vaiśaṃpāyanaḥ<BR>
02,045.011d@031_0014	tasya tad vacanaṃ śrutvā mandaḥ krodhavaśānugaḥ<BR>
02,045.011d@031_0015	pitaraṃ pratyuvācedaṃ svāṃ matiṃ saṃprakāśayan<BR>
02,045.012	duryodhana uvāca<BR>
02,045.012a	aśnāmy ācchādaye cāhaṃ yathā kupuruṣas tathā<BR>
02,045.012c	amarṣaṃ dhāraye cograṃ titikṣan kālaparyayam<BR>
02,045.013a	amarṣaṇaḥ svāḥ prakṛtīr abhibhūya pare sthitāḥ<BR>
02,045.013c	kleśān mumukṣuḥ parajān sa vai puruṣa ucyate<BR>
02,045.014a	saṃtoṣo vai śriyaṃ hanti abhimānaś ca bhārata<BR>
02,045.014c	anukrośabhaye cobhe yair vṛto nāśnute mahat<BR>
02,045.015a	na mām avati tad bhuktaṃ śriyaṃ dṛṣṭvā yudhiṣṭhire<BR>
02,045.015c	jvalantīm iva kaunteye vivarṇakaraṇīṃ mama<BR>
02,045.016a	sapatnān ṛdhyato ''tmānaṃ hīyamānaṃ niśāmya ca<BR>
02,045.016c	adṛśyām api kaunteye sthitāṃ paśyann ivodyatām<BR>
02,045.016e	tasmād ahaṃ vivarṇaś ca dīnaś ca hariṇaḥ kṛśaḥ<BR>
02,045.017a	aṣṭāśītisahasrāṇi snātakā gṛhamedhinaḥ<BR>
02,045.017c	triṃśaddāsīka ekaiko yān bibharti yudhiṣṭhiraḥ<BR>
02,045.018a	daśānyāni sahasrāṇi nityaṃ tatrānnam uttamam<BR>
02,045.018c	bhuñjate rukmapātrībhir yudhiṣṭhiraniveśane<BR>
02,045.018d*0439_01	śatror ṛddhiviśeṣeṇa virūpo 'nnavivarjitaḥ<BR>
02,045.019a	kadalīmṛgamokāni kṛṣṇaśyāmāruṇāni ca<BR>
02,045.019c	kāmbojaḥ prāhiṇot tasmai parārdhyān api kambalān<BR>
02,045.020a	rathayoṣidgavāśvasya śataśo 'tha sahasraśaḥ<BR>
02,045.020c	triṃśataṃ coṣṭravāmīnāṃ śatāni vicaranty uta<BR>
02,045.020d*0440_01	rājāno balim ādāya sametā hi nṛpakṣaye<BR>
02,045.021a	pṛthagvidhāni ratnāni pārthivāḥ pṛthivīpate<BR>
02,045.021c	āharan kratumukhye 'smin kuntīputrāya bhūriśaḥ<BR>
02,045.022a	na kva cid dhi mayā dṛṣṭas tādṛśo naiva ca śrutaḥ<BR>
02,045.022c	yādṛg dhanāgamo yajñe pāṇḍuputrasya dhīmataḥ<BR>
02,045.022d*0441_01	asatyaṃ ced idaṃ sarvaṃ saṃjayaṃ praṣṭum arhasi<BR>
02,045.023a	aparyantaṃ dhanaughaṃ taṃ dṛṣṭvā śatror ahaṃ nṛpa<BR>
02,045.023c	śarma naivādhigacchāmi cintayāno 'niśaṃ vibho<BR>
02,045.024a	brāhmaṇā vāṭadhānāś ca gomantaḥ śatasaṃghaśaḥ<BR>
02,045.024c	traikharvaṃ balim ādāya dvāri tiṣṭhanti vāritāḥ<BR>
02,045.025a	kamaṇḍalūn upādāya jātarūpamayāñ śubhān<BR>
02,045.025c	evaṃ baliṃ samādāya praveśaṃ lebhire tataḥ<BR>
02,045.026a	yan naiva madhu śakrāya dhārayanty amarastriyaḥ<BR>
02,045.026c	tad asmai kāṃsyam āhārṣīd vāruṇaṃ kalaśodadhiḥ<BR>
02,045.027a	śaikyaṃ rukmasahasrasya bahuratnavibhūṣitam<BR>
02,045.027b*0442_01	śaṅkhapravaram ādāya vāsudevo 'bhiṣiktavān<BR>
02,045.027c	dṛṣṭvā ca mama tat sarvaṃ jvararūpam ivābhavat<BR>
02,045.028a	gṛhītvā tat tu gacchanti samudrau pūrvadakṣiṇau<BR>
02,045.028c	tathaiva paścimaṃ yānti gṛhītvā bharatarṣabha<BR>
02,045.028d*0443_01	jalārthaṃ tatra rājendra ghaṭān ādāya rākṣasāḥ<BR>
02,045.028d*0443_02	diśo yayur jalārthaṃ te varjayitvottarāṃ diśam<BR>
02,045.029a	uttaraṃ tu na gacchanti vinā tāta patatribhiḥ<BR>
02,045.029b*0444_01	tatra gatvārjuno daṇḍam ājahārāmitaṃ dhanam<BR>
02,045.029b@032_0001	kṛtāṃ baindusaroratnair mayena sphāṭikacchadām<BR>
02,045.029b@032_0002	apaśyaṃ nalinīṃ pūrṇām udakasyeva bhārata<BR>
02,045.029b@032_0003	utkarṣantaṃ ca vai vāsaḥ prāhasan māṃ vṛkodaraḥ<BR>
02,045.029b@032_0004	kiṃkarāś ca sabhāpālā jahasur bharatarṣabha<BR>
02,045.029b@032_0005	pitror arthe viśeṣeṇa prāvṛṇvaṃ tatra jīvitam<BR>
02,045.029b@032_0006	tatra sma yadi śaktaḥ syāṃ ghātayeyaṃ vṛkodaram<BR>
02,045.029b@032_0007	sapatnenāpahāso hi sa māṃ dahati bhārata<BR>
02,045.029b@032_0008	tatra sphāṭikatoyāṃ hi sphāṭikāmbujaśobhitām<BR>
02,045.029b@032_0009	sabhāṃ puṣkariṇīṃ matvā patito 'smi narādhipa<BR>
02,045.029b@032_0010	tatra mām ahasad bhīmaḥ saha pārthena sasvaram<BR>
02,045.029b@032_0011	draupadī ca saha strībhiḥ pātayantī mano mama<BR>
02,045.029b@032_0012	klinnavastrasya ca jale kiṃkarā rājacoditāḥ<BR>
02,045.029b@032_0013	dadur vāsāṃsi me 'nyāni tac ca duḥkhataraṃ mama<BR>
02,045.029b@032_0014	astambhā iva tiṣṭhanti stambhāḥ śatasahasraśaḥ<BR>
02,045.029b@032_0015	so 'haṃ tatrāhato rājan sphaṭikābhyantare vibho<BR>
02,045.029b@032_0016	chāyāḥ stambhā ivātiṣṭhañ śataśo 'tha sahasraśaḥ<BR>
02,045.029b@032_0017	advāreṇa vinirgacchan dvārasaṃsthānarūpiṇā<BR>
02,045.029b@032_0018	abhihatya śilāṃ bhūyo lalāṭenāsmi vikṣataḥ<BR>
02,045.029b@032_0019	āmṛśan niyataṃ dṛṣṭvā mārgāntaram upāviśam<BR>
02,045.029b@032_0020	striyaś ca tatra māṃ dṛṣṭvā jahasus tādṛśaṃ nṛpa<BR>
02,045.029b@032_0021	idaṃ dvāram idaṃ rājan na dvāram iti māṃ prati<BR>
02,045.029b@032_0022	agrataḥ prahasan vākyaṃ babhāṣe sa vṛkodaraḥ<BR>
02,045.029b@032_0023	sarvaṃ hāsyakaraṃ teṣāṃ sadasyānāṃ nararṣabha<BR>
02,045.029b@032_0024	na śrutāni na dṛṣṭāni yāni ratnāni me kva cit<BR>
02,045.029b@032_0025	tāni me tatra dṛṣṭāni tena tapto 'smi duḥkhitaḥ<BR>
02,045.029b@032_0026	hutāśanaṃ pravekṣyāmi praviśe vā mahodadhim<BR>
02,045.029b@032_0027	saṃbhāvitasya cākīrtir maraṇād atiricyate<BR>
02,045.029c	idaṃ cādbhutam atrāsīt tan me nigadataḥ śṛṇu<BR>
02,045.030a	pūrṇe śatasahasre tu viprāṇāṃ pariviṣyatām<BR>
02,045.030c	sthāpitā tatra saṃjñābhūc chaṅkho dhmāyati nityaśaḥ<BR>
02,045.031a	muhur muhuḥ praṇadatas tasya śaṅkhasya bhārata<BR>
02,045.031c	uttamaṃ śabdam aśrauṣaṃ tato romāṇi me 'hṛṣan<BR>
02,045.032a	pārthivair bahubhiḥ kīrṇam upasthānaṃ didṛkṣubhiḥ<BR>
02,045.032b*0445_01	aśobhata mahārāja nakṣatrair dyaur ivāmalā<BR>
02,045.032c	sarvaratnāny upādāya pārthivā vai janeśvara<BR>
02,045.033a	yajñe tasya mahārāja pāṇḍuputrasya dhīmataḥ<BR>
02,045.033c	vaiśyā iva mahīpālā dvijātipariveṣakāḥ<BR>
02,045.034a	na sā śrīr devarājasya yamasya varuṇasya vā<BR>
02,045.034c	guhyakādhipater vāpi yā śrī rājan yudhiṣṭhire<BR>
02,045.034c*0446_01	**** **** svayaṃ viṣṇor api prabho<BR>
02,045.034c*0446_02	rākṣasādhipater vāpi<BR>
02,045.035a	tāṃ dṛṣṭvā pāṇḍuputrasya śriyaṃ paramikām aham<BR>
02,045.035c	śāntiṃ na parigacchāmi dahyamānena cetasā<BR>
02,045.035d*0447_01	aprāpya pāṇḍavaiśvaryaṃ śamo mama na vidyate<BR>
02,045.035d*0447_02	avāpsye vā śriyaṃ bāṇaiḥ śayiṣye vā hataḥ paraiḥ<BR>
02,045.035d*0447_03	atādṛśasya me kiṃ nu jīvitena paraṃtapa<BR>
02,045.035d*0447_04	vardhante pāṇḍavā rājan vayaṃ hi sthitavṛddhayaḥ<BR>
02,045.036	śakunir uvāca<BR>
02,045.036a	yām etām uttamāṃ lakṣmīṃ dṛṣṭavān asi pāṇḍave<BR>
02,045.036c	tasyāḥ prāptāv upāyaṃ me śṛṇu satyaparākrama<BR>
02,045.037a	aham akṣeṣv abhijñātaḥ pṛthivyām api bhārata<BR>
02,045.037c	hṛdayajñaḥ paṇajñaś ca viśeṣajñaś ca devane<BR>
02,045.038a	dyūtapriyaś ca kaunteyo na ca jānāti devitum<BR>
02,045.038c	āhūtaś caiṣyati vyaktaṃ dīvyāvety āhvayasva tam<BR>
02,045.038c*0448_01	**** **** dyūtād api raṇād api<BR>
02,045.038c*0448_02	niyataṃ taṃ vijeṣyāmi kṛtvā tu kapaṭaṃ vibho<BR>
02,045.038c*0448_03	ānayāmi samṛddhiṃ tāṃ<BR>
02,045.039	vaiśaṃpāyana uvāca<BR>
02,045.039a	evam uktaḥ śakuninā rājā duryodhanas tadā<BR>
02,045.039c	dhṛtarāṣṭram idaṃ vākyam apadāntaram abravīt<BR>
02,045.040a	ayam utsahate rājañ śriyam āhartum akṣavit<BR>
02,045.040c	dyūtena pāṇḍuputrasya tad anujñātum arhasi<BR>
02,045.041	dhṛtarāṣṭra uvāca<BR>
02,045.041a	kṣattā mantrī mahāprājñaḥ sthito yasyāsmi śāsane<BR>
02,045.041c	tena saṃgamya vetsyāmi kāryasyāsya viniścayam<BR>
02,045.042a	sa hi dharmaṃ puraskṛtya dīrghadarśī paraṃ hitam<BR>
02,045.042c	ubhayoḥ pakṣayor yuktaṃ vakṣyaty arthaviniścayam<BR>
02,045.043	duryodhana uvāca<BR>
02,045.043a	nivartayiṣyati tvāsau yadi kṣattā sameṣyati<BR>
02,045.043b*0449_01	atha vā vāsudevaṃ vā bhīṣmaṃ vā kāryaniścaye<BR>
02,045.043b*0449_02	āhūya mantraṇaṃ kuryāḥ kathaṃ vyavasitaṃ yataḥ<BR>
02,045.043c	nivṛtte tvayi rājendra mariṣye 'ham asaṃśayam<BR>
02,045.044a	sa mayi tvaṃ mṛte rājan vidureṇa sukhī bhava<BR>
02,045.044c	bhokṣyase pṛthivīṃ kṛtsnāṃ kiṃ mayā tvaṃ kariṣyasi<BR>
02,045.045	vaiśaṃpāyana uvāca<BR>
02,045.045a	ārtavākyaṃ tu tat tasya praṇayoktaṃ niśamya saḥ<BR>
02,045.045c	dhṛtarāṣṭro 'bravīt preṣyān duryodhanamate sthitaḥ<BR>
02,045.046a	sthūṇāsahasrair bṛhatīṃ śatadvārāṃ sabhāṃ mama<BR>
02,045.046c	manoramāṃ darśanīyām āśu kurvantu śilpinaḥ<BR>
02,045.047a	tataḥ saṃstīrya ratnais tām akṣān āvāpya sarvaśaḥ<BR>
02,045.047c	sukṛtāṃ supraveśāṃ ca nivedayata me śanaiḥ<BR>
02,045.048a	duryodhanasya śāntyartham iti niścitya bhūmipaḥ<BR>
02,045.048c	dhṛtarāṣṭro mahārāja prāhiṇod vidurāya vai<BR>
02,045.049a	apṛṣṭvā viduraṃ hy asya nāsīt kaś cid viniścayaḥ<BR>
02,045.049c	dyūtadoṣāṃś ca jānan sa putrasnehād akṛṣyata<BR>
02,045.050a	tac chrutvā viduro dhīmān kalidvāram upasthitam<BR>
02,045.050c	vināśamukham utpannaṃ dhṛtarāṣṭram upādravat<BR>
02,045.051a	so 'bhigamya mahātmānaṃ bhrātā bhrātaram agrajam<BR>
02,045.051c	mūrdhnā praṇamya caraṇāv idaṃ vacanam abravīt<BR>
02,045.052a	nābhinandāmi te rājan vyavasāyam imaṃ prabho<BR>
02,045.052c	putrair bhedo yathā na syād dyūtahetos tathā kuru<BR>
02,045.053	dhṛtarāṣṭra uvāca<BR>
02,045.053a	kṣattaḥ putreṣu putrair me kalaho na bhaviṣyati<BR>
02,045.053c	divi devāḥ prasādaṃ naḥ kariṣyanti na saṃśayaḥ<BR>
02,045.054a	aśubhaṃ vā śubhaṃ vāpi hitaṃ vā yadi vāhitam<BR>
02,045.054c	pravartatāṃ suhṛddyūtaṃ diṣṭam etan na saṃśayaḥ<BR>
02,045.055a	mayi saṃnihite caiva bhīṣme ca bharatarṣabhe<BR>
02,045.055c	anayo daivavihito na kathaṃ cid bhaviṣyati<BR>
02,045.056a	gaccha tvaṃ ratham āsthāya hayair vātasamair jave<BR>
02,045.056c	khāṇḍavaprastham adyaiva samānaya yudhiṣṭhiram<BR>
02,045.057a	na vāryo vyavasāyo me viduraitad bravīmi te<BR>
02,045.057c	daivam eva paraṃ manye yenaitad upapadyate<BR>
02,045.058a	ity ukto viduro dhīmān naitad astīti cintayan<BR>
02,045.058a*0450_01	**** **** idaṃ vacanam abravīt<BR>
02,045.058a*0450_02	kulaṃ sabāndhavaṃ caitan<BR>
02,045.058c	āpageyaṃ mahāprājñam abhyagacchat suduḥkhitaḥ<BR>
02,046.001	janamejaya uvāca<BR>
02,046.001a	kathaṃ samabhavad dyūtaṃ bhrātṝṇāṃ tan mahātyayam<BR>
02,046.001c	yatra tad vyasanaṃ prāptaṃ pāṇḍavair me pitāmahaiḥ<BR>
02,046.002a	ke ca tatra sabhāstārā rājāno brahmavittama<BR>
02,046.002c	ke cainam anvamodanta ke cainaṃ pratyaṣedhayan<BR>
02,046.003a	vistareṇaitad icchāmi kathyamānaṃ tvayā dvija<BR>
02,046.003c	mūlaṃ hy etad vināśasya pṛthivyā dvijasattama<BR>
02,046.004	sūta uvāca<BR>
02,046.004a	evam uktas tadā rājñā vyāsaśiṣyaḥ pratāpavān<BR>
02,046.004c	ācacakṣe yathāvṛttaṃ tat sarvaṃ sarvavedavit<BR>
02,046.005	vaiśaṃpāyana uvāca<BR>
02,046.005a	śṛṇu me vistareṇemāṃ kathāṃ bharatasattama<BR>
02,046.005c	bhūya eva mahārāja yadi te śravaṇe matiḥ<BR>
02,046.006a	vidurasya mataṃ jñātvā dhṛtarāṣṭro 'mbikāsutaḥ<BR>
02,046.006c	duryodhanam idaṃ vākyam uvāca vijane punaḥ<BR>
02,046.007a	alaṃ dyūtena gāndhāre viduro na praśaṃsati<BR>
02,046.007c	na hy asau sumahābuddhir ahitaṃ no vadiṣyati<BR>
02,046.008a	hitaṃ hi paramaṃ manye viduro yat prabhāṣate<BR>
02,046.008c	kriyatāṃ putra tat sarvam etan manye hitaṃ tava<BR>
02,046.009a	devarṣir vāsavagurur devarājāya dhīmate<BR>
02,046.009c	yat prāha śāstraṃ bhagavān bṛhaspatir udāradhīḥ<BR>
02,046.010a	tad veda viduraḥ sarvaṃ sarahasyaṃ mahākaviḥ<BR>
02,046.010c	sthitaś ca vacane tasya sadāham api putraka<BR>
02,046.011a	viduro vāpi medhāvī kurūṇāṃ pravaro mataḥ<BR>
02,046.011c	uddhavo vā mahābuddhir vṛṣṇīnām arcito nṛpa<BR>
02,046.012a	dyūtena tad alaṃ putra dyūte bhedo hi dṛśyate<BR>
02,046.012c	bhede vināśo rājyasya tat putra parivarjaya<BR>
02,046.012d*0451_01	alam ardhaṃ kurūṇāṃ te rāṣṭrāṇām iha saṃmatam<BR>
02,046.012d*0451_02	jñātibhir bhrātṛbhiś caiva sahito raṃsyase sukham<BR>
02,046.013a	pitrā mātrā ca putrasya yad vai kāryaṃ paraṃ smṛtam<BR>
02,046.013c	prāptas tvam asi tat tāta pitṛpaitāmahaṃ padam<BR>
02,046.014a	adhītavān kṛtī śāstre lālitaḥ satataṃ gṛhe<BR>
02,046.014c	bhrātṛjyeṣṭhaḥ sthito rājye vindase kiṃ na śobhanam<BR>
02,046.015a	pṛthagjanair alabhyaṃ yad bhojanācchādanaṃ param<BR>
02,046.015c	tat prāpto 'si mahābāho kasmāc chocasi putraka<BR>
02,046.016a	sphītaṃ rāṣṭraṃ mahābāho pitṛpaitāmahaṃ mahat<BR>
02,046.016c	nityam ājñāpayan bhāsi divi deveśvaro yathā<BR>
02,046.016d*0452_01	yādṛśaṃ ca tavaiśvaryaṃ tad anyeṣāṃ sudurlabham<BR>
02,046.016d*0452_02	ye copabhogās te rājan mayā pūrvaṃ prakīrtitāḥ<BR>
02,046.017a	tasya te viditaprajña śokamūlam idaṃ katham<BR>
02,046.017c	samutthitaṃ duḥkhataraṃ tan me śaṃsitum arhasi<BR>
02,046.018	duryodhana uvāca<BR>
02,046.018a	aśnāmy ācchādayāmīti prapaśyan pāpapūruṣaḥ<BR>
02,046.018b*0453_01	anyān svād adhikān rājan prapaśyann āptapūruṣaḥ<BR>
02,046.018c	nāmarṣaṃ kurute yas tu puruṣaḥ so 'dhamaḥ smṛtaḥ<BR>
02,046.019a	na māṃ prīṇāti rājendra lakṣmīḥ sādhāraṇā vibho<BR>
02,046.019c	jvalitām iva kaunteye śriyaṃ dṛṣṭvā ca vivyathe<BR>
02,046.020a	sarvāṃ hi pṛthivīṃ dṛṣṭvā yudhiṣṭhiravaśānugām<BR>
02,046.020c	sthiro 'smi yo 'haṃ jīvāmi duḥkhād etad bravīmi te<BR>
02,046.021a	āvarjitā ivābhānti nighnāś caitrakikaukurāḥ<BR>
02,046.021c	kāraskarā lohajaṅghā yudhiṣṭhiraniveśane<BR>
02,046.022a	himavatsāgarānūpāḥ sarvaratnākarās tathā<BR>
02,046.022c	antyāḥ sarve paryudastā yudhiṣṭhiraniveśane<BR>
02,046.023a	jyeṣṭho 'yam iti māṃ matvā śreṣṭhaś ceti viśāṃ pate<BR>
02,046.023c	yudhiṣṭhireṇa satkṛtya yukto ratnaparigrahe<BR>
02,046.024a	upasthitānāṃ ratnānāṃ śreṣṭhānām arghahāriṇām<BR>
02,046.024c	nādṛśyata paraḥ prānto nāparas tatra bhārata<BR>
02,046.025a	na me hastaḥ samabhavad vasu tat pratigṛhṇataḥ<BR>
02,046.025c	prātiṣṭhanta mayi śrānte gṛhya dūrāhṛtaṃ vasu<BR>
02,046.026a	kṛtāṃ bindusaroratnair mayena sphāṭikacchadām<BR>
02,046.026c	apaśyaṃ nalinīṃ pūrṇām udakasyeva bhārata<BR>
02,046.027a	vastram utkarṣati mayi prāhasat sa vṛkodaraḥ<BR>
02,046.027b*0454_01	kiṃkarāś ca sabhāpālā jahasur bharatarṣabha<BR>
02,046.027c	śatror ṛddhiviśeṣeṇa vimūḍhaṃ ratnavarjitam<BR>
02,046.028a	tatra sma yadi śaktaḥ syāṃ pātayeyaṃ vṛkodaram<BR>
02,046.028b*0455_01	yadi kuryāṃ samārambhaṃ bhīmaṃ hantuṃ narādhipa<BR>
02,046.028b*0455_02	śiśupāla ivāsmākaṃ gatiḥ syān nātra saṃśayaḥ<BR>
02,046.028c	sapatnenāvahāso hi sa māṃ dahati bhārata<BR>
02,046.029a	punaś ca tādṛśīm eva vāpīṃ jalajaśālinīm<BR>
02,046.029c	matvā śilāsamāṃ toye patito 'smi narādhipa<BR>
02,046.030a	tatra māṃ prāhasat kṛṣṇaḥ pārthena saha sasvanam<BR>
02,046.030c	draupadī ca saha strībhir vyathayantī mano mama<BR>
02,046.030d*0456_01	bhṛtyavargaś ca yaḥ kaś cit so 'pi prahasate 'nagha<BR>
02,046.031a	klinnavastrasya ca jale kiṃkarā rājacoditāḥ<BR>
02,046.031c	dadur vāsāṃsi me 'nyāni tac ca duḥkhataraṃ mama<BR>
02,046.032a	pralambhaṃ ca śṛṇuṣvānyaṃ gadato me narādhipa<BR>
02,046.032c	advāreṇa vinirgacchan dvārasaṃsthānarūpiṇā<BR>
02,046.032e	abhihatya śilāṃ bhūyo lalāṭenāsmi vikṣataḥ<BR>
02,046.032f*0457_01	striyaś ca tatra māṃ dṛṣṭvā jahasus tādṛśaṃ nṛpa<BR>
02,046.032f*0457_02	idaṃ dvāram idaṃ rājann advāram iti māṃ prati<BR>
02,046.032f*0457_03	agrataḥ prahasan vākyaṃ babhāṣe sa vṛkodaraḥ<BR>
02,046.033a	tatra māṃ yamajau dūrād ālokya lalitau kila<BR>
02,046.033c	bāhubhiḥ parigṛhṇītāṃ śocantau sahitāv ubhau<BR>
02,046.034a	uvāca sahadevas tu tatra māṃ vismayann iva<BR>
02,046.034c	idaṃ dvāram ito gaccha rājann iti punaḥ punaḥ<BR>
02,046.034d*0458_01	bhīmasenena tatrokto dhṛtarāṣṭrātmajeti ca<BR>
02,046.034d*0458_02	saṃbodhya prahasitvā ca ito dvāraṃ narādhipa<BR>
02,046.035a	nāmadheyāni ratnānāṃ purastān na śrutāni me<BR>
02,046.035c	yāni dṛṣṭāni me tasyāṃ manas tapati tac ca me<BR>
02,046.035d*0459_01	hutāśanaṃ pravekṣyāmi praviśe vā mahodadhim<BR>
02,046.035d*0459_02	saṃbhāvitasya cākīrtir maraṇād atiricyate<BR>
02,047.000*0460_01	tasyāṃ sabhāyāṃ rājendra rājasūye mahākratau<BR>
02,047.001	duryodhana uvāca<BR>
02,047.001a	yan mayā pāṇḍavānāṃ tu dṛṣṭaṃ tac chṛṇu bhārata<BR>
02,047.001c	āhṛtaṃ bhūmipālair hi vasu mukhyaṃ tatas tataḥ<BR>
02,047.002a	na vinde dṛḍham ātmānaṃ dṛṣṭvāhaṃ tad arer dhanam<BR>
02,047.002c	phalato bhūmito vāpi pratipadyasva bhārata<BR>
02,047.003a	aiḍāṃś cailān vārṣadaṃśāñ jātarūpapariṣkṛtān<BR>
02,047.003c	prāvārājinamukhyāṃś ca kāmbojaḥ pradadau vasu<BR>
02,047.004a	aśvāṃs tittirikalmāṣāṃs triśataṃ śukanāsikān<BR>
02,047.004c	uṣṭravāmīs triśataṃ ca puṣṭāḥ pīluśamīṅgudaiḥ<BR>
02,047.005a	govāsanā brāhmaṇāś ca dāsamīyāś ca sarvaśaḥ<BR>
02,047.005c	prītyarthaṃ te mahābhāgā dharmarājño mahātmanaḥ<BR>
02,047.005e	trikharvaṃ balim ādāya dvāri tiṣṭhanti vāritāḥ<BR>
02,047.005f*0461_01	brāhmaṇā vāṭadhānāś ca gomantaḥ śatasaṃghaśaḥ<BR>
02,047.006a	kamaṇḍalūn upādāya jātarūpamayāñ śubhān<BR>
02,047.006b@033_0001	ratnāni ca hiraṇyaṃ ca suvarṇaṃ caiva kevalam<BR>
02,047.006b@033_0002	prīyamāṇaḥ prasannātmā svayaṃ svajanasaṃvṛtaḥ<BR>
02,047.006b@033_0003	traikharvo rathamukhyeśaḥ pāṇḍavāya nyavedayat<BR>
02,047.006b@033_0004	yaś ca sa dvijamukhyena rājñaḥ śaṅkho niveditaḥ<BR>
02,047.006b@033_0005	prītyā dattaḥ kuṇindena dharmarājāya dhīmate<BR>
02,047.006b@033_0006	taṃ sarve bhrātaro bhrātre daduḥ śaṅkhaṃ kirīṭine<BR>
02,047.006b@033_0007	taṃ pratyagṛhṇād bībhatsus toyajaṃ hemamālinam<BR>
02,047.006b@033_0008	citaṃ niṣkasahasreṇa bhrājamānaṃ svatejasā<BR>
02,047.006b@033_0009	ruciraṃ darśanīyaṃ ca bhūṣitaṃ viśvakarmaṇā<BR>
02,047.006b@033_0010	adhārayac ca dharmaś ca taṃ namasya punaḥ punaḥ<BR>
02,047.006b@033_0011	yo 'nādane 'pi nadati sa nanādādhikaṃ tadā<BR>
02,047.006b@033_0012	praṇādād bhūmipās tasya petur hīnāḥ svatejasā<BR>
02,047.006b@033_0013	dhṛṣṭadyumnaḥ pāṇḍavāś ca sātyakiḥ keśavo 'ṣṭamaḥ<BR>
02,047.006b@033_0014	sattvasthāḥ śauryasaṃpannā anyonyapriyakāriṇaḥ<BR>
02,047.006b@033_0015	visaṃjñān bhūmipān dṛṣṭvā māṃ ca te prāhasaṃs tadā<BR>
02,047.006b@033_0016	tataḥ prahṛṣṭo bībhatsur adadād dhemaśṛṅgiṇaḥ<BR>
02,047.006b@033_0017	śatāny anaḍuhāṃ pañca dvijamukhyāya bhārata<BR>
02,047.006b@033_0018	sumukhena balir mukhyaḥ preṣito 'jātaśatrave<BR>
02,047.006b@033_0019	kuṇindena hiraṇyaṃ ca vāsāṃsi vividhāni ca<BR>
02,047.006b@033_0020	kāśmīrarājo mādhvīkaṃ śuddhaṃ ca rasavan madhu<BR>
02,047.006b@033_0021	baliṃ ca kṛtsnam ādāya pāṇḍavāyābhyupāharat<BR>
02,047.006b@033_0022	yavanā hayān upādāya pārvatīyān mahājavān<BR>
02,047.006b@033_0023	āsanāni mahārhāṇi kambalāṃś ca mahādhanān<BR>
02,047.006b@033_0024	navān vicitrān sūkṣmāṃś ca parārdhyān supradarśanān<BR>
02,047.006b@033_0025	anyac ca vividhaṃ ratnaṃ dvāri tiṣṭhanti vāritāḥ<BR>
02,047.006b@033_0026	śrutāyur api kāliṅgo maṇiratnam anuttamam<BR>
02,047.006b@033_0027	aṅgastriyo darśanīyā jātarūpavibhūṣitāḥ<BR>
02,047.006b@033_0028	vaṅgo jāmbūnadamayān paryaṅkāñ śataśo nṛpa<BR>
02,047.006b@033_0029	dakṣiṇāt sāgarābhyāśāt prāvārāṃś ca paraḥśatam<BR>
02,047.006b@033_0030	audakāni ca ratnāni baliṃ cādāya bhārata<BR>
02,047.006b@033_0031	anyebhyo bhūmipālebhyaḥ pāṇḍavāya nyavedayat<BR>
02,047.006b@033_0032	dārdaraṃ candanaṃ mukhyaṃ bhārān ṣaṇṇavatiṃ dhruvam<BR>
02,047.006b@033_0033	pāṇḍavāya dadau pāṇḍyaḥ śaṅkhāṃs tāvata eva ca<BR>
02,047.006b@033_0034	candanāgaru cānantaṃ muktāvaiḍūryacitrakāḥ<BR>
02,047.006b@033_0035	colaś ca keralaś cobhau dadatuḥ pāṇḍavāya vai<BR>
02,047.006b@033_0036	aśmako hemaśṛṅgīś ca dogdhrīr hemavibhūṣitāḥ<BR>
02,047.006b@033_0037	savatsāḥ kumbhadohāś ca gāḥ sahasrāṇy adād daśa<BR>
02,047.006b@033_0038	saindhavānāṃ sahasrāṇi hayānāṃ pañcaviṃśatim<BR>
02,047.006b@033_0039	adadāt saindhavo rājā hemamālyair alaṃkṛtān<BR>
02,047.006b@033_0040	sauvīro hastibhir yuktān rathāṃś ca triṃśato varān<BR>
02,047.006b@033_0041	jātarūpapariṣkārān maṇiratnavibhūṣitān<BR>
02,047.006b@033_0042	madhyaṃdinārkapratimāṃs tejasāpratimān iva<BR>
02,047.006b@033_0043	baliṃ ca kṛtsnam ādāya pāṇḍavāya nyavedayat<BR>
02,047.006b@033_0044	avantirājo ratnāni vividhāni sahasraśaḥ<BR>
02,047.006b@033_0045	hārāṅgadāṃś ca mukhyān vai vividhaṃ ca vibhūṣaṇam<BR>
02,047.006b@033_0046	dāsīnām ayutaṃ caiva balim ādāya bhārata<BR>
02,047.006b@033_0047	sabhādvāri naraśreṣṭha didṛkṣur avatiṣṭhate<BR>
02,047.006b@033_0048	daśārṇaś cedirājaś ca śūrasenaś ca vīryavān<BR>
02,047.006b@033_0049	baliṃ ca kṛtsnam ādāya pāṇḍavāya nyavedayat<BR>
02,047.006b@033_0050	kāśirājena hṛṣṭena balī rājan niveditaḥ<BR>
02,047.006b@033_0051	aśītigosahasrāṇi śatāny aṣṭau ca dantinām<BR>
02,047.006b@033_0052	ayutaṃ ca nadījānāṃ hayānāṃ hemamālinām<BR>
02,047.006b@033_0053	vividhāni ca ratnāni kāśirājo baliṃ dadau<BR>
02,047.006b@033_0054	kṛtakṣaṇaś ca vaidehaḥ kausalaś ca bṛhadbalaḥ<BR>
02,047.006b@033_0055	dadatur vājimukhyāṃś ca sahasrāṇi caturdaśa<BR>
02,047.006b@033_0056	śaibyo vasātibhiḥ sārdhaṃ trigarto mālavaiḥ saha<BR>
02,047.006b@033_0057	tasmai ratnāni dadatur ekaiko bhūmipo 'mitam<BR>
02,047.006b@033_0058	hārāṃś ca mukhyān muktāṃś ca vividhaṃ ca vibhūṣaṇam<BR>
02,047.006c	evaṃ baliṃ pradāyātha praveśaṃ lebhire tataḥ<BR>
02,047.007a	śataṃ dāsīsahasrāṇāṃ kārpāsikanivāsinām<BR>
02,047.007c	śyāmās tanvyo dīrghakeśyo hemābharaṇabhūṣitāḥ<BR>
02,047.007e	śūdrā viprottamārhāṇi rāṅkavāny ajināni ca<BR>
02,047.007f*0462_01	te sarve pāṇḍuputrāya dvāry atiṣṭhan didṛkṣavaḥ<BR>
02,047.008a	baliṃ ca kṛtsnam ādāya bharukacchanivāsinaḥ<BR>
02,047.008c	upaninyur mahārāja hayān gāndhāradeśajān<BR>
02,047.009a	indrakṛṣṭair vartayanti dhānyair nadīmukhaiś ca ye<BR>
02,047.009c	samudraniṣkuṭe jātāḥ parisindhu ca mānavāḥ<BR>
02,047.010a	te vairāmāḥ pāradāś ca vaṅgāś ca kitavaiḥ saha<BR>
02,047.010c	vividhaṃ balim ādāya ratnāni vividhāni ca<BR>
02,047.011a	ajāvikaṃ gohiraṇyaṃ kharoṣṭraṃ phalajaṃ madhu<BR>
02,047.011c	kambalān vividhāṃś caiva dvāri tiṣṭhanti vāritāḥ<BR>
02,047.012a	prāgjyotiṣādhipaḥ śūro mlecchānām adhipo balī<BR>
02,047.012c	yanavaiḥ sahito rājā bhagadatto mahārathaḥ<BR>
02,047.013a	ājāneyān hayāñ śīghrān ādāyānilaraṃhasaḥ<BR>
02,047.013c	baliṃ ca kṛtsnam ādāya dvāri tiṣṭhati vāritaḥ<BR>
02,047.014a	aśmasāramayaṃ bhāṇḍaṃ śuddhadantatsarūn asīn<BR>
02,047.014c	prāgjyotiṣo 'tha tad dattvā bhagadatto 'vrajat tadā<BR>
02,047.015a	dvyakṣāṃs tryakṣāṃl lalāṭākṣān nānādigbhyaḥ samāgatān<BR>
02,047.015c	auṣṇīṣān anivāsāṃś ca bāhukān puruṣādakān<BR>
02,047.016a	ekapādāṃś ca tatrāham apaśyaṃ dvāri vāritān<BR>
02,047.016c	balyarthaṃ dadatas tasmai hiraṇyaṃ rajataṃ bahu<BR>
02,047.016d*0463_01	rājāno balim ādāya nānāvarṇān anekaśaḥ<BR>
02,047.016d*0463_02	kṛṣṇagrīvān mahākāyān rāsabhān dūrapātinaḥ<BR>
02,047.016d*0463_03	ājahrur daśasāhasrān vinītān dikṣu viśrutān<BR>
02,047.016d*0463_04	pramāṇarāgasaṃpannān vaṅkṣutīrasamudbhavān<BR>
02,047.016d*0464_01	dattvā praveśaṃ prāptās te yudhiṣṭhiraniveśane<BR>
02,047.017a	indragopakavarṇābhāñ śukavarṇān manojavān<BR>
02,047.017c	tathaivendrāyudhanibhān saṃdhyābhrasadṛśān api<BR>
02,047.018a	anekavarṇān āraṇyān gṛhītvāśvān manojavān<BR>
02,047.018c	jātarūpam anarghyaṃ ca dadus tasyaikapādakāḥ<BR>
02,047.018d@034_0001	siṃhalaś ca tato rājā parigṛhya dhanaṃ bahu<BR>
02,047.018d@034_0002	gośīrṣakaṃ padmakaṃ ca hariṃ śyāmaṃ ca candanam<BR>
02,047.018d@034_0003	bhārāṇāṃ śatam ekaṃ tu dvāri tiṣṭhati vāritaḥ<BR>
02,047.018d@034_0004	ye nagnaviṣayā rājan barbareyāś ca viśrutāḥ<BR>
02,047.018d@034_0005	śataṃ dāsīsahasrāṇāṃ kambalānāṃ sahasraśaḥ<BR>
02,047.018d@034_0006	parigṛhya mahārāja dvāri tiṣṭhanti vāritāḥ<BR>
02,047.018d@034_0007	pauṇḍrāś ca dāmaliptāś ca yathākāmakṛto nṛpāḥ<BR>
02,047.018d@034_0008	kāleyakaṃ ca rūpyaṃ ca parigṛhya paricchadān<BR>
02,047.018d@034_0009	agarūn sphāṭikāṃś caiva dantāñ jātīphalāni ca<BR>
02,047.018d@034_0010	takkolāṃś ca lavaṅgāṃś ca karpūrāṃś ca mahābalāḥ<BR>
02,047.018d@034_0011	anyāṃś ca vividhān dravyān parigṛhya upasthitāḥ<BR>
02,047.018d@034_0012	ete sarve mahātmāno dvāri tiṣṭhanti vāritāḥ<BR>
02,047.018d@034_0013	śaileyaś ca tato rājā patrorṇān parigṛhya saḥ<BR>
02,047.018d@034_0014	dvāri tiṣṭhan mahārāja dvārapālair nivāritaḥ<BR>
02,047.019a	cīnān hūṇāñ śakān oḍrān parvatāntaravāsinaḥ<BR>
02,047.019c	vārṣṇeyān hārahūṇāṃś ca kṛṣṇān haimavatāṃs tathā<BR>
02,047.019d*0465_01	niṣādān pārasīkāṃś ca kṛṣṇān haimavatāṃs tathā<BR>
02,047.019d*0466_01	ākhyātuṃ tān aśakto 'haṃ vividhān dvāri vāritān<BR>
02,047.020a	na pārayāmy abhigatān vividhān dvāri vāritān<BR>
02,047.020c	balyarthaṃ dadatas tasya nānārūpān anekaśaḥ<BR>
02,047.021a	kṛṣṇagrīvān mahākāyān rāsabhāñ śatapātinaḥ<BR>
02,047.021c	āhārṣur daśasāhasrān vinītān dikṣu viśrutān<BR>
02,047.022a	pramāṇarāgasparśāḍhyaṃ bāhlīcīnasamudbhavam<BR>
02,047.022b*0467_01	kharvaṭās tomarāś caiva śūrā vardhanakās tathā<BR>
02,047.022b*0467_02	celān bahuvidhān gṛhya dvāri tiṣṭhanti vāritāḥ<BR>
02,047.022b*0467_03	prākoṭās tāṭakeyāś ca nandināgarakās tathā<BR>
02,047.022b*0467_04	tāpitās traipurāś caiva pañcameyāḥ sahorumāḥ<BR>
02,047.022b*0467_05	tathā cāṭavikāḥ sarve nānādravyaparicchadān<BR>
02,047.022b*0467_06	parigṛhya mahārāja dvāri tiṣṭhanti vāritāḥ<BR>
02,047.022c	aurṇaṃ ca rāṅkavaṃ caiva kīṭajaṃ paṭṭajaṃ tathā<BR>
02,047.023a	kuṭṭīkṛtaṃ tathaivānyat kamalābhaṃ sahasraśaḥ<BR>
02,047.023c	ślakṣṇaṃ vastram akārpāsam āvikaṃ mṛdu cājinam<BR>
02,047.024a	niśitāṃś caiva dīrghāsīn ṛṣṭiśaktiparaśvadhān<BR>
02,047.024c	aparāntasamudbhūtāṃs tathaiva paraśūñ śitān<BR>
02,047.025a	rasān gandhāṃś ca vividhān ratnāni ca sahasraśaḥ<BR>
02,047.025c	baliṃ ca kṛtsnam ādāya dvāri tiṣṭhanti vāritāḥ<BR>
02,047.026a	śakās tukhārāḥ kaṅkāś ca romaśāḥ śṛṅgiṇo narāḥ<BR>
02,047.026c	mahāgamān dūragamān gaṇitān arbudaṃ hayān<BR>
02,047.027a	koṭiśaś caiva bahuśaḥ suvarṇaṃ padmasaṃmitam<BR>
02,047.027c	balim ādāya vividhaṃ dvāri tiṣṭhanti vāritāḥ<BR>
02,047.028a	āsanāni mahārhāṇi yānāni śayanāni ca<BR>
02,047.028c	maṇikāñcanacitrāṇi gajadantamayāni ca<BR>
02,047.028d*0468_01	kavacāni mahārhāṇi śastrāṇi vividhāni ca<BR>
02,047.029a	rathāṃś ca vividhākārāñ jātarūpapariṣkṛtān<BR>
02,047.029c	hayair vinītaiḥ saṃpannān vaiyāghraparivāraṇān<BR>
02,047.030a	vicitrāṃś ca paristomān ratnāni ca sahasraśaḥ<BR>
02,047.030c	nārācān ardhanārācāñ śastrāṇi vividhāni ca<BR>
02,047.031a	etad dattvā mahad dravyaṃ pūrvadeśādhipo nṛpaḥ<BR>
02,047.031c	praviṣṭo yajñasadanaṃ pāṇḍavasya mahātmanaḥ<BR>
02,047.031d@035_0001	jatucelān dvisāhasraṃ dukūlāny ayutāni ca<BR>
02,047.031d@035_0002	kāṃsyāni caiva bhāṇḍāni mahārhāṇi kuthāni ca<BR>
02,047.031d@035_0003	etāny anyāni ratnāni dadau pārthasya vai mudā<BR>
02,047.031d@035_0004	anyān bahuvidhān rājan narāḥ sāgaram āśritāḥ<BR>
02,047.031d@035_0005	ratnaṃ bahuvidhaṃ gṛhya dadus te pāṇḍavāya tu<BR>
02,047.031d@035_0006	mālavaś ca tato rājan ratnāni vividhāni ca<BR>
02,047.031d@035_0007	godhūmānāṃ ca rājendra droṇānāṃ koṭisaṃmitam<BR>
02,047.031d@035_0008	anyāṃś ca vividhān dhānyān parigṛhya mahābalaḥ<BR>
02,047.031d@035_0009	pāṇḍavāya dadau prītyā praviveśa mahādhvaram<BR>
02,047.031d@035_0010	nānāratnān bahūn gṛhya surāṣṭrādhipatir nṛpaḥ<BR>
02,047.031d@035_0011	tailakumbhair mahārāja droṇānām ayutāni ca<BR>
02,047.031d@035_0012	guḍān api sitān svādūn sahasraśakaṭair nṛpaḥ<BR>
02,047.031d@035_0013	etāni sarvāṇy ādāya dadau kuntīsutāya saḥ<BR>
02,047.031d@035_0014	anye ca pārthivā rājan nānādeśasamāgatāḥ<BR>
02,047.031d@035_0015	ratnāni vividhān gṛhya dadus te kauravāya tu<BR>
02,047.031d@035_0016	jambūdvīpe samaste tu sarāṣṭravanaparvate<BR>
02,047.031d@035_0017	karaṃ tu na prayacched yo nāsti pārthasya pārthivaḥ<BR>
02,047.031d@035_0018	naraḥ saptasu varṣeṣu tadyajñe nāsti nāgataḥ<BR>
02,047.031d@035_0019	kratur nānāgaṇaiḥ kīrṇo babhau śakrasado yathā<BR>
02,048.001	duryodhana uvāca<BR>
02,048.001a	dāyaṃ tu tasmai vividhaṃ śṛṇu me gadato 'nagha<BR>
02,048.001c	yajñārthaṃ rājabhir dattaṃ mahāntaṃ dhanasaṃcayam<BR>
02,048.002a	merumandarayor madhye śailodām abhito nadīm<BR>
02,048.002c	ye te kīcakaveṇūnāṃ chāyāṃ ramyām upāsate<BR>
02,048.003a	khaśā ekāśanājyohāḥ pradarā dīrghaveṇavaḥ<BR>
02,048.003c	paśupāś ca kuṇindāś ca taṅgaṇāḥ parataṅgaṇāḥ<BR>
02,048.004a	te vai pipīlikaṃ nāma varadattaṃ pipīlikaiḥ<BR>
02,048.004c	jātarūpaṃ droṇameyam ahārṣuḥ puñjaśo nṛpāḥ<BR>
02,048.005a	kṛṣṇāṃl lalāmāṃś camarāñ śuklāṃś cānyāñ śaśiprabhān<BR>
02,048.005c	himavatpuṣpajaṃ caiva svādu kṣaudraṃ tathā bahu<BR>
02,048.006a	uttarebhyaḥ kurubhyaś cāpy apoḍhaṃ mālyam ambubhiḥ<BR>
02,048.006c	uttarād api kailāsād oṣadhīḥ sumahābalāḥ<BR>
02,048.007a	pārvatīyā baliṃ cānyam āhṛtya praṇatāḥ sthitāḥ<BR>
02,048.007c	ajātaśatror nṛpater dvāri tiṣṭhanti vāritāḥ<BR>
02,048.008a	ye parārdhe himavataḥ sūryodayagirau nṛpāḥ<BR>
02,048.008c	vāriṣeṇasamudrānte lohityam abhitaś ca ye<BR>
02,048.008e	phalamūlāśanā ye ca kirātāś carmavāsasaḥ<BR>
02,048.008f*0469_01	krūraśastrāḥ krūrakṛtas tāṃś ca paśyāmy ahaṃ prabho<BR>
02,048.009a	candanāgurukāṣṭhānāṃ bhārān kālīyakasya ca<BR>
02,048.009c	carmaratnasuvarṇānāṃ gandhānāṃ caiva rāśayaḥ<BR>
02,048.010a	kairātikānām ayutaṃ dāsīnāṃ ca viśāṃ pate<BR>
02,048.010c	āhṛtya ramaṇīyārthān dūrajān mṛgapakṣiṇaḥ<BR>
02,048.011a	nicitaṃ parvatebhyaś ca hiraṇyaṃ bhūrivarcasam<BR>
02,048.011c	baliṃ ca kṛtsnam ādāya dvāri tiṣṭhanti vāritāḥ<BR>
02,048.012a	kāyavyā daradā dārvāḥ śūrā vaiyamakās tathā<BR>
02,048.012c	audumbarā durvibhāgāḥ pāradā bāhlikaiḥ saha<BR>
02,048.013a	kāśmīrāḥ kundamānāś ca paurakā haṃsakāyanāḥ<BR>
02,048.013c	śibitrigartayaudheyā rājanyā madrakekayāḥ<BR>
02,048.014a	ambaṣṭhāḥ kaukurās tārkṣyā vastrapāḥ pahlavaiḥ saha<BR>
02,048.014c	vasātayaḥ samauleyāḥ saha kṣudrakamālavaiḥ<BR>
02,048.015a	śauṇḍikāḥ kukkurāś caiva śakāś caiva viśāṃ pate<BR>
02,048.015c	aṅgā vaṅgāś ca puṇḍrāś ca śānavatyā gayās tathā<BR>
02,048.016a	sujātayaḥ śreṇimantaḥ śreyāṃsaḥ śastrapāṇayaḥ<BR>
02,048.016c	āhārṣuḥ kṣatriyā vittaṃ śataśo 'jātaśatrave<BR>
02,048.017a	vaṅgāḥ kaliṅgapatayas tāmraliptāḥ sapuṇḍrakāḥ<BR>
02,048.017b*0470_01	draviḍauḍrāḥ sapāṇḍyāś ca colāḥ kulyās tathaiva ca<BR>
02,048.017c	dukūlaṃ kauśikaṃ caiva patrorṇaṃ prāvarān api<BR>
02,048.017d*0471_01	karṇaprāvaraṇāś caiva bahavas tatra bhārata<BR>
02,048.017d*0472_01	aupatyakān apāhāryan nātiprītim akurvata<BR>
02,048.017d*0473_01	aupavṛttā nṛpās tasya daduḥ prītiṃ na cāgaman<BR>
02,048.018a	tatra sma dvārapālais te procyante rājaśāsanāt<BR>
02,048.018c	kṛtakārāḥ subalayas tato dvāram avāpsyatha<BR>
02,048.019a	īṣādantān hemakakṣān padmavarṇān kuthāvṛtān<BR>
02,048.019c	śailābhān nityamattāṃś ca abhitaḥ kāmyakaṃ saraḥ<BR>
02,048.020a	dattvaikaiko daśaśatān kuñjarān kavacāvṛtān<BR>
02,048.020c	kṣamāvataḥ kulīnāṃś ca dvāreṇa prāviśaṃs tataḥ<BR>
02,048.020d*0474_01	surasāś candanarasā hemakumbhasamāsthitāḥ<BR>
02,048.020d*0475_01	vaidehakāś ca puṇḍrāś ca goleyās tāmraliptakāḥ<BR>
02,048.020d*0475_02	marukāḥ kāśikā dardā bhaumeyā naṭanartakāḥ<BR>
02,048.020d*0475_03	karṇāṭāḥ kāṃsyakuṭṭāś ca padmajālāḥ sutīvarāḥ<BR>
02,048.020d*0475_04	dākṣiṇātyāḥ pulindāś ca śambarāḥ kaṅkaṇāḥ khaṣāḥ<BR>
02,048.020d*0475_05	barbarā yavanāś caiva gurjarābhīrakās tathā<BR>
02,048.020d*0475_06	pallavāḥ śakakārūśās tumbarāḥ kāśikās tathā<BR>
02,048.021a	ete cānye ca bahavo gaṇā digbhyaḥ samāgatāḥ<BR>
02,048.021c	anyaiś copāhṛtāny atra ratnānīha mahātmabhiḥ<BR>
02,048.022a	rājā citraratho nāma gandharvo vāsavānugaḥ<BR>
02,048.022c	śatāni catvāry adadad dhayānāṃ vātaraṃhasām<BR>
02,048.023a	tumburus tu pramudito gandharvo vājināṃ śatam<BR>
02,048.023c	āmrapatrasavarṇānām adadad dhemamālinām<BR>
02,048.024a	kṛtī tu rājā kauravya śūkarāṇāṃ viśāṃ pate<BR>
02,048.024c	adadad gajaratnānāṃ śatāni subahūny api<BR>
02,048.025a	virāṭena tu matsyena balyarthaṃ hemamālinām<BR>
02,048.025c	kuñjarāṇāṃ sahasre dve mattānāṃ samupāhṛte<BR>
02,048.026a	pāṃśurāṣṭrād vasudāno rājā ṣaḍviṃśatiṃ gajān<BR>
02,048.026c	aśvānāṃ ca sahasre dve rājan kāñcanamālinām<BR>
02,048.027a	javasattvopapannānāṃ vayaḥsthānāṃ narādhipa<BR>
02,048.027c	baliṃ ca kṛtsnam ādāya pāṇḍavebhyo nyavedayat<BR>
02,048.028a	yajñasenena dāsīnāṃ sahasrāṇi caturdaśa<BR>
02,048.028c	dāsānām ayutaṃ caiva sadārāṇāṃ viśāṃ pate<BR>
02,048.028d*0476_01	pañcaviṃśatisāhasram aśvānāṃ hemamālinām<BR>
02,048.028d*0476_02	bāhlīkaḥ pradadau rājā pāṇḍavāya mahātmane<BR>
02,048.029a	gajayuktā mahārāja rathāḥ ṣaḍviṃśatis tathā<BR>
02,048.029c	rājyaṃ ca kṛtsnaṃ pārthebhyo yajñārthaṃ vai niveditam<BR>
02,048.029d*0477_01	vāsudevo 'pi vārṣṇeyo mānaṃ kurvan kirīṭinaḥ<BR>
02,048.029d*0477_02	adadad gajamukhyānāṃ sahasrāṇi caturdaśa<BR>
02,048.029d*0477_03	ātmā hi pārthaḥ kṛṣṇasya kṛṣṇo hy ātmā kirīṭinaḥ<BR>
02,048.029d*0477_04	yad brūyād arjunaḥ kṛṣṇaṃ sarvaṃ kuryād asaṃśayam<BR>
02,048.029d*0477_05	kṛṣṇo dhanaṃjayasyārthaṃ svargalokam api tyajet<BR>
02,048.029d*0477_06	tathaiva pārthaḥ kṛṣṇārthe prāṇān api parityajet<BR>
02,048.029d*0477_07	surabhīṃś candanarasān hemakumbhasamāsthitān<BR>
02,048.029d*0477_08	sahyajān darduraruhāṃś candanāgurusaṃcayān<BR>
02,048.029d*0477_09	maṇiratnāni bhāsvanti kāñcanaṃ sūkṣmavastrakam<BR>
02,048.029d*0477_10	caulapāṇḍyāv api dvāraṃ na lebhāte hy upasthitau<BR>
02,048.029d*0478_01	antarātmā mahārāja tasmād yan me na śāmyati<BR>
02,048.029d*0478_02	aśveneva yugaṃ naddhaṃ viparītaṃ hi dṛśyate<BR>
02,048.029d*0478_03	guṇahīnataraś cāpi yuṣmābhir bharatarṣabha<BR>
02,048.029d*0478_04	kanīyāṃso 'bhivardhante jyeṣṭhaputro 'vasīdati<BR>
02,048.029d*0478_05	vadanti kāraṇaṃ bhaktyā kuntīputrasya dhīmataḥ<BR>
02,048.029d*0478_06	sarve svabalasaṃpannāḥ kṣatriyā mānagarvitāḥ<BR>
02,048.029d*0478_07	yajñe karapradās tasya ye ca mleccheṣu bhūmipāḥ<BR>
02,048.029d*0478_08	atīva te pramuditāḥ pāṇḍuputrā mahārathāḥ<BR>
02,048.030a	samudrasāraṃ vaiḍūryaṃ muktāḥ śaṅkhāṃs tathaiva ca<BR>
02,048.030c	śataśaś ca kuthāṃs tatra siṃhalāḥ samupāharan<BR>
02,048.031a	saṃvṛtā maṇicīrais tu śyāmās tāmrāntalocanāḥ<BR>
02,048.031c	tān gṛhītvā narās tatra dvāri tiṣṭhanti vāritāḥ<BR>
02,048.032a	prītyarthaṃ brāhmaṇāś caiva kṣatriyāś ca vinirjitāḥ<BR>
02,048.032c	upājahrur viśaś caiva śūdrāḥ śuśrūṣavo 'pi ca<BR>
02,048.032e	prītyā ca bahumānāc ca abhyagacchan yudhiṣṭhiram<BR>
02,048.033a	sarve mlecchāḥ sarvavarṇā ādimadhyāntajās tathā<BR>
02,048.033c	nānādeśasamutthaiś ca nānājātibhir āgataiḥ<BR>
02,048.033e	paryasta iva loko 'yaṃ yudhiṣṭhiraniveśane<BR>
02,048.034a	uccāvacān upagrāhān rājabhiḥ prahitān bahūn<BR>
02,048.034c	śatrūṇāṃ paśyato duḥkhān mumūrṣā me 'dya jāyate<BR>
02,048.035a	bhṛtyās tu ye pāṇḍavānāṃ tāṃs te vakṣyāmi bhārata<BR>
02,048.035c	yeṣām āmaṃ ca pakvaṃ ca saṃvidhatte yudhiṣṭhiraḥ<BR>
02,048.036a	ayutaṃ trīṇi padmāni gajārohāḥ sasādinaḥ<BR>
02,048.036c	rathānām arbudaṃ cāpi pādātā bahavas tathā<BR>
02,048.037a	pramīyamāṇam ārabdhaṃ pacyamānaṃ tathaiva ca<BR>
02,048.037c	visṛjyamānaṃ cānyatra puṇyāhasvana eva ca<BR>
02,048.038a	nābhuktavantaṃ nāhṛṣṭaṃ nāsubhikṣaṃ kathaṃ cana<BR>
02,048.038c	apaśyaṃ sarvavarṇānāṃ yudhiṣṭhiraniveśane<BR>
02,048.039a	aṣṭāśītisahasrāṇi snātakā gṛhamedhinaḥ<BR>
02,048.039b*0479_01	āryās tu ye vai rājānaḥ satyasaṃdhā mahāvratāḥ<BR>
02,048.039c	triṃśaddāsīka ekaiko yān bibharti yudhiṣṭhiraḥ<BR>
02,048.039e	suprītāḥ parituṣṭāś ca te 'py āśaṃsanty arikṣayam<BR>
02,048.040a	daśānyāni sahasrāṇi yatīnām ūrdhvaretasām<BR>
02,048.040c	bhuñjate rukmapātrīṣu yudhiṣṭhiraniveśane<BR>
02,048.041a	bhuktābhuktaṃ kṛtākṛtaṃ sarvam ākubjavāmanam<BR>
02,048.041c	abhuñjānā yājñasenī pratyavaikṣad viśāṃ pate<BR>
02,048.042a	dvau karaṃ na prayacchetāṃ kuntīputrāya bhārata<BR>
02,048.042c	vaivāhikena pāñcālāḥ sakhyenāndhakavṛṣṇayaḥ<BR>
02,049.001	duryodhana uvāca<BR>
02,049.001a	āryās tu ye vai rājānaḥ satyasaṃdhā mahāvratāḥ<BR>
02,049.001c	paryāptavidyā vaktāro vedāntāvabhṛthāplutāḥ<BR>
02,049.002a	dhṛtimanto hrīniṣedhā dharmātmāno yaśasvinaḥ<BR>
02,049.002c	mūrdhābhiṣiktās te cainaṃ rājānaḥ paryupāsate<BR>
02,049.003a	dakṣiṇārthaṃ samānītā rājabhiḥ kāṃsyadohanāḥ<BR>
02,049.003c	āraṇyā bahusāhasrā apaśyaṃ tatra tatra gāḥ<BR>
02,049.004a	ājahrus tatra satkṛtya svayam udyamya bhārata<BR>
02,049.004c	abhiṣekārtham avyagrā bhāṇḍam uccāvacaṃ nṛpāḥ<BR>
02,049.005a	bāhlīko ratham āhārṣīj jāmbūnadapariṣkṛtam<BR>
02,049.005c	sudakṣiṇas taṃ yuyuje śvetaiḥ kāmbojajair hayaiḥ<BR>
02,049.006a	sunītho 'pratimaṃ tasya anukarṣaṃ mahāyaśāḥ<BR>
02,049.006c	dhvajaṃ cedipatiḥ kṣipram ahārṣīt svayam udyatam<BR>
02,049.007a	dākṣiṇātyaḥ saṃnahanaṃ sraguṣṇīṣe ca māgadhaḥ<BR>
02,049.007c	vasudāno maheṣvāso gajendraṃ ṣaṣṭihāyanam<BR>
02,049.008a	matsyas tv akṣān avābadhnād ekalavya upānahau<BR>
02,049.008c	āvantyas tv abhiṣekārtham āpo bahuvidhās tathā<BR>
02,049.009a	cekitāna upāsaṅgaṃ dhanuḥ kāśya upāharat<BR>
02,049.009c	asiṃ rukmatsaruṃ śalyaḥ śaikyaṃ kāñcanabhūṣaṇam<BR>
02,049.010a	abhyaṣiñcat tato dhaumyo vyāsaś ca sumahātapāḥ<BR>
02,049.010c	nāradaṃ vai puraskṛtya devalaṃ cāsitaṃ munim<BR>
02,049.010d*0480_01	yājñavalkyaṃ muniśreṣṭhaṃ brahmajaṃ vijitendriyam<BR>
02,049.010d*0480_02	brāhmaṇā jñānasaṃpannās tejasā bhāskaropamāḥ<BR>
02,049.011a	prītimanta upātiṣṭhann abhiṣekaṃ maharṣayaḥ<BR>
02,049.011c	jāmadagnyena sahitās tathānye vedapāragāḥ<BR>
02,049.012a	abhijagmur mahātmānaṃ mantravad bhūridakṣiṇam<BR>
02,049.012c	mahendram iva devendraṃ divi saptarṣayo yathā<BR>
02,049.013a	adhārayac chatram asya sātyakiḥ satyavikramaḥ<BR>
02,049.013c	dhanaṃjayaś ca vyajane bhīmasenaś ca pāṇḍavaḥ<BR>
02,049.013d*0481_01	cāmare cāpi śuddhe dve yamau jagṛhatus tadā<BR>
02,049.014a	upāgṛhṇād yam indrāya purākalpe prajāpatiḥ<BR>
02,049.014c	tam asmai śaṅkham āhārṣīd vāruṇaṃ kalaśodadhiḥ<BR>
02,049.015a	siktaṃ niṣkasahasreṇa sukṛtaṃ viśvakarmaṇā<BR>
02,049.015c	tenābhiṣiktaḥ kṛṣṇena tatra me kaśmalo 'bhavat<BR>
02,049.015d*0482_01	jalārthaṃ tatra rājendra ghaṭān ādāya rākṣasāḥ<BR>
02,049.016a	gacchanti pūrvād aparaṃ samudraṃ cāpi dakṣiṇam<BR>
02,049.016c	uttaraṃ tu na gacchanti vinā tāta patatribhiḥ<BR>
02,049.017a	tatra sma dadhmuḥ śataśaḥ śaṅkhān maṅgalyakāraṇāt<BR>
02,049.017c	prāṇadaṃs te samādhmātās tatra romāṇi me 'hṛṣan<BR>
02,049.018a	praṇatā bhūmipāś cāpi petur hīnāḥ svatejasā<BR>
02,049.018c	dhṛṣṭadyumnaḥ pāṇḍavāś ca sātyakiḥ keśavo 'ṣṭamaḥ<BR>
02,049.019a	sattvasthāḥ śauryasaṃpannā anyonyapriyakāriṇaḥ<BR>
02,049.019c	visaṃjñān bhūmipān dṛṣṭvā māṃ ca te prāhasaṃs tadā<BR>
02,049.020a	tataḥ prahṛṣṭo bībhatsuḥ prādād dhemaviṣāṇinām<BR>
02,049.020b*0483_01	rohiṇīnāṃ savatsānāṃ suvarṇaśatayojinām<BR>
02,049.020b*0483_02	sahasraikaṃ tathā dattvā savastrāṃ padaśobhitām<BR>
02,049.020c	śatāny anaḍuhāṃ pañca dvijamukhyeṣu bhārata<BR>
02,049.021a	naivaṃ śambarahantābhūd yauvanāśvo manur na ca<BR>
02,049.021c	na ca rājā pṛthur vainyo na cāpy āsīd bhagīrathaḥ<BR>
02,049.021d*0484_01	yayātir nahuṣo vāpi yathā rājā yudhiṣṭhiraḥ<BR>
02,049.022a	yathātimātraṃ kaunteyaḥ śriyā paramayā yutaḥ<BR>
02,049.022c	rājasūyam avāpyaivaṃ hariścandra iva prabhuḥ<BR>
02,049.022d*0485_01	naivaṃ sāṃnarahantāsīn nākhineyau tathāpi ca<BR>
02,049.023a	etāṃ dṛṣṭvā śriyaṃ pārthe hariścandre yathā vibho<BR>
02,049.023c	kathaṃ nu jīvitaṃ śreyo mama paśyasi bhārata<BR>
02,049.024a	andheneva yugaṃ naddhaṃ viparyastaṃ narādhipa<BR>
02,049.024c	kanīyāṃso vivardhante jyeṣṭhā hīyanti bhārata<BR>
02,049.025a	evaṃ dṛṣṭvā nābhivindāmi śarma; parīkṣamāṇo 'pi kurupravīra<BR>
02,049.025c	tenāham evaṃ kṛśatāṃ gataś ca; vivarṇatāṃ caiva saśokatāṃ ca<BR>
02,050.001	dhṛtarāṣṭra uvāca<BR>
02,050.001a	tvaṃ vai jyeṣṭho jyaiṣṭhineyaḥ putra mā pāṇḍavān dviṣaḥ<BR>
02,050.001c	dveṣṭā hy asukham ādatte yathaiva nidhanaṃ tathā<BR>
02,050.002a	avyutpannaṃ samānārthaṃ tulyamitraṃ yudhiṣṭhiram<BR>
02,050.002c	adviṣantaṃ kathaṃ dviṣyāt tvādṛśo bharatarṣabha<BR>
02,050.003a	tulyābhijanavīryaś ca kathaṃ bhrātuḥ śriyaṃ nṛpa<BR>
02,050.003c	putra kāmayase mohān maivaṃ bhūḥ śāmya sādhv iha<BR>
02,050.004a	atha yajñavibhūtiṃ tāṃ kāṅkṣase bharatarṣabha<BR>
02,050.004c	ṛtvijas tava tanvantu saptatantuṃ mahādhvaram<BR>
02,050.005a	āhariṣyanti rājānas tavāpi vipulaṃ dhanam<BR>
02,050.005c	prītyā ca bahumānāc ca ratnāny ābharaṇāni ca<BR>
02,050.005d*0486_01	mahī kāmadughā sā hi vīrapatnīti cocyate<BR>
02,050.005d*0486_02	tathā vīrāśritā bhūmis tanute hi manoratham<BR>
02,050.005d*0486_03	tavāpy asti hi ced vīryaṃ bhikṣyase hi mahīm imām<BR>
02,050.006a	anarthācaritaṃ tāta parasvaspṛhaṇaṃ bhṛśam<BR>
02,050.006b*0487_01	ubhayor lokayor duḥkhaṃ suhṛdām avamānanam<BR>
02,050.006c	svasaṃtuṣṭaḥ svadharmastho yaḥ sa vai sukham edhate<BR>
02,050.007a	avyāpāraḥ parārtheṣu nityodyogaḥ svakarmasu<BR>
02,050.007c	udyamo rakṣaṇe sveṣām etad vaibhavalakṣaṇam<BR>
02,050.008a	vipattiṣv avyatho dakṣo nityam utthānavān naraḥ<BR>
02,050.008c	apramatto vinītātmā nityaṃ bhadrāṇi paśyati<BR>
02,050.008d*0488_01	bāhūn ivaitān mā chetsīḥ pāṇḍuputrās tathaiva te<BR>
02,050.008d*0488_02	bhrātṝṇāṃ tad dhanārthaṃ vai mitradrohaṃ ca mā kuru<BR>
02,050.008d*0489_01	pāṇḍoḥ putrān mā dviṣasveha rājaṃs<BR>
02,050.008d*0489_02	tathaiva te bhrātṛdhanaṃ samagram<BR>
02,050.008d*0489_03	mitradrohe tāta mahān adharmaḥ<BR>
02,050.008d*0489_04	pitāmahā ye tava te 'pi teṣām<BR>
02,050.008d*0490_01	mitradrohaṃ tataḥ karma mahān dharmaḥ prakīrtitaḥ<BR>
02,050.008d*0491_01	yo 'sau pitāmahas tubhyaṃ teṣām api sa eva hi<BR>
02,050.009a	antarvedyāṃ dadad vittaṃ kāmān anubhavan priyān<BR>
02,050.009c	krīḍan strībhir nirātaṅkaḥ praśāmya bharatarṣabha<BR>
02,050.010	duryodhana uvāca<BR>
02,050.010a	jānan vai mohayasi māṃ nāvi naur iva saṃyatā<BR>
02,050.010c	svārthe kiṃ nāvadhānaṃ te utāho dveṣṭi māṃ bhavān<BR>
02,050.010d*0492_01	yasya nāsti nijā prajñā kevalaṃ tu bahuśrutaḥ<BR>
02,050.010d*0492_02	na sa jānāti śāstrārthaṃ darvī sūparasān iva<BR>
02,050.011a	na santīme dhārtarāṣṭrā yeṣāṃ tvam anuśāsitā<BR>
02,050.011c	bhaviṣyam artham ākhyāsi sadā tvaṃ kṛtyam ātmanaḥ<BR>
02,050.012a	parapraṇeyo 'graṇīr hi yaś ca mārgāt pramuhyati<BR>
02,050.012c	panthānam anugaccheyuḥ kathaṃ tasya padānugāḥ<BR>
02,050.013a	rājan parigataprajño vṛddhasevī jitendriyaḥ<BR>
02,050.013c	pratipannān svakāryeṣu saṃmohayasi no bhṛśam<BR>
02,050.014a	lokavṛttād rājavṛttam anyad āha bṛhaspatiḥ<BR>
02,050.014c	tasmād rājñā prayatnena svārthaś cintyaḥ sadaiva hi<BR>
02,050.015a	kṣatriyasya mahārāja jaye vṛttiḥ samāhitā<BR>
02,050.015c	sa vai dharmo 'stv adharmo vā svavṛttau bharatarṣabha<BR>
02,050.016a	prakālayed diśaḥ sarvāḥ pratodeneva sārathiḥ<BR>
02,050.016c	pratyamitraśriyaṃ dīptāṃ bubhūṣur bharatarṣabha<BR>
02,050.017a	pracchanno vā prakāśo vā yo yogo ripubāndhanaḥ<BR>
02,050.017c	tad vai śastraṃ śastravidāṃ na śastraṃ chedanaṃ smṛtam<BR>
02,050.017d*0493_01	śatruś caiva hi mitraṃ ca na lekhyaṃ na ca mātṛkā<BR>
02,050.017d*0493_02	yo vai saṃtāpayati yaṃ sa śatruḥ procyate nṛpa<BR>
02,050.018a	asaṃtoṣaḥ śriyo mūlaṃ tasmāt taṃ kāmayāmy aham<BR>
02,050.018c	samucchraye yo yatate sa rājan paramo nayī<BR>
02,050.019a	mamatvaṃ hi na kartavyam aiśvarye vā dhane 'pi vā<BR>
02,050.019c	pūrvāvāptaṃ haranty anye rājadharmaṃ hi taṃ viduḥ<BR>
02,050.020a	adrohe samayaṃ kṛtvā ciccheda namuceḥ śiraḥ<BR>
02,050.020c	śakraḥ sā hi matā tasya ripau vṛttiḥ sanātanī<BR>
02,050.021a	dvāv etau grasate bhūmiḥ sarpo bilaśayān iva<BR>
02,050.021c	rājānaṃ cāviroddhāraṃ brāhmaṇaṃ cāpravāsinam<BR>
02,050.022a	nāsti vai jātitaḥ śatruḥ puruṣasya viśāṃ pate<BR>
02,050.022c	yena sādhāraṇī vṛttiḥ sa śatrur netaro janaḥ<BR>
02,050.023a	śatrupakṣaṃ samṛdhyantaṃ yo mohāt samupekṣate<BR>
02,050.023c	vyādhir āpyāyita iva tasya mūlaṃ chinatti saḥ<BR>
02,050.024a	alpo 'pi hy arir atyantaṃ vardhamānaparākramaḥ<BR>
02,050.024c	valmīko mūlaja iva grasate vṛkṣam antikāt<BR>
02,050.025a	ājamīḍha ripor lakṣmīr mā te rociṣṭa bhārata<BR>
02,050.025c	eṣa bhāraḥ sattvavatāṃ nayaḥ śirasi dhiṣṭhitaḥ<BR>
02,050.026a	janmavṛddhim ivārthānāṃ yo vṛddhim abhikāṅkṣate<BR>
02,050.026c	edhate jñātiṣu sa vai sadyovṛddhir hi vikramaḥ<BR>
02,050.027a	nāprāpya pāṇḍavaiśvaryaṃ saṃśayo me bhaviṣyati<BR>
02,050.027c	avāpsye vā śriyaṃ tāṃ hi śeṣye vā nihato yudhi<BR>
02,050.028a	atādṛśasya kiṃ me 'dya jīvitena viśāṃ pate<BR>
02,050.028c	vardhante pāṇḍavā nityaṃ vayaṃ tu sthiravṛddhayaḥ<BR>
02,051.001	śakunir uvāca<BR>
02,051.001a	yāṃ tvam etāṃ śriyaṃ dṛṣṭvā pāṇḍuputre yudhiṣṭhire<BR>
02,051.001c	tapyase tāṃ hariṣyāmi dyūtenāhūyatāṃ paraḥ<BR>
02,051.001d*0494_01	āhūyatāṃ paraṃ rājan kuntīputro yudhiṣṭhiraḥ<BR>
02,051.002a	agatvā saṃśayam aham ayuddhvā ca camūmukhe<BR>
02,051.002c	akṣān kṣipann akṣataḥ san vidvān aviduṣo jaye<BR>
02,051.003a	glahān dhanūṃṣi me viddhi śarān akṣāṃś ca bhārata<BR>
02,051.003c	akṣāṇāṃ hṛdayaṃ me jyāṃ rathaṃ viddhi mamāstaram<BR>
02,051.004	duryodhana uvāca<BR>
02,051.004a	ayam utsahate rājañ śriyam āhartum akṣavit<BR>
02,051.004c	dyūtena pāṇḍuputrebhyas tat tubhyaṃ tāta rocatām<BR>
02,051.005	dhṛtarāṣṭra uvāca<BR>
02,051.005a	sthito 'smi śāsane bhrātur vidurasya mahātmanaḥ<BR>
02,051.005c	tena saṃgamya vetsyāmi kāryasyāsya viniścayam<BR>
02,051.006	duryodhana uvāca<BR>
02,051.006a	vihaniṣyati te buddhiṃ viduro muktasaṃśayaḥ<BR>
02,051.006c	pāṇḍavānāṃ hite yukto na tathā mama kaurava<BR>
02,051.006d*0495_01	kṛṣṇād abhyadhikaḥ so 'pi buddhyā kṣattā viśāṃ pate<BR>
02,051.006d*0495_02	kevalaṃ dharmam evāha na tad vijayasādhanam<BR>
02,051.006d*0495_03	nayaś ca dharmato 'petas tathaiva bharatarṣabha<BR>
02,051.006d*0495_04	tasmād vinayato jetus tāv ubhau ca virodhinau<BR>
02,051.007a	nārabhet parasāmarthyāt puruṣaḥ kāryam ātmanaḥ<BR>
02,051.007c	matisāmyaṃ dvayor nāsti kāryeṣu kurunandana<BR>
02,051.008a	bhayaṃ pariharan manda ātmānaṃ paripālayan<BR>
02,051.008c	varṣāsu klinnakaṭavat tiṣṭhann evāvasīdati<BR>
02,051.009a	na vyādhayo nāpi yamaḥ śreyaḥprāptiṃ pratīkṣate<BR>
02,051.009c	yāvad eva bhavet kalpas tāvac chreyaḥ samācaret<BR>
02,051.010	dhṛtarāṣṭra uvāca<BR>
02,051.010a	sarvathā putra balibhir vigrahaṃ te na rocaye<BR>
02,051.010c	vairaṃ vikāraṃ sṛjati tad vai śastram anāyasam<BR>
02,051.011a	anartham arthaṃ manyase rājaputra; saṃgranthanaṃ kalahasyātighoram<BR>
02,051.011c	tad vai pravṛttaṃ tu yathā kathaṃ cid; vimokṣayec cāpy asisāyakāṃś ca<BR>
02,051.012	duryodhana uvāca<BR>
02,051.012a	dyūte purāṇair vyavahāraḥ praṇītas; tatrātyayo nāsti na saṃprahāraḥ<BR>
02,051.012c	tad rocatāṃ śakuner vākyam adya; sabhāṃ kṣipraṃ tvam ihājñāpayasva<BR>
02,051.013a	svargadvāraṃ dīvyatāṃ no viśiṣṭaṃ; tadvartināṃ cāpi tathaiva yuktam<BR>
02,051.013c	bhaved evaṃ hy ātmanā tulyam eva; durodaraṃ pāṇḍavais tvaṃ kuruṣva<BR>
02,051.014	dhṛtarāṣṭra uvāca<BR>
02,051.014a	vākyaṃ na me rocate yat tvayoktaṃ; yat te priyaṃ tat kriyatāṃ narendra<BR>
02,051.014c	paścāt tapsyase tad upākramya vākyaṃ; na hīdṛśaṃ bhāvi vaco hi dharmyam<BR>
02,051.015a	dṛṣṭaṃ hy etad vidureṇaivam eva; sarvaṃ pūrvaṃ buddhividyānugena<BR>
02,051.015c	tad evaitad avaśasyābhyupaiti; mahad bhayaṃ kṣatriyabījaghāti<BR>
02,051.016	vaiśaṃpāyana uvāca<BR>
02,051.016a	evam uktvā dhṛtarāṣṭro manīṣī; daivaṃ matvā paramaṃ dustaraṃ ca<BR>
02,051.016c	śaśāsoccaiḥ puruṣān putravākye; sthito rājā daivasaṃmūḍhacetāḥ<BR>
02,051.017a	sahasrastambhāṃ hemavaiḍūryacitrāṃ; śatadvārāṃ toraṇasphāṭiśṛṅgām<BR>
02,051.017c	sabhām agryāṃ krośamātrāyatāṃ me; tad vistārām āśu kurvantu yuktāḥ<BR>
02,051.018a	śrutvā tasya tvaritā nirviśaṅkāḥ; prājñā dakṣās tāṃ tathā cakrur āśu<BR>
02,051.018c	sarvadravyāṇy upajahruḥ sabhāyāṃ; sahasraśaḥ śilpinaś cāpi yuktāḥ<BR>
02,051.019a	kālenālpenātha niṣṭhāṃ gatāṃ tāṃ; sabhāṃ ramyāṃ bahuratnāṃ vicitrām<BR>
02,051.019c	citrair haimair āsanair abhyupetām; ācakhyus te tasya rājñaḥ pratītāḥ<BR>
02,051.020a	tato vidvān viduraṃ mantrimukhyam; uvācedaṃ dhṛtarāṣṭro narendraḥ<BR>
02,051.020c	yudhiṣṭhiraṃ rājaputraṃ hi gatvā; madvākyena kṣipram ihānayasva<BR>
02,051.021a	sabheyaṃ me bahuratnā vicitrā; śayyāsanair upapannā mahārhaiḥ<BR>
02,051.021c	sā dṛśyatāṃ bhrātṛbhiḥ sārdham etya; suhṛddyūtaṃ vartatām atra ceti<BR>
02,051.022a	matam ājñāya putrasya dhṛtarāṣṭro narādhipaḥ<BR>
02,051.022c	matvā ca dustaraṃ daivam etad rājā cakāra ha<BR>
02,051.023a	anyāyena tathoktas tu viduro viduṣāṃ varaḥ<BR>
02,051.023c	nābhyanandad vaco bhrātur vacanaṃ cedam abravīt<BR>
02,051.024a	nābhinandāmi nṛpate praiṣam etaṃ; maivaṃ kṛthāḥ kulanāśād bibhemi<BR>
02,051.024c	putrair bhinnaiḥ kalahas te dhruvaṃ syād; etac chaṅke dyūtakṛte narendra<BR>
02,051.025	dhṛtarāṣṭra uvāca<BR>
02,051.025a	neha kṣattaḥ kalahas tapsyate māṃ; na ced daivaṃ pratilomaṃ bhaviṣyat<BR>
02,051.025c	dhātrā tu diṣṭasya vaśe kiledaṃ; sarvaṃ jagac ceṣṭati na svatantram<BR>
02,051.026a	tad adya vidura prāpya rājānaṃ mama śāsanāt<BR>
02,051.026c	kṣipram ānaya durdharṣaṃ kuntīputraṃ yudhiṣṭhiram<BR>
02,052.001	vaiśaṃpāyana uvāca<BR>
02,052.001a	tataḥ prāyād viduro 'śvair udārair; mahājavair balibhiḥ sādhudāntaiḥ<BR>
02,052.001c	balān niyukto dhṛtarāṣṭreṇa rājñā; manīṣiṇāṃ pāṇḍavānāṃ sakāśam<BR>
02,052.002a	so 'bhipatya tadadhvānam āsādya nṛpateḥ puram<BR>
02,052.002c	praviveśa mahābuddhiḥ pūjyamāno dvijātibhiḥ<BR>
02,052.003a	sa rājagṛham āsādya kuberabhavanopamam<BR>
02,052.003c	abhyagacchata dharmātmā dharmaputraṃ yudhiṣṭhiram<BR>
02,052.004a	taṃ vai rājā satyadhṛtir mahātmā; ajātaśatrur viduraṃ yathāvat<BR>
02,052.004c	pūjāpūrvaṃ pratigṛhyājamīḍhas; tato 'pṛcchad dhṛtarāṣṭraṃ saputram<BR>
02,052.005	yudhiṣṭhira uvāca<BR>
02,052.005a	vijñāyate te manaso na praharṣaḥ; kaccit kṣattaḥ kuśalenāgato 'si<BR>
02,052.005c	kaccit putrāḥ sthavirasyānulomā; vaśānugāś cāpi viśo 'pi kaccit<BR>
02,052.006	vidura uvāca<BR>
02,052.006a	rājā mahātmā kuśalī saputra; āste vṛto jñātibhir indrakalpaiḥ<BR>
02,052.006c	prīto rājan putragaṇair vinītair; viśoka evātmaratir dṛḍhātmā<BR>
02,052.007a	idaṃ tu tvāṃ kururājo 'bhyuvāca; pūrvaṃ pṛṣṭvā kuśalaṃ cāvyayaṃ ca<BR>
02,052.007c	iyaṃ sabhā tvatsabhātulyarūpā; bhrātṝṇāṃ te paśya tām etya putra<BR>
02,052.008a	samāgamya bhrātṛbhiḥ pārtha tasyāṃ; suhṛddyūtaṃ kriyatāṃ ramyatāṃ ca<BR>
02,052.008c	prīyāmahe bhavataḥ saṃgamena; samāgatāḥ kuravaś caiva sarve<BR>
02,052.009a	durodarā vihitā ye tu tatra; mahātmanā dhṛtarāṣṭreṇa rājñā<BR>
02,052.009c	tān drakṣyase kitavān saṃniviṣṭān; ity āgato 'haṃ nṛpate taj juṣasva<BR>
02,052.010	yudhiṣṭhira uvāca<BR>
02,052.010a	dyūte kṣattaḥ kalaho vidyate naḥ; ko vai dyūtaṃ rocayed budhyamānaḥ<BR>
02,052.010c	kiṃ vā bhavān manyate yuktarūpaṃ; bhavadvākye sarva eva sthitāḥ sma<BR>
02,052.011	vidura uvāca<BR>
02,052.011a	jānāmy ahaṃ dyūtam anarthamūlaṃ; kṛtaś ca yatno 'sya mayā nivāraṇe<BR>
02,052.011c	rājā tu māṃ prāhiṇot tvatsakāśaṃ; śrutvā vidvañ śreya ihācarasva<BR>
02,052.012	yudhiṣṭhira uvāca<BR>
02,052.012a	ke tatrānye kitavā dīvyamānā; vinā rājño dhṛtarāṣṭrasya putraiḥ<BR>
02,052.012c	pṛcchāmi tvāṃ vidura brūhi nas tān; yair dīvyāmaḥ śataśaḥ saṃnipatya<BR>
02,052.013	vidura uvāca<BR>
02,052.013a	gāndhārarājaḥ śakunir viśāṃ pate; rājātidevī kṛtahasto matākṣaḥ<BR>
02,052.013c	viviṃśatiś citrasenaś ca rājā; satyavrataḥ purumitro jayaś ca<BR>
02,052.014	yudhiṣṭhira uvāca<BR>
02,052.014a	mahābhayāḥ kitavāḥ saṃniviṣṭā; māyopadhā devitāro 'tra santi<BR>
02,052.014c	dhātrā tu diṣṭasya vaśe kiledaṃ; nādevanaṃ kitavair adya tair me<BR>
02,052.015a	nāhaṃ rājño dhṛtarāṣṭrasya śāsanān; na gantum icchāmi kave durodaram<BR>
02,052.015c	iṣṭo hi putrasya pitā sadaiva; tad asmi kartā vidurāttha māṃ yathā<BR>
02,052.016a	na cākāmaḥ śakuninā devitāhaṃ; na cen māṃ dhṛṣṇur āhvayitā sabhāyām<BR>
02,052.016c	āhūto 'haṃ na nivarte kadā cit; tad āhitaṃ śāśvataṃ vai vrataṃ me<BR>
02,052.017	vaiśaṃpāyana uvāca<BR>
02,052.017a	evam uktvā viduraṃ dharmarājaḥ; prāyātrikaṃ sarvam ājñāpya tūrṇam<BR>
02,052.017c	prāyāc chvobhūte sagaṇaḥ sānuyātraḥ; saha strībhir draupadīm ādikṛtvā<BR>
02,052.018a	daivaṃ prajñāṃ tu muṣṇāti tejaś cakṣur ivāpatat<BR>
02,052.018c	dhātuś ca vaśam anveti pāśair iva naraḥ sitaḥ<BR>
02,052.019a	ity uktvā prayayau rājā saha kṣattrā yudhiṣṭhiraḥ<BR>
02,052.019c	amṛṣyamāṇas tat pārthaḥ samāhvānam ariṃdamaḥ<BR>
02,052.020a	bāhlikena rathaṃ dattam āsthāya paravīrahā<BR>
02,052.020c	paricchanno yayau pārtho bhrātṛbhiḥ saha pāṇḍavaḥ<BR>
02,052.020d@036_0001	saṃdideśa tataḥ preṣyān nāgāhvayagatiṃ prati<BR>
02,052.020d@036_0002	tatas te nṛpaśārdūlāś cakrur vai nṛpaśāsanam<BR>
02,052.020d@036_0003	tato rājā mahātejāḥ sadhaumyaḥ saparicchadaḥ<BR>
02,052.020d@036_0004	brāhmaṇaiḥ svastivācyaiva niryayau mandirād bahiḥ<BR>
02,052.020d@036_0005	brāhmaṇebhyo dhanaṃ dattvā gatyarthaṃ sa yathāvidhi<BR>
02,052.020d@036_0006	anyebhyaḥ sa tu dattvārthaṃ gantuṃ tatropacakrame<BR>
02,052.020d@036_0007	sarvalakṣaṇasaṃpannaṃ rājārhaṃ saparicchadam<BR>
02,052.020d@036_0008	tam āruhya mahārājo gajendraṃ ṣāṣṭihāyanam<BR>
02,052.020d@036_0009	niṣasāda gajaskandhe kāñcane paramāsane<BR>
02,052.020d@036_0010	hārī kirīṭī hemābhaḥ sarvābharaṇabhūṣitaḥ<BR>
02,052.020d@036_0011	rarāja rājan pārtho vai parayā nṛpaśobhayā<BR>
02,052.020d@036_0012	rukmavedigataḥ prājño jvalann iva hutāśanaḥ<BR>
02,052.020d@036_0013	tato jagāma rājā sa prahṛṣṭanaravāhanaḥ<BR>
02,052.020d@036_0014	rathaghoṣeṇa mahatā pūrayan vai nabhaḥsthalam<BR>
02,052.020d@036_0015	saṃstūyamānaḥ stutibhiḥ sūtamāgadhavandibhiḥ<BR>
02,052.020d@036_0016	mahāsainyena saṃvīto yathādityaḥ svaraśmibhiḥ<BR>
02,052.020d@036_0017	pāṇḍureṇātapatreṇa dhriyamāṇena mūrdhani<BR>
02,052.020d@036_0018	babhau yudhiṣṭhiro rājā paurṇamāsyām ivoḍurāṭ<BR>
02,052.020d@036_0019	ubhayoḥ pakṣayoś caiva gajasthaḥ kurunandanaḥ<BR>
02,052.021a	rājaśriyā dīpyamāno yayau brahmapuraḥsaraḥ<BR>
02,052.021b@037_0001	cāmarair hemadaṇḍaiś ca dhūyamānaḥ samantataḥ<BR>
02,052.021b@037_0002	jayāśiṣaḥ prahṛṣṭānāṃ narāṇāṃ pathi pāṇḍavaḥ<BR>
02,052.021b@037_0003	pratyagṛhṇād yathānyāyaṃ yathāvad bharatarṣabhaḥ<BR>
02,052.021b@037_0004	apare kururājānaṃ pathi yāntaṃ samāhitāḥ<BR>
02,052.021b@037_0005	stuvanti satataṃ saukhyān mṛgapakṣisvanair narāḥ<BR>
02,052.021b@037_0006	tathaiva sainikā rājan rājānam anuyānti ye<BR>
02,052.021b@037_0007	teṣāṃ halahalāśabdo divaṃ stabdhvā pratiṣṭhitaḥ<BR>
02,052.021b@037_0008	nṛpasyāgre yayau bhīmo gajaskandhagato balī<BR>
02,052.021b@037_0009	ubhau pārśve gajau rājñaḥ satalpau vai sukalpitau<BR>
02,052.021b@037_0010	adhirūḍhau yamau cāpi jagmatur bharatarṣabha<BR>
02,052.021b@037_0011	śobhayantau mahāsainyaṃ tāv ubhau rūpaśālinau<BR>
02,052.021b@037_0012	pṛṣṭhato 'nuyayau dhīmān pārthaḥ śastrabhṛtāṃ varaḥ<BR>
02,052.021b@037_0013	śvetāśvo gāṇḍivaṃ gṛhya agnidattaṃ rathaṃ gataḥ<BR>
02,052.021b@037_0014	sainyamadhye yayau rājan kururājo yudhiṣṭhiraḥ<BR>
02,052.021b@037_0015	draupadīpramukhā nāryaḥ sānugāḥ saparicchadāḥ<BR>
02,052.021b@037_0016	āruhya tā vicitrāṇi śibikāḥ śakaṭāni ca<BR>
02,052.021b@037_0017	mahatyā senayā rājann agre rājño yayus tadā<BR>
02,052.021b@037_0018	samṛddhanaranāgāśvaṃ sapatākārathadhvajam<BR>
02,052.021b@037_0019	samṛddharathanistriṃśaṃ pattibhir ghoṣitasvanam<BR>
02,052.021b@037_0020	śaṅkhadundubhitālānāṃ veṇuvīṇānunāditam<BR>
02,052.021b@037_0021	śuśubhe pāṇḍavaṃ sainyaṃ prayātaṃ tat tadā nṛpa<BR>
02,052.021b@037_0022	yathā kubero laṅkāyāṃ purā cātyantaśobhayā<BR>
02,052.021b@037_0023	mahatyā senayā sārdhaṃ gurumitraṃ sa gacchati<BR>
02,052.021b@037_0024	tathā yayau sa pārtho 'pi mahatyā ca vibhūtinā<BR>
02,052.021b@037_0025	susamṛddhena sainyena yathā vaiśravaṇas tathā<BR>
02,052.021b@037_0026	sa sarāṃsi nadīś caiva vanāny upavanāni ca<BR>
02,052.021b@037_0027	atyakrāman mahārāja purīṃ cābhyavapadyata<BR>
02,052.021b@037_0028	hastīpurasamīpe tu kururājo yudhiṣṭhiraḥ<BR>
02,052.021b@037_0029	cakre niveśanaṃ tatra tataḥ sa sahasainikaḥ<BR>
02,052.021b@037_0030	śive deśe same caiva nyavasat pāṇḍavas tadā<BR>
02,052.021b@037_0031	tato rājan samāhūya śokavihvalayā girā<BR>
02,052.021b@037_0032	etad vākyaṃ ca sarvasvaṃ dhṛtarāṣṭracikīrṣitam<BR>
02,052.021b@037_0033	ācacakṣe yathāvṛttaṃ viduro 'tha nṛpasya ha<BR>
02,052.021b@037_0034	śrutvā tu bhāṣitaṃ tena dharmarājo 'bravīd idam<BR>
02,052.021b@037_0035	marṣayāmi hy ahaṃ kṣattaḥ samāhvānaṃ vratena me<BR>
02,052.021b@037_0036	vaiśaṃpāyanaḥ<BR>
02,052.021b@037_0036	svasty astu loke viprāṇāṃ prajānāṃ caiva sarvathā<BR>
02,052.021b@037_0037	ity uktvā prayayau rājā puraṃ nāgāhvayaṃ tataḥ<BR>
02,052.021c	dhṛtarāṣṭreṇa cāhūtaḥ kālasya samayena ca<BR>
02,052.021d*0496_01	praviveśa tato rājā puraṃ nāgāhvayaṃ tataḥ<BR>
02,052.022a	sa hāstinapuraṃ gatvā dhṛtarāṣṭragṛhaṃ yayau<BR>
02,052.022c	samiyāya ca dharmātmā dhṛtarāṣṭreṇa pāṇḍavaḥ<BR>
02,052.023a	tathā droṇena bhīṣmeṇa karṇena ca kṛpeṇa ca<BR>
02,052.023c	samiyāya yathānyāyaṃ drauṇinā ca vibhuḥ saha<BR>
02,052.024a	sametya ca mahābāhuḥ somadattena caiva ha<BR>
02,052.024c	duryodhanena śalyena saubalena ca vīryavān<BR>
02,052.025a	ye cānye tatra rājānaḥ pūrvam eva samāgatāḥ<BR>
02,052.025b*0497_01	duḥśāsanena vīreṇa sarvair bhrātṛbhir eva ca<BR>
02,052.025b*0498_01	anyaiś ca dhārtarāṣṭraiś ca nṛpair anyaiḥ sameyivān<BR>
02,052.025c	jayadrathena ca tathā kurubhiś cāpi sarvaśaḥ<BR>
02,052.025d*0499_01	sametya kurubhiḥ sarvair yathānyāyam ariṃdama<BR>
02,052.026a	tataḥ sarvair mahābāhur bhrātṛbhiḥ parivāritaḥ<BR>
02,052.026c	praviveśa gṛhaṃ rājño dhṛtarāṣṭrasya dhīmataḥ<BR>
02,052.027a	dadarśa tatra gāndhārīṃ devīṃ patim anuvratām<BR>
02,052.027c	snuṣābhiḥ saṃvṛtāṃ śaśvat tārābhir iva rohiṇīm<BR>
02,052.028a	abhivādya sa gāndhārīṃ tayā ca pratinanditaḥ<BR>
02,052.028c	dadarśa pitaraṃ vṛddhaṃ prajñācakṣuṣam īśvaram<BR>
02,052.029a	rājñā mūrdhany upāghrātās te ca kauravanandanāḥ<BR>
02,052.029c	catvāraḥ pāṇḍavā rājan bhīmasenapurogamāḥ<BR>
02,052.030a	tato harṣaḥ samabhavat kauravāṇāṃ viśāṃ pate<BR>
02,052.030c	tān dṛṣṭvā puruṣavyāghrān pāṇḍavān priyadarśanān<BR>
02,052.031a	viviśus te 'bhyanujñātā ratnavanti gṛhāṇy atha<BR>
02,052.031c	dadṛśuś copayātās tān draupadīpramukhāḥ striyaḥ<BR>
02,052.032a	yājñasenyāḥ parām ṛddhiṃ dṛṣṭvā prajvalitām iva<BR>
02,052.032c	snuṣās tā dhṛtarāṣṭrasya nātipramanaso 'bhavan<BR>
02,052.033a	tatas te puruṣavyāghrā gatvā strībhis tu saṃvidam<BR>
02,052.033c	kṛtvā vyāyāmapūrvāṇi kṛtyāni pratikarma ca<BR>
02,052.034a	tataḥ kṛtāhnikāḥ sarve divyacandanarūṣitāḥ<BR>
02,052.034c	kalyāṇamanasaś caiva brāhmaṇān svasti vācya ca<BR>
02,052.035a	manojñam aśanaṃ bhuktvā viviśuḥ śaraṇāny atha<BR>
02,052.035c	upagīyamānā nārībhir asvapan kurunandanāḥ<BR>
02,052.035d*0500_01	anantaraṃ ca suṣupuḥ prītāḥ parapuraṃjayāḥ<BR>
02,052.036a	jagāma teṣāṃ sā rātriḥ puṇyā rativihāriṇām<BR>
02,052.036c	stūyamānāś ca viśrāntāḥ kāle nidrām athātyajan<BR>
02,052.037a	sukhoṣitās tāṃ rajanīṃ prātaḥ sarve kṛtāhnikāḥ<BR>
02,052.037c	sabhāṃ ramyāṃ praviviśuḥ kitavair abhisaṃvṛtām<BR>
02,053.000*0501_00	vaiśaṃpāyana uvāca<BR>
02,053.000*0501_01	praviśya tāṃ sabhāṃ pārthā yudhiṣṭhirapurogamāḥ<BR>
02,053.000*0501_02	sametya pārthivān sarvān pūjārhān abhipūjya ca<BR>
02,053.000*0501_03	yathāvayaḥ sameyānā upaviṣṭā yathārhataḥ<BR>
02,053.000*0501_04	āsaneṣu vicitreṣu spardhyāstaraṇavatsu ca<BR>
02,053.000*0501_05	atha teṣūpaviṣṭeṣu sarveṣv atha nṛpeṣu ca<BR>
02,053.000*0501_06	śakuniḥ saubalas tatra yudhiṣṭhiram abhāṣata<BR>
02,053.001	śakunir uvāca<BR>
02,053.001a	upastīrṇā sabhā rājan rantuṃ caite kṛtakṣaṇāḥ<BR>
02,053.001c	akṣān uptvā devanasya samayo 'stu yudhiṣṭhira<BR>
02,053.002	yudhiṣṭhira uvāca<BR>
02,053.002a	nikṛtir devanaṃ pāpaṃ na kṣātro 'tra parākramaḥ<BR>
02,053.002c	na ca nītir dhruvā rājan kiṃ tvaṃ dyūtaṃ praśaṃsasi<BR>
02,053.003a	na hi mānaṃ praśaṃsanti nikṛtau kitavasya ha<BR>
02,053.003c	śakune maiva no jaiṣīr amārgeṇa nṛśaṃsavat<BR>
02,053.004	śakunir uvāca<BR>
02,053.004a	yo 'nveti saṃkhyāṃ nikṛtau vidhijñaś; ceṣṭāsv akhinnaḥ kitavo 'kṣajāsu<BR>
02,053.004c	mahāmatir yaś ca jānāti dyūtaṃ; sa vai sarvaṃ sahate prakriyāsu<BR>
02,053.005a	akṣaglahaḥ so 'bhibhavet paraṃ nas; tenaiva kālo bhavatīdam āttha<BR>
02,053.005c	dīvyāmahe pārthiva mā viśaṅkāṃ; kuruṣva pāṇaṃ ca ciraṃ ca mā kṛthāḥ<BR>
02,053.006	yudhiṣṭhira uvāca<BR>
02,053.006a	evam āhāyam asito devalo munisattamaḥ<BR>
02,053.006c	imāni lokadvārāṇi yo vai saṃcarate sadā<BR>
02,053.007a	idaṃ vai devanaṃ pāpaṃ māyayā kitavaiḥ saha<BR>
02,053.007c	dharmeṇa tu jayo yuddhe tat paraṃ sādhu devanam<BR>
02,053.008a	nāryā mlecchanti bhāṣābhir māyayā na caranty uta<BR>
02,053.008c	ajihmam aśaṭhaṃ yuddham etat satpuruṣavratam<BR>
02,053.009a	śaktito brāhmaṇān vandyāñ śikṣituṃ prayatāmahe<BR>
02,053.009c	tad vai vittaṃ mātidevīr mā jaiṣīḥ śakune param<BR>
02,053.010a	nāhaṃ nikṛtyā kāmaye sukhāny uta dhanāni vā<BR>
02,053.010c	kitavasyāpy anikṛter vṛttam etan na pūjyate<BR>
02,053.011	śakunir uvāca<BR>
02,053.011a	śrotriyo 'śrotriyam uta nikṛtyaiva yudhiṣṭhira<BR>
02,053.011c	vidvān aviduṣo 'bhyeti nāhus tāṃ nikṛtiṃ janāḥ<BR>
02,053.011d*0502_01	akṣair hi śikṣito 'bhyeti nikṛtyaiva yudhiṣṭhira<BR>
02,053.011d*0503_01	akṛtāstraṃ kṛtāstrāś ca durbalaṃ balavattaraḥ<BR>
02,053.011d*0504_01	evaṃ karmasu sarveṣu nikṛtyaiva yudhiṣṭhira<BR>
02,053.012a	evaṃ tvaṃ mām ihābhyetya nikṛtiṃ yadi manyase<BR>
02,053.012c	devanād vinivartasva yadi te vidyate bhayam<BR>
02,053.013	yudhiṣṭhira uvāca<BR>
02,053.013a	āhūto na nivarteyam iti me vratam āhitam<BR>
02,053.013c	vidhiś ca balavān rājan diṣṭasyāsmi vaśe sthitaḥ<BR>
02,053.014a	asmin samāgame kena devanaṃ me bhaviṣyati<BR>
02,053.014c	pratipāṇaś ca ko 'nyo 'sti tato dyūtaṃ pravartatām<BR>
02,053.015	duryodhana uvāca<BR>
02,053.015a	ahaṃ dātāsmi ratnānāṃ dhanānāṃ ca viśāṃ pate<BR>
02,053.015c	madarthe devitā cāyaṃ śakunir mātulo mama<BR>
02,053.016	yudhiṣṭhira uvāca<BR>
02,053.016a	anyenānyasya viṣamaṃ devanaṃ pratibhāti me<BR>
02,053.016c	etad vidvann upādatsva kāmam evaṃ pravartatām<BR>
02,053.017	vaiśaṃpāyana uvāca<BR>
02,053.017a	upohyamāne dyūte tu rājānaḥ sarva eva te<BR>
02,053.017c	dhṛtarāṣṭraṃ puraskṛtya viviśus tāṃ sabhāṃ tataḥ<BR>
02,053.018a	bhīṣmo droṇaḥ kṛpaś caiva viduraś ca mahāmatiḥ<BR>
02,053.018c	nātīvaprītamanasas te 'nvavartanta bhārata<BR>
02,053.019a	te dvaṃdvaśaḥ pṛthak caiva siṃhagrīvā mahaujasaḥ<BR>
02,053.019c	siṃhāsanāni bhūrīṇi vicitrāṇi ca bhejire<BR>
02,053.020a	śuśubhe sā sabhā rājan rājabhis taiḥ samāgataiḥ<BR>
02,053.020c	devair iva mahābhāgaiḥ samavetais triviṣṭapam<BR>
02,053.021a	sarve vedavidaḥ śūrāḥ sarve bhāsvaramūrtayaḥ<BR>
02,053.021c	prāvartata mahārāja suhṛddyūtam anantaram<BR>
02,053.022	yudhiṣṭhira uvāca<BR>
02,053.022a	ayaṃ bahudhano rājan sāgarāvartasaṃbhavaḥ<BR>
02,053.022c	maṇir hārottaraḥ śrīmān kanakottamabhūṣaṇaḥ<BR>
02,053.023a	etad rājan dhanaṃ mahyaṃ pratipāṇas tu kas tava<BR>
02,053.023c	bhavatv eṣa kramas tāta jayāmy enaṃ durodaram<BR>
02,053.024	duryodhana uvāca<BR>
02,053.024a	santi me maṇayaś caiva dhanāni vividhāni ca<BR>
02,053.024c	matsaraś ca na me 'rtheṣu jayāmy enaṃ durodaram<BR>
02,053.024d*0505_01	śakune hanta divyāno glaga[reads ha]mānau sahasraśaḥ<BR>
02,053.024d*0505_02	ime niṣkasahasrasya kuṇḍino hāriṇaḥ śatam<BR>
02,053.025	vaiśaṃpāyana uvāca<BR>
02,053.025*0506_01	etac chrutvā tu śakunir nikṛtiṃ samupāśritaḥ<BR>
02,053.025a	tato jagrāha śakunis tān akṣān akṣatattvavit<BR>
02,053.025c	jitam ity eva śakunir yudhiṣṭhiram abhāṣata<BR>
02,054.001	yudhiṣṭhira uvāca<BR>
02,054.001a	mattaḥ kaitavakenaiva yaj jito 'smi durodaram<BR>
02,054.001c	śakune hanta dīvyāmo glahamānāḥ sahasraśaḥ<BR>
02,054.002a	ime niṣkasahasrasya kuṇḍino bharitāḥ śatam<BR>
02,054.002c	kośo hiraṇyam akṣayyaṃ jātarūpam anekaśaḥ<BR>
02,054.002e	etad rājan dhanaṃ mahyaṃ tena dīvyāmy ahaṃ tvayā<BR>
02,054.003	vaiśaṃpāyana uvāca<BR>
02,054.003*0507_01	kauravāṇāṃ kulakaraṃ jyeṣṭhaṃ pāṇḍavam acyutam<BR>
02,054.003*0508_01	jitam ity eva śakunir yudhiṣṭhiram abhāṣata<BR>
02,054.003*0509_01	jitam ity eva nṛpate bhūyas tvaṃ kena dīvyase<BR>
02,054.003a	ity uktaḥ śakuniḥ prāha jitam ity eva taṃ nṛpam<BR>
02,054.004	yudhiṣṭhira uvāca<BR>
02,054.004a	ayaṃ sahasrasamito vaiyāghraḥ supravartitaḥ<BR>
02,054.004c	sucakropaskaraḥ śrīmān kiṅkiṇījālamaṇḍitaḥ<BR>
02,054.005a	saṃhrādano rājaratho ya ihāsmān upāvahat<BR>
02,054.005c	jaitro rathavaraḥ puṇyo meghasāgaraniḥsvanaḥ<BR>
02,054.006a	aṣṭau yaṃ kuraracchāyāḥ sadaśvā rāṣṭrasaṃmatāḥ<BR>
02,054.006c	vahanti naiṣām ucyeta padā bhūmim upaspṛśan<BR>
02,054.006e	etad rājan dhanaṃ mahyaṃ tena dīvyāmy ahaṃ tvayā<BR>
02,054.007	vaiśaṃpāyana uvāca<BR>
02,054.007a	etac chrutvā vyavasito nikṛtiṃ samupāśritaḥ<BR>
02,054.007c	jitam ity eva śakunir yudhiṣṭhiram abhāṣata<BR>
02,054.008	yudhiṣṭhira uvāca<BR>
02,054.008a	sahasrasaṃkhyā nāgā me mattās tiṣṭhanti saubala<BR>
02,054.008c	hemakakṣāḥ kṛtāpīḍāḥ padmino hemamālinaḥ<BR>
02,054.009a	sudāntā rājavahanāḥ sarvaśabdakṣamā yudhi<BR>
02,054.009c	īṣādantā mahākāyāḥ sarve cāṣṭakareṇavaḥ<BR>
02,054.010a	sarve ca purabhettāro nagameghanibhā gajāḥ<BR>
02,054.010c	etad rājan dhanaṃ mahyaṃ tena dīvyāmy ahaṃ tvayā<BR>
02,054.011	vaiśaṃpāyana uvāca<BR>
02,054.011a	tam evaṃvādinaṃ pārthaṃ prahasann iva saubalaḥ<BR>
02,054.011b*0510_01	sa tac chrutvā vyavasito nikṛtiṃ samupasthitaḥ<BR>
02,054.011c	jitam ity eva śakunir yudhiṣṭhiram abhāṣata<BR>
02,054.012	yudhiṣṭhira uvāca<BR>
02,054.012a	śataṃ dāsīsahasrāṇi taruṇyo me prabhadrikāḥ<BR>
02,054.012c	kambukeyūradhāriṇyo niṣkakaṇṭhyaḥ svalaṃkṛtāḥ<BR>
02,054.013a	mahārhamālyābharaṇāḥ suvastrāś candanokṣitāḥ<BR>
02,054.013c	maṇīn hema ca bibhratyaḥ sarvā vai sūkṣmavāsasaḥ<BR>
02,054.014a	anusevāṃ carantīmāḥ kuśalā nṛtyasāmasu<BR>
02,054.014c	snātakānām amātyānāṃ rājñāṃ ca mama śāsanāt<BR>
02,054.014e	etad rājan dhanaṃ mahyaṃ tena dīvyāmy ahaṃ tvayā<BR>
02,054.015	vaiśaṃpāyana uvāca<BR>
02,054.015a	etac chrutvā vyavasito nikṛtiṃ samupāśritaḥ<BR>
02,054.015c	jitam ity eva śakunir yudhiṣṭhiram abhāṣata<BR>
02,054.016	yudhiṣṭhira uvāca<BR>
02,054.016a	etāvanty eva dāsānāṃ sahasrāṇy uta santi me<BR>
02,054.016c	pradakṣiṇānulomāś ca prāvāravasanāḥ sadā<BR>
02,054.017a	prājñā medhāvino dakṣā yuvāno mṛṣṭakuṇḍalāḥ<BR>
02,054.017c	pātrīhastā divārātram atithīn bhojayanty uta<BR>
02,054.017e	etad rājan dhanaṃ mahyaṃ tena dīvyāmy ahaṃ tvayā<BR>
02,054.018	vaiśaṃpāyana uvāca<BR>
02,054.018a	etac chrutvā vyavasito nikṛtiṃ samupāśritaḥ<BR>
02,054.018c	jitam ity eva śakunir yudhiṣṭhiram abhāṣata<BR>
02,054.019	yudhiṣṭhira uvāca<BR>
02,054.019a	rathās tāvanta eveme hemabhāṇḍāḥ patākinaḥ<BR>
02,054.019c	hayair vinītaiḥ saṃpannā rathibhiś citrayodhibhiḥ<BR>
02,054.020a	ekaiko yatra labhate sahasraparamāṃ bhṛtim<BR>
02,054.020c	yudhyato 'yudhyato vāpi vetanaṃ māsakālikam<BR>
02,054.020e	etad rājan dhanaṃ mahyaṃ tena dīvyāmy ahaṃ tvayā<BR>
02,054.021	vaiśaṃpāyana uvāca<BR>
02,054.021a	ity evam ukte pārthena kṛtavairo durātmavān<BR>
02,054.021c	jitam ity eva śakunir yudhiṣṭhiram abhāṣata<BR>
02,054.022	yudhiṣṭhira uvāca<BR>
02,054.022a	aśvāṃs tittirikalmāṣān gāndharvān hemamālinaḥ<BR>
02,054.022c	dadau citrarathas tuṣṭo yāṃs tān gāṇḍīvadhanvane<BR>
02,054.022d*0511_01	yuddhe jitaḥ parābhūtaḥ prītipūrvam ariṃdamaḥ<BR>
02,054.022e	etad rājan dhanaṃ mahyaṃ tena dīvyāmy ahaṃ tvayā<BR>
02,054.023	vaiśaṃpāyana uvāca<BR>
02,054.023a	etac chrutvā vyavasito nikṛtiṃ samupāśritaḥ<BR>
02,054.023c	jitam ity eva śakunir yudhiṣṭhiram abhāṣata<BR>
02,054.024	yudhiṣṭhira uvāca<BR>
02,054.024a	rathānāṃ śakaṭānāṃ ca hayānāṃ cāyutāni me<BR>
02,054.024c	yuktānām eva tiṣṭhanti vāhair uccāvacair vṛtāḥ<BR>
02,054.025a	evaṃ varṇasya varṇasya samuccīya sahasraśaḥ<BR>
02,054.025b*0512_01	tathā samuditā vīrāḥ sarve vīraparākramāḥ<BR>
02,054.025c	kṣīraṃ pibantas tiṣṭhanti bhuñjānāḥ śālitaṇḍulān<BR>
02,054.026a	ṣaṣṭis tāni sahasrāṇi sarve pṛthulavakṣasaḥ<BR>
02,054.026c	etad rājan dhanaṃ mahyaṃ tena dīvyāmy ahaṃ tvayā<BR>
02,054.027	vaiśaṃpāyana uvāca<BR>
02,054.027a	etac chrutvā vyavasito nikṛtiṃ samupāśritaḥ<BR>
02,054.027c	jitam ity eva śakunir yudhiṣṭhiram abhāṣata<BR>
02,054.028	yudhiṣṭhira uvāca<BR>
02,054.028a	tāmralohaiḥ parivṛtā nidhayo me catuḥśatāḥ<BR>
02,054.028c	pañcadrauṇika ekaikaḥ suvarṇasyāhatasya vai<BR>
02,054.028d*0513_01	jātarūpasya mukhyasya anargheyasya bhārata<BR>
02,054.028e	etad rājan dhanaṃ mahyaṃ tena dīvyāmy ahaṃ tvayā<BR>
02,054.029	vaiśaṃpāyana uvāca<BR>
02,054.029a	etac chrutvā vyavasito nikṛtiṃ samupāśritaḥ<BR>
02,054.029c	jitam ity eva śakunir yudhiṣṭhiram abhāṣata<BR>
02,055.001	vidura uvāca<BR>
02,055.001*0514_00	vaiśaṃpāyana uvāca<BR>
02,055.001*0514_01	evaṃ pravartite dyūte ghore sarvāpahāriṇi<BR>
02,055.001*0514_02	sarvasaṃśayanirmoktā viduro vākyam abravīt<BR>
02,055.001a	mahārāja vijānīhi yat tvāṃ vakṣyāmi tac chṛṇu<BR>
02,055.001c	mumūrṣor auṣadham iva na rocetāpi te śrutam<BR>
02,055.002a	yad vai purā jātamātro rurāva; gomāyuvad visvaraṃ pāpacetāḥ<BR>
02,055.002c	duryodhano bhāratānāṃ kulaghnaḥ; so 'yaṃ yukto bhavitā kālahetuḥ<BR>
02,055.003a	gṛhe vasantaṃ gomāyuṃ tvaṃ vai matvā na budhyase<BR>
02,055.003c	duryodhanasya rūpeṇa śṛṇu kāvyāṃ giraṃ mama<BR>
02,055.004a	madhu vai mādhviko labdhvā prapātaṃ nāvabudhyate<BR>
02,055.004c	āruhya taṃ majjati vā patanaṃ vādhigacchati<BR>
02,055.005*0515_01	viṣādaṃti ca daivena devanena mahārathaiḥ<BR>
02,055.005a	so 'yaṃ matto 'kṣadevena madhuvan na parīkṣate<BR>
02,055.005c	prapātaṃ budhyate naiva vairaṃ kṛtvā mahārathaiḥ<BR>
02,055.006a	viditaṃ te mahārāja rājasv evāsamañjasam<BR>
02,055.006c	andhakā yādavā bhojāḥ sametāḥ kaṃsam atyajan<BR>
02,055.006d*0516_01	putraṃ saṃtyaktavān pūrvaṃ paurāṇāṃ hitakāmyayā<BR>
02,055.007a	niyogāc ca hate tasmin kṛṣṇenāmitraghātinā<BR>
02,055.007c	evaṃ te jñātayaḥ sarve modamānāḥ śataṃ samāḥ<BR>
02,055.008a	tvanniyuktaḥ savyasācī nigṛhṇātu suyodhanam<BR>
02,055.008c	nigrahād asya pāpasya modantāṃ kuravaḥ sukham<BR>
02,055.009a	kākenemāṃś citrabarhāñ śārdūlān kroṣṭukena ca<BR>
02,055.009c	krīṇīṣva pāṇḍavān rājan mā majjīḥ śokasāgare<BR>
02,055.010a	tyajet kulārthe puruṣaṃ grāmasyārthe kulaṃ tyajet<BR>
02,055.010c	grāmaṃ janapadasyārthe ātmārthe pṛthivīṃ tyajet<BR>
02,055.011a	sarvajñaḥ sarvabhāvajñaḥ sarvaśatrubhayaṃkaraḥ<BR>
02,055.011c	iti sma bhāṣate kāvyo jambhatyāge mahāsurān<BR>
02,055.012a	hiraṇyaṣṭhīvinaḥ kaś cit pakṣiṇo vanagocarān<BR>
02,055.012c	gṛhe kila kṛtāvāsāṃl lobhād rājann apīḍayat<BR>
02,055.013a	sadopabhojyāṃl lobhāndho hiraṇyārthe paraṃtapa<BR>
02,055.013c	āyatiṃ ca tadātvaṃ ca ubhe sadyo vyanāśayat<BR>
02,055.014a	tadātvakāmaḥ pāṇḍūṃs tvaṃ mā druho bharatarṣabha<BR>
02,055.014c	mohātmā tapyase paścāt pakṣihā puruṣo yathā<BR>
02,055.014d*0517_01	etena tava nāśaḥ syād baḷiśāc chabaro yathā<BR>
02,055.015a	jātaṃ jātaṃ pāṇḍavebhyaḥ puṣpam ādatsva bhārata<BR>
02,055.015c	mālākāra ivārāme snehaṃ kurvan punaḥ punaḥ<BR>
02,055.016a	vṛkṣān aṅgārakārīva mainān dhākṣīḥ samūlakān<BR>
02,055.016c	mā gamaḥ sasutāmātyaḥ sabalaś ca parābhavam<BR>
02,055.017a	samavetān hi kaḥ pārthān pratiyudhyeta bhārata<BR>
02,055.017c	marudbhiḥ sahito rājann api sākṣān marutpatiḥ<BR>
02,055.017d*0518_01	yudhi jetum aśakto hi pāṇḍavān puruṣottamaḥ<BR>
02,056.000*0519_01	duryodhane krīḍati pāṇḍavena<BR>
02,056.000*0519_02	dṛṣṭvā dhanaṃ pāpam agāgataṃ tat<BR>
02,056.000*0519_03	ānandam āpaśyasi naiva pātaṃ<BR>
02,056.000*0519_04	mahābhayaṃ putraviyogajaṃ tvam<BR>
02,056.000*0519_05	kiṃ cintayasi dyūte 'smin majjamānān na paśyasi<BR>
02,056.000*0519_06	duryodhanāparādhena putrān anyāṃś ca bhūpate<BR>
02,056.001	vidura uvāca<BR>
02,056.001a	dyūtaṃ mūlaṃ kalahasyānupāti; mithobhedāya mahate vā raṇāya<BR>
02,056.001c	yad āsthito 'yaṃ dhṛtarāṣṭrasya putro; duryodhanaḥ sṛjate vairam ugram<BR>
02,056.002a	prātipīyāḥ śāṃtanavā bhaimasenāḥ sabāhlikāḥ<BR>
02,056.002c	duryodhanāparādhena kṛcchraṃ prāpsyanti sarvaśaḥ<BR>
02,056.003a	duryodhano madenaiva kṣemaṃ rāṣṭrād apohati<BR>
02,056.003c	viṣāṇaṃ gaur iva madāt svayam ārujate balāt<BR>
02,056.004a	yaś cittam anveti parasya rājan; vīraḥ kaviḥ svām atipatya dṛṣṭim<BR>
02,056.004c	nāvaṃ samudra iva bālanetrām; āruhya ghore vyasane nimajjet<BR>
02,056.005a	duryodhano glahate pāṇḍavena; priyāyase tvaṃ jayatīti tac ca<BR>
02,056.005c	atinarmāj jāyate saṃprahāro; yato vināśaḥ samupaiti puṃsām<BR>
02,056.005d*0520_01	sarvāṇi marmāṇy abhisaṃprahāro<BR>
02,056.005d*0520_02	yato vināśaḥ samupaiti puṃsām<BR>
02,056.006a	ākarṣas te 'vākphalaḥ kupraṇīto; hṛdi prauḍho mantrapadaḥ samādhiḥ<BR>
02,056.006c	yudhiṣṭhireṇa saphalaḥ saṃstavo 'stu; sāmnaḥ surikto 'rimateḥ sudhanvā<BR>
02,056.007a	prātipīyāḥ śāṃtanavāś ca rājan; kāvyāṃ vācaṃ śṛṇuta mātyagād vaḥ<BR>
02,056.007c	vaiśvānaraṃ prajvalitaṃ sughoram; ayuddhena praśamayatotpatantam<BR>
02,056.008a	yadā manyuṃ pāṇḍavo 'jātaśatrur; na saṃyacched akṣamayābhibhūtaḥ<BR>
02,056.008c	vṛkodaraḥ savyasācī yamau ca; ko 'tra dvīpaḥ syāt tumule vas tadānīm<BR>
02,056.009a	mahārāja prabhavas tvaṃ dhanānāṃ; purā dyūtān manasā yāvad iccheḥ<BR>
02,056.009c	bahu vittaṃ pāṇḍavāṃś cej jayes tvaṃ; kiṃ tena syād vasu vindeha pārthān<BR>
02,056.010a	jānīmahe devitaṃ saubalasya; veda dyūte nikṛtiṃ pārvatīyaḥ<BR>
02,056.010c	yataḥ prāptaḥ śakunis tatra yātu; māyāyodhī bhārata pārvatīyaḥ<BR>
02,057.001	duryodhana uvāca<BR>
02,057.001a	pareṣām eva yaśasā ślāghase tvaṃ; sadā channaḥ kutsayan dhārtarāṣṭrān<BR>
02,057.001c	jānīmas tvāṃ vidura yatpriyas tvaṃ; bālān ivāsmān avamanyase tvam<BR>
02,057.002a	suvijñeyaḥ puruṣo 'nyatrakāmo; nindāpraśaṃse hi tathā yunakti<BR>
02,057.002c	jihvā manas te hṛdayaṃ nirvyanakti; jyāyo nirāha manasaḥ prātikūlyam<BR>
02,057.003a	utsaṅgena vyāla ivāhṛto 'si; mārjāravat poṣakaṃ copahaṃsi<BR>
02,057.003c	bhartṛghnatvān na hi pāpīya āhus; tasmāt kṣattaḥ kiṃ na bibheṣi pāpāt<BR>
02,057.004a	jitvā śatrūn phalam āptaṃ mahan no; māsmān kṣattaḥ paruṣāṇīha vocaḥ<BR>
02,057.004c	dviṣadbhis tvaṃ saṃprayogābhinandī; muhur dveṣaṃ yāsi naḥ saṃpramohāt<BR>
02,057.005a	amitratāṃ yāti naro 'kṣamaṃ bruvan; nigūhate guhyam amitrasaṃstave<BR>
02,057.005b*0521_01	sāmnā ca dānena ca bhedanena<BR>
02,057.005b*0521_02	vadhena māyāpratidarśanena<BR>
02,057.005b*0521_03	na[? read ta]m indrajālena ca mohanena<BR>
02,057.005b*0521_04	dyūtena mantrauṣadhisādhanena<BR>
02,057.005b*0521_05	ebhiḥ prakārair aparaiś ca sarvair<BR>
02,057.005b*0521_06	ābuddhimanto vijayanty arātīn<BR>
02,057.005c	tadāśritāpatrapā kiṃ na bādhate; yad icchasi tvaṃ tad ihādya bhāṣase<BR>
02,057.006a	mā no 'vamaṃsthā vidma manas tavedaṃ; śikṣasva buddhiṃ sthavirāṇāṃ sakāśāt<BR>
02,057.006c	yaśo rakṣasva vidura saṃpraṇītaṃ; mā vyāpṛtaḥ parakāryeṣu bhūs tvam<BR>
02,057.007a	ahaṃ karteti vidura māvamaṃsthā; mā no nityaṃ paruṣāṇīha vocaḥ<BR>
02,057.007c	na tvāṃ pṛcchāmi vidura yad dhitaṃ me; svasti kṣattar mā titikṣūn kṣiṇu tvam<BR>
02,057.008a	ekaḥ śāstā na dvitīyo 'sti śāstā; garbhe śayānaṃ puruṣaṃ śāsti śāstā<BR>
02,057.008c	tenānuśiṣṭaḥ pravaṇād ivāmbho; yathā niyukto 'smi tathā vahāmi<BR>
02,057.009a	bhinatti śirasā śailam ahiṃ bhojayate ca yaḥ<BR>
02,057.009c	sa eva tasya kurute kāryāṇām anuśāsanam<BR>
02,057.010a	yo balād anuśāstīha so 'mitraṃ tena vindati<BR>
02,057.010c	mitratām anuvṛttaṃ tu samupekṣeta paṇḍitaḥ<BR>
02,057.011a	pradīpya yaḥ pradīptāgniṃ prāk tvaran nābhidhāvati<BR>
02,057.011c	bhasmāpi na sa vindeta śiṣṭaṃ kva cana bhārata<BR>
02,057.012a	na vāsayet pāravargyaṃ dviṣantaṃ; viśeṣataḥ kṣattar ahitaṃ manuṣyam<BR>
02,057.012c	sa yatrecchasi vidura tatra gaccha; susāntvitāpi hy asatī strī jahāti<BR>
02,057.012d*0521a_01	na vāsayet pāravaśyaṃ dviṣantaṃ na viśeṣataḥ<BR>
02,057.012d*0521a_02	kartāram ihitaṃ caiva manye yatre * * ccha *<BR>
02,057.012d*0521a_03	vidura tatraiva [rest omitted?]<BR>
02,057.012d*0521a_04	sāntvyamānāpi hy asatī strī jahāti<BR>
02,057.012d*0521b_01	na vāsayet paraṃ vargaṃ dviṣantaṃ ca viśeṣataḥ<BR>
02,057.012d*0521b_02	kṣattāram ahitaṃ caiva manye yatreṣṭam icchati<BR>
02,057.012d*0521b_03	vidurātra na vastavyaṃ gaccha sa tvaṃ yatheṣṭataḥ<BR>
02,057.012d*0521b_04	sāntvamānāpi hy asatī strī (yathā) jahāti tathā ca tvam<BR>
02,057.012d*0521c_01	na vāsaye tvā paravarga dviṣantaṃ ca viśeṣataḥ<BR>
02,057.012d*0521c_02	kṣattāram ahitaṃ caiva manye yadṛṣṭam icchasi<BR>
02,057.012d*0521c_03	vidura tatra gaccha tvaṃ<BR>
02,057.012d*0521c_04	sāntvamānā hṛsati (sic) strī jahāti<BR>
02,057.012d*0521d_01	na vāsayet taṃ puruṣaṃ na dviṣantaṃ viśeṣataḥ<BR>
02,057.012d*0521d_02	kṣattara*hitaṃ manye na manye hitam ātmanaḥ<BR>
02,057.012d*0521d_03	viduraṃ tatra gaccha tvaṃ sāntvyamāno vimuhyasi<BR>
02,057.012d*0521e_01	na vāsayat paravargyaṃ na dviṣantaṃ viśeṣataḥ<BR>
02,057.012d*0521e_02	kṣattāram ahitaṃ manye na manye hitam ātmanaḥ<BR>
02,057.012d*0521e_03	yatrecchasi tvaṃ vidura tatra gaccha<BR>
02,057.012d*0521e_04	sāntvyamānā hy asatī strī jahāti<BR>
02,057.013	vidura uvāca<BR>
02,057.013a	etāvatā ye puruṣaṃ tyajanti; teṣāṃ sakhyam antavad brūhi rājan<BR>
02,057.013c	rājñāṃ hi cittāni pariplutāni; sāntvaṃ dattvā musalair ghātayanti<BR>
02,057.014a	abālas tvaṃ manyase rājaputra; bālo 'ham ity eva sumandabuddhe<BR>
02,057.014c	yaḥ sauhṛde puruṣaṃ sthāpayitvā; paścād enaṃ dūṣayate sa bālaḥ<BR>
02,057.015a	na śreyase nīyate mandabuddhiḥ; strī śrotriyasyeva gṛhe praduṣṭā<BR>
02,057.015c	dhruvaṃ na roced bharatarṣabhasya; patiḥ kumāryā iva ṣaṣṭivarṣaḥ<BR>
02,057.016a	anupriyaṃ ced anukāṅkṣase tvaṃ; sarveṣu kāryeṣu hitāhiteṣu<BR>
02,057.016c	striyaś ca rājañ jaḍapaṅgukāṃś ca; pṛccha tvaṃ vai tādṛśāṃś caiva mūḍhān<BR>
02,057.017a	labhyaḥ khalu prātipīya naro 'nupriyavāg iha<BR>
02,057.017c	apriyasya tu pathyasya vaktā śrotā ca durlabhaḥ<BR>
02,057.018a	yas tu dharme parāśvasya hitvā bhartuḥ priyāpriye<BR>
02,057.018c	apriyāṇy āha pathyāni tena rājā sahāyavān<BR>
02,057.018d*0522_01	nāpriyaḥ sādhur bhavati na medhāvī na paṇḍitaḥ<BR>
02,057.018d*0522_02	priyeṣv etāni dṛśyante yāvad dveṣo hi bhārata<BR>
02,057.019a	avyādhijaṃ kaṭukaṃ tīkṣṇam uṣṇaṃ; yaśomuṣaṃ paruṣaṃ pūtigandhi<BR>
02,057.019c	satāṃ peyaṃ yan na pibanty asanto; manyuṃ mahārāja piba praśāmya<BR>
02,057.020a	vaicitravīryasya yaśo dhanaṃ ca; vāñchāmy ahaṃ sahaputrasya śaśvat<BR>
02,057.020c	yathā tathā vo 'stu namaś ca vo 'stu; mamāpi ca svasti diśantu viprāḥ<BR>
02,057.021a	āśīviṣān netraviṣān kopayen na tu paṇḍitaḥ<BR>
02,057.021c	evaṃ te 'haṃ vadāmīdaṃ prayataḥ kurunandana<BR>
02,058.001	śakunir uvāca<BR>
02,058.001a	bahu vittaṃ parājaiṣīḥ pāṇḍavānāṃ yudhiṣṭhira<BR>
02,058.001c	ācakṣva vittaṃ kaunteya yadi te 'sty aparājitam<BR>
02,058.002	yudhiṣṭhira uvāca<BR>
02,058.002a	mama vittam asaṃkhyeyaṃ yad ahaṃ veda saubala<BR>
02,058.002c	atha tvaṃ śakune kasmād vittaṃ samanupṛcchasi<BR>
02,058.003a	ayutaṃ prayutaṃ caiva kharvaṃ padmaṃ tathārbudam<BR>
02,058.003c	śaṅkhaṃ caiva nikharvaṃ ca samudraṃ cātra paṇyatām<BR>
02,058.003d*0523_01	madhyaṃ caiva parārdhaṃ ca saparaṃ cātra paṇyatām<BR>
02,058.003d*0524_01	kabandhaṃ nikabandhaṃ ca sāgaraṃ cātra paṇyatām<BR>
02,058.003e	etan mama dhanaṃ rājaṃs tena dīvyāmy ahaṃ tvayā<BR>
02,058.004	vaiśaṃpāyana uvāca<BR>
02,058.004a	etac chrutvā vyavasito nikṛtiṃ samupāśritaḥ<BR>
02,058.004c	jitam ity eva śakunir yudhiṣṭhiram abhāṣata<BR>
02,058.005	yudhiṣṭhira uvāca<BR>
02,058.005a	gavāśvaṃ bahudhenūkam asaṃkhyeyam ajāvikam<BR>
02,058.005c	yat kiṃ cid anuvarṇānāṃ prāk sindhor api saubala<BR>
02,058.005e	etan mama dhanaṃ rājaṃs tena dīvyāmy ahaṃ tvayā<BR>
02,058.006	vaiśaṃpāyana uvāca<BR>
02,058.006a	etac chrutvā vyavasito nikṛtiṃ samupāśritaḥ<BR>
02,058.006c	jitam ity eva śakunir yudhiṣṭhiram abhāṣata<BR>
02,058.007	yudhiṣṭhira uvāca<BR>
02,058.007a	puraṃ janapado bhūmir abrāhmaṇadhanaiḥ saha<BR>
02,058.007c	abrāhmaṇāś ca puruṣā rājañ śiṣṭaṃ dhanaṃ mama<BR>
02,058.007e	etad rājan dhanaṃ mahyaṃ tena dīvyāmy ahaṃ tvayā<BR>
02,058.008	vaiśaṃpāyana uvāca<BR>
02,058.008a	etac chrutvā vyavasito nikṛtiṃ samupāśritaḥ<BR>
02,058.008c	jitam ity eva śakunir yudhiṣṭhiram abhāṣata<BR>
02,058.009	yudhiṣṭhira uvāca<BR>
02,058.009a	rājaputrā ime rājañ śobhante yena bhūṣitāḥ<BR>
02,058.009c	kuṇḍalāni ca niṣkāś ca sarvaṃ cāṅgavibhūṣaṇam<BR>
02,058.009d*0525_01	vāsāṃsi ca mahārhāṇi sarvam anyad vināyudhaiḥ<BR>
02,058.009e	etan mama dhanaṃ rājaṃs tena dīvyāmy ahaṃ tvayā<BR>
02,058.010	vaiśaṃpāyana uvāca<BR>
02,058.010a	etac chrutvā vyavasito nikṛtiṃ samupāśritaḥ<BR>
02,058.010c	jitam ity eva śakunir yudhiṣṭhiram abhāṣata<BR>
02,058.011	yudhiṣṭhira uvāca<BR>
02,058.011a	śyāmo yuvā lohitākṣaḥ siṃhaskandho mahābhujaḥ<BR>
02,058.011c	nakulo glaha eko me yac caitat svagataṃ dhanam<BR>
02,058.012	śakunir uvāca<BR>
02,058.012a	priyas te nakulo rājan rājaputro yudhiṣṭhira<BR>
02,058.012c	asmākaṃ dhanatāṃ prāpto bhūyas tvaṃ kena dīvyasi<BR>
02,058.013	vaiśaṃpāyana uvāca<BR>
02,058.013a	evam uktvā tu śakunis tān akṣān pratyapadyata<BR>
02,058.013c	jitam ity eva śakunir yudhiṣṭhiram abhāṣata<BR>
02,058.014	yudhiṣṭhira uvāca<BR>
02,058.014a	ayaṃ dharmān sahadevo 'nuśāsti; loke hy asmin paṇḍitākhyāṃ gataś ca<BR>
02,058.014c	anarhatā rājaputreṇa tena; tvayā dīvyāmy apriyavat priyeṇa<BR>
02,058.015	vaiśaṃpāyana uvāca<BR>
02,058.015a	etac chrutvā vyavasito nikṛtiṃ samupāśritaḥ<BR>
02,058.015c	jitam ity eva śakunir yudhiṣṭhiram abhāṣata<BR>
02,058.016	śakunir uvāca<BR>
02,058.016a	mādrīputrau priyau rājaṃs tavemau vijitau mayā<BR>
02,058.016c	garīyāṃsau tu te manye bhīmasenadhanaṃjayau<BR>
02,058.017	yudhiṣṭhira uvāca<BR>
02,058.017a	adharmaṃ carase nūnaṃ yo nāvekṣasi vai nayam<BR>
02,058.017c	yo naḥ sumanasāṃ mūḍha vibhedaṃ kartum icchasi<BR>
02,058.018	śakunir uvāca<BR>
02,058.018a	garte mattaḥ prapatati pramattaḥ sthāṇum ṛcchati<BR>
02,058.018c	jyeṣṭho rājan variṣṭho 'si namas te bharatarṣabha<BR>
02,058.019a	svapne na tāni paśyanti jāgrato vā yudhiṣṭhira<BR>
02,058.019c	kitavā yāni dīvyantaḥ pralapanty utkaṭā iva<BR>
02,058.020	yudhiṣṭhira uvāca<BR>
02,058.020a	yo naḥ saṃkhye naur iva pāranetā; jetā ripūṇāṃ rājaputras tarasvī<BR>
02,058.020c	anarhatā lokavīreṇa tena; dīvyāmy ahaṃ śakune phalgunena<BR>
02,058.021	vaiśaṃpāyana uvāca<BR>
02,058.021a	etac chrutvā vyavasito nikṛtiṃ samupāśritaḥ<BR>
02,058.021c	jitam ity eva śakunir yudhiṣṭhiram abhāṣata<BR>
02,058.022	śakunir uvāca<BR>
02,058.022a	ayaṃ mayā pāṇḍavānāṃ dhanurdharaḥ; parājitaḥ pāṇḍavaḥ savyasācī<BR>
02,058.022c	bhīmena rājan dayitena dīvya; yat kaitavyaṃ pāṇḍava te 'vaśiṣṭam<BR>
02,058.023	yudhiṣṭhira uvāca<BR>
02,058.023a	yo no netā yo yudhāṃ naḥ praṇetā; yathā vajrī dānavaśatrur ekaḥ<BR>
02,058.023c	tiryakprekṣī saṃhatabhrūr mahātmā; siṃhaskandho yaś ca sadātyamarṣī<BR>
02,058.024a	balena tulyo yasya pumān na vidyate; gadābhṛtām agrya ihārimardanaḥ<BR>
02,058.024c	anarhatā rājaputreṇa tena; dīvyāmy ahaṃ bhīmasenena rājan<BR>
02,058.025	vaiśaṃpāyana uvāca<BR>
02,058.025a	etac chrutvā vyavasito nikṛtiṃ samupāśritaḥ<BR>
02,058.025c	jitam ity eva śakunir yudhiṣṭhiram abhāṣata<BR>
02,058.026	śakunir uvāca<BR>
02,058.026a	bahu vittaṃ parājaiṣīr bhrātṝṃś ca sahayadvipān<BR>
02,058.026c	ācakṣva vittaṃ kaunteya yadi te 'sty aparājitam<BR>
02,058.027	yudhiṣṭhira uvāca<BR>
02,058.027a	ahaṃ viśiṣṭaḥ sarveṣāṃ bhrātṝṇāṃ dayitas tathā<BR>
02,058.027c	kuryāmas te jitāḥ karma svayam ātmany upaplave<BR>
02,058.028	vaiśaṃpāyana uvāca<BR>
02,058.028a	etac chrutvā vyavasito nikṛtiṃ samupāśritaḥ<BR>
02,058.028c	jitam ity eva śakunir yudhiṣṭhiram abhāṣata<BR>
02,058.029	śakunir uvāca<BR>
02,058.029a	etat pāpiṣṭham akaror yad ātmānaṃ parājitaḥ<BR>
02,058.029c	śiṣṭe sati dhane rājan pāpa ātmaparājayaḥ<BR>
02,058.030	vaiśaṃpāyana uvāca<BR>
02,058.030a	evam uktvā matākṣas tān glahe sarvān avasthitān<BR>
02,058.030c	parājayal lokavīrān ākṣepeṇa pṛthak pṛthak<BR>
02,058.031	śakunir uvāca<BR>
02,058.031a	asti vai te priyā devī glaha eko 'parājitaḥ<BR>
02,058.031c	paṇasva kṛṣṇāṃ pāñcālīṃ tayātmānaṃ punar jaya<BR>
02,058.032	yudhiṣṭhira uvāca<BR>
02,058.032a	naiva hrasvā na mahatī nātikṛṣṇā na rohiṇī<BR>
02,058.032c	sarāgaraktanetrā ca tayā dīvyāmy ahaṃ tvayā<BR>
02,058.033a	śāradotpalapatrākṣyā śāradotpalagandhayā<BR>
02,058.033c	śāradotpalasevinyā rūpeṇa śrīsamānayā<BR>
02,058.034a	tathaiva syād ānṛśaṃsyāt tathā syād rūpasaṃpadā<BR>
02,058.034c	tathā syāc chīlasaṃpattyā yām icchet puruṣaḥ striyam<BR>
02,058.034d*0526_01	sarvair guṇair hi saṃpannām anukūlāṃ priyaṃvadām<BR>
02,058.034d*0526_02	yadṛśīṃ dharmakāmārthasiddhim icchen naraḥ striyam<BR>
02,058.035a	caramaṃ saṃviśati yā prathamaṃ pratibudhyate<BR>
02,058.035c	ā gopālāvipālebhyaḥ sarvaṃ veda kṛtākṛtam<BR>
02,058.036a	ābhāti padmavad vaktraṃ sasvedaṃ mallikeva ca<BR>
02,058.036c	vedīmadhyā dīrghakeśī tāmrākṣī nātiromaśā<BR>
02,058.037a	tayaivaṃvidhayā rājan pāñcālyāhaṃ sumadhyayā<BR>
02,058.037c	glahaṃ dīvyāmi cārvaṅgyā draupadyā hanta saubala<BR>
02,058.038	vaiśaṃpāyana uvāca<BR>
02,058.038a	evam ukte tu vacane dharmarājena bhārata<BR>
02,058.038c	dhig dhig ity eva vṛddhānāṃ sabhyānāṃ niḥsṛtā giraḥ<BR>
02,058.039a	cukṣubhe sā sabhā rājan rājñāṃ saṃjajñire kathāḥ<BR>
02,058.039c	bhīṣmadroṇakṛpādīnāṃ svedaś ca samajāyata<BR>
02,058.040a	śiro gṛhītvā viduro gatasattva ivābhavat<BR>
02,058.040c	āste dhyāyann adhovaktro niḥśvasan pannago yathā<BR>
02,058.040d*0527_01	bāhlikaḥ somadattaś ca prātipīyaḥ sasaṃjayaḥ<BR>
02,058.040d*0527_02	drauṇir bhūriśravāś caiva yuyutsur dhṛtarāṣṭrajaḥ<BR>
02,058.040d*0527_03	hastau piṃkṣann adhovaktrā niḥśvasanta ivoragāḥ<BR>
02,058.041a	dhṛtarāṣṭras tu saṃhṛṣṭaḥ paryapṛcchat punaḥ punaḥ<BR>
02,058.041c	kiṃ jitaṃ kiṃ jitam iti hy ākāraṃ nābhyarakṣata<BR>
02,058.042a	jaharṣa karṇo 'tibhṛśaṃ saha duḥśāsanādibhiḥ<BR>
02,058.042c	itareṣāṃ tu sabhyānāṃ netrebhyaḥ prāpataj jalam<BR>
02,058.043a	saubalas tv avicāryaiva jitakāśī madotkaṭaḥ<BR>
02,058.043c	jitam ity eva tān akṣān punar evānvapadyata<BR>
02,059.001	duryodhana uvāca<BR>
02,059.001a	ehi kṣattar draupadīm ānayasva; priyāṃ bhāryāṃ saṃmatāṃ pāṇḍavānām<BR>
02,059.001c	saṃmārjatāṃ veśma paraitu śīghram; ānando naḥ saha dāsībhir astu<BR>
02,059.002	vidura uvāca<BR>
02,059.002a	durvibhāvyaṃ bhavati tvādṛśena; na manda saṃbudhyasi pāśabaddhaḥ<BR>
02,059.002c	prapāte tvaṃ lambamāno na vetsi; vyāghrān mṛgaḥ kopayase 'tibālyāt<BR>
02,059.003a	āśīviṣāḥ śirasi te pūrṇakośā mahāviṣāḥ<BR>
02,059.003c	mā kopiṣṭhāḥ sumandātman mā gamas tvaṃ yamakṣayam<BR>
02,059.004a	na hi dāsītvam āpannā kṛṣṇā bhavati bhārata<BR>
02,059.004c	anīśena hi rājñaiṣā paṇe nyasteti me matiḥ<BR>
02,059.005a	ayaṃ dhatte veṇur ivātmaghātī; phalaṃ rājā dhṛtarāṣṭrasya putraḥ<BR>
02,059.005c	dyūtaṃ hi vairāya mahābhayāya; pakvo na budhyaty ayam antakāle<BR>
02,059.006a	nāruṃtudaḥ syān na nṛśaṃsavādī; na hīnataḥ param abhyādadīta<BR>
02,059.006c	yayāsya vācā para udvijeta; na tāṃ vaded ruśatīṃ pāpalokyām<BR>
02,059.007a	samuccaranty ativādā hi vaktrād; yair āhataḥ śocati rātryahāni<BR>
02,059.007c	parasya nāmarmasu te patanti; tān paṇḍito nāvasṛjet pareṣu<BR>
02,059.008a	ajo hi śastram akhanat kilaikaḥ; śastre vipanne padbhir apāsya bhūmim<BR>
02,059.008c	nikṛntanaṃ svasya kaṇṭhasya ghoraṃ; tadvad vairaṃ mā khanīḥ pāṇḍuputraiḥ<BR>
02,059.009a	na kiṃ cid īḍyaṃ pravadanti pāpaṃ; vanecaraṃ vā gṛhamedhinaṃ vā<BR>
02,059.009c	tapasvinaṃ saṃparipūrṇavidyaṃ; bhaṣanti haivaṃ śvanarāḥ sadaiva<BR>
02,059.010a	dvāraṃ sughoraṃ narakasya jihmaṃ; na budhyase dhṛtarāṣṭrasya putra<BR>
02,059.010c	tvām anvetāro bahavaḥ kurūṇāṃ; dyūtodaye saha duḥśāsanena<BR>
02,059.011a	majjanty alābūni śilāḥ plavante; muhyanti nāvo 'mbhasi śaśvad eva<BR>
02,059.011c	mūḍho rājā dhṛtarāṣṭrasya putro; na me vācaḥ pathyarūpāḥ śṛṇoti<BR>
02,059.012a	anto nūnaṃ bhavitāyaṃ kurūṇāṃ; sudāruṇaḥ sarvaharo vināśaḥ<BR>
02,059.012c	vācaḥ kāvyāḥ suhṛdāṃ pathyarūpā; na śrūyante vardhate lobha eva<BR>
02,060.001	vaiśaṃpāyana uvāca<BR>
02,060.001a	dhig astu kṣattāram iti bruvāṇo; darpeṇa matto dhṛtarāṣṭrasya putraḥ<BR>
02,060.001c	avaikṣata prātikāmīṃ sabhāyām; uvāca cainaṃ paramāryamadhye<BR>
02,060.002a	tvaṃ prātikāmin draupadīm ānayasva; na te bhayaṃ vidyate pāṇḍavebhyaḥ<BR>
02,060.002c	kṣattā hy ayaṃ vivadaty eva bhīrur; na cāsmākaṃ vṛddhikāmaḥ sadaiva<BR>
02,060.003a	evam uktaḥ prātikāmī sa sūtaḥ; prāyāc chīghraṃ rājavaco niśamya<BR>
02,060.003c	praviśya ca śveva sa siṃhagoṣṭhaṃ; samāsadan mahiṣīṃ pāṇḍavānām<BR>
02,060.004	prātikāmy uvāca<BR>
02,060.004a	yudhiṣṭhire dyūtamadena matte; duryodhano draupadi tvām ajaiṣīt<BR>
02,060.004c	sā prapadya tvaṃ dhṛtarāṣṭrasya veśma; nayāmi tvāṃ karmaṇe yājñaseni<BR>
02,060.005	draupady uvāca<BR>
02,060.005a	kathaṃ tv evaṃ vadasi prātikāmin; ko vai dīvyed bhāryayā rājaputraḥ<BR>
02,060.005c	mūḍho rājā dyūtamadena matta; āho nānyat kaitavam asya kiṃ cit<BR>
02,060.006	prātikāmy uvāca<BR>
02,060.006a	yadā nābhūt kaitavam anyad asya; tadādevīt pāṇḍavo 'jātaśatruḥ<BR>
02,060.006c	nyastāḥ pūrvaṃ bhrātaras tena rājñā; svayaṃ cātmā tvam atho rājaputri<BR>
02,060.007	draupady uvāca<BR>
02,060.007a	gaccha tvaṃ kitavaṃ gatvā sabhāyāṃ pṛccha sūtaja<BR>
02,060.007c	kiṃ nu pūrvaṃ parājaiṣīr ātmānaṃ māṃ nu bhārata<BR>
02,060.007e	etaj jñātvā tvam āgaccha tato māṃ naya sūtaja<BR>
02,060.007f*0528_01	jñātvā cikīrṣitam ahaṃ rājño yāsyāmi duḥkhitā<BR>
02,060.008	vaiśaṃpāyana uvāca<BR>
02,060.008a	sabhāṃ gatvā sa covāca draupadyās tad vacas tadā<BR>
02,060.008b*0529_01	yudhiṣṭhiraṃ narendrāṇāṃ madhye sthitam idaṃ vacaḥ<BR>
02,060.008c	kasyeśo naḥ parājaiṣīr iti tvām āha draupadī<BR>
02,060.008e	kiṃ nu pūrvaṃ parājaiṣīr ātmānam atha vāpi mām<BR>
02,060.008f*0530_01	ity abravīn mahārāja * *putrī viśāṃ pate<BR>
02,060.009a	yudhiṣṭhiras tu niśceṣṭo gatasattva ivābhavat<BR>
02,060.009c	na taṃ sūtaṃ pratyuvāca vacanaṃ sādhv asādhu vā<BR>
02,060.010	duryodhana uvāca<BR>
02,060.010a	ihaitya kṛṣṇā pāñcālī praśnam etaṃ prabhāṣatām<BR>
02,060.010c	ihaiva sarve śṛṇvantu tasyā asya ca yad vacaḥ<BR>
02,060.011	vaiśaṃpāyana uvāca<BR>
02,060.011a	sa gatvā rājabhavanaṃ duryodhanavaśānugaḥ<BR>
02,060.011c	uvāca draupadīṃ sūtaḥ prātikāmī vyathann iva<BR>
02,060.012a	sabhyās tv amī rājaputry āhvayanti; manye prāptaḥ saṃkṣayaḥ kauravāṇām<BR>
02,060.012c	na vai samṛddhiṃ pālayate laghīyān; yat tvaṃ sabhām eṣyasi rājaputri<BR>
02,060.013	draupady uvāca<BR>
02,060.013a	evaṃ nūnaṃ vyadadhāt saṃvidhātā; sparśāv ubhau spṛśato dhīrabālau<BR>
02,060.013c	dharmaṃ tv ekaṃ paramaṃ prāha loke; sa naḥ śamaṃ dhāsyati gopyamānaḥ<BR>
02,060.013d*0531_01	so 'yaṃ dharmo mātyagāt kauravān vai<BR>
02,060.013d*0531_02	sabhyān gatvā pṛccha dharmyaṃ vaco me<BR>
02,060.013d*0531_03	te māṃ brūyur niścitaṃ tat kariṣye<BR>
02,060.013d*0531_04	dharmātmāno nītimanto variṣṭhāḥ<BR>
02,060.013d*0531_05	śrutvā sūtas tad vaco yājñasenyāḥ<BR>
02,060.013d*0531_06	sabhāṃ gatvā prāha vākyaṃ tadānīm<BR>
02,060.013d*0531_07	adhomukhās te na ca kiṃ cid ūcur<BR>
02,060.013d*0531_08	nirbandhaṃ taṃ dhārtarāṣṭrasya buddhvā<BR>
02,060.014	vaiśaṃpāyana uvāca<BR>
02,060.014a	yudhiṣṭhiras tu tac chrutvā duryodhanacikīrṣitam<BR>
02,060.014c	draupadyāḥ saṃmataṃ dūtaṃ prāhiṇod bharatarṣabha<BR>
02,060.015a	ekavastrā adhonīvī rodamānā rajasvalā<BR>
02,060.015c	sabhām āgamya pāñcālī śvaśurasyāgrato 'bhavat<BR>
02,060.015d*0532_01	atha tām āgatāṃ dṛṣṭvā rājaputrīṃ sabhāṃ tadā<BR>
02,060.015d*0532_02	sabhyāḥ sarve vinindīran manobhir dhṛtarāṣṭrajam<BR>
02,060.015d*0533_01	sa gatvā tvaritaṃ dūtaḥ kṛṣṇāyā bhavanaṃ nṛpa<BR>
02,060.015d*0533_02	nyavedayan mataṃ dhīmān dharmarājasya niścitam<BR>
02,060.015d*0534_01	pāṇḍavāś ca mahātmāno dīnā duḥkhasamanvitāḥ<BR>
02,060.015d*0534_02	satyenābhiparītāṅgā nodīkṣante sma kiṃ cana<BR>
02,060.016a	tatas teṣāṃ mukham ālokya rājā; duryodhanaḥ sūtam uvāca hṛṣṭaḥ<BR>
02,060.016c	ihaivaitām ānaya prātikāmin; pratyakṣam asyāḥ kuravo bruvantu<BR>
02,060.017a	tataḥ sūtas tasya vaśānugāmī; bhītaś ca kopād drupadātmajāyāḥ<BR>
02,060.017c	vihāya mānaṃ punar eva sabhyān; uvāca kṛṣṇāṃ kim ahaṃ bravīmi<BR>
02,060.018	duryodhana uvāca<BR>
02,060.018a	duḥśāsanaiṣa mama sūtaputro; vṛkodarād udvijate 'lpacetāḥ<BR>
02,060.018c	svayaṃ pragṛhyānaya yājñasenīṃ; kiṃ te kariṣyanty avaśāḥ sapatnāḥ<BR>
02,060.019a	tataḥ samutthāya sa rājaputraḥ; śrutvā bhrātuḥ kopaviraktadṛṣṭiḥ<BR>
02,060.019c	praviśya tad veśma mahārathānām; ity abravīd draupadīṃ rājaputrīm<BR>
02,060.020a	ehy ehi pāñcāli jitāsi kṛṣṇe; duryodhanaṃ paśya vimuktalajjā<BR>
02,060.020c	kurūn bhajasvāyatapadmanetre; dharmeṇa labdhāsi sabhāṃ paraihi<BR>
02,060.021a	tataḥ samutthāya sudurmanāḥ sā; vivarṇam āmṛjya mukhaṃ kareṇa<BR>
02,060.021c	ārtā pradudrāva yataḥ striyas tā; vṛddhasya rājñaḥ kurupuṃgavasya<BR>
02,060.022a	tato javenābhisasāra roṣād; duḥśāsanas tām abhigarjamānaḥ<BR>
02,060.022c	dīrgheṣu nīleṣv atha cormimatsu; jagrāha keśeṣu narendrapatnīm<BR>
02,060.023a	ye rājasūyāvabhṛthe jalena; mahākratau mantrapūtena siktāḥ<BR>
02,060.023c	te pāṇḍavānāṃ paribhūya vīryaṃ; balāt pramṛṣṭā dhṛtarāṣṭrajena<BR>
02,060.024a	sa tāṃ parāmṛśya sabhāsamīpam; ānīya kṛṣṇām atikṛṣṇakeśīm<BR>
02,060.024c	duḥśāsano nāthavatīm anāthavac; cakarṣa vāyuḥ kadalīm ivārtām<BR>
02,060.025a	sā kṛṣyamāṇā namitāṅgayaṣṭiḥ; śanair uvācādya rajasvalāsmi<BR>
02,060.025c	ekaṃ ca vāso mama mandabuddhe; sabhāṃ netuṃ nārhasi mām anārya<BR>
02,060.026a	tato 'bravīt tāṃ prasabhaṃ nigṛhya; keśeṣu kṛṣṇeṣu tadā sa kṛṣṇām<BR>
02,060.026c	kṛṣṇaṃ ca jiṣṇuṃ ca hariṃ naraṃ ca; trāṇāya vikrośa nayāmi hi tvām<BR>
02,060.026d*0535_01	govinda dvārakāvāsa kṛṣṇa gopījanapriya<BR>
02,060.026d*0535_02	kurubhiḥ paribhūtāṃ māṃ kiṃ na jānāsi keśava<BR>
02,060.026d*0535_03	mahiṣī pāṇḍuputrāṇām ajamīḍhakule vadhūḥ<BR>
02,060.026d*0535_04	sāhaṃ keśagrahaṃ prāptā tvayi jīvati keśava<BR>
02,060.027a	rajasvalā vā bhava yājñaseni; ekāmbarā vāpy atha vā vivastrā<BR>
02,060.027c	dyūte jitā cāsi kṛtāsi dāsī; dāsīṣu kāmaś ca yathopajoṣam<BR>
02,060.028a	prakīrṇakeśī patitārdhavastrā; duḥśāsanena vyavadhūyamānā<BR>
02,060.028c	hrīmaty amarṣeṇa ca dahyamānā; śanair idaṃ vākyam uvāca kṛṣṇā<BR>
02,060.029a	ime sabhāyām upadiṣṭaśāstrāḥ; kriyāvantaḥ sarva evendrakalpāḥ<BR>
02,060.029c	gurusthānā guravaś caiva sarve; teṣām agre notsahe sthātum evam<BR>
02,060.030a	nṛśaṃsakarmaṃs tvam anāryavṛtta; mā māṃ vivastrāṃ kṛdhi mā vikārṣīḥ<BR>
02,060.030c	na marṣayeyus tava rājaputrāḥ; sendrāpi devā yadi te sahāyāḥ<BR>
02,060.031a	dharme sthito dharmasutaś ca rājā; dharmaś ca sūkṣmo nipuṇopalabhyaḥ<BR>
02,060.031c	vācāpi bhartuḥ paramāṇumātraṃ; necchāmi doṣaṃ svaguṇān visṛjya<BR>
02,060.032a	idaṃ tv anāryaṃ kuruvīramadhye; rajasvalāṃ yat parikarṣase mām<BR>
02,060.032c	na cāpi kaś cit kurute 'tra pūjāṃ; dhruvaṃ tavedaṃ matam anvapadyan<BR>
02,060.033a	dhig astu naṣṭaḥ khalu bhāratānāṃ; dharmas tathā kṣatravidāṃ ca vṛttam<BR>
02,060.033c	yatrābhyatītāṃ kurudharmavelāṃ; prekṣanti sarve kuravaḥ sabhāyām<BR>
02,060.034a	droṇasya bhīṣmasya ca nāsti sattvaṃ; dhruvaṃ tathaivāsya mahātmano 'pi<BR>
02,060.034c	rājñas tathā hīmam adharmam ugraṃ; na lakṣayante kuruvṛddhamukhyāḥ<BR>
02,060.034d*0536_01	imaṃ praśnam ime brūta sarva eva sabhāsadaḥ<BR>
02,060.034d*0536_02	jitāṃ vāpy ajitāṃ vā māṃ manyadhve sarvabhūmipāḥ<BR>
02,060.035a	tathā bruvantī karuṇaṃ sumadhyamā; kākṣeṇa bhartṝn kupitān apaśyat<BR>
02,060.035c	sā pāṇḍavān kopaparītadehān; saṃdīpayām āsa kaṭākṣapātaiḥ<BR>
02,060.036a	hṛtena rājyena tathā dhanena; ratnaiś ca mukhyair na tathā babhūva<BR>
02,060.036c	yathārtayā kopasamīritena; kṛṣṇākaṭākṣeṇa babhūva duḥkham<BR>
02,060.037a	duḥśāsanaś cāpi samīkṣya kṛṣṇām; avekṣamāṇāṃ kṛpaṇān patīṃs tān<BR>
02,060.037c	ādhūya vegena visaṃjñakalpām; uvāca dāsīti hasann ivograḥ<BR>
02,060.038a	karṇas tu tad vākyam atīva hṛṣṭaḥ; saṃpūjayām āsa hasan saśabdam<BR>
02,060.038c	gāndhārarājaḥ subalasya putras; tathaiva duḥśāsanam abhyanandat<BR>
02,060.039a	sabhyās tu ye tatra babhūvur anye; tābhyām ṛte dhārtarāṣṭreṇa caiva<BR>
02,060.039c	teṣām abhūd duḥkham atīva kṛṣṇāṃ; dṛṣṭvā sabhāyāṃ parikṛṣyamāṇām<BR>
02,060.039d*0537_01	diṣṭaṃ vijānan niḥsaṅgaḥ sarvaśāstraviśāradaḥ<BR>
02,060.039d*0537_02	uvāca draupadīṃ bhīṣmas tanmatajño mahāmatiḥ<BR>
02,060.040	bhīṣma uvāca<BR>
02,060.040a	na dharmasaukṣmyāt subhage vivaktuṃ; śaknomi te praśnam imaṃ yathāvat<BR>
02,060.040c	asvo hy aśaktaḥ paṇituṃ parasvaṃ; striyaś ca bhartur vaśatāṃ samīkṣya<BR>
02,060.041a	tyajeta sarvāṃ pṛthivīṃ samṛddhāṃ; yudhiṣṭhiraḥ satyam atho na jahyāt<BR>
02,060.041c	uktaṃ jito 'smīti ca pāṇḍavena; tasmān na śaknomi vivektum etat<BR>
02,060.041c*0538_01	**** **** sa dharmaḥ saukṣmyāt subhage vivektum<BR>
02,060.041c*0538_02	śakto jito 'sīti ca pāṇḍavena<BR>
02,060.042a	dyūte 'dvitīyaḥ śakunir nareṣu; kuntīsutas tena nisṛṣṭakāmaḥ<BR>
02,060.042c	na manyate tāṃ nikṛtiṃ mahātmā; tasmān na te praśnam imaṃ bravīmi<BR>
02,060.043	draupady uvāca<BR>
02,060.043a	āhūya rājā kuśalaiḥ sabhāyāṃ; duṣṭātmabhir naikṛtikair anāryaiḥ<BR>
02,060.043c	dyūtapriyair nātikṛtaprayatnaḥ; kasmād ayaṃ nāma nisṛṣṭakāmaḥ<BR>
02,060.044a	sa śuddhabhāvo nikṛtipravṛttim; abudhyamānaḥ kurupāṇḍavāgryaḥ<BR>
02,060.044c	saṃbhūya sarvaiś ca jito 'pi yasmāt; paścāc ca yat kaitavam abhyupetaḥ<BR>
02,060.045a	tiṣṭhanti ceme kuravaḥ sabhāyām; īśāḥ sutānāṃ ca tathā snuṣāṇām<BR>
02,060.045c	samīkṣya sarve mama cāpi vākyaṃ; vibrūta me praśnam imaṃ yathāvat<BR>
02,060.045d*0539_01	jitāsmi kiṃ vā na jitāsmy anena<BR>
02,060.045d*0540_01	na sā sabhā yatra na santi vṛddhā<BR>
02,060.045d*0540_02	na te vṛddhā ye na vadanti dharmam<BR>
02,060.045d*0540_03	nāsau dharmo yatra na satyam asti<BR>
02,060.045d*0540_04	na tat satyaṃ yac chalenānuviddham<BR>
02,060.046	vaiśaṃpāyana uvāca<BR>
02,060.046a	tathā bruvantīṃ karuṇaṃ rudantīm; avekṣamāṇām asakṛt patīṃs tān<BR>
02,060.046c	duḥśāsanaḥ paruṣāṇy apriyāṇi; vākyāny uvācāmadhurāṇi caiva<BR>
02,060.047a	tāṃ kṛṣyamāṇāṃ ca rajasvalāṃ ca; srastottarīyām atadarhamāṇām<BR>
02,060.047c	vṛkodaraḥ prekṣya yudhiṣṭhiraṃ ca; cakāra kopaṃ paramārtarūpaḥ<BR>
02,061.001	bhīma uvāca<BR>
02,061.001a	bhavanti deśe bandhakyaḥ kitavānāṃ yudhiṣṭhira<BR>
02,061.001c	na tābhir uta dīvyanti dayā caivāsti tāsv api<BR>
02,061.002a	kāśyo yad balim āhārṣīd dravyaṃ yac cānyad uttamam<BR>
02,061.002c	tathānye pṛthivīpālā yāni ratnāny upāharan<BR>
02,061.003a	vāhanāni dhanaṃ caiva kavacāny āyudhāni ca<BR>
02,061.003c	rājyam ātmā vayaṃ caiva kaitavena hṛtaṃ paraiḥ<BR>
02,061.004a	na ca me tatra kopo 'bhūt sarvasyeśo hi no bhavān<BR>
02,061.004c	idaṃ tv atikṛtaṃ manye draupadī yatra paṇyate<BR>
02,061.005a	eṣā hy anarhatī bālā pāṇḍavān prāpya kauravaiḥ<BR>
02,061.005c	tvatkṛte kliśyate kṣudrair nṛśaṃsair nikṛtipriyaiḥ<BR>
02,061.006a	asyāḥ kṛte manyur ayaṃ tvayi rājan nipātyate<BR>
02,061.006c	bāhū te saṃpradhakṣyāmi sahadevāgnim ānaya<BR>
02,061.007	arjuna uvāca<BR>
02,061.007a	na purā bhīmasena tvam īdṛśīr vaditā giraḥ<BR>
02,061.007c	parais te nāśitaṃ nūnaṃ nṛśaṃsair dharmagauravam<BR>
02,061.008a	na sakāmāḥ pare kāryā dharmam evācarottamam<BR>
02,061.008c	bhrātaraṃ dhārmikaṃ jyeṣṭhaṃ nātikramitum arhati<BR>
02,061.009a	āhūto hi parai rājā kṣātradharmam anusmaran<BR>
02,061.009c	dīvyate parakāmena tan naḥ kīrtikaraṃ mahat<BR>
02,061.010	bhīmasena uvāca<BR>
02,061.010a	evam asmikṛtaṃ vidyāṃ yady asyāhaṃ dhanaṃjaya<BR>
02,061.010c	dīpte 'gnau sahitau bāhū nirdaheyaṃ balād iva<BR>
02,061.011	vaiśaṃpāyana uvāca<BR>
02,061.011a	tathā tān duḥkhitān dṛṣṭvā pāṇḍavān dhṛtarāṣṭrajaḥ<BR>
02,061.011c	kliśyamānāṃ ca pāñcālīṃ vikarṇa idam abravīt<BR>
02,061.012a	yājñasenyā yad uktaṃ tad vākyaṃ vibrūta pārthivāḥ<BR>
02,061.012c	avivekena vākyasya narakaḥ sadya eva naḥ<BR>
02,061.013a	bhīṣmaś ca dhṛtarāṣṭraś ca kuruvṛddhatamāv ubhau<BR>
02,061.013c	sametya nāhatuḥ kiṃ cid viduraś ca mahāmatiḥ<BR>
02,061.014a	bhāradvājo 'pi sarveṣām ācāryaḥ kṛpa eva ca<BR>
02,061.014c	ata etāv api praśnaṃ nāhatur dvijasattamau<BR>
02,061.015a	ye tv anye pṛthivīpālāḥ sametāḥ sarvato diśaḥ<BR>
02,061.015c	kāmakrodhau samutsṛjya te bruvantu yathāmati<BR>
02,061.016a	yad idaṃ draupadī vākyam uktavaty asakṛc chubhā<BR>
02,061.016c	vimṛśya kasya kaḥ pakṣaḥ pārthivā vadatottaram<BR>
02,061.017a	evaṃ sa bahuśaḥ sarvān uktavāṃs tān sabhāsadaḥ<BR>
02,061.017c	na ca te pṛthivīpālās tam ūcuḥ sādhv asādhu vā<BR>
02,061.018a	uktvā tathāsakṛt sarvān vikarṇaḥ pṛthivīpatīn<BR>
02,061.018c	pāṇiṃ pāṇau viniṣpiṣya niḥśvasann idam abravīt<BR>
02,061.019a	vibrūta pṛthivīpālā vākyaṃ mā vā kathaṃ cana<BR>
02,061.019c	manye nyāyyaṃ yad atrāhaṃ tad dhi vakṣyāmi kauravāḥ<BR>
02,061.020a	catvāry āhur naraśreṣṭhā vyasanāni mahīkṣitām<BR>
02,061.020c	mṛgayāṃ pānam akṣāṃś ca grāmye caivātisaktatām<BR>
02,061.021a	eteṣu hi naraḥ sakto dharmam utsṛjya vartate<BR>
02,061.021c	tathāyuktena ca kṛtāṃ kriyāṃ loko na manyate<BR>
02,061.022a	tad ayaṃ pāṇḍuputreṇa vyasane vartatā bhṛśam<BR>
02,061.022c	samāhūtena kitavair āsthito draupadīpaṇaḥ<BR>
02,061.023a	sādhāraṇī ca sarveṣāṃ pāṇḍavānām aninditā<BR>
02,061.023c	jitena pūrvaṃ cānena pāṇḍavena kṛtaḥ paṇaḥ<BR>
02,061.024a	iyaṃ ca kīrtitā kṛṣṇā saubalena paṇārthinā<BR>
02,061.024c	etat sarvaṃ vicāryāhaṃ manye na vijitām imām<BR>
02,061.025a	etac chrutvā mahān nādaḥ sabhyānām udatiṣṭhata<BR>
02,061.025c	vikarṇaṃ śaṃsamānānāṃ saubalaṃ ca vinindatām<BR>
02,061.026a	tasminn uparate śabde rādheyaḥ krodhamūrchitaḥ<BR>
02,061.026c	pragṛhya ruciraṃ bāhum idaṃ vacanam abravīt<BR>
02,061.027a	dṛśyante vai vikarṇe hi vaikṛtāni bahūny api<BR>
02,061.027c	tajjas tasya vināśāya yathāgnir araṇiprajaḥ<BR>
02,061.027d*0541_01	vyādhir balaṃ nāśayate śarīrastho 'pi saṃbhṛtaḥ<BR>
02,061.027d*0541_02	tṛṇāni paśavo ghnanti svapakṣaṃ caiva kauravaḥ<BR>
02,061.027d*0541_03	droṇo bhīṣmaḥ kṛpo drauṇir viduraś ca mahāmatiḥ<BR>
02,061.027d*0541_04	dhṛtarāṣṭraś ca gāndhārī bhavataḥ prājñavattarāḥ<BR>
02,061.028a	ete na kiṃ cid apy āhuś codyamānāpi kṛṣṇayā<BR>
02,061.028c	dharmeṇa vijitāṃ manye manyante drupadātmajām<BR>
02,061.029a	tvaṃ tu kevalabālyena dhārtarāṣṭra vidīryase<BR>
02,061.029c	yad bravīṣi sabhāmadhye bālaḥ sthavirabhāṣitam<BR>
02,061.030a	na ca dharmaṃ yathātattvaṃ vetsi duryodhanāvara<BR>
02,061.030c	yad bravīṣi jitāṃ kṛṣṇām ajiteti sumandadhīḥ<BR>
02,061.031a	kathaṃ hy avijitāṃ kṛṣṇāṃ manyase dhṛtarāṣṭraja<BR>
02,061.031c	yadā sabhāyāṃ sarvasvaṃ nyastavān pāṇḍavāgrajaḥ<BR>
02,061.032a	abhyantarā ca sarvasve draupadī bharatarṣabha<BR>
02,061.032c	evaṃ dharmajitāṃ kṛṣṇāṃ manyase na jitāṃ katham<BR>
02,061.033a	kīrtitā draupadī vācā anujñātā ca pāṇḍavaiḥ<BR>
02,061.033c	bhavaty avijitā kena hetunaiṣā matā tava<BR>
02,061.034a	manyase vā sabhām etām ānītām ekavāsasam<BR>
02,061.034c	adharmeṇeti tatrāpi śṛṇu me vākyam uttaram<BR>
02,061.035a	eko bhartā striyā devair vihitaḥ kurunandana<BR>
02,061.035c	iyaṃ tv anekavaśagā bandhakīti viniścitā<BR>
02,061.036a	asyāḥ sabhām ānayanaṃ na citram iti me matiḥ<BR>
02,061.036c	ekāmbaradharatvaṃ vāpy atha vāpi vivastratā<BR>
02,061.037a	yac caiṣāṃ draviṇaṃ kiṃ cid yā caiṣā ye ca pāṇḍavāḥ<BR>
02,061.037c	saubaleneha tat sarvaṃ dharmeṇa vijitaṃ vasu<BR>
02,061.038a	duḥśāsana subālo 'yaṃ vikarṇaḥ prājñavādikaḥ<BR>
02,061.038c	pāṇḍavānāṃ ca vāsāṃsi draupadyāś cāpy upāhara<BR>
02,061.039a	tac chrutvā pāṇḍavāḥ sarve svāni vāsāṃsi bhārata<BR>
02,061.039c	avakīryottarīyāṇi sabhāyāṃ samupāviśan<BR>
02,061.040a	tato duḥśāsano rājan draupadyā vasanaṃ balāt<BR>
02,061.040c	sabhāmadhye samākṣipya vyapakraṣṭuṃ pracakrame<BR>
02,061.040d*0542_00	vaiśaṃpāyana uvāca<BR>
02,061.040d*0542_01	govinda dvārakāvāsa kṛṣṇa gopījanapriya<BR>
02,061.040d*0542_02	kurubhiḥ paribhūtāṃ māṃ kiṃ na jānāsi keśava<BR>
02,061.040d*0542_03	mahiṣīṃ pāṇḍuputrāṇām ājamīḍhakule vadhūm<BR>
02,061.040d*0542_04	sāhaṃ keśagrahaṃ prāptā tvayi jīvati keśava<BR>
02,061.040d*0543_00	vaiśaṃpāyana uvāca<BR>
02,061.040d*0543_01	ākṛṣyamāṇe vasane draupadyā cintito hariḥ<BR>
02,061.040d*0543_02	govinda dvārakāvāsin kṛṣṇa gopījanapriya<BR>
02,061.040d*0543_03	kauravaiḥ paribhūtāṃ māṃ kiṃ na jānāsi keśava<BR>
02,061.040d*0543_04	he nātha he ramānātha vrajanāthārtināśana<BR>
02,061.040d*0543_05	kauravārṇavamagnāṃ mām uddharasva janārdana<BR>
02,061.040d*0543_06	kṛṣṇa kṛṣṇa mahāyogin viśvātman viśvabhāvana<BR>
02,061.040d*0543_07	prapannāṃ pāhi govinda kurumadhye 'vasīdatīm<BR>
02,061.040d*0543_08	ity anusmṛtya kṛṣṇaṃ sā hariṃ tribhuvaneśvaram<BR>
02,061.040d*0543_09	prārudad duḥkhitā rājan mukham ācchādya bhāminī<BR>
02,061.040d*0543_10	yājñasenyā vacaḥ śrutvā kṛṣṇo gahvarito 'bhavat<BR>
02,061.040d*0543_11	tyaktvā śayyāsanaṃ padbhyāṃ kṛpāluḥ kṛpayābhyagāt<BR>
02,061.040d*0544_01	kṛṣṇaṃ ca viṣṇuṃ ca hariṃ naraṃ ca<BR>
02,061.040d*0544_02	trāṇāya vikrośati yājñasenī<BR>
02,061.040d*0544_03	tatas tu dharmo 'ntarito mahātmā<BR>
02,061.040d*0544_04	samāvṛṇot tāṃ vividhavastrapūgaḥ<BR>
02,061.040d*0545_01	sā tatkāle tu govinde viniveśitamānasā<BR>
02,061.040d*0545_02	trāhi māṃ kṛṣṇa kṛṣṇeti duḥkhād etad udāhṛtam<BR>
02,061.040d*0546_01	tvayā siṃhena nāthena rakṣamāṇām anāthavat<BR>
02,061.040d*0546_02	cakarṣa vasanaṃ pāpaḥ kurūṇāṃ saṃnidhau mama<BR>
02,061.040d*0547_01	apakṛṣyamāṇe vasane vilalāpa suduḥkhitā<BR>
02,061.040d*0547_02	govindeti samābhāṣya kṛṣṇeti ca punaḥ punaḥ<BR>
02,061.040d*0547_03	śaṅkhacakragadāpāṇe dvārakānilayācyuta<BR>
02,061.040d*0547_04	govinda puṇḍarīkākṣa rakṣa māṃ śaraṇāgatām<BR>
02,061.040d*0548_01	jñātaṃ mayā vasiṣṭhena purā gītaṃ mahātmanā<BR>
02,061.040d*0548_02	mahaty āpadi saṃprāpte smartavyo bhagavān hariḥ<BR>
02,061.040d*0549_01	manasā cintayām āsa devaṃ nārāyaṇaṃ prabhum<BR>
02,061.040d*0549_02	draupadī<BR>
02,061.040d*0549_02	āpatsv abhayadaṃ kṛṣṇaṃ lokānāṃ prapitāmaham<BR>
02,061.040d*0550_01	hā kṛṣṇa dvārakāvāsin kvāsi yādavanandana<BR>
02,061.040d*0550_02	imām avasthāṃ saṃprāptām anāthāṃ kim upekṣase<BR>
02,061.041a	ākṛṣyamāṇe vasane draupadyās tu viśāṃ pate<BR>
02,061.041c	tadrūpam aparaṃ vastraṃ prādurāsīd anekaśaḥ<BR>
02,061.041d*0551_01	tasya prasādād draupadyāḥ kṛṣyamāṇe 'mbare tathā<BR>
02,061.041d*0552_01	aṣṭottaraśataṃ yāvad vasanaṃ pracakarṣa ha<BR>
02,061.041d*0553_01	nānārāgavirāgāṇi vasanāny atha vai prabho<BR>
02,061.041d*0553_02	prādurbhavanti śataśo dharmasya paripālanāt<BR>
02,061.042a	tato halahalāśabdas tatrāsīd ghoranisvanaḥ<BR>
02,061.042c	tad adbhutatamaṃ loke vīkṣya sarvamahīkṣitām<BR>
02,061.042d*0554_01	śaśaṃsur draupadīṃ tatra kutsanto dhṛtarāṣṭrajam<BR>
02,061.042d*0555_01	dhig dhig ity aśivāṃ vācam utsṛjan kauravaṃ prati<BR>
02,061.043a	śaśāpa tatra bhīmas tu rājamadhye mahāsvanaḥ<BR>
02,061.043c	krodhād visphuramāṇoṣṭho viniṣpiṣya kare karam<BR>
02,061.044a	idaṃ me vākyam ādaddhvaṃ kṣatriyā lokavāsinaḥ<BR>
02,061.044c	noktapūrvaṃ narair anyair na cānyo yad vadiṣyati<BR>
02,061.045a	yady etad evam uktvā tu na kuryāṃ pṛthivīśvarāḥ<BR>
02,061.045c	pitāmahānāṃ sarveṣāṃ nāhaṃ gatim avāpnuyām<BR>
02,061.046a	asya pāpasya durjāter bhāratāpasadasya ca<BR>
02,061.046c	na pibeyaṃ balād vakṣo bhittvā ced rudhiraṃ yudhi<BR>
02,061.047a	tasya te vacanaṃ śrutvā sarvalokapraharṣaṇam<BR>
02,061.047c	pracakrur bahulāṃ pūjāṃ kutsanto dhṛtarāṣṭrajam<BR>
02,061.048a	yadā tu vāsasāṃ rāśiḥ sabhāmadhye samācitaḥ<BR>
02,061.048c	tato duḥśāsanaḥ śrānto vrīḍitaḥ samupāviśat<BR>
02,061.049a	dhikśabdas tu tatas tatra samabhūl lomaharṣaṇaḥ<BR>
02,061.049c	sabhyānāṃ naradevānāṃ dṛṣṭvā kuntīsutāṃs tadā<BR>
02,061.050a	na vibruvanti kauravyāḥ praśnam etam iti sma ha<BR>
02,061.050c	sa janaḥ krośati smātra dhṛtarāṣṭraṃ vigarhayan<BR>
02,061.051a	tato bāhū samucchritya nivārya ca sabhāsadaḥ<BR>
02,061.051c	viduraḥ sarvadharmajña idaṃ vacanam abravīt<BR>
02,061.052	vidura uvāca<BR>
02,061.052a	draupadī praśnam uktvaivaṃ roravīti hy anāthavat<BR>
02,061.052c	na ca vibrūta taṃ praśnaṃ sabhyā dharmo 'tra pīḍyate<BR>
02,061.053a	sabhāṃ prapadyate hy ārtaḥ prajvalann iva havyavāṭ<BR>
02,061.053c	taṃ vai satyena dharmeṇa sabhyāḥ praśamayanty uta<BR>
02,061.054a	dharmapraśnam atho brūyād ārtaḥ sabhyeṣu mānavaḥ<BR>
02,061.054c	vibrūyus tatra te praśnaṃ kāmakrodhavaśātigāḥ<BR>
02,061.055a	vikarṇena yathāprajñam uktaḥ praśno narādhipāḥ<BR>
02,061.055c	bhavanto 'pi hi taṃ praśnaṃ vibruvantu yathāmati<BR>
02,061.056a	yo hi praśnaṃ na vibrūyād dharmadarśī sabhāṃ gataḥ<BR>
02,061.056c	anṛte yā phalāvāptis tasyāḥ so 'rdhaṃ samaśnute<BR>
02,061.057a	yaḥ punar vitathaṃ brūyād dharmadarśī sabhāṃ gataḥ<BR>
02,061.057c	anṛtasya phalaṃ kṛtsnaṃ saṃprāpnotīti niścayaḥ<BR>
02,061.058a	atrāpy udāharantīmam itihāsaṃ purātanam<BR>
02,061.058c	prahlādasya ca saṃvādaṃ muner āṅgirasasya ca<BR>
02,061.059a	prahlādo nāma daityendras tasya putro virocanaḥ<BR>
02,061.059c	kanyāhetor āṅgirasaṃ sudhanvānam upādravat<BR>
02,061.060a	ahaṃ jyāyān ahaṃ jyāyān iti kanyepsayā tadā<BR>
02,061.060c	tayor devanam atrāsīt prāṇayor iti naḥ śrutam<BR>
02,061.061a	tayoḥ praśnavivādo 'bhūt prahlādaṃ tāv apṛcchatām<BR>
02,061.061c	jyāyān ka āvayor ekaḥ praśnaṃ prabrūhi mā mṛṣā<BR>
02,061.062a	sa vai vivadanād bhītaḥ sudhanvānaṃ vyalokayat<BR>
02,061.062c	taṃ sudhanvābravīt kruddho brahmadaṇḍa iva jvalan<BR>
02,061.063a	yadi vai vakṣyasi mṛṣā prahlādātha na vakṣyasi<BR>
02,061.063c	śatadhā te śiro vajrī vajreṇa prahariṣyati<BR>
02,061.064a	sudhanvanā tathoktaḥ san vyathito 'śvatthaparṇavat<BR>
02,061.064c	jagāma kaśyapaṃ daityaḥ paripraṣṭuṃ mahaujasam<BR>
02,061.065	prahlāda uvāca<BR>
02,061.065a	tvaṃ vai dharmasya vijñātā daivasyehāsurasya ca<BR>
02,061.065c	brāhmaṇasya mahāprājña dharmakṛcchram idaṃ śṛṇu<BR>
02,061.066a	yo vai praśnaṃ na vibrūyād vitathaṃ vāpi nirdiśet<BR>
02,061.066c	ke vai tasya pare lokās tan mamācakṣva pṛcchataḥ<BR>
02,061.067	kaśyapa uvāca<BR>
02,061.067a	jānan na vibruvan praśnaṃ kāmāt krodhāt tathā bhayāt<BR>
02,061.067c	sahasraṃ vāruṇān pāśān ātmani pratimuñcati<BR>
02,061.067d*0556_01	sākṣī vā vibruvan sākṣyaṃ gokarṇaśithilaś caran<BR>
02,061.067d*0557_01	sahasraṃ vāruṇān pāśān ātmani pratimuñcati<BR>
02,061.068a	tasya saṃvatsare pūrṇe pāśa ekaḥ pramucyate<BR>
02,061.068c	tasmāt satyaṃ tu vaktavyaṃ jānatā satyam añjasā<BR>
02,061.069a	viddho dharmo hy adharmeṇa sabhāṃ yatra prapadyate<BR>
02,061.069c	na cāsya śalyaṃ kṛntanti viddhās tatra sabhāsadaḥ<BR>
02,061.069d*0558_01	pādo gacchati kartāraṃ pādaḥ sākṣiṇam archati<BR>
02,061.069d*0558_02	pādaḥ sabhāsadaḥ sarvān pādo rājānam archati<BR>
02,061.070a	ardhaṃ harati vai śreṣṭhaḥ pādo bhavati kartṛṣu<BR>
02,061.070c	pādaś caiva sabhāsatsu ye na nindanti ninditam<BR>
02,061.071a	anenā bhavati śreṣṭho mucyante ca sabhāsadaḥ<BR>
02,061.071c	eno gacchati kartāraṃ nindārho yatra nindyate<BR>
02,061.072a	vitathaṃ tu vadeyur ye dharmaṃ prahlāda pṛcchate<BR>
02,061.072c	iṣṭāpūrtaṃ ca te ghnanti sapta caiva parāvarān<BR>
02,061.073a	hṛtasvasya hi yad duḥkhaṃ hataputrasya cāpi yat<BR>
02,061.073c	ṛṇinaṃ prati yac caiva rājñā grastasya cāpi yat<BR>
02,061.074a	striyāḥ patyā vihīnāyāḥ sārthād bhraṣṭasya caiva yat<BR>
02,061.074b*0559_01	aputrāyāś ca yad duḥkhaṃ vyāghrāghrātasya caiva yat<BR>
02,061.074c	adhyūḍhāyāś ca yad duḥkhaṃ sākṣibhir vihatasya ca<BR>
02,061.075a	etāni vai samāny āhur duḥkhāni tridaśeśvarāḥ<BR>
02,061.075c	tāni sarvāṇi duḥkhāni prāpnoti vitathaṃ bruvan<BR>
02,061.076a	samakṣadarśanāt sākṣyaṃ śravaṇāc ceti dhāraṇāt<BR>
02,061.076c	tasmāt satyaṃ bruvan sākṣī dharmārthābhyāṃ na hīyate<BR>
02,061.077	vidura uvāca<BR>
02,061.077a	kaśyapasya vacaḥ śrutvā prahlādaḥ putram abravīt<BR>
02,061.077c	śreyān sudhanvā tvatto vai mattaḥ śreyāṃs tathāṅgirāḥ<BR>
02,061.078a	mātā sudhanvanaś cāpi śreyasī mātṛtas tava<BR>
02,061.078c	virocana sudhanvāyaṃ prāṇānām īśvaras tava<BR>
02,061.079	sudhanvovāca<BR>
02,061.079a	putrasnehaṃ parityajya yas tvaṃ dharme pratiṣṭhitaḥ<BR>
02,061.079c	anujānāmi te putraṃ jīvatv eṣa śataṃ samāḥ<BR>
02,061.080	vidura uvāca<BR>
02,061.080a	evaṃ vai paramaṃ dharmaṃ śrutvā sarve sabhāsadaḥ<BR>
02,061.080c	yathāpraśnaṃ tu kṛṣṇāyā manyadhvaṃ tatra kiṃ param<BR>
02,061.081	vaiśaṃpāyana uvāca<BR>
02,061.081a	vidurasya vacaḥ śrutvā nocuḥ kiṃ cana pārthivāḥ<BR>
02,061.081c	karṇo duḥśāsanaṃ tv āha kṛṣṇāṃ dāsīṃ gṛhān naya<BR>
02,061.082a	tāṃ vepamānāṃ savrīḍāṃ pralapantīṃ sma pāṇḍavān<BR>
02,061.082c	duḥśāsanaḥ sabhāmadhye vicakarṣa tapasvinīm<BR>
02,062.001	draupady uvāca<BR>
02,062.001a	purastāt karaṇīyaṃ me na kṛtaṃ kāryam uttaram<BR>
02,062.001c	vihvalāsmi kṛtānena karṣatā balinā balāt<BR>
02,062.001d*0560_01	tāvat pratīkṣa duḥprajña duḥśāsana narādhama<BR>
02,062.002a	abhivādaṃ karomy eṣāṃ gurūṇāṃ kurusaṃsadi<BR>
02,062.002c	na me syād aparādho 'yaṃ yad idaṃ na kṛtaṃ mayā<BR>
02,062.003	vaiśaṃpāyana uvāca<BR>
02,062.003a	sā tena ca samuddhūtā duḥkhena ca tapasvinī<BR>
02,062.003c	patitā vilalāpedaṃ sabhāyām atathocitā<BR>
02,062.004	draupady uvāca<BR>
02,062.004a	svayaṃvare yāsmi nṛpair dṛṣṭā raṅge samāgataiḥ<BR>
02,062.004c	na dṛṣṭapūrvā cānyatra sāham adya sabhāṃ gatā<BR>
02,062.005a	yāṃ na vāyur na cādityo dṛṣṭavantau purā gṛhe<BR>
02,062.005c	sāham adya sabhāmadhye dṛśyāmi kurusaṃsadi<BR>
02,062.006a	yāṃ na mṛṣyanti vātena spṛśyamānāṃ purā gṛhe<BR>
02,062.006c	spṛśyamānāṃ sahante 'dya pāṇḍavās tāṃ durātmanā<BR>
02,062.007a	mṛṣyante kuravaś ceme manye kālasya paryayam<BR>
02,062.007c	snuṣāṃ duhitaraṃ caiva kliśyamānām anarhatīm<BR>
02,062.008a	kiṃ tv ataḥ kṛpaṇaṃ bhūyo yad ahaṃ strī satī śubhā<BR>
02,062.008c	sabhāmadhyaṃ vigāhe 'dya kva nu dharmo mahīkṣitām<BR>
02,062.009a	dharmyāḥ striyaḥ sabhāṃ pūrvaṃ na nayantīti naḥ śrutam<BR>
02,062.009c	sa naṣṭaḥ kauraveyeṣu pūrvo dharmaḥ sanātanaḥ<BR>
02,062.010a	kathaṃ hi bhāryā pāṇḍūnāṃ pārṣatasya svasā satī<BR>
02,062.010c	vāsudevasya ca sakhī pārthivānāṃ sabhām iyām<BR>
02,062.011a	tām imāṃ dharmarājasya bhāryāṃ sadṛśavarṇajām<BR>
02,062.011c	brūta dāsīm adāsīṃ vā tat kariṣyāmi kauravāḥ<BR>
02,062.012a	ayaṃ hi māṃ dṛḍhaṃ kṣudraḥ kauravāṇāṃ yaśoharaḥ<BR>
02,062.012b*0561_01	nṛśaṃsānumato roṣād avijñāyaiva durjanaḥ<BR>
02,062.012b*0561_02	gurūṇāṃ saṃmukhe cāpi satīvrataparāyaṇām<BR>
02,062.012b*0561_03	kleśāsahāṃ sabhāmadhye dhṛtarāṣṭro nayan nṛpaḥ<BR>
02,062.012b*0562_01	anācārapravṛtto vai paśyatāṃ dharmakovidāḥ<BR>
02,062.012c	kliśnāti nāhaṃ tat soḍhuṃ ciraṃ śakṣyāmi kauravāḥ<BR>
02,062.013a	jitāṃ vāpy ajitāṃ vāpi manyadhvaṃ vā yathā nṛpāḥ<BR>
02,062.013c	tathā pratyuktam icchāmi tat kariṣyāmi kauravāḥ<BR>
02,062.014	bhīṣma uvāca<BR>
02,062.014a	uktavān asmi kalyāṇi dharmasya tu parāṃ gatim<BR>
02,062.014c	loke na śakyate gantum api viprair mahātmabhiḥ<BR>
02,062.015a	balavāṃs tu yathā dharmaṃ loke paśyati pūruṣaḥ<BR>
02,062.015c	sa dharmo dharmavelāyāṃ bhavaty abhihitaḥ paraiḥ<BR>
02,062.016a	na vivektuṃ ca te praśnam etaṃ śaknomi niścayāt<BR>
02,062.016b*0563_01	anumodanāt pāṇḍavasya sūkṣmatvāt kāryagauravāt<BR>
02,062.016c	sūkṣmatvād gahanatvāc ca kāryasyāsya ca gauravāt<BR>
02,062.017a	nūnam antaḥ kulasyāsya bhavitā nacirād iva<BR>
02,062.017c	tathā hi kuravaḥ sarve lobhamohaparāyaṇāḥ<BR>
02,062.018a	kuleṣu jātāḥ kalyāṇi vyasanābhyāhatā bhṛśam<BR>
02,062.018c	dharmyān mārgān na cyavante yathā nas tvaṃ vadhūḥ sthitā<BR>
02,062.019a	upapannaṃ ca pāñcāli tavedaṃ vṛttam īdṛśam<BR>
02,062.019c	yat kṛcchram api saṃprāptā dharmam evānvavekṣase<BR>
02,062.020a	ete droṇādayaś caiva vṛddhā dharmavido janāḥ<BR>
02,062.020c	śūnyaiḥ śarīrais tiṣṭhanti gatāsava ivānatāḥ<BR>
02,062.021a	yudhiṣṭhiras tu praśne 'smin pramāṇam iti me matiḥ<BR>
02,062.021c	ajitāṃ vā jitāṃ vāpi svayaṃ vyāhartum arhati<BR>
02,062.022	vaiśaṃpāyana uvāca<BR>
02,062.022a	tathā tu dṛṣṭvā bahu tat tad evaṃ; rorūyamāṇāṃ kurarīm ivārtām<BR>
02,062.022c	nocur vacaḥ sādhv atha vāpy asādhu; mahīkṣito dhārtarāṣṭrasya bhītāḥ<BR>
02,062.023a	dṛṣṭvā tu tān pārthivaputrapautrāṃs; tūṣṇīṃbhūtān dhṛtarāṣṭrasya putraḥ<BR>
02,062.023c	smayann ivedaṃ vacanaṃ babhāṣe; pāñcālarājasya sutāṃ tadānīm<BR>
02,062.024a	tiṣṭhatv ayaṃ praśna udārasattve; bhīme 'rjune sahadeve tathaiva<BR>
02,062.024c	patyau ca te nakule yājñaseni; vadantv ete vacanaṃ tvatprasūtam<BR>
02,062.025a	anīśvaraṃ vibruvantv āryamadhye; yudhiṣṭhiraṃ tava pāñcāli hetoḥ<BR>
02,062.025c	kurvantu sarve cānṛtaṃ dharmarājaṃ; pāñcāli tvaṃ mokṣyase dāsabhāvāt<BR>
02,062.026a	dharme sthito dharmarājo mahātmā; svayaṃ cedaṃ kathayatv indrakalpaḥ<BR>
02,062.026c	īśo vā te yady anīśo 'tha vaiṣa; vākyād asya kṣipram ekaṃ bhajasva<BR>
02,062.027a	sarve hīme kauraveyāḥ sabhāyāṃ; duḥkhāntare vartamānās tavaiva<BR>
02,062.027c	na vibruvanty āryasattvā yathāvat; patīṃś ca te samavekṣyālpabhāgyān<BR>
02,062.028a	tataḥ sabhyāḥ kururājasya tatra; vākyaṃ sarve praśaśaṃsus tadoccaiḥ<BR>
02,062.028c	celāvedhāṃś cāpi cakrur nadanto; hā hety āsīd api caivātra nādaḥ<BR>
02,062.028d*0564_01	śrutvā tu tad vākyamanoharaṃ tad<BR>
02,062.028d*0564_02	dharṣaś cāsīt kauravāṇāṃ sabhāyām<BR>
02,062.028e	sarve cāsan pārthivāḥ prītimantaḥ; kuruśreṣṭhaṃ dhārmikaṃ pūjayantaḥ<BR>
02,062.028f*0565_01	śrutvā cedaṃ dhārtarāṣṭrasya coktaṃ<BR>
02,062.028f*0565_02	bhavatv idaṃ dharmayuktaṃ sadaiva<BR>
02,062.029a	yudhiṣṭhiraṃ ca te sarve samudaikṣanta pārthivāḥ<BR>
02,062.029c	kiṃ nu vakṣyati dharmajña iti sācīkṛtānanāḥ<BR>
02,062.030a	kiṃ nu vakṣyati bībhatsur ajito yudhi pāṇḍavaḥ<BR>
02,062.030c	bhīmaseno yamau ceti bhṛśaṃ kautūhalānvitāḥ<BR>
02,062.031a	tasminn uparate śabde bhīmaseno 'bravīd idam<BR>
02,062.031c	pragṛhya vipulaṃ vṛttaṃ bhujaṃ candanarūṣitam<BR>
02,062.032a	yady eṣa gurur asmākaṃ dharmarājo yudhiṣṭhiraḥ<BR>
02,062.032c	na prabhuḥ syāt kulasyāsya na vayaṃ marṣayemahi<BR>
02,062.033a	īśo naḥ puṇyatapasāṃ prāṇānām api ceśvaraḥ<BR>
02,062.033c	manyate jitam ātmānaṃ yady eṣa vijitā vayam<BR>
02,062.034a	na hi mucyeta jīvan me padā bhūmim upaspṛśan<BR>
02,062.034c	martyadharmā parāmṛśya pāñcālyā mūrdhajān imān<BR>
02,062.035a	paśyadhvam āyatau vṛttau bhujau me parighāv iva<BR>
02,062.035c	naitayor antaraṃ prāpya mucyetāpi śatakratuḥ<BR>
02,062.036a	dharmapāśasitas tv evaṃ nādhigacchāmi saṃkaṭam<BR>
02,062.036c	gauraveṇa niruddhaś ca nigrahād arjunasya ca<BR>
02,062.037a	dharmarājanisṛṣṭas tu siṃhaḥ kṣudramṛgān iva<BR>
02,062.037c	dhārtarāṣṭrān imān pāpān niṣpiṣeyaṃ talāsibhiḥ<BR>
02,062.037d*0566_01	evam uktvā mahābāhuṃ visphurantaṃ muhur muhuḥ<BR>
02,062.038a	tam uvāca tadā bhīṣmo droṇo vidura eva ca<BR>
02,062.038c	kṣamyatām evam ity evaṃ sarvaṃ saṃbhavati tvayi<BR>
02,063.001	karṇa uvāca<BR>
02,063.001a	trayaḥ kileme adhanā bhavanti; dāsaḥ śiṣyaś cāsvatantrā ca nārī<BR>
02,063.001c	dāsasya patnī tvaṃ dhanam asya bhadre; hīneśvarā dāsadhanaṃ ca dāsī<BR>
02,063.001d*0567_01	trayaḥ kilaite sadhanāḥ sabhāyāṃ<BR>
02,063.001d*0567_02	bhīṣmaḥ kṣattā kauravāṇāṃ guruś ca<BR>
02,063.001d*0567_03	ye svāminaṃ duṣṭatamaṃ vadanti<BR>
02,063.001d*0567_04	vāñchanti vṛddhiṃ na ca vikṣipanti<BR>
02,063.002a	praviśya sā naḥ paricārair bhajasva; tat te kāryaṃ śiṣṭam āveśya veśma<BR>
02,063.002c	īśāḥ sma sarve tava rājaputri; bhavanti te dhārtarāṣṭrā na pārthāḥ<BR>
02,063.003a	anyaṃ vṛṇīṣva patim āśu bhāmini; yasmād dāsyaṃ na labhase devanena<BR>
02,063.003c	anavadyā vai patiṣu kāmavṛttir; nityaṃ dāsye viditaṃ vai tavāstu<BR>
02,063.004a	parājito nakulo bhīmaseno; yudhiṣṭhiraḥ sahadevo 'rjunaś ca<BR>
02,063.004c	dāsībhūtā praviśa yājñaseni; parājitās te patayo na santi<BR>
02,063.005a	prayojanaṃ cātmani kiṃ nu manyate; parākramaṃ pauruṣaṃ ceha pārthaḥ<BR>
02,063.005c	pāñcālyasya drupadasyātmajām imāṃ; sabhāmadhye yo 'tidevīd glaheṣu<BR>
02,063.006	vaiśaṃpāyana uvāca<BR>
02,063.006a	tad vai śrutvā bhīmaseno 'tyamarṣī; bhṛśaṃ niśaśvāsa tadārtarūpaḥ<BR>
02,063.006c	rājānugo dharmapāśānubaddho; dahann ivainaṃ kopaviraktadṛṣṭiḥ<BR>
02,063.007	bhīma uvāca<BR>
02,063.007a	nāhaṃ kupye sūtaputrasya rājann; eṣa satyaṃ dāsadharmaḥ praviṣṭaḥ<BR>
02,063.007c	kiṃ vidviṣo vādya māṃ dhārayeyur; nādevīs tvaṃ yady anayā narendra<BR>
02,063.008	vaiśaṃpāyana uvāca<BR>
02,063.008a	rādheyasya vacaḥ śrutvā rājā duryodhanas tadā<BR>
02,063.008c	yudhiṣṭhiram uvācedaṃ tūṣṇīṃbhūtam acetasam<BR>
02,063.009a	bhīmārjunau yamau caiva sthitau te nṛpa śāsane<BR>
02,063.009c	praśnaṃ prabrūhi kṛṣṇāṃ tvam ajitāṃ yadi manyase<BR>
02,063.010a	evam uktvā sa kaunteyam apohya vasanaṃ svakam<BR>
02,063.010c	smayann ivaikṣat pāñcālīm aiśvaryamadamohitaḥ<BR>
02,063.011a	kadalīdaṇḍasadṛśaṃ sarvalakṣaṇapūjitam<BR>
02,063.011c	gajahastapratīkāśaṃ vajrapratimagauravam<BR>
02,063.012a	abhyutsmayitvā rādheyaṃ bhīmam ādharṣayann iva<BR>
02,063.012c	draupadyāḥ prekṣamāṇāyāḥ savyam ūrum adarśayat<BR>
02,063.013a	vṛkodaras tad ālokya netre utphālya lohite<BR>
02,063.013c	provāca rājamadhye taṃ sabhāṃ viśrāvayann iva<BR>
02,063.014a	pitṛbhiḥ saha sālokyaṃ mā sma gacched vṛkodaraḥ<BR>
02,063.014c	yady etam ūruṃ gadayā na bhindyāṃ te mahāhave<BR>
02,063.014d*0568_01	na prayāsyāmi tāṃl lokān puṇyān puṇyatamān api<BR>
02,063.014d*0568_02	yady ahaṃ mukuṭaṃ caiva mardayitvā padā ca te<BR>
02,063.014d*0568_03	na śiras tāḍayāmy ājau tadāgniṃ praviśāmy aham<BR>
02,063.015a	kruddhasya tasya srotobhyaḥ sarvebhyaḥ pāvakārciṣaḥ<BR>
02,063.015c	vṛkṣasyeva viniśceruḥ koṭarebhyaḥ pradahyataḥ<BR>
02,063.016	vidura uvāca<BR>
02,063.016a	paraṃ bhayaṃ paśyata bhīmasenād; budhyadhvaṃ rājño varuṇasyeva pāśāt<BR>
02,063.016c	daiverito nūnam ayaṃ purastāt; paro 'nayo bharateṣūdapādi<BR>
02,063.017a	atidyūtaṃ kṛtam idaṃ dhārtarāṣṭrā; ye 'syāṃ striyaṃ vivadadhvaṃ sabhāyām<BR>
02,063.017c	yogakṣemo dṛśyate vo mahābhayaḥ; pāpān mantrān kuravo mantrayanti<BR>
02,063.018a	imaṃ dharmaṃ kuravo jānatāśu; durdṛṣṭe 'smin pariṣat saṃpraduṣyet<BR>
02,063.018c	imāṃ cet pūrvaṃ kitavo 'glahīṣyad; īśo 'bhaviṣyad aparājitātmā<BR>
02,063.019a	svapne yathaitad dhi dhanaṃ jitaṃ syāt; tad evaṃ manye yasya dīvyaty anīśaḥ<BR>
02,063.019c	gāndhāriputrasya vaco niśamya; dharmād asmāt kuravo māpayāta<BR>
02,063.020	duryodhana uvāca<BR>
02,063.020a	bhīmasya vākye tadvad evārjunasya; sthito 'haṃ vai yamayoś caivam eva<BR>
02,063.020c	yudhiṣṭhiraṃ cet pravadanty anīśam; atho dāsyān mokṣyase yājñaseni<BR>
02,063.021	arjuna uvāca<BR>
02,063.021a	īśo rājā pūrvam āsīd glahe naḥ; kuntīputro dharmarājo mahātmā<BR>
02,063.021c	īśas tv ayaṃ kasya parājitātmā; taj jānīdhvaṃ kuravaḥ sarva eva<BR>
02,063.021d@038_0000	karṇaḥ<BR>
02,063.021d@038_0001	duḥśāsana nibodhedaṃ vacanaṃ me prabhāṣitam<BR>
02,063.021d@038_0002	kim anena ciraṃ vīra nayasva drupadātmajām<BR>
02,063.021d@038_0003	dāsībhāvena bhuṅkṣva tvaṃ yatheṣṭaṃ kuru mānada<BR>
02,063.021d@038_0003	vaiśaṃpāyanaḥ<BR>
02,063.021d@038_0004	tato gāndhārarājasya putraḥ śakunir abravīt<BR>
02,063.021d@038_0005	sādhu karṇa mahābāho yatheṣṭaṃ kriyatām iti<BR>
02,063.021d@038_0006	tato duḥśāsanas tūrṇaṃ drupadasya sutāṃ balāt<BR>
02,063.021d@038_0007	praveśayitum ārabdhaḥ sa cākarṣad durātmavān<BR>
02,063.021d@038_0008	tato vikrośatī vegāt pāñcālī devavarṇinī<BR>
02,063.021d@038_0009	paritrāyasva māṃ bhīṣma droṇa drauṇe tathā kṛpa<BR>
02,063.021d@038_0010	paritrāyasva vidura dharmiṣṭho dharmavatsala<BR>
02,063.021d@038_0011	dhṛtarāṣṭra mahārāja paritrāyasva vai snuṣām<BR>
02,063.021d@038_0012	gāndhāri tvaṃ mahābhāge sarvajñe sarvadarśini<BR>
02,063.021d@038_0013	paritrāyasva māṃ devi suyodhanabhayārditām<BR>
02,063.021d@038_0014	tvam ārye vīrajanani kiṃ māṃ paśyasi yādavi<BR>
02,063.021d@038_0015	kliśyamānām anāryair māṃ na trāyasi svakāṃ vadhūm<BR>
02,063.021d@038_0016	iti lālapyamānāṃ māṃ na kaś cit kiṃ cid abravīt<BR>
02,063.021d@038_0017	hā hatāsmi sumandātmā duryodhanavaśaṃ gatā<BR>
02,063.021d@038_0018	na vā pāṇḍur narapatir na dharmo na ca devarāṭ<BR>
02,063.021d@038_0019	na vāyur nāśvinau vāpi paritrāyanti vai snuṣām<BR>
02,063.021d@038_0020	viduraḥ<BR>
02,063.021d@038_0020	dhik kaṣṭaṃ yad ahaṃ jīve mandabhāgyā pativratā<BR>
02,063.021d@038_0021	śṛṇomi vākyaṃ tava rājaputri<BR>
02,063.021d@038_0022	neme pārthāḥ kiṃ cid api bruvanti<BR>
02,063.021d@038_0023	sā tvaṃ priyārthaṃ śṛṇu vākyam etad<BR>
02,063.021d@038_0024	yad ucyate pāpamatiḥ kṛtaghnaḥ<BR>
02,063.021d@038_0025	suyodhanaḥ sānucaraḥ suduṣṭaḥ<BR>
02,063.021d@038_0026	sahaiva rājā vikṛtaḥ sūnunā ca<BR>
02,063.021d@038_0027	yady eva vākyaṃ mahad ucyamānaṃ<BR>
02,063.021d@038_0028	na śroṣyate pāpamatiḥ suduṣṭaḥ<BR>
02,063.021d@038_0029	ity evam uktvā drupadasya putrīṃ<BR>
02,063.021d@038_0030	viduraḥ<BR>
02,063.021d@038_0030	kṣattābravīd dhṛtarāṣṭrasya putram<BR>
02,063.021d@038_0031	mā kliśyatāṃ vai drupadasya putrī<BR>
02,063.021d@038_0032	vaiśaṃpāyanaḥ<BR>
02,063.021d@038_0032	mā tvaṃ cārīn drakṣyasi rājaputra<BR>
02,063.021d@038_0033	viduraḥ<BR>
02,063.021d@038_0033	tam evam uktvā prathamaṃ dhṛtarāṣṭram uvāca ha<BR>
02,063.021d@038_0034	yady evaṃ tvaṃ mahārāja saṃkleśayasi draupadīm<BR>
02,063.021d@038_0035	acireṇaiva kālena putras te saha mantribhiḥ<BR>
02,063.021d@038_0036	gamiṣyati kṣayaṃ pāpaḥ pāṇḍavāpriyakārakaḥ<BR>
02,063.021d@038_0037	bhīmārjunābhyāṃ kruddhābhyāṃ mādrīputradvayena ca<BR>
02,063.021d@038_0038	tasmān nivāraya sutaṃ mā vināśaṃ vicintaya<BR>
02,063.021d@038_0038	vaiśaṃpāyanaḥ<BR>
02,063.021d@038_0039	etac chrutvā mandabuddhir nottaraṃ kiṃ cid abravīt<BR>
02,063.021d@038_0040	tato duryodhanas tatra daivamohabalātkṛtaḥ<BR>
02,063.021d@038_0041	acintya kṣattur vacanaṃ harṣeṇāyatalocanaḥ<BR>
02,063.021d@038_0042	ūrū darśayate pāpo draupadyā vai muhur muhuḥ<BR>
02,063.021d@038_0043	ūrau saṃdṛśyamāne tu nirīkṣya tu suyodhanam<BR>
02,063.021d@038_0044	vṛkodaras tadālokya netre utpādya lohite<BR>
02,063.021d@038_0045	etat samīkṣyātmani cāvamānaṃ<BR>
02,063.021d@038_0046	niyamya manyuṃ balavān sa mānī<BR>
02,063.021d@038_0047	rājānujaḥ saṃsadi kauravāṇāṃ<BR>
02,063.021d@038_0048	viniṣkraman vākyam uvāca bhīmaḥ<BR>
02,063.021d@038_0049	ahaṃ duryodhanaṃ hantā karṇaṃ hantā dhanaṃjayaḥ<BR>
02,063.021d@038_0050	śakuniṃ tv akṣakitavaṃ sahadevo haniṣyati<BR>
02,063.021d@038_0051	idaṃ ca bhūyo vakṣyāmi sabhāmadhye bṛhad vacaḥ<BR>
02,063.021d@038_0052	satyaṃ devāḥ kariṣyanti yadā yuddhaṃ bhaviṣyati<BR>
02,063.021d@038_0053	suyodhanam imaṃ pāpaṃ hantāsmi gadayā yudhi<BR>
02,063.021d@038_0054	śiraḥ pādena cāsyāham adhitiṣṭhāmi bhūtale<BR>
02,063.021d@038_0055	vakṣaḥ śūrasya nirbhidya puruṣasya durātmanaḥ<BR>
02,063.021d@038_0056	arjunaḥ<BR>
02,063.021d@038_0056	duḥśāsanasya rudhiraṃ pātāsmi mṛgarāḍ iva<BR>
02,063.021d@038_0057	bhīmasena na te santi yeṣāṃ vairaṃ tvayā saha<BR>
02,063.021d@038_0058	mandā gṛheṣu sukhino na budhyante mahad bhayam<BR>
02,063.021d@038_0059	na ca vācā vyavasitaṃ bhīma vijñāyate satām<BR>
02,063.021d@038_0060	yadi sthāsyanti saṃgrāme kṣatradharmeṇa vai saha<BR>
02,063.021d@038_0061	duryodhanasya karṇasya śakuneś ca durātmanaḥ<BR>
02,063.021d@038_0062	duḥśāsanacaturthānāṃ bhūmiḥ pāsyati śoṇitam<BR>
02,063.021d@038_0063	asūnṛtānāṃ śatrūṇāṃ prahṛṣṭānāṃ durātmanām<BR>
02,063.021d@038_0064	bhīmasena niyogāt te hantāhaṃ karṇam āhave<BR>
02,063.021d@038_0065	karṇaṃ karṇānugāṃś caiva raṇe hantāsmi patribhiḥ<BR>
02,063.021d@038_0066	ye cānye pratiyotsyanti buddhimohena māṃ nṛpāḥ<BR>
02,063.021d@038_0067	tān sma sarvāñ śitair bāṇair netāsmi yamasādanam<BR>
02,063.021d@038_0068	caled dhi himavān sthānān niṣprabhaḥ syād divākaraḥ<BR>
02,063.021d@038_0069	vaiśaṃpāyanaḥ<BR>
02,063.021d@038_0069	śaityaṃ somāt praṇaśyeta matsatyaṃ vicaled yadi<BR>
02,063.021d@038_0070	ity uktavati pārthe tu śrīmān mādravatīsutaḥ<BR>
02,063.021d@038_0071	pragṛhya vipulaṃ bāhuṃ sahadevaḥ pratāpavān<BR>
02,063.021d@038_0072	saubalasya vadhaprepsur idaṃ vacanam abravīt<BR>
02,063.021d@038_0073	krodhasaṃraktanayano niḥśvasann iva pannagaḥ<BR>
02,063.021d@038_0073	sahadevaḥ<BR>
02,063.021d@038_0074	akṣān yān manyase mūḍha gāndhārāṇāṃ yaśohara<BR>
02,063.021d@038_0075	naite 'kṣā niśitā bāṇā ye tvayā samare dhṛtāḥ<BR>
02,063.021d@038_0076	yathā caivoktavān āryas tvām uddiśya sabāndhavam<BR>
02,063.021d@038_0077	kartāhaṃ karmaṇas tasya kuru kāryāṇi sarvaśaḥ<BR>
02,063.021d@038_0078	vaiśaṃpāyanaḥ<BR>
02,063.021d@038_0078	yadi sthāsyasi saṃgrāme kṣatradharmeṇa saubala<BR>
02,063.021d@038_0079	sahadevavacaḥ śrutvā nakulo 'pi viśāṃ pate<BR>
02,063.021d@038_0080	nakulaḥ<BR>
02,063.021d@038_0080	darśanīyatamo nṝṇām idaṃ vacanam abravīt<BR>
02,063.021d@038_0081	suteyaṃ yajñasenasya dyūte 'smin dhṛtarāṣṭrajaiḥ<BR>
02,063.021d@038_0082	yair vācaḥ śrāvitā kṛṣṇā sthitair duryodhanapriyaiḥ<BR>
02,063.021d@038_0083	dhārtarāṣṭrān sudurvṛttān mumūrṣūn kālacoditān<BR>
02,063.021d@038_0084	darśayiṣyāmi bhūyiṣṭham ahaṃ vaivasvatakṣayam<BR>
02,063.021d@038_0085	ulūkaṃ ca durātmānaṃ saubalasya sutaṃ priyam<BR>
02,063.021d@038_0086	hantāham asmi samare mama śatruṃ narādhamam<BR>
02,063.021d@038_0087	nideśād dharmarājasya draupadyāḥ padavīṃ caran<BR>
02,063.021d@038_0088	draupadī<BR>
02,063.021d@038_0088	nirdhārtarāṣṭrāṃ pṛthivīṃ kartāsmi nacirād iva<BR>
02,063.021d@038_0089	yasmāc coruṃ darśayase yasmāc coruṃ nirīkṣase<BR>
02,063.021d@038_0090	tasmāt tavāpy adharmiṣṭha ūrau mṛtyur bhaviṣyati<BR>
02,063.021d@038_0091	yasmāc caivaṃ kleśayati bhrātā te māṃ durātmavān<BR>
02,063.021d@038_0092	tasmād rudhiram evāsya pāsyate vai vṛkodaraḥ<BR>
02,063.021d@038_0093	imaṃ ca pāpiṣṭhamatiṃ karṇaṃ sasutabāndhavam<BR>
02,063.021d@038_0094	sāmātyaṃ saparīvāraṃ haniṣyati dhanaṃjayaḥ<BR>
02,063.021d@038_0095	kṣudradharmaṃ naikṛtikaṃ śakuniṃ pāpacetasam<BR>
02,063.021d@038_0096	vaiśaṃpāyanaḥ<BR>
02,063.021d@038_0096	sahadevo raṇe kruddho haniṣyati sabāndhavam<BR>
02,063.021d@038_0097	ity evam āha vacanaṃ draupadī dharmadarśinī<BR>
02,063.021d@038_0098	tato 'ntarikṣāt sumahat puṣpavarṣam avāpatat<BR>
02,063.021d@038_0099	mūrdhny adṛśyata pāñcālyāḥ sādhuśabdaś ca sarvaśaḥ<BR>
02,063.021d@038_0100	tato 'rjuno vacaḥ śrutvā pratijñāṃ kurute dṛḍham<BR>
02,063.021d@038_0101	karṇaṃ hantāsmi samare saputraṃ sahabāndhavam<BR>
02,063.021d@038_0102	yasyāśrayāt svayaṃ pāpo dhārtarāṣṭraḥ pragarjati<BR>
02,063.021d@038_0103	taṃ samūlaṃ haniṣyāmi sūtaṃ taṃ balaśālinam<BR>
02,063.021d@038_0104	ye cāpare ca yotsyanti dhārtarāṣṭrāḥ sarājakāḥ<BR>
02,063.021d@038_0105	tān sarvān nihaniṣyāmi satyenāyudham ālabhe<BR>
02,063.021d@038_0106	adyaivāhaṃ haniṣyāmi sarvān etān sabhāsadaḥ<BR>
02,063.021d@038_0107	atīva manyur bhavati dṛṣṭvemāṃ drupadātmajām<BR>
02,063.021d@038_0108	kiṃ nv ahaṃ vai kariṣyāmi yad rājā satataṃ ghṛṇī<BR>
02,063.021d@038_0109	atha vāhaṃ muhūrtena kṛtsnaṃ nṛpatimaṇḍalam<BR>
02,063.021d@038_0110	śarair nayiṣye sadanaṃ yamasyāmitrakarśinaḥ<BR>
02,063.021d@038_0110	vaiśaṃpāyanaḥ<BR>
02,063.021d@038_0111	teṣāṃ tu vacanaṃ śrutvā nocus tatra sabhāsadaḥ<BR>
02,063.021d@038_0112	arjunasya bhayād rājann abhūn niḥśabdam atra vai<BR>
02,063.021d@038_0113	draupadyā vacanaṃ śrutvā cukopātha dhanaṃjayaḥ<BR>
02,063.021d@038_0114	sa tathā krodhatāmrākṣa idaṃ vacanam abravīt<BR>
02,063.021d@038_0115	ayaṃ tu mā vārayate dharmarājo yudhiṣṭhiraḥ<BR>
02,063.021d@038_0116	ity uktvā krodhatāmrākṣo dhanur ādāya vīryavān<BR>
02,063.021d@038_0117	savyasācī samutpatya tāñ śatrūn samudaikṣata<BR>
02,063.021d@038_0118	udyantaṃ phalgunaṃ tatra dadṛśuḥ sarvapārthivāḥ<BR>
02,063.021d@038_0119	yugānte sarvalokāṃs tu dahantam iva pāvakam<BR>
02,063.021d@038_0120	vīkṣamāṇaṃ dhanuṣpāṇiṃ niḥśvasantaṃ muhur muhuḥ<BR>
02,063.021d@038_0121	hantukāmaṃ paśūn kruddhaṃ rudraṃ dakṣakratau yathā<BR>
02,063.021d@038_0122	tathābhūtaṃ nṛpā dṛṣṭvā viṣedus trastamānasāḥ<BR>
02,063.021d@038_0123	dhanaṃjayasya vīryajñā nirāśā jīvite tadā<BR>
02,063.021d@038_0124	mṛtabhūtābhavan sarve netrair animiṣair iva<BR>
02,063.021d@038_0125	arjunaṃ dharmaputraṃ ca samudaikṣanta pārthivāḥ<BR>
02,063.021d@038_0126	kruddhaṃ tadārjunaṃ dṛṣṭvā pṛthivī ca cacāla ha<BR>
02,063.021d@038_0127	khecarāṇi ca bhūtāni vitresur vai bhayārditāḥ<BR>
02,063.021d@038_0128	nādityo virarājātha nāpi vāti ca mārutaḥ<BR>
02,063.021d@038_0129	na candro na ca nakṣatraṃ dyaur diśo na vyabhāvyata<BR>
02,063.021d@038_0130	sarvam āviddham abhavaj jagat sthāvarajaṅgamam<BR>
02,063.021d@038_0131	utpatan sa babhau pārtho divākara ivāmbare<BR>
02,063.021d@038_0132	pārthaṃ dṛṣṭvāntare kruddhaṃ kālāntakayamopamam<BR>
02,063.021d@038_0133	bhīmaseno mudā yukto yuddhāyaiva mano dadhe<BR>
02,063.021d@038_0134	pāñcālī ca dadarśātha susaṃkruddhaṃ dhanaṃjayam<BR>
02,063.021d@038_0135	hantukāmaṃ ripūn sarvān suparṇam iva pannagān<BR>
02,063.021d@038_0136	duṣprekṣaḥ so 'bhavat kruddho yugāntāgnir iva jvalan<BR>
02,063.021d@038_0137	taṃ dṛṣṭvā tejasāviṣṭaṃ vivyathuḥ puravāsinaḥ<BR>
02,063.021d@038_0138	utpatantaṃ tu vegena tato dṛṣṭvā dhanaṃjayam<BR>
02,063.021d@038_0139	jagrāha sa tato rājā puruhūto yathā harim<BR>
02,063.021d@038_0140	yudhiṣṭhiraḥ<BR>
02,063.021d@038_0140	uvāca sa ghṛṇī jyeṣṭho dharmarājo yudhiṣṭhiraḥ<BR>
02,063.021d@038_0141	mā pārtha sāhasaṃ kārṣīr mā vināśaṃ gamer yaśaḥ<BR>
02,063.021d@038_0142	aham etaṃ pāpamatiṃ sūtaṃ dagdhuṃ samutsahe<BR>
02,063.021d@038_0143	kiṃ tv asya caraṇau dṛṣṭvā krodho nāśam upaiti me<BR>
02,063.021d@038_0144	vaiśaṃpāyanaḥ<BR>
02,063.021d@038_0144	tvam imaṃ jagato 'rthe vai kopaṃ saṃyaccha pāṇḍava<BR>
02,063.021d@038_0145	evam uktas tadā rājñā pāṇḍavo 'tha dhanaṃjayaḥ<BR>
02,063.021d@038_0146	krodhaṃ saṃśamayan pārtho dhārtarāṣṭraṃ prati sthitaḥ<BR>
02,063.021d@038_0147	tasmin vīre praśānte tu pāṇḍave phalgune tataḥ<BR>
02,063.021d@038_0148	sarvaṃ prahṛṣṭam abhavaj jagat sthāvarajaṅgamam<BR>
02,063.021d@038_0149	vāritaṃ ca tato dṛṣṭvā bhrātrā pārthaṃ vṛkodaraḥ<BR>
02,063.021d@038_0150	babhūva vimanā rājann abhūn niḥśabdam atra vai<BR>
02,063.022	vaiśaṃpāyana uvāca<BR>
02,063.022a	tato rājño dhṛtarāṣṭrasya gehe; gomāyur uccair vyāharad agnihotre<BR>
02,063.022c	taṃ rāsabhāḥ pratyabhāṣanta rājan; samantataḥ pakṣiṇaś caiva raudrāḥ<BR>
02,063.023a	taṃ ca śabdaṃ viduras tattvavedī; śuśrāva ghoraṃ subalātmajā ca<BR>
02,063.023c	bhīṣmadroṇau gautamaś cāpi vidvān; svasti svastīty api caivāhur uccaiḥ<BR>
02,063.024a	tato gāndhārī viduraś caiva vidvāṃs; tam utpātaṃ ghoram ālakṣya rājñe<BR>
02,063.024c	nivedayām āsatur ārtavat tadā; tato rājā vākyam idaṃ babhāṣe<BR>
02,063.025a	hato 'si duryodhana mandabuddhe; yas tvaṃ sabhāyāṃ kurupuṃgavānām<BR>
02,063.025c	striyaṃ samābhāṣasi durvinīta; viśeṣato draupadīṃ dharmapatnīm<BR>
02,063.026a	evam uktvā dhṛtarāṣṭro manīṣī; hitānveṣī bāndhavānām apāyāt<BR>
02,063.026c	kṛṣṇāṃ pāñcālīm abravīt sāntvapūrvaṃ; vimṛśyaitat prajñayā tattvabuddhiḥ<BR>
02,063.027	dhṛtarāṣṭra uvāca<BR>
02,063.027a	varaṃ vṛṇīṣva pāñcāli matto yad abhikāṅkṣasi<BR>
02,063.027c	vadhūnāṃ hi viśiṣṭā me tvaṃ dharmaparamā satī<BR>
02,063.028	draupady uvāca<BR>
02,063.028a	dadāsi ced varaṃ mahyaṃ vṛṇomi bharatarṣabha<BR>
02,063.028c	sarvadharmānugaḥ śrīmān adāso 'stu yudhiṣṭhiraḥ<BR>
02,063.028d*0569_00	dhṛtarāṣṭraḥ<BR>
02,063.028d*0569_01	evam astu tavābhīṣṭam adāso 'stu yudhiṣṭhiraḥ<BR>
02,063.028d*0569_02	punar anyaṃ varaṃ putri vṛṇīṣva tvaṃ pativrate<BR>
02,063.029a	manasvinam ajānanto mā vai brūyuḥ kumārakāḥ<BR>
02,063.029c	eṣa vai dāsaputreti prativindhyaṃ tam āgatam<BR>
02,063.030a	rājaputraḥ purā bhūtvā yathā nānyaḥ pumān kva cit<BR>
02,063.030c	lālito dāsaputratvaṃ paśyan naśyed dhi bhārata<BR>
02,063.031	dhṛtarāṣṭra uvāca<BR>
02,063.031*0570_01	evaṃ bhavatu kalyāṇi yathā tvam abhibhāṣase<BR>
02,063.031a	dvitīyaṃ te varaṃ bhadre dadāmi varayasva mām<BR>
02,063.031c	mano hi me vitarati naikaṃ tvaṃ varam arhasi<BR>
02,063.032	draupady uvāca<BR>
02,063.032a	sarathau sadhanuṣkau ca bhīmasenadhanaṃjayau<BR>
02,063.032c	nakulaṃ sahadevaṃ ca dvitīyaṃ varaye varam<BR>
02,063.033	dhṛtarāṣṭra uvāca<BR>
02,063.033*0571_01	tathāstu te mahābhāge yathā tvaṃ nandinīcchasi<BR>
02,063.033a	tṛtīyaṃ varayāsmatto nāsi dvābhyāṃ susatkṛtā<BR>
02,063.033c	tvaṃ hi sarvasnuṣāṇāṃ me śreyasī dharmacāriṇī<BR>
02,063.033d*0572_01	kṣamasvādyāśrupātena śūnyaṃ bhavati vai gṛham<BR>
02,063.034	draupady uvāca<BR>
02,063.034a	lobho dharmasya nāśāya bhagavan nāham utsahe<BR>
02,063.034c	anarhā varam ādātuṃ tṛtīyaṃ rājasattama<BR>
02,063.035a	ekam āhur vaiśyavaraṃ dvau tu kṣatrastriyā varau<BR>
02,063.035c	trayas tu rājño rājendra brāhmaṇasya śataṃ varāḥ<BR>
02,063.036a	pāpīyāṃsa ime bhūtvā saṃtīrṇāḥ patayo mama<BR>
02,063.036c	vetsyanti caiva bhadrāṇi rājan puṇyena karmaṇā<BR>
02,064.001	karṇa uvāca<BR>
02,064.001a	yā naḥ śrutā manuṣyeṣu striyo rūpeṇa saṃmatāḥ<BR>
02,064.001c	tāsām etādṛśaṃ karma na kasyāṃ cana śuśrumaḥ<BR>
02,064.002a	krodhāviṣṭeṣu pārtheṣu dhārtarāṣṭreṣu cāpy ati<BR>
02,064.002c	draupadī pāṇḍuputrāṇāṃ kṛṣṇā śāntir ihābhavat<BR>
02,064.003a	aplave 'mbhasi magnānām apratiṣṭhe nimajjatām<BR>
02,064.003c	pāñcālī pāṇḍuputrāṇāṃ naur eṣā pāragābhavat<BR>
02,064.004	vaiśaṃpāyana uvāca<BR>
02,064.004a	tad vai śrutvā bhīmasenaḥ kurumadhye 'tyamarṣaṇaḥ<BR>
02,064.004c	strī gatiḥ pāṇḍuputrāṇām ity uvāca sudurmanāḥ<BR>
02,064.005a	trīṇi jyotīṃṣi puruṣa iti vai devalo 'bravīt<BR>
02,064.005b*0573_01	yuddhe 'parāṅmukhatvaṃ ca āhūtasyānivartanam<BR>
02,064.005b*0573_02	dārāṇāṃ rakṣaṇaṃ caiva iti taj jyotiṣāṃ trayam<BR>
02,064.005c	apatyaṃ karma vidyā ca yataḥ sṛṣṭāḥ prajās tataḥ<BR>
02,064.006a	amedhye vai gataprāṇe śūnye jñātibhir ujjhite<BR>
02,064.006c	dehe tritayam evaitat puruṣasyopajāyate<BR>
02,064.007a	tan no jyotir abhihataṃ dārāṇām abhimarśanāt<BR>
02,064.007c	dhanaṃjaya kathaṃ svit syād apatyam abhimṛṣṭajam<BR>
02,064.008	arjuna uvāca<BR>
02,064.008a	na caivoktā na cānuktā hīnataḥ paruṣā giraḥ<BR>
02,064.008c	bhāratāḥ pratijalpanti sadā tūttamapūruṣāḥ<BR>
02,064.009a	smaranti sukṛtāny eva na vairāṇi kṛtāni ca<BR>
02,064.009c	santaḥ prativijānanto labdhvā pratyayam ātmanaḥ<BR>
02,064.009d*0574_01	punar yudhiṣṭhiraṃ bhīmaḥ kruddho vacanam abravīt<BR>
02,064.009d*0574_02	anujānīhi māṃ rājan nigrahāya durātmanām<BR>
02,064.010	bhīma uvāca<BR>
02,064.010a	ihaivaitāṃs turā sarvān hanmi śatrūn samāgatān<BR>
02,064.010c	atha niṣkramya rājendra samūlān kṛndhi bhārata<BR>
02,064.011a	kiṃ no vivaditeneha kiṃ naḥ kleśena bhārata<BR>
02,064.011c	adyaivaitān nihanmīha praśādhi vasudhām imām<BR>
02,064.012	vaiśaṃpāyana uvāca<BR>
02,064.012a	ity uktvā bhīmasenas tu kaniṣṭhair bhrātṛbhir vṛtaḥ<BR>
02,064.012c	mṛgamadhye yathā siṃho muhuḥ parigham aikṣata<BR>
02,064.013a	sāntvyamāno vījyamānaḥ pārthenākliṣṭakarmaṇā<BR>
02,064.013c	svidyate ca mahābāhur antardāhena vīryavān<BR>
02,064.014a	kruddhasya tasya srotobhyaḥ karṇādibhyo narādhipa<BR>
02,064.014c	sadhūmaḥ sasphuliṅgārciḥ pāvakaḥ samajāyata<BR>
02,064.015a	bhrukuṭīpuṭaduṣprekṣyam abhavat tasya tan mukham<BR>
02,064.015c	yugāntakāle saṃprāpte kṛtāntasyeva rūpiṇaḥ<BR>
02,064.016a	yudhiṣṭhiras tam āvārya bāhunā bāhuśālinam<BR>
02,064.016c	maivam ity abravīc cainaṃ joṣam āssveti bhārata<BR>
02,064.017a	nivārya taṃ mahābāhuṃ kopasaṃraktalocanam<BR>
02,064.017c	pitaraṃ samupātiṣṭhad dhṛtarāṣṭraṃ kṛtāñjaliḥ<BR>
02,065.001	yudhiṣṭhira uvāca<BR>
02,065.001a	rājan kiṃ karavāmas te praśādhy asmāṃs tvam īśvaraḥ<BR>
02,065.001c	nityaṃ hi sthātum icchāmas tava bhārata śāsane<BR>
02,065.002	dhṛtarāṣṭra uvāca<BR>
02,065.002a	ajātaśatro bhadraṃ te ariṣṭaṃ svasti gacchata<BR>
02,065.002c	anujñātāḥ sahadhanāḥ svarājyam anuśāsata<BR>
02,065.003a	idaṃ tv evāvaboddhavyaṃ vṛddhasya mama śāsanam<BR>
02,065.003c	dhiyā nigaditaṃ kṛtsnaṃ pathyaṃ niḥśreyasaṃ param<BR>
02,065.004a	vettha tvaṃ tāta dharmāṇāṃ gatiṃ sūkṣmāṃ yudhiṣṭhira<BR>
02,065.004c	vinīto 'si mahāprājña vṛddhānāṃ paryupāsitā<BR>
02,065.005a	yato buddhis tataḥ śāntiḥ praśamaṃ gaccha bhārata<BR>
02,065.005c	nādārau kramate śastraṃ dārau śastraṃ nipātyate<BR>
02,065.006a	na vairāṇy abhijānanti guṇān paśyanti nāguṇān<BR>
02,065.006c	virodhaṃ nādhigacchanti ye ta uttamapūruṣāḥ<BR>
02,065.006d*0575_01	santaḥ parārthaṃ kurvāṇā nāvekṣante pratikriyām<BR>
02,065.007a	saṃvāde paruṣāṇy āhur yudhiṣṭhira narādhamāḥ<BR>
02,065.007c	pratyāhur madhyamās tv etān uktāḥ paruṣam uttaram<BR>
02,065.008a	naivoktā naiva cānuktā ahitāḥ paruṣā giraḥ<BR>
02,065.008c	pratijalpanti vai dhīrāḥ sadā uttamapūruṣāḥ<BR>
02,065.009a	smaranti sukṛtāny eva na vairāṇi kṛtāny api<BR>
02,065.009c	santaḥ prativijānanto labdhvā pratyayam ātmanaḥ<BR>
02,065.009d*0576_01	asaṃbhinnārthamaryādāḥ sādhavaḥ priyadarśanāḥ<BR>
02,065.010a	tathācaritam āryeṇa tvayāsmin satsamāgame<BR>
02,065.010c	duryodhanasya pāruṣyaṃ tat tāta hṛdi mā kṛthāḥ<BR>
02,065.011a	mātaraṃ caiva gāndhārīṃ māṃ ca tvadguṇakāṅkṣiṇam<BR>
02,065.011c	upasthitaṃ vṛddham andhaṃ pitaraṃ paśya bhārata<BR>
02,065.012a	prekṣāpūrvaṃ mayā dyūtam idam āsīd upekṣitam<BR>
02,065.012c	mitrāṇi draṣṭukāmena putrāṇāṃ ca balābalam<BR>
02,065.013a	aśocyāḥ kuravo rājan yeṣāṃ tvam anuśāsitā<BR>
02,065.013c	mantrī ca viduro dhīmān sarvaśāstraviśāradaḥ<BR>
02,065.014a	tvayi dharmo 'rjune vīryaṃ bhīmasene parākramaḥ<BR>
02,065.014c	śraddhā ca guruśuśrūṣā yamayoḥ puruṣāgryayoḥ<BR>
02,065.015a	ajātaśatro bhadraṃ te khāṇḍavaprastham āviśa<BR>
02,065.015c	bhrātṛbhis te 'stu saubhrātraṃ dharme te dhīyatāṃ manaḥ<BR>
02,065.016	vaiśaṃpāyana uvāca<BR>
02,065.016a	ity ukto bharataśreṣṭho dharmarājo yudhiṣṭhiraḥ<BR>
02,065.016c	kṛtvāryasamayaṃ sarvaṃ pratasthe bhrātṛbhiḥ saha<BR>
02,065.017a	te rathān meghasaṃkāśān āsthāya saha kṛṣṇayā<BR>
02,065.017c	prayayur hṛṣṭamanasa indraprasthaṃ purottamam<BR>
02,066.001	janamejaya uvāca<BR>
02,066.001a	anujñātāṃs tān viditvā saratnadhanasaṃcayān<BR>
02,066.001c	pāṇḍavān dhārtarāṣṭrāṇāṃ katham āsīn manas tadā<BR>
02,066.002	vaiśaṃpāyana uvāca<BR>
02,066.002a	anujñātāṃs tān viditvā dhṛtarāṣṭreṇa dhīmatā<BR>
02,066.002c	rājan duḥśāsanaḥ kṣipraṃ jagāma bhrātaraṃ prati<BR>
02,066.003a	duryodhanaṃ samāsādya sāmātyaṃ bharatarṣabha<BR>
02,066.003c	duḥkhārto bharataśreṣṭha idaṃ vacanam abravīt<BR>
02,066.004a	duḥkhenaitat samānītaṃ sthaviro nāśayaty asau<BR>
02,066.004b*0577_01	niṣkrāntāḥ pāṇḍavā rājan sahavāhadhanānugāḥ<BR>
02,066.004b*0577_02	sadhanuṣkāḥ satūṇīrās tad budhyadhvaṃ mahārathāḥ<BR>
02,066.004c	śatrusād gamayad dravyaṃ tad budhyadhvaṃ mahārathāḥ<BR>
02,066.005a	atha duryodhanaḥ karṇaḥ śakuniś cāpi saubalaḥ<BR>
02,066.005c	mithaḥ saṃgamya sahitāḥ pāṇḍavān prati māninaḥ<BR>
02,066.006a	vaicitravīryaṃ rājānaṃ dhṛtarāṣṭraṃ manīṣiṇam<BR>
02,066.006c	abhigamya tvarāyuktāḥ ślakṣṇaṃ vacanam abruvan<BR>
02,066.007	duryodhana uvāca<BR>
02,066.007a	na tvayedaṃ śrutaṃ rājan yaj jagāda bṛhaspatiḥ<BR>
02,066.007c	śakrasya nītiṃ pravadan vidvān devapurohitaḥ<BR>
02,066.008a	sarvopāyair nihantavyāḥ śatravaḥ śatrukarṣaṇa<BR>
02,066.008c	purā yuddhād balād vāpi prakurvanti tavāhitam<BR>
02,066.009a	te vayaṃ pāṇḍavadhanaiḥ sarvān saṃpūjya pārthivān<BR>
02,066.009c	yadi tān yodhayiṣyāmaḥ kiṃ vā naḥ parihāsyati<BR>
02,066.010a	ahīn āśīviṣān kruddhān daṃśāya samupasthitān<BR>
02,066.010c	kṛtvā kaṇṭhe ca pṛṣṭhe ca kaḥ samutsraṣṭum arhati<BR>
02,066.011a	āttaśastrā rathagatāḥ kupitās tāta pāṇḍavāḥ<BR>
02,066.011c	niḥśeṣaṃ naḥ kariṣyanti kruddhā hy āśīviṣā yathā<BR>
02,066.012a	saṃnaddho hy arjuno yāti vivṛtya parameṣudhī<BR>
02,066.012b*0578_01	gāṇḍīvaṃ gṛhya saṃkruddhaḥ pārthaḥ śastrabhṛtāṃ varaḥ<BR>
02,066.012b*0578_02	acireṇaiva kālena niḥśeṣaṃ naḥ kariṣyati<BR>
02,066.012b*0578_03	na paśyāmi raṇe kruddhaṃ bībhatsuṃ vinivartitum<BR>
02,066.012c	gāṇḍīvaṃ muhur ādatte niḥśvasaṃś ca nirīkṣate<BR>
02,066.012d@039_0001	acireṇaiva kālena niḥśeṣaṃ naḥ kariṣyati<BR>
02,066.012d@039_0002	na paśyāmi raṇe kruddhaṃ bībhatsuṃ prativāraṇam<BR>
02,066.012d@039_0003	bhīṣmadroṇau ca karṇaś ca drauṇiś ca rathināṃ varaḥ<BR>
02,066.012d@039_0004	kṛpaś ca vṛṣasenaś ca vikarṇaś ca jayadrathaḥ<BR>
02,066.012d@039_0005	bāhlīkaḥ somadattaś ca bhūrir bhūriśravāḥ śalaḥ<BR>
02,066.012d@039_0006	śakuniḥ sasutaś caiva nṛpāś cānye ca kauravāḥ<BR>
02,066.012d@039_0007	ete sarve raṇe yattāḥ pārthaṃ soḍhuṃ na śaknuvan<BR>
02,066.012d@039_0008	arjunena samo vīrye nāsti loke dhanurdharaḥ<BR>
02,066.012d@039_0009	dhṛtarāṣṭraḥ<BR>
02,066.012d@039_0009	yo 'rjunenārjunas tulyo dvibāhur bahubāhunā<BR>
02,066.012d@039_0010	kas tvayoktaḥ pumān vīro bībhatsusamavikramaḥ<BR>
02,066.012d@039_0011	duryodhanaḥ<BR>
02,066.012d@039_0011	taṃ me brūhi mahāvīryaṃ śrotum icchāmi putraka<BR>
02,066.012d@039_0012	kārtavīryārjuno nāma rājā bāhusahasravān<BR>
02,066.012d@039_0013	hehayādhipatir vīraḥ pāñcadaśyaḥ pitāmahāt<BR>
02,066.012d@039_0013	dhṛtarāṣṭraḥ<BR>
02,066.012d@039_0014	gāndhārīputra sarvāṃs tān kārtavīryapitāmahān<BR>
02,066.012d@039_0015	duryodhanaḥ<BR>
02,066.012d@039_0015	ānupūrvyāc ca me śaṃsa tatas taṃ pārthivaṃ tathā<BR>
02,066.012d@039_0016	kārtavīryasya caritaṃ śṛṇu rājan mahātmanaḥ<BR>
02,066.012d@039_0017	avyaktaprabhavo brahmā sarvalokapitāmahaḥ<BR>
02,066.012d@039_0018	brahmaṇo 'triḥ suto vidvān atreḥ putro niśākaraḥ<BR>
02,066.012d@039_0019	somasya tu budhaḥ putro budhasya tu purūravāḥ<BR>
02,066.012d@039_0020	tasyāpy atha suto 'py āyur āyos tu nahuṣaḥ sutaḥ<BR>
02,066.012d@039_0021	nahuṣasya yayātis tu yayātes tanujo yaduḥ<BR>
02,066.012d@039_0022	yadoḥ putro mahārāja sahasraujeti viśrutaḥ<BR>
02,066.012d@039_0023	sahasraujaḥsuto rājaṃś cakradāseti viśrutaḥ<BR>
02,066.012d@039_0024	cakradāsasya dāyādo hehayo nāma pārthivaḥ<BR>
02,066.012d@039_0025	hehayasyābhavat putro dharmanetra iti śrutaḥ<BR>
02,066.012d@039_0026	dharmanetrasya kārtas tu kṛtavīryas tu kārtajaḥ<BR>
02,066.012d@039_0027	kṛtavīryasya tanayo arjuno balināṃ varaḥ<BR>
02,066.012d@039_0028	sa cārjuno mahārāja tapo ghoraṃ cakāra ha<BR>
02,066.012d@039_0029	sāgraṃ varṣāyutaṃ taptvā tapaḥ paramaduścaram<BR>
02,066.012d@039_0030	dattam ārādhayām āsa so 'rjuno 'trisutaṃ munim<BR>
02,066.012d@039_0031	tasya datto varān prādāc caturaḥ pārthivasya vai<BR>
02,066.012d@039_0032	pūrvaṃ bāhusahasraṃ tu prārthitaḥ prathamo varaḥ<BR>
02,066.012d@039_0033	adharme prīyamāṇasya sadbhis tatra nivāraṇam<BR>
02,066.012d@039_0034	dharmeṇa pṛthivīṃ jitvā dharmeṇaivānurañjayan<BR>
02,066.012d@039_0035	saṃgrāmān subahūñ jitvā hatvā cārīn sahasraśaḥ<BR>
02,066.012d@039_0036	saṃgrāme yatamānasya vadhaś caivādhikād raṇe<BR>
02,066.012d@039_0037	tasya bāhusahasraṃ tu yudhyataḥ kila bhārata<BR>
02,066.012d@039_0038	ratho dhvajaś ca saṃjajña ity evaṃ me śrutaṃ purā<BR>
02,066.012d@039_0039	tathaivaṃ pṛthivī rājan saptadvīpā sapattanā<BR>
02,066.012d@039_0040	sasamudrākarā tāta balinogreṇa vai jitā<BR>
02,066.012d@039_0041	sa cārjuno 'tha tejasvī saptadvīpeśvaro 'bhavat<BR>
02,066.012d@039_0042	sa ca rājā mahāyajñān ājahāra mahābalaḥ<BR>
02,066.012d@039_0043	duryodhanaḥ<BR>
02,066.012d@039_0043	mahīṃ ca sakalāṃ jitvā asakṛt sa samā bahūḥ<BR>
02,066.012d@039_0044	tato 'rjunaḥ kadā cid vai rājan māhiṣmatīpatiḥ<BR>
02,066.012d@039_0045	narmadāṃ bharataśreṣṭha snātuṃ dārair yayau saha<BR>
02,066.012d@039_0046	tatas tu sa nadīṃ gatvā praviśyāntarjalaṃ mudā<BR>
02,066.012d@039_0047	kartuṃ rājañ jalakrīḍāṃ tato rājopacakrame<BR>
02,066.012d@039_0048	tasminn eva tu kāle tu rāvaṇo rākṣasaiḥ saha<BR>
02,066.012d@039_0049	laṅkāyā īśvaras tāta taṃ deśaṃ prayayau balī<BR>
02,066.012d@039_0050	tatas tam arjunaṃ dṛṣṭvā narmadāyāṃ daśānanaḥ<BR>
02,066.012d@039_0051	nityaṃ krodhaparo vīro varadānena mohitaḥ<BR>
02,066.012d@039_0052	abhyadhāvat susaṃkruddho mahendraṃ śambaro yathā<BR>
02,066.012d@039_0053	arjuno 'py atha taṃ dṛṣṭvā rāvaṇaṃ pratyavārayat<BR>
02,066.012d@039_0054	tatas tau cakratur yuddhaṃ rāvaṇaś cārjunaś ca vai<BR>
02,066.012d@039_0055	tatas tu durjayaṃ vīraṃ varadānena darpitam<BR>
02,066.012d@039_0056	rākṣasendraṃ manuṣyendro yuddhvā jitvā raṇe balāt<BR>
02,066.012d@039_0057	baddhvā dhanur jyayā rājan viveśātha purīṃ svakām<BR>
02,066.012d@039_0058	sa tu taṃ bandhitaṃ śrutvā pulastyo rāvaṇaṃ tadā<BR>
02,066.012d@039_0059	mokṣayām āsa dṛṣṭvātha pure 'dṛṣṭvārjunaṃ tadā<BR>
02,066.012d@039_0060	tataḥ kadā cit tejasvī kārtavīryārjuno balī<BR>
02,066.012d@039_0061	samudratīraṃ gatvātha vicaran darpamohitaḥ<BR>
02,066.012d@039_0062	avākirac charaśataiḥ samudraṃ sa tu bhārata<BR>
02,066.012d@039_0063	taṃ samudro namaskṛtya kṛtāñjalir abhāṣata<BR>
02,066.012d@039_0064	āśugān vīra mā muñca brūhi kiṃ karavāṇi te<BR>
02,066.012d@039_0065	madāśrayāṇi bhūtāni tvannisṛṣṭair maheṣubhiḥ<BR>
02,066.012d@039_0066	arjunaḥ<BR>
02,066.012d@039_0066	bādhyante rājaśārdūla tebhyo dehy abhayaṃ vibho<BR>
02,066.012d@039_0067	dehi sindhupate yuddham adyaiva tvarayā mama<BR>
02,066.012d@039_0068	samudraḥ<BR>
02,066.012d@039_0068	atha vā pīḍayāmi tvāṃ tasmāt tvaṃ kuru mā ciram<BR>
02,066.012d@039_0069	loke rājan mahāvīryā bahavo nivasanti ye<BR>
02,066.012d@039_0070	teṣām ekena rājendra kuru yuddhaṃ mahābala<BR>
02,066.012d@039_0070	arjunaḥ<BR>
02,066.012d@039_0071	matsamo yadi saṃgrāme varāyudhadharaḥ kva cit<BR>
02,066.012d@039_0072	samudraḥ<BR>
02,066.012d@039_0072	vidyate taṃ mamācakṣva yaḥ saheta mahāmṛdhe<BR>
02,066.012d@039_0073	maharṣir jamadagnis tu yadi rājan pariśrutaḥ<BR>
02,066.012d@039_0074	duryodhanaḥ<BR>
02,066.012d@039_0074	tasya putro raṇaṃ dātuṃ yathāvad vai tavārhati<BR>
02,066.012d@039_0075	samudrasya vacaḥ śrutvā rājā māhiṣmatīpatiḥ<BR>
02,066.012d@039_0076	nanāda sacivaiḥ pūrvaṃ krodhena mahatā vṛtaḥ<BR>
02,066.012d@039_0077	tataḥ pratiyayau śīghraṃ krodhena saha bhārata<BR>
02,066.012d@039_0078	sa tam āśramam āgamya rāmam evānvapadyata<BR>
02,066.012d@039_0079	sa rāmapratikūlāni cakāra saha bandhubhiḥ<BR>
02,066.012d@039_0080	āyāsaṃ janayām āsa rāmasya sa mahātmanaḥ<BR>
02,066.012d@039_0081	tatas tejaḥ prajajvāla rāmasyāmitatejasaḥ<BR>
02,066.012d@039_0082	pradahann iva sainyāni raśmimān iva tejasā<BR>
02,066.012d@039_0083	atha tau cakratur yuddhaṃ vṛtravāsavayor iva<BR>
02,066.012d@039_0084	tataḥ paraśum ādāya nṛpaṃ bāhusahasriṇam<BR>
02,066.012d@039_0085	ciccheda sahasā rāmo bahuśākham iva drumam<BR>
02,066.012d@039_0086	taṃ hataṃ patitaṃ dṛṣṭvā sametāḥ sarvabāndhavāḥ<BR>
02,066.012d@039_0087	asīn ādāya śaktīś ca rāmaṃ te pratyavārayan<BR>
02,066.012d@039_0088	rāmo 'pi ratham āsthāya dhanur āyamya satvaraḥ<BR>
02,066.012d@039_0089	visṛjan paramāstrāṇi vyadhamat pārthivaṃ balam<BR>
02,066.012d@039_0090	tatas tu kṣatriyā rājañ jāmadagnyabhayārditāḥ<BR>
02,066.012d@039_0091	viviśur giridurgāṇi mṛgāḥ siṃhabhayād iva<BR>
02,066.012d@039_0092	teṣāṃ svavihitaṃ karma tadbhayān nānutiṣṭhatām<BR>
02,066.012d@039_0093	prajā vṛṣalatāṃ prāptā brāhmaṇānām adarśanāt<BR>
02,066.012d@039_0094	tathā te draviḍāḥ kāśāḥ puṇḍrāś ca śabaraiḥ saha<BR>
02,066.012d@039_0095	vṛṣalatvaṃ parigatā hy ucchinnāḥ kṣatrakarmaṇaḥ<BR>
02,066.012d@039_0096	tatas tu hatavīrāsu kṣatriyāsu punaḥ punaḥ<BR>
02,066.012d@039_0097	dvijair abhyuditaṃ kṣatraṃ tāni rāmo nihatya ca<BR>
02,066.012d@039_0098	tatas triḥsaptamaṃ vāraṃ rāmaṃ vāg aśarīriṇī<BR>
02,066.012d@039_0099	divyā provāca madhurā sarvalokapariśrutā<BR>
02,066.012d@039_0100	rāma rāma nivartasva guṇāṃś cātha prapaśyasi<BR>
02,066.012d@039_0101	kṣatrabandhūn imān prāṇair viprayujya punaḥ punaḥ<BR>
02,066.012d@039_0102	tathaiva taṃ mahātmānam ṛcīkapramukhās tathā<BR>
02,066.012d@039_0103	rāma rāma mahāvīra nivartasvety athābruvan<BR>
02,066.012d@039_0104	pitur vadham amṛṣyaṃs tu rāmaḥ provāca tān ṛṣīn<BR>
02,066.012d@039_0105	pitaraḥ<BR>
02,066.012d@039_0105	nārhā hanta bhavanto māṃ nivārayitum ity uta<BR>
02,066.012d@039_0106	nārhasi kṣatrabandhūṃs tvaṃ nihantuṃ jayatāṃ vara<BR>
02,066.012d@039_0107	duryodhanaḥ<BR>
02,066.012d@039_0107	na hi yuktas tathāghāto brāhmaṇena satā tvayā<BR>
02,066.012d@039_0108	pitṝṇāṃ vacanaṃ śrutvā krodhaṃ tyaktvā sa bhārgavaḥ<BR>
02,066.012d@039_0109	aśvamedhasahasrāṇi naramedhaśatāni ca<BR>
02,066.012d@039_0110	iṣṭvā sāgaraparyantāṃ kāśyapāya mahīṃ dadau<BR>
02,066.012d@039_0111	tena rāmeṇa saṃgrāme tulyas tāta dhanaṃjayaḥ<BR>
02,066.012d@039_0112	kārtavīryeṇa ca raṇe tulyaḥ pārtho na saṃśayaḥ<BR>
02,066.012d@039_0113	raṇe vikramya rājendra pārthaṃ jetuṃ na śakyate<BR>
02,066.012d@039_0113	duryodhanaḥ<BR>
02,066.012d@039_0114	śṛṇu rājan purācintyān arjunasya ca sāhasān<BR>
02,066.012d@039_0115	arjuno dhanvināṃ śreṣṭho duṣkṛtaṃ kṛtavān purā<BR>
02,066.012d@039_0116	drupadasya pure rājan draupadyāś ca svayaṃvare<BR>
02,066.012d@039_0117	ābālavṛddhasaṃghoṣe sarvakṣatrasamāgame<BR>
02,066.012d@039_0118	kṣiprakārī jale matsyaṃ durnirīkṣyaṃ sasarja ha<BR>
02,066.012d@039_0119	sarvair nṛpair asādhyaṃ tat kārmukapravaraṃ ca vai<BR>
02,066.012d@039_0120	kṣaṇena sajyam akarot sarvakṣatrasya paśyataḥ<BR>
02,066.012d@039_0121	tato yantramayaṃ viddhvā vivāhaṃ phalguno balī<BR>
02,066.012d@039_0122	kṛṣṇayā hemamālyena skandhe sa pariveṣṭitaḥ<BR>
02,066.012d@039_0123	tatas tayā vṛtaṃ pārthaṃ dṛṣṭvā sarve nṛpās tadā<BR>
02,066.012d@039_0124	roṣāt sarvāyudhān gṛhya kruddhā vīrā mahābalāḥ<BR>
02,066.012d@039_0125	vaikartanaṃ puraskṛtya sarve pārtham upādravan<BR>
02,066.012d@039_0126	sa dṛṣṭvā pārthivān sarvān kruddhān pārtho mahābalaḥ<BR>
02,066.012d@039_0127	vārayitvā śarais tīkṣṇair ajayat tatra sa svayam<BR>
02,066.012d@039_0128	jitvā tu tān mahīpālān sarvān karṇapurogamān<BR>
02,066.012d@039_0129	lebhe kṛṣṇāṃ śubhāṃ pārtho yuddhvā vīryabalāt tadā<BR>
02,066.012d@039_0130	sarvakṣatrasamūheṣu ambāṃ bhīṣmo yathā purā<BR>
02,066.012d@039_0131	tataḥ kadā cid bībhatsus tīrthayātrāṃ yayau svayam<BR>
02,066.012d@039_0132	atholūpīṃ śubhāṃ jātāṃ nāgarājasutāṃ tadā<BR>
02,066.012d@039_0133	nāgeṣv avāpa cāgryeṣu prārthito 'tha yathātatham<BR>
02,066.012d@039_0134	tato godāvarīṃ baṇṇāṃ kāverīṃ cāvagāhata<BR>
02,066.012d@039_0135	tataḥ pāṇḍyaṃ samāsādya tasya kanyām avāpa saḥ<BR>
02,066.012d@039_0136	labdhvā jiṣṇur mudaṃ tatra tato yāmyāṃ yayau diśam<BR>
02,066.012d@039_0137	sa dakṣiṇaṃ samudrāntaṃ gatvā cāpsarasāṃ ca vai<BR>
02,066.012d@039_0138	kumārītīrtham āsādya mokṣayām āsa cārjunaḥ<BR>
02,066.012d@039_0139	grāharūpānvitāḥ pañca atiśauryeṇa vai balāt<BR>
02,066.012d@039_0140	kanyātīrthaṃ samabhyetya tato dvāravatīṃ yayau<BR>
02,066.012d@039_0141	tatra kṛṣṇanideśāt sa subhadrāṃ prāpya phalgunaḥ<BR>
02,066.012d@039_0142	tām āropya rathopasthe prayayau svapurīṃ prati<BR>
02,066.012d@039_0143	athādāya gate pārthe te śrutvā sarvayādavāḥ<BR>
02,066.012d@039_0144	tam abhyadhāvan saṃkruddhāḥ siṃhaṃ vyāghragaṇā iva<BR>
02,066.012d@039_0145	pradyumnaḥ kṛtavarmā ca gadaḥ sāraṇasātyakī<BR>
02,066.012d@039_0146	āhukaś caiva sāmbaś ca cārudeṣṇo viḍūrathaḥ<BR>
02,066.012d@039_0147	anye ca yādavāḥ sarve baladevapurogamāḥ<BR>
02,066.012d@039_0148	ekam eva ṛte kṛṣṇaṃ gajavājirathair yutāḥ<BR>
02,066.012d@039_0149	athāsādya vane yāntaṃ parivārya dhanaṃjayam<BR>
02,066.012d@039_0150	cakrur yuddhaṃ susaṃkruddhā bahukoṭyaś ca yādavāḥ<BR>
02,066.012d@039_0151	eka eva tu pārthas tair yuddhaṃ cakre sudāruṇam<BR>
02,066.012d@039_0152	tena teṣāṃ samaṃ yuddhaṃ muhūrtaṃ prababhūva ha<BR>
02,066.012d@039_0153	tataḥ pārtho raṇe sarvān vārayitvā śitaiḥ śaraiḥ<BR>
02,066.012d@039_0154	balād vijitya rājendra vīras tān sarvayādavān<BR>
02,066.012d@039_0155	duryodhanaḥ<BR>
02,066.012d@039_0155	tāṃ subhadrāṃ samādāya śakraprasthaṃ viveśa ha<BR>
02,066.012d@039_0156	bhūyaḥ śṛṇu mahārāja phalgunasya tu sāhasam<BR>
02,066.012d@039_0157	dadau ca vahner bībhatsuḥ prārthitaṃ khāṇḍavaṃ vanam<BR>
02,066.012d@039_0158	labdhamātre tu tenātha bhagavān havyavāhanaḥ<BR>
02,066.012d@039_0159	bhakṣituṃ khāṇḍavaṃ rājaṃs tataḥ samupacakrame<BR>
02,066.012d@039_0160	tatas taṃ bhakṣayantaṃ vai savyasācī vibhāvasum<BR>
02,066.012d@039_0161	rathī dhanvī śarān gṛhya sa kalāpayutaḥ prabhuḥ<BR>
02,066.012d@039_0162	pālayām āsa rājendra svavīryeṇa mahābalaḥ<BR>
02,066.012d@039_0163	tataḥ śrutvā mahendras taṃ meghāṃs tān saṃdideśa ha<BR>
02,066.012d@039_0164	tenoktā meghasaṃghās te vavarṣur ativṛṣṭibhiḥ<BR>
02,066.012d@039_0165	tato meghagaṇān pārthaḥ śaravrātaiḥ samantataḥ<BR>
02,066.012d@039_0166	khagamair vārayām āsa tad āścaryam ivābhavat<BR>
02,066.012d@039_0167	vāritān meghasaṃghāṃś ca śrutvā kruddhaḥ puraṃdaraḥ<BR>
02,066.012d@039_0168	pāṇḍaraṃ gajam āsthāya sarvadevagaṇair vṛtaḥ<BR>
02,066.012d@039_0169	yayau pārthena saṃyoddhuṃ rakṣārthaṃ khāṇḍavasya ca<BR>
02,066.012d@039_0170	rudrāś ca marutaś caiva vasavaś cāśvinau tadā<BR>
02,066.012d@039_0171	ādityāś caiva sādhyāś ca viśvedevāś ca bhārata<BR>
02,066.012d@039_0172	gandharvāś caiva sahitā anye suragaṇāś ca ye<BR>
02,066.012d@039_0173	te sarve śastrasaṃpannā dīpyamānāḥ svatejasā<BR>
02,066.012d@039_0174	dhanaṃjayaṃ jighāṃsantaḥ prapetur vibudhādhipāḥ<BR>
02,066.012d@039_0175	yugānte yāni dṛśyante nimittāni mahānty api<BR>
02,066.012d@039_0176	sarvāṇi tatra dṛśyante sughorāṇi mahīpate<BR>
02,066.012d@039_0177	tato devagaṇāḥ sarve pārthaṃ samabhidudruvuḥ<BR>
02,066.012d@039_0178	asaṃbhrāntas tu tān dṛṣṭvā sa tāṃ devamayīṃ camūm<BR>
02,066.012d@039_0179	tvaritaḥ phalguno gṛhya tīkṣṇāgrān āśugāṃs tadā<BR>
02,066.012d@039_0180	śakra devāṃś ca saṃprekṣya tasthau kāla ivātyaye<BR>
02,066.012d@039_0181	tato devagaṇāḥ sarve bībhatsuṃ sapuraṃdarāḥ<BR>
02,066.012d@039_0182	avākirañ śaravrātair mānuṣaṃ taṃ mahīpate<BR>
02,066.012d@039_0183	tataḥ pārtho mahātejā gāṇḍīvaṃ gṛhya satvaraḥ<BR>
02,066.012d@039_0184	vārayām āsa devānāṃ śaravrātaiḥ śarāṃs tadā<BR>
02,066.012d@039_0185	punaḥ kruddhāḥ surāḥ sarve martyaṃ saṃkhye mahābalāḥ<BR>
02,066.012d@039_0186	nānāśastrair vavarṣus taṃ savyasāciṃ mahīpate<BR>
02,066.012d@039_0187	tān pārthaḥ śastravarṣān vai visṛṣṭān vibudhais tadā<BR>
02,066.012d@039_0188	dvidhā tridhā ca ciccheda kha eva niśitaiḥ śaraiḥ<BR>
02,066.012d@039_0189	punaś ca pārthaḥ saṃkruddho maṇḍalīkṛtakārmukaḥ<BR>
02,066.012d@039_0190	devasaṃghāñ śarais tīkṣṇair arpayad vai samantataḥ<BR>
02,066.012d@039_0191	tato devagaṇāḥ sarve yuddhvā pārthena vai muhuḥ<BR>
02,066.012d@039_0192	raṇe jetum aśakyaṃ taṃ jñātvā te bharatarṣabha<BR>
02,066.012d@039_0193	śāntās te vibudhāḥ sarve pārthabāṇābhipīḍitāḥ<BR>
02,066.012d@039_0194	sadvipaṃ vāsavaṃ tyaktvā dudruvuḥ sarvatodiśam<BR>
02,066.012d@039_0195	prācīṃ rudrāḥ sagandharvā dakṣiṇāṃ maruto yudhi<BR>
02,066.012d@039_0196	diśaṃ pratīcīṃ bhītās te vasavaś ca tathāśvinau<BR>
02,066.012d@039_0197	ādityāś caiva viśve ca dudruvur vā udaṅmukhāḥ<BR>
02,066.012d@039_0198	sādhyāś cordhvamukhā bhītāś cintayan pārthasāyakān<BR>
02,066.012d@039_0199	evaṃ suragaṇāḥ sarve prādravan sarvatodiśam<BR>
02,066.012d@039_0200	muhur muhuḥ prekṣamāṇāḥ pārtham eva sakārmukam<BR>
02,066.012d@039_0201	vidrutān devasaṃghāṃs tān raṇe dṛṣṭvā puraṃdaraḥ<BR>
02,066.012d@039_0202	tataḥ kruddho mahātejāḥ pārthaṃ bāṇair avākirat<BR>
02,066.012d@039_0203	pārtho 'pi śakraṃ vivyādha mānuṣo vibudhādhipam<BR>
02,066.012d@039_0204	tataḥ so 'śmamayaṃ varṣaṃ vyasṛjad vibudhādhipaḥ<BR>
02,066.012d@039_0205	tac charair arjuno varṣaṃ pratijaghne 'tyamarṣaṇaḥ<BR>
02,066.012d@039_0206	atha saṃvardhayām āsa tad varṣaṃ devarāḍ api<BR>
02,066.012d@039_0207	bhūya eva tadā vīryaṃ jijñāsuḥ savyasācinaḥ<BR>
02,066.012d@039_0208	so 'śmavarṣaṃ mahāvegam iṣubhiḥ pāṇḍavo 'pi ca<BR>
02,066.012d@039_0209	vilayaṃ gamayām āsa harṣayan pākaśāsanam<BR>
02,066.012d@039_0210	upādāya tu pāṇibhyām aṅgadaṃ nāma parvatam<BR>
02,066.012d@039_0211	sadrumaṃ vyasṛjac chakro jighāṃsuḥ śvetavāhanam<BR>
02,066.012d@039_0212	tato 'rjuno vegavadbhir jvalamānair ajihmagaiḥ<BR>
02,066.012d@039_0213	bāṇair vidhvaṃsayām āsa girirājaṃ sahasraśaḥ<BR>
02,066.012d@039_0214	śakraṃ ca vārayām āsa śaraiḥ pārtho balād yudhi<BR>
02,066.012d@039_0215	tataḥ śakro mahārāja raṇe vīraṃ dhanaṃjayam<BR>
02,066.012d@039_0216	jñātvā jetum aśakyaṃ taṃ tejobalasamanvitam<BR>
02,066.012d@039_0217	parāṃ prītiṃ yayau tatra putraśauryeṇa vāsavaḥ<BR>
02,066.012d@039_0218	tadā tatra na tasyāsīd divi kaś cin mahāyaśāḥ<BR>
02,066.012d@039_0219	samartho nirjaye rājann api sākṣāt prajāpatiḥ<BR>
02,066.012d@039_0220	tataḥ pārthaḥ śarair hatvā yakṣarākṣasapannagān<BR>
02,066.012d@039_0221	dīpte cāgnau mahātejāḥ pātayām āsa saṃtatam<BR>
02,066.012d@039_0222	pratiṣedhayituṃ pārthaṃ na śekus tatra ke cana<BR>
02,066.012d@039_0223	dṛṣṭvā nivāritaṃ śakraṃ divi devagaṇaiḥ saha<BR>
02,066.012d@039_0224	yathā suparṇaḥ somārthaṃ vibudhān ajayat purā<BR>
02,066.012d@039_0225	tathā jitvā surān pārthas tarpayām āsa pāvakam<BR>
02,066.012d@039_0226	tato 'rjunaḥ svavīryeṇa tarpayitvā vibhāvasum<BR>
02,066.012d@039_0227	rathaṃ dhvajaṃ hayāṃś caiva divyāstrāṇi sabhāṃ ca vai<BR>
02,066.012d@039_0228	gāṇḍīvaṃ ca dhanuḥśreṣṭhaṃ tūṇī cākṣayasāyakau<BR>
02,066.012d@039_0229	duryodhanaḥ<BR>
02,066.012d@039_0229	etāny avāpa bībhatsur lebhe kīrtiṃ ca bhārata<BR>
02,066.012d@039_0230	bhūyo 'pi śṛṇu rājendra pārtho gatvottarāṃ diśam<BR>
02,066.012d@039_0231	vijitya nava varṣāṃś ca sapurāṃś ca saparvatān<BR>
02,066.012d@039_0232	jambūdvīpaṃ vaśe kṛtvā sarvaṃ tad bharatarṣabha<BR>
02,066.012d@039_0233	balāj jitvā nṛpān sarvān kare ca viniveśya ca<BR>
02,066.012d@039_0234	ratnāny ādāya sarvāṇi gatvā caiva punaḥ purīm<BR>
02,066.012d@039_0235	tato jyeṣṭhaṃ mahātmānaṃ dharmarājaṃ yudhiṣṭhiram<BR>
02,066.012d@039_0236	rājasūyaṃ kratuśreṣṭhaṃ kārayām āsa bhārata<BR>
02,066.012d@039_0237	etāny anyāni karmāṇi kṛtavān arjunaḥ purā<BR>
02,066.012d@039_0238	arjunena samo vīrye nāsti loke pumān kva cit<BR>
02,066.012d@039_0239	devadānavayakṣāś ca piśācoragarākṣasāḥ<BR>
02,066.012d@039_0240	bhīṣmadroṇādayaḥ sarve kuravaś ca mahārathāḥ<BR>
02,066.012d@039_0241	loke sarvanṛpāś caiva vīrāś cānye dhanurdharāḥ<BR>
02,066.012d@039_0242	ete cānye ca bahavaḥ parivārya mahīpate<BR>
02,066.012d@039_0243	ekaṃ pārthaṃ raṇe yattāḥ pratiyoddhuṃ na śaknuvan<BR>
02,066.012d@039_0244	ahaṃ hi nityaṃ kauravya phalgunaṃ pratisattamam<BR>
02,066.012d@039_0245	apaśyaṃ cintayitvā taṃ samudvigno 'smi tadbhayāt<BR>
02,066.012d@039_0246	gṛhe gṛhe ca paśyāmi tāta pārtham ahaṃ sadā<BR>
02,066.012d@039_0247	śaragāṇḍīvasaṃyuktaṃ pāśahastam ivāntakam<BR>
02,066.012d@039_0248	api pārthasahasrāṇi bhītaḥ paśyāmi bhārata<BR>
02,066.012d@039_0249	pārthabhūtam idaṃ sarvaṃ nagaraṃ pratibhāti me<BR>
02,066.012d@039_0250	pārtham eva hi paśyāmi rahite tāta bhārata<BR>
02,066.012d@039_0251	dṛṣṭvā svapnagataṃ pārtham udbhrāntam iva me manaḥ<BR>
02,066.012d@039_0252	akārādīni nāmāni arjunatrastacetasaḥ<BR>
02,066.012d@039_0253	aśvāś cārthā hy ajāś caiva trāsaṃ saṃjanayanti me<BR>
02,066.012d@039_0254	nāsti pārthād ṛte tāta paravīrād bhayaṃ mama<BR>
02,066.012d@039_0255	prahlādaṃ vā baliṃ vāpi hanyād dhi vijayo raṇe<BR>
02,066.012d@039_0256	tasmāt tena mahārāja yuddham asmajjanakṣayam<BR>
02,066.012d@039_0257	ahaṃ tasya prabhāvajño nityaṃ duḥkhaṃ vasāmi ca<BR>
02,066.012d@039_0258	purāpi daṇḍakāraṇye mārīcasya yathā bhayam<BR>
02,066.012d@039_0259	dhṛtarāṣṭraḥ<BR>
02,066.012d@039_0259	bhaved rāme mahāvīrye tathā pārthe bhayaṃ mama<BR>
02,066.012d@039_0260	jānāmy eva mahāvīryaṃ jiṣṇor etad durāsadam<BR>
02,066.012d@039_0261	tāta vīrasya pārthasya mā kārṣīs tvaṃ tu vipriyam<BR>
02,066.012d@039_0262	dyūtaṃ vā śastrayuddhaṃ vā durvākyaṃ vā kadā cana<BR>
02,066.012d@039_0263	eteṣv evaṃ kṛte tasya vigrahaś caiva vo bhavet<BR>
02,066.012d@039_0264	tasmāt tvaṃ putra pārthena nityaṃ snehena vartaya<BR>
02,066.012d@039_0265	yaś ca pārthena saṃbandhād vartate ca naro bhuvi<BR>
02,066.012d@039_0266	tasya nāsti bhayaṃ kiñ cit triṣu lokeṣu bhārata<BR>
02,066.012d@039_0267	duryodhanaḥ<BR>
02,066.012d@039_0267	tasmāt tvaṃ jiṣṇunā vatsa nityaṃ snehena vartaya<BR>
02,066.012d@039_0268	dyūte pārthasya kauravya māyayā nikṛtiḥ kṛtā<BR>
02,066.012d@039_0269	dhṛtarāṣṭraḥ<BR>
02,066.012d@039_0269	tasmād dhi taṃ jahi tadā anyopāyo na no bhavet<BR>
02,066.012d@039_0270	upāyaś ca na kartavyaḥ pāṇḍavān prati bhārata<BR>
02,066.012d@039_0271	pārthān prati purā vatsa bahūpāyāḥ kṛtās tvayā<BR>
02,066.012d@039_0272	tāny apāyāni kaunteyā bahuśo vyaticakramuḥ<BR>
02,066.012d@039_0273	tasmād dhitaṃ jīvitāya naḥ kulasya janasya ca<BR>
02,066.012d@039_0274	tvaṃ cikīrṣasi ced vatsa samitraḥ sahabāndhavaḥ<BR>
02,066.012d@039_0275	sabhrātṛkas tvaṃ pārthena nityaṃ snehena vartaya<BR>
02,066.012d@039_0275	vaiśaṃpāyanaḥ<BR>
02,066.012d@039_0276	dhṛtarāṣṭravacaḥ śrutvā rājā duryodhanas tadā<BR>
02,066.012d@039_0277	cintayitvā muhūrtaṃ tu vidhinā codito 'bravīt<BR>
02,066.013a	gadāṃ gurvīṃ samudyamya tvaritaś ca vṛkodaraḥ<BR>
02,066.013c	svarathaṃ yojayitvāśu niryāta iti naḥ śrutam<BR>
02,066.014a	nakulaḥ khaḍgam ādāya carma cāpy aṣṭacandrakam<BR>
02,066.014c	sahadevaś ca rājā ca cakrur ākāram iṅgitaiḥ<BR>
02,066.015a	te tv āsthāya rathān sarve bahuśastraparicchadān<BR>
02,066.015c	abhighnanto rathavrātān senāyogāya niryayuḥ<BR>
02,066.016a	na kṣaṃsyante tathāsmābhir jātu viprakṛtā hi te<BR>
02,066.016c	draupadyāś ca parikleśaṃ kas teṣāṃ kṣantum arhati<BR>
02,066.017a	punar dīvyāma bhadraṃ te vanavāsāya pāṇḍavaiḥ<BR>
02,066.017c	evam etān vaśe kartuṃ śakṣyāmo bharatarṣabha<BR>
02,066.018a	te vā dvādaśa varṣāṇi vayaṃ vā dyūtanirjitāḥ<BR>
02,066.018c	praviśema mahāraṇyam ajinaiḥ prativāsitāḥ<BR>
02,066.019a	trayodaśaṃ ca sajane ajñātāḥ parivatsaram<BR>
02,066.019c	jñātāś ca punar anyāni vane varṣāṇi dvādaśa<BR>
02,066.020a	nivasema vayaṃ te vā tathā dyūtaṃ pravartatām<BR>
02,066.020c	akṣān uptvā punardyūtam idaṃ dīvyantu pāṇḍavāḥ<BR>
02,066.021a	etat kṛtyatamaṃ rājann asmākaṃ bharatarṣabha<BR>
02,066.021c	ayaṃ hi śakunir veda savidyām akṣasaṃpadam<BR>
02,066.022a	dṛḍhamūlā vayaṃ rājye mitrāṇi parigṛhya ca<BR>
02,066.022c	sāravad vipulaṃ sainyaṃ satkṛtya ca durāsadam<BR>
02,066.023a	te ca trayodaśe varṣe pārayiṣyanti ced vratam<BR>
02,066.023c	jeṣyāmas tān vayaṃ rājan rocatāṃ te paraṃtapa<BR>
02,066.024	dhṛtarāṣṭra uvāca<BR>
02,066.024a	tūrṇaṃ pratyānayasvaitān kāmaṃ vyadhvagatān api<BR>
02,066.024c	āgacchantu punardyūtam idaṃ kurvantu pāṇḍavāḥ<BR>
02,066.025	vaiśaṃpāyana uvāca<BR>
02,066.025a	tato droṇaḥ somadatto bāhlīkaś ca mahārathaḥ<BR>
02,066.025c	viduro droṇaputraś ca vaiśyāputraś ca vīryavān<BR>
02,066.026a	bhūriśravāḥ śāṃtanavo vikarṇaś ca mahārathaḥ<BR>
02,066.026c	mā dyūtam ity abhāṣanta śamo 'stv iti ca sarvaśaḥ<BR>
02,066.026d*0579_01	yathopajoṣaṃ vasatāṃ punardyūtapravṛttaye<BR>
02,066.027a	akāmānāṃ ca sarveṣāṃ suhṛdām arthadarśinām<BR>
02,066.027c	akarot pāṇḍavāhvānaṃ dhṛtarāṣṭraḥ sutapriyaḥ<BR>
02,066.028a	athābravīn mahārāja dhṛtarāṣṭraṃ janeśvaram<BR>
02,066.028c	putrahārdād dharmayuktaṃ gāndhārī śokakarśitā<BR>
02,066.029a	jāte duryodhane kṣattā mahāmatir abhāṣata<BR>
02,066.029c	nīyatāṃ paralokāya sādhv ayaṃ kulapāṃsanaḥ<BR>
02,066.030a	vyanadaj jātamātro hi gomāyur iva bhārata<BR>
02,066.030c	anto nūnaṃ kulasyāsya kuravas tan nibodhata<BR>
02,066.030d*0580_01	mā nimajjīḥ svadoṣeṇa mahāpsu tvaṃ hi bhārata<BR>
02,066.031a	mā bālānām aśiṣṭānām abhimaṃsthā matiṃ prabho<BR>
02,066.031c	mā kulasya kṣaye ghore kāraṇaṃ tvaṃ bhaviṣyasi<BR>
02,066.032a	baddhaṃ setuṃ ko nu bhindyād dhamec chāntaṃ ca pāvakam<BR>
02,066.032c	śame dhṛtān punaḥ pārthān kopayet ko nu bhārata<BR>
02,066.033a	smarantaṃ tvām ājamīḍha smārayiṣyāmy ahaṃ punaḥ<BR>
02,066.033c	śāstraṃ na śāsti durbuddhiṃ śreyase vetarāya vā<BR>
02,066.034a	na vai vṛddho bālamatir bhaved rājan kathaṃ cana<BR>
02,066.034c	tvannetrāḥ santu te putrā mā tvāṃ dīrṇāḥ prahāsiṣuḥ<BR>
02,066.034d*0581_01	tasmād ayaṃ mad vacanāt tyajyatāṃ kulapāṃsanaḥ<BR>
02,066.034d*0581_02	tathā te na kṛtaṃ rājan putrasnehān narādhipa<BR>
02,066.034d*0581_03	tasya prāptaṃ phalaṃ viddhi kulāntakaraṇāya ha<BR>
02,066.035a	śamena dharmeṇa parasya buddhyā; jātā buddhiḥ sāstu te mā pratīpā<BR>
02,066.035b*0582_01	na tad balaṃ yan mṛdunā virudhyate<BR>
02,066.035b*0582_02	mitraṃ dharmas tarasā sevitavyaḥ<BR>
02,066.035c	pradhvaṃsinī krūrasamāhitā śrīr; mṛduprauḍhā gacchati putrapautrān<BR>
02,066.036a	athābravīn mahārājo gāndhārīṃ dharmadarśinīm<BR>
02,066.036c	antaḥ kāmaṃ kulasyāstu na śakṣyāmi nivāritum<BR>
02,066.037a	yathecchanti tathaivāstu pratyāgacchantu pāṇḍavāḥ<BR>
02,066.037c	punardyūtaṃ prakurvantu māmakāḥ pāṇḍavaiḥ saha<BR>
02,067.001	vaiśaṃpāyana uvāca<BR>
02,067.001a	tato vyadhvagataṃ pārthaṃ prātikāmī yudhiṣṭhiram<BR>
02,067.001c	uvāca vacanād rājño dhṛtarāṣṭrasya dhīmataḥ<BR>
02,067.002a	upastīrṇā sabhā rājann akṣān uptvā yudhiṣṭhira<BR>
02,067.002c	ehi pāṇḍava dīvyeti pitā tvām āha bhārata<BR>
02,067.003	yudhiṣṭhira uvāca<BR>
02,067.003a	dhātur niyogād bhūtāni prāpnuvanti śubhāśubham<BR>
02,067.003c	na nivṛttis tayor asti devitavyaṃ punar yadi<BR>
02,067.004a	akṣadyūte samāhvānaṃ niyogāt sthavirasya ca<BR>
02,067.004c	jānann api kṣayakaraṃ nātikramitum utsahe<BR>
02,067.005	vaiśaṃpāyana uvāca<BR>
02,067.005a	iti bruvan nivavṛte bhrātṛbhiḥ saha pāṇḍavaḥ<BR>
02,067.005c	jānaṃś ca śakuner māyāṃ pārtho dyūtam iyāt punaḥ<BR>
02,067.005d*0583_01	asaṃbhave hemamayasya jantos<BR>
02,067.005d*0583_02	tathāpi rāmo lulubhe mṛgāya<BR>
02,067.005d*0583_03	prāyaḥ samāpannaparābhavāṇāṃ<BR>
02,067.005d*0583_04	dhiyo viparyastatarā bhavanti<BR>
02,067.006a	viviśus te sabhāṃ tāṃ tu punar eva mahārathāḥ<BR>
02,067.006c	vyathayanti sma cetāṃsi suhṛdāṃ bharatarṣabhāḥ<BR>
02,067.007a	yathopajoṣam āsīnāḥ punardyūtapravṛttaye<BR>
02,067.007c	sarvalokavināśāya daivenopanipīḍitāḥ<BR>
02,067.007d*0584_01	tān āgatān abhiprekṣya kṛpaṇaṃ kṣipram akṣavit<BR>
02,067.008	śakunir uvāca<BR>
02,067.008a	amuñcat sthaviro yad vo dhanaṃ pūjitam eva tat<BR>
02,067.008c	mahādhanaṃ glahaṃ tv ekaṃ śṛṇu me bharatarṣabha<BR>
02,067.009a	vayaṃ dvādaśa varṣāṇi yuṣmābhir dyūtanirjitāḥ<BR>
02,067.009c	praviśema mahāraṇyaṃ rauravājinavāsasaḥ<BR>
02,067.010a	trayodaśaṃ ca sajane ajñātāḥ parivatsaram<BR>
02,067.010c	jñātāś ca punar anyāni vane varṣāṇi dvādaśa<BR>
02,067.011a	asmābhir vā jitā yūyaṃ vane varṣāṇi dvādaśa<BR>
02,067.011c	vasadhvaṃ kṛṣṇayā sārdham ajinaiḥ prativāsitāḥ<BR>
02,067.012a	trayodaśe ca nirvṛtte punar eva yathocitam<BR>
02,067.012c	svarājyaṃ pratipattavyam itarair atha vetaraiḥ<BR>
02,067.013a	anena vyavasāyena sahāsmābhir yudhiṣṭhira<BR>
02,067.013c	akṣān uptvā punardyūtam ehi dīvyasva bhārata<BR>
02,067.013d*0585_01	atha sabhyāḥ sabhāmadhye samucchritakarās tadā<BR>
02,067.013d*0585_02	ūcur udvignamanasaḥ saṃvegāt sarva eva hi<BR>
02,067.014	sabhāsada ūcuḥ<BR>
02,067.014a	aho dhig bāndhavā nainaṃ bodhayanti mahad bhayam<BR>
02,067.014c	buddhyā bodhyaṃ na budhyante svayaṃ ca bharatarṣabhāḥ<BR>
02,067.015	vaiśaṃpāyana uvāca<BR>
02,067.015a	janapravādān subahūn iti śṛṇvan narādhipaḥ<BR>
02,067.015c	hriyā ca dharmasaṅgāc ca pārtho dyūtam iyāt punaḥ<BR>
02,067.016a	jānann api mahābuddhiḥ punardyūtam avartayat<BR>
02,067.016c	apy ayaṃ na vināśaḥ syāt kurūṇām iti cintayan<BR>
02,067.017	yudhiṣṭhira uvāca<BR>
02,067.017a	kathaṃ vai madvidho rājā svadharmam anupālayan<BR>
02,067.017c	āhūto vinivarteta dīvyāmi śakune tvayā<BR>
02,067.018	śakunir uvāca<BR>
02,067.018a	gavāśvaṃ bahudhenūkam aparyantam ajāvikam<BR>
02,067.018c	gajāḥ kośo hiraṇyaṃ ca dāsīdāsaṃ ca sarvaśaḥ<BR>
02,067.019a	eṣa no glaha evaiko vanavāsāya pāṇḍavāḥ<BR>
02,067.019c	yūyaṃ vayaṃ vā vijitā vasema vanam āśritāḥ<BR>
02,067.019d*0586_01	trayodaśaṃ ca vai varṣam ajñātāḥ sajane tathā<BR>
02,067.020a	anena vyavasāyena dīvyāma bharatarṣabha<BR>
02,067.020c	samutkṣepeṇa caikena vanavāsāya bhārata<BR>
02,067.021	vaiśaṃpāyana uvāca<BR>
02,067.021a	pratijagrāha taṃ pārtho glahaṃ jagrāha saubalaḥ<BR>
02,067.021c	jitam ity eva śakunir yudhiṣṭhiram abhāṣata<BR>
02,067.021d@040_0001	evaṃ daivabalāviṣṭo dharmarājo yudhiṣṭhiraḥ<BR>
02,067.021d@040_0002	bhīṣmadroṇair vāryamāṇo vidureṇa ca dhīmatā<BR>
02,067.021d@040_0003	yuyutsunā kṛpeṇātha saṃjayena ca bhārata<BR>
02,067.021d@040_0004	gāndhāryā pṛthayā caiva bhīmārjunayamais tathā<BR>
02,067.021d@040_0005	vikarṇena ca vīreṇa draupadyā drauṇinā tathā<BR>
02,067.021d@040_0006	somadattena ca tathā bāhlīkena ca dhīmatā<BR>
02,067.021d@040_0007	vārito 'tīva satataṃ na ca rājā niyacchati<BR>
02,067.021d@040_0008	evaṃ sa vāryamāṇo 'pi kaunteyo hitakāmyayā<BR>
02,067.021d@040_0009	devakāryārthasiddhyarthaṃ muhūrtaṃ kalir āviśat<BR>
02,067.021d@040_0010	āviṣṭaḥ kalinā rājañ śakuniṃ pratyabhāṣata<BR>
02,067.021d@040_0011	evaṃ bhavatv iti tadā vanavāsāya dīvyate<BR>
02,068.001	vaiśaṃpāyana uvāca<BR>
02,068.001a	vanavāsāya cakrus te matiṃ pārthāḥ parājitāḥ<BR>
02,068.001c	ajināny uttarīyāṇi jagṛhuś ca yathākramam<BR>
02,068.002a	ajinaiḥ saṃvṛtān dṛṣṭvā hṛtarājyān ariṃdamān<BR>
02,068.002c	prasthitān vanavāsāya tato duḥśāsano 'bravīt<BR>
02,068.003a	pravṛttaṃ dhārtarāṣṭrasya cakraṃ rājño mahātmanaḥ<BR>
02,068.003c	parābhūtāḥ pāṇḍuputrā vipattiṃ paramāṃ gatāḥ<BR>
02,068.004a	adya devāḥ saṃprayātāḥ samair vartmabhir asthalaiḥ<BR>
02,068.004c	guṇajyeṣṭhās tathā jyeṣṭhā bhūyāṃso yad vayaṃ paraiḥ<BR>
02,068.005a	narakaṃ pātitāḥ pārthā dīrghakālam anantakam<BR>
02,068.005c	sukhāc ca hīnā rājyāc ca vinaṣṭāḥ śāśvatīḥ samāḥ<BR>
02,068.006a	balena mattā ye te sma dhārtarāṣṭrān prahāsiṣuḥ<BR>
02,068.006c	te nirjitā hṛtadhanā vanam eṣyanti pāṇḍavāḥ<BR>
02,068.007a	citrān saṃnāhān avamuñcantu caiṣāṃ; vāsāṃsi divyāni ca bhānumanti<BR>
02,068.007c	nivāsyantāṃ rurucarmāṇi sarve; yathā glahaṃ saubalasyābhyupetāḥ<BR>
02,068.008a	na santi lokeṣu pumāṃsa īdṛśā; ity eva ye bhāvitabuddhayaḥ sadā<BR>
02,068.008c	jñāsyanti te ''tmānam ime 'dya pāṇḍavā; viparyaye ṣaṇḍhatilā ivāphalāḥ<BR>
02,068.008d*0587_01	svayaṃvare 'sau sthaviro 'pi mandadhīr<BR>
02,068.008d*0587_02	vṛthāmatiḥ sthaviro yajñasenaḥ<BR>
02,068.009a	ayaṃ hi vāsodaya īdṛśānāṃ; manasvināṃ kaurava mā bhaved vaḥ<BR>
02,068.009c	adīkṣitānām ajināni yadvad; balīyasāṃ paśyata pāṇḍavānām<BR>
02,068.009d*0588_01	svayaṃvare 'sau sthaviro 'pi mandadhīr<BR>
02,068.009d*0588_02	vṛthāmatiḥ suprajño yajñasenaḥ<BR>
02,068.009d*0588_03	mahīkṣitāṃ paśyatāṃ pāṇḍavānāṃ<BR>
02,068.010a	mahāprājñaḥ somako yajñasenaḥ; kanyāṃ pāñcālīṃ pāṇḍavebhyaḥ pradāya<BR>
02,068.010c	akārṣīd vai duṣkṛtaṃ neha santi; klībāḥ pārthāḥ patayo yājñasenyāḥ<BR>
02,068.010d*0589_01	saṃpaśyantyās te 'jinaiḥ saṃvṛtāṅgāḥ<BR>
02,068.011a	sūkṣmān prāvārān ajināni coditān; dṛṣṭvāraṇye nirdhanān apratiṣṭhān<BR>
02,068.011c	kāṃ tvaṃ prītiṃ lapsyase yājñaseni; patiṃ vṛṇīṣva yam ihānyam icchasi<BR>
02,068.012a	ete hi sarve kuravaḥ sametāḥ; kṣāntā dāntāḥ sudraviṇopapannāḥ<BR>
02,068.012c	eṣāṃ vṛṇīṣvaikatamaṃ patitve; na tvāṃ tapet kālaviparyayo 'yam<BR>
02,068.013a	yathāphalāḥ ṣaṇḍhatilā yathā carmamayā mṛgāḥ<BR>
02,068.013c	tathaiva pāṇḍavāḥ sarve yathā kākayavā api<BR>
02,068.014a	kiṃ pāṇḍavāṃs tvaṃ patitān upāsse; moghaḥ śramaḥ ṣaṇḍhatilān upāsya<BR>
02,068.014c	evaṃ nṛśaṃsaḥ paruṣāṇi pārthān; aśrāvayad dhṛtarāṣṭrasya putraḥ<BR>
02,068.015a	tad vai śrutvā bhīmaseno 'tyamarṣī; nirbhartsyoccais taṃ nigṛhyaiva roṣāt<BR>
02,068.015c	uvācedaṃ sahasaivopagamya; siṃho yathā haimavataḥ śṛgālam<BR>
02,068.016	bhīmasena uvāca<BR>
02,068.016a	krūra pāpajanair juṣṭam akṛtārthaṃ prabhāṣase<BR>
02,068.016c	gāndhāravidyayā hi tvaṃ rājamadhye vikatthase<BR>
02,068.017a	yathā tudasi marmāṇi vākśarair iha no bhṛśam<BR>
02,068.017c	tathā smārayitā te 'haṃ kṛntan marmāṇi saṃyuge<BR>
02,068.018a	ye ca tvām anuvartante kāmalobhavaśānugāḥ<BR>
02,068.018c	goptāraḥ sānubandhāṃs tān neṣyāmi yamasādanam<BR>
02,068.019	vaiśaṃpāyana uvāca<BR>
02,068.019a	evaṃ bruvāṇam ajinair vivāsitaṃ; duḥkhābhibhūtaṃ parinṛtyati sma<BR>
02,068.019c	madhye kurūṇāṃ dharmanibaddhamārgaṃ; gaur gaur iti smāhvayan muktalajjaḥ<BR>
02,068.020	bhīmasena uvāca<BR>
02,068.020a	nṛśaṃsaṃ paruṣaṃ krūraṃ śakyaṃ duḥśāsana tvayā<BR>
02,068.020c	nikṛtyā hi dhanaṃ labdhvā ko vikatthitum arhati<BR>
02,068.021a	mā ha sma sukṛtāṃl lokān gacchet pārtho vṛkodaraḥ<BR>
02,068.021c	yadi vakṣasi bhittvā te na pibec choṇitaṃ raṇe<BR>
02,068.022a	dhārtarāṣṭrān raṇe hatvā miṣatāṃ sarvadhanvinām<BR>
02,068.022c	śamaṃ gantāsmi nacirāt satyam etad bravīmi vaḥ<BR>
02,068.023	vaiśaṃpāyana uvāca<BR>
02,068.023a	tasya rājā siṃhagateḥ sakhelaṃ; duryodhano bhīmasenasya harṣāt<BR>
02,068.023c	gatiṃ svagatyānucakāra mando; nirgacchatāṃ pāṇḍavānāṃ sabhāyāḥ<BR>
02,068.024a	naitāvatā kṛtam ity abravīt taṃ; vṛkodaraḥ saṃnivṛttārdhakāyaḥ<BR>
02,068.024c	śīghraṃ hi tvā nihataṃ sānubandhaṃ; saṃsmāryāhaṃ prativakṣyāmi mūḍha<BR>
02,068.025a	etat samīkṣyātmani cāvamānaṃ; niyamya manyuṃ balavān sa mānī<BR>
02,068.025c	rājānugaḥ saṃsadi kauravāṇāṃ; viniṣkraman vākyam uvāca bhīmaḥ<BR>
02,068.026a	ahaṃ duryodhanaṃ hantā karṇaṃ hantā dhanaṃjayaḥ<BR>
02,068.026c	śakuniṃ cākṣakitavaṃ sahadevo haniṣyati<BR>
02,068.027a	idaṃ ca bhūyo vakṣyāmi sabhāmadhye bṛhad vacaḥ<BR>
02,068.027c	satyaṃ devāḥ kariṣyanti yan no yuddhaṃ bhaviṣyati<BR>
02,068.028a	suyodhanam imaṃ pāpaṃ hantāsmi gadayā yudhi<BR>
02,068.028c	śiraḥ pādena cāsyāham adhiṣṭhāsyāmi bhūtale<BR>
02,068.029a	vākyaśūrasya caivāsya paruṣasya durātmanaḥ<BR>
02,068.029c	duḥśāsanasya rudhiraṃ pātāsmi mṛgarāḍ iva<BR>
02,068.030	arjuna uvāca<BR>
02,068.030a	naiva vācā vyavasitaṃ bhīma vijñāyate satām<BR>
02,068.030c	itaś caturdaśe varṣe draṣṭāro yad bhaviṣyati<BR>
02,068.030d*0590_01	bhīmasena na te santi yeṣāṃ vairaṃ tvayā saha<BR>
02,068.030d*0590_02	mattā graheṣu sukhino na budhyante mahad bhayam<BR>
02,068.031a	duryodhanasya karṇasya śakuneś ca durātmanaḥ<BR>
02,068.031c	duḥśāsanacaturthānāṃ bhūmiḥ pāsyati śoṇitam<BR>
02,068.032a	asūyitāraṃ vaktāraṃ prasraṣṭāraṃ durātmanām<BR>
02,068.032c	bhīmasena niyogāt te hantāhaṃ karṇam āhave<BR>
02,068.033a	arjunaḥ pratijānīte bhīmasya priyakāmyayā<BR>
02,068.033c	karṇaṃ karṇānugāṃś caiva raṇe hantāsmi patribhiḥ<BR>
02,068.034a	ye cānye pratiyotsyanti buddhimohena māṃ nṛpāḥ<BR>
02,068.034c	tāṃś ca sarvāñ śitair bāṇair netāsmi yamasādanam<BR>
02,068.035a	caled dhi himavān sthānān niṣprabhaḥ syād divākaraḥ<BR>
02,068.035c	śaityaṃ somāt praṇaśyeta matsatyaṃ vicaled yadi<BR>
02,068.035d*0590a_01	draṣṭāro bhūmipālāḥ syur ito varṣe caturdaśe<BR>
02,068.036a	na pradāsyati ced rājyam ito varṣe caturdaśe<BR>
02,068.036c	duryodhano hi satkṛtya satyam etad bhaviṣyati<BR>
02,068.037	vaiśaṃpāyana uvāca<BR>
02,068.037a	ity uktavati pārthe tu śrīmān mādravatīsutaḥ<BR>
02,068.037c	pragṛhya vipulaṃ bāhuṃ sahadevaḥ pratāpavān<BR>
02,068.038a	saubalasya vadhaṃ prepsur idaṃ vacanam abravīt<BR>
02,068.038c	krodhasaṃraktanayano niḥśvasann iva pannagaḥ<BR>
02,068.039a	akṣān yān manyase mūḍha gāndhārāṇāṃ yaśohara<BR>
02,068.039c	naite 'kṣā niśitā bāṇās tvayaite samare vṛtāḥ<BR>
02,068.040a	yathā caivoktavān bhīmas tvām uddiśya sabāndhavam<BR>
02,068.040c	kartāhaṃ karmaṇas tasya kuru kāryāṇi sarvaśaḥ<BR>
02,068.041a	hantāsmi tarasā yuddhe tvāṃ vikramya sabāndhavam<BR>
02,068.041c	yadi sthāsyasi saṃgrāme kṣatradharmeṇa saubala<BR>
02,068.042a	sahadevavacaḥ śrutvā nakulo 'pi viśāṃ pate<BR>
02,068.042c	darśanīyatamo nṝṇām idaṃ vacanam abravīt<BR>
02,068.043a	suteyaṃ yajñasenasya dyūte 'smin dhṛtarāṣṭrajaiḥ<BR>
02,068.043c	yair vācaḥ śrāvitā rūkṣāḥ sthitair duryodhanapriye<BR>
02,068.044a	tān dhārtarāṣṭrān durvṛttān mumūrṣūn kālacoditān<BR>
02,068.044c	darśayiṣyāmi bhūyiṣṭham ahaṃ vaivasvatakṣayam<BR>
02,068.044d*0591_01	ulūkaṃ ca durātmānaṃ saubalasya sutaṃ priyam<BR>
02,068.044d*0591_02	krūraṃ hantāsmi samare taṃ vai krūraṃ narādhamam<BR>
02,068.045a	nideśād dharmarājasya draupadyāḥ padavīṃ caran<BR>
02,068.045c	nirdhārtarāṣṭrāṃ pṛthivīṃ kartāsmi nacirād iva<BR>
02,068.046a	evaṃ te puruṣavyāghrāḥ sarve vyāyatabāhavaḥ<BR>
02,068.046c	pratijñā bahulāḥ kṛtvā dhṛtarāṣṭram upāgaman<BR>
02,069.001	yudhiṣṭhira uvāca<BR>
02,069.001a	āmantrayāmi bharatāṃs tathā vṛddhaṃ pitāmaham<BR>
02,069.001c	rājānaṃ somadattaṃ ca mahārājaṃ ca bāhlikam<BR>
02,069.002a	droṇaṃ kṛpaṃ nṛpāṃś cānyān aśvatthāmānam eva ca<BR>
02,069.002c	viduraṃ dhṛtarāṣṭraṃ ca dhārtarāṣṭrāṃś ca sarvaśaḥ<BR>
02,069.002d*0592_01	saumadattiṃ mahāvīryaṃ vikarṇaṃ ca mahāmatim<BR>
02,069.003a	yuyutsuṃ saṃjayaṃ caiva tathaivānyān sabhāsadaḥ<BR>
02,069.003b*0593_01	gāndhārīṃ ca mahābhāgāṃ mātaraṃ ca pṛthāṃ tathā<BR>
02,069.003c	sarvān āmantrya gacchāmi draṣṭāsmi punar etya vaḥ<BR>
02,069.004	vaiśaṃpāyana uvāca<BR>
02,069.004a	na ca kiṃ cit tadocus te hriyā santo yudhiṣṭhiram<BR>
02,069.004c	manobhir eva kalyāṇaṃ dadhyus te tasya dhīmataḥ<BR>
02,069.005	vidura uvāca<BR>
02,069.005a	āryā pṛthā rājaputrī nāraṇyaṃ gantum arhati<BR>
02,069.005c	sukumārī ca vṛddhā ca nityaṃ caiva sukhocitā<BR>
02,069.006*0594_00	pāṇḍavā ūcuḥ<BR>
02,069.006*0594_01	tathety uktvābruvan sarve yathā no vadase 'nagha<BR>
02,069.006*0594_02	tvaṃ pitṛvyaḥ pitṛsamo vayaṃ ca tvatparāyaṇāḥ<BR>
02,069.006*0594_03	yathājñāpayase vidvaṃs tvaṃ hi naḥ paramo guruḥ<BR>
02,069.006*0594_04	yac cānyad api kartavyaṃ tad vidhatsva mahāmate<BR>
02,069.006a	iha vatsyati kalyāṇī satkṛtā mama veśmani<BR>
02,069.006c	iti pārthā vijānīdhvam agadaṃ vo 'stu sarvaśaḥ<BR>
02,069.007a	yudhiṣṭhira vijānīhi mamedaṃ bharatarṣabha<BR>
02,069.007c	nādharmeṇa jitaḥ kaś cid vyathate vai parājayāt<BR>
02,069.008a	tvaṃ vai dharmān vijānīṣe yudhāṃ vettā dhanaṃjayaḥ<BR>
02,069.008c	hantārīṇāṃ bhīmaseno nakulas tv arthasaṃgrahī<BR>
02,069.008d*0595_01	sahadevo nṛṇāṃ devo nityaṃ pṛṣṭhānugaḥ saha<BR>
02,069.008d*0595_02	sarvopadravanāśāya bhaviṣyati raṇotkaṭaḥ<BR>
02,069.009a	saṃyantā sahadevas tu dhaumyo brahmaviduttamaḥ<BR>
02,069.009c	dharmārthakuśalā caiva draupadī dharmacāriṇī<BR>
02,069.010a	anyonyasya priyāḥ sarve tathaiva priyavādinaḥ<BR>
02,069.010c	parair abhedyāḥ saṃtuṣṭāḥ ko vo na spṛhayed iha<BR>
02,069.011a	eṣa vai sarvakalyāṇaḥ samādhis tava bhārata<BR>
02,069.011c	nainaṃ śatrur viṣahate śakreṇāpi samo 'cyuta<BR>
02,069.012a	himavaty anuśiṣṭo 'si merusāvarṇinā purā<BR>
02,069.012c	dvaipāyanena kṛṣṇena nagare vāraṇāvate<BR>
02,069.013a	bhṛgutuṅge ca rāmeṇa dṛṣadvatyāṃ ca śaṃbhunā<BR>
02,069.013c	aśrauṣīr asitasyāpi maharṣer añjanaṃ prati<BR>
02,069.013d*0596_01	kalmāṣītīrasaṃsthasya gatas tvaṃ śiṣyatāṃ bhṛgoḥ<BR>
02,069.014a	draṣṭā sadā nāradasya dhaumyas te 'yaṃ purohitaḥ<BR>
02,069.014c	mā hārṣīḥ sāṃparāye tvaṃ buddhiṃ tām ṛṣipūjitām<BR>
02,069.015a	purūravasam ailaṃ tvaṃ buddhyā jayasi pāṇḍava<BR>
02,069.015c	śaktyā jayasi rājño 'nyān ṛṣīn dharmopasevayā<BR>
02,069.016a	aindre jaye dhṛtamanā yāmye kopavidhāraṇe<BR>
02,069.016c	visarge caiva kaubere vāruṇe caiva saṃyame<BR>
02,069.017a	ātmapradānaṃ saumyatvam adbhyaś caivopajīvanam<BR>
02,069.017c	bhūmeḥ kṣamā ca tejaś ca samagraṃ sūryamaṇḍalāt<BR>
02,069.018a	vāyor balaṃ viddhi sa tvaṃ bhūtebhyaś cātmasaṃbhavam<BR>
02,069.018c	agadaṃ vo 'stu bhadraṃ vo drakṣyāmi punarāgatān<BR>
02,069.019a	āpaddharmārthakṛcchreṣu sarvakāryeṣu vā punaḥ<BR>
02,069.019c	yathāvat pratipadyethāḥ kāle kāle yudhiṣṭhira<BR>
02,069.020a	āpṛṣṭo 'sīha kaunteya svasti prāpnuhi bhārata<BR>
02,069.020c	kṛtārthaṃ svastimantaṃ tvāṃ drakṣyāmaḥ punarāgatam<BR>
02,069.020d*0597_01	na hi vo vṛjinaṃ kiṃ cid veda kaś cit purā kṛtam<BR>
02,069.021	vaiśaṃpāyana uvāca<BR>
02,069.021a	evam uktas tathety uktvā pāṇḍavaḥ satyavikramaḥ<BR>
02,069.021c	bhīṣmadroṇau namaskṛtya prātiṣṭhata yudhiṣṭhiraḥ<BR>
02,070.000@041_0001	tataḥ saṃprasthite tatra dharmarāje tadā nṛpe<BR>
02,070.000@041_0002	janāḥ samastās taṃ draṣṭuṃ samāruruhur atvarāḥ<BR>
02,070.000@041_0003	tataḥ prāsādavaryāṇi vimānaśikharāṇi ca<BR>
02,070.000@041_0004	gopurāṇi ca sarvāṇi vṛkṣān anyāṃś ca sarvaśaḥ<BR>
02,070.000@041_0005	adhiruhya janaḥ śrīmān udāsīno vyalokayat<BR>
02,070.000@041_0006	na hi rathyās tathā śakyā gantuṃ bahujanākulāḥ<BR>
02,070.000@041_0007	āruhya te sma tān yatra dīnāḥ paśyanti pāṇḍavam<BR>
02,070.000@041_0008	padātiṃ varjitacchatraṃ celabhūṣaṇavarjitam<BR>
02,070.000@041_0009	valkalājinasaṃvītaṃ pārthaṃ dṛṣṭvā janās tadā<BR>
02,070.000@041_0010	janāḥ<BR>
02,070.000@041_0010	ūcur bahuvidhā vācaḥ śokopahatacetasaḥ<BR>
02,070.000@041_0011	yaṃ yāntam anuyānti sma caturaṅgabalaṃ mahat<BR>
02,070.000@041_0012	tam evaṃ kṛṣṇayā sārdham anuyānti sma pāṇḍavāḥ<BR>
02,070.000@041_0013	catvāro bhrātaraś caiva dhaumyaś caiva purohitaḥ<BR>
02,070.000@041_0014	bhīmārjunau vārayitvā nikṛtyā baddhakārmukau<BR>
02,070.000@041_0015	dharma evāsthito yena tyaktvā rājyaṃ mahātmanā<BR>
02,070.000@041_0016	yā na śakyā purā draṣṭuṃ bhūtair ākāśagair api<BR>
02,070.000@041_0017	tām adya kṛṣṇāṃ paśyanti rājamārgagatā janāḥ<BR>
02,070.000@041_0018	aṅgarāgocitāṃ kṛṣṇāṃ raktacandanasevinīm<BR>
02,070.000@041_0019	varṣam uṣṇaṃ ca śītaṃ ca neṣyaty āśu vivarṇatām<BR>
02,070.000@041_0020	adya nūnaṃ pṛthā devī satyam āviśya bhāṣate<BR>
02,070.000@041_0021	putrān snuṣāṃ ca devī tu draṣṭum adyātha nārhati<BR>
02,070.000@041_0022	nirguṇasyāpi putrasya kathaṃ syād duḥkhadarśanam<BR>
02,070.000@041_0023	kiṃ punar yasya loko 'yaṃ jito vṛttena kevalam<BR>
02,070.000@041_0024	ānṛśaṃsyam anukrośo dhṛtiḥ śīlaṃ damaḥ śamaḥ<BR>
02,070.000@041_0025	pāṇḍavaṃ śobhayanty ete ṣaḍ guṇāḥ puruṣottamam<BR>
02,070.000@041_0026	tasmāt tasyopaghātena prajāḥ paramapīḍitāḥ<BR>
02,070.000@041_0027	audakānīva sattvāni grīṣme salilasaṃkṣayāt<BR>
02,070.000@041_0028	pīḍayā pīḍitaṃ sarvaṃ jagat tasya jagatpateḥ<BR>
02,070.000@041_0029	mūlasyaivopaghātena vṛkṣaḥ puṣpaphalopagaḥ<BR>
02,070.000@041_0030	mūlaṃ hy eṣa manuṣyāṇāṃ dharmarājo mahādyutiḥ<BR>
02,070.000@041_0031	puṣpaṃ phalaṃ ca patraṃ ca śākhāś cāsyetare janāḥ<BR>
02,070.000@041_0032	te bhrātara iva kṣipraṃ saputrāḥ sahabāndhavāḥ<BR>
02,070.000@041_0033	gacchantam anugacchāmo yena gacchati pāṇḍavaḥ<BR>
02,070.000@041_0034	udyānāni parityajya kṣetrāṇi ca gṛhāṇi ca<BR>
02,070.000@041_0035	ekaduḥkhasukhāḥ pārtham anuyāmaḥ sudhārmikam<BR>
02,070.000@041_0036	samuddhṛtāni yānāni paridhvastājirāṇi ca<BR>
02,070.000@041_0037	upāttadhanadhānyāni hṛtasārāṇi sarvaśaḥ<BR>
02,070.000@041_0038	rajasāpy avakīrṇāni parityaktāni daivataiḥ<BR>
02,070.000@041_0039	mūṣakaiḥ paridhāvadbhir udbilair āvṛtāni ca<BR>
02,070.000@041_0040	apetodakadhūmāni hīnasaṃmārjanāni ca<BR>
02,070.000@041_0041	pranaṣṭabalikarmejyāmantrahomajapāni ca<BR>
02,070.000@041_0042	duṣkāleneva bhagnāni bhinnabhājanavanti ca<BR>
02,070.000@041_0043	asmattyaktāni veśmāni saubalaḥ pratipadyatām<BR>
02,070.000@041_0044	vanaṃ nagaram adyās tu yatra gacchanti pāṇḍavāḥ<BR>
02,070.000@041_0045	asmābhiś ca parityaktaṃ puraṃ saṃpadyatāṃ vanam<BR>
02,070.000@041_0046	bilāni daṃṣṭriṇaḥ sarve sthānāni mṛgapakṣiṇaḥ<BR>
02,070.000@041_0047	tyajantv asmadbhayād bhītā gajāḥ siṃhā vanāny api<BR>
02,070.000@041_0048	anākrāntaṃ prapadyantu sevyamānaṃ tyajantu ca<BR>
02,070.000@041_0049	tṛṇamāṃsaphalādānāṃ deśāṃs tu samṛgadvipān<BR>
02,070.000@041_0050	vaiśaṃpāyanaḥ<BR>
02,070.000@041_0050	vayaṃ pārthair vane samyak saha vatsyāma nirvṛtāḥ<BR>
02,070.000@041_0051	ity evaṃ vividhā vāco nānājanasamīritāḥ<BR>
02,070.000@041_0052	śuśrāva pārthaḥ śrutvā ca na vicakre 'sya mānasam<BR>
02,070.000@041_0053	tataḥ prāsādasaṃsthās tu samantād vai gṛhe gṛhe<BR>
02,070.000@041_0054	brāhmaṇakṣatriyaviśāṃ śūdrāṇāṃ caiva yoṣitaḥ<BR>
02,070.000@041_0055	tataḥ prāsādajālāni utpāṭyāvaraṇāni ca<BR>
02,070.000@041_0056	dadṛśuḥ pāṇḍavān dīnān valkalājinavāsasaḥ<BR>
02,070.000@041_0057	kṛṣṇāṃ cādṛṣṭapūrvāṃ tāṃ vrajantīṃ padbhir eva ca<BR>
02,070.000@041_0058	ekavastrāṃ rudantīṃ tāṃ muktakeśīṃ rajasvalām<BR>
02,070.000@041_0059	dṛṣṭvā tadā striyaḥ sarvā vivarṇavadanā bhṛśam<BR>
02,070.000@041_0060	vilapya bahudhā mohād duḥkhaśokena pīḍitāḥ<BR>
02,070.000@041_0061	hā hā hā dhig dhig ity uktvā netrair aśrūṇy avartayan<BR>
02,070.000@041_0062	janasyātha vacaḥ śrutvā sa rājā bhrātṛbhiḥ saha<BR>
02,070.000@041_0063	uddiśya vanavāsāya pratasthe kṛtaniścayaḥ<BR>
02,070.001	vaiśaṃpāyana uvāca<BR>
02,070.001a	tasmin saṃprasthite kṛṣṇā pṛthāṃ prāpya yaśasvinīm<BR>
02,070.001c	āpṛcchad bhṛśaduḥkhārtā yāś cānyās tatra yoṣitaḥ<BR>
02,070.002a	yathārhaṃ vandanāśleṣān kṛtvā gantum iyeṣa sā<BR>
02,070.002c	tato ninādaḥ sumahān pāṇḍavāntaḥpure 'bhavat<BR>
02,070.003a	kuntī ca bhṛśasaṃtaptā draupadīṃ prekṣya gacchatīm<BR>
02,070.003c	śokavihvalayā vācā kṛcchrād vacanam abravīt<BR>
02,070.004a	vatse śoko na te kāryaḥ prāpyedaṃ vyasanaṃ mahat<BR>
02,070.004c	strīdharmāṇām abhijñāsi śīlācāravatī tathā<BR>
02,070.005a	na tvāṃ saṃdeṣṭum arhāmi bhartṝn prati śucismite<BR>
02,070.005c	sādhvīguṇasamādhānair bhūṣitaṃ te kuladvayam<BR>
02,070.006a	sabhāgyāḥ kuravaś ceme ye na dagdhās tvayānaghe<BR>
02,070.006c	ariṣṭaṃ vraja panthānaṃ madanudhyānabṛṃhitā<BR>
02,070.007a	bhāviny arthe hi satstrīṇāṃ vaiklavyaṃ nopajāyate<BR>
02,070.007c	gurudharmābhiguptā ca śreyaḥ kṣipram avāpsyasi<BR>
02,070.008a	sahadevaś ca me putraḥ sadāvekṣyo vane vasan<BR>
02,070.008c	yathedaṃ vyasanaṃ prāpya nāsya sīden mahan manaḥ<BR>
02,070.009a	tathety uktvā tu sā devī sravannetrajalāvilā<BR>
02,070.009c	śoṇitāktaikavasanā muktakeśy abhiniryayau<BR>
02,070.010a	tāṃ krośantīṃ pṛthā duḥkhād anuvavrāja gacchatīm<BR>
02,070.010b*0598_01	pṛthāṃ dṛṣṭvā striyaḥ sarvā rurudur bhṛśaduḥkhitāḥ<BR>
02,070.010c	athāpaśyat sutān sarvān hṛtābharaṇavāsasaḥ<BR>
02,070.011a	rurucarmāvṛtatanūn hriyā kiṃ cid avāṅmukhān<BR>
02,070.011c	paraiḥ parītān saṃhṛṣṭaiḥ suhṛdbhiś cānuśocitān<BR>
02,070.012a	tadavasthān sutān sarvān upasṛtyātivatsalā<BR>
02,070.012c	sasvajānāvadac chokāt tat tad vilapatī bahu<BR>
02,070.013a	kathaṃ saddharmacāritravṛttasthitivibhūṣitān<BR>
02,070.013c	akṣudrān dṛḍhabhaktāṃś ca daivatejyāparān sadā<BR>
02,070.014a	vyasanaṃ vaḥ samabhyāgāt ko 'yaṃ vidhiviparyayaḥ<BR>
02,070.014c	kasyāpadhyānajaṃ cedam āgaḥ paśyāmi vo dhiyā<BR>
02,070.015a	syāt tu madbhāgyadoṣo 'yaṃ yāhaṃ yuṣmān ajījanam<BR>
02,070.015c	duḥkhāyāsabhujo 'tyarthaṃ yuktān apy uttamair guṇaiḥ<BR>
02,070.016a	kathaṃ vatsyatha durgeṣu vaneṣv ṛddhivinākṛtāḥ<BR>
02,070.016c	vīryasattvabalotsāhatejobhir akṛśāḥ kṛśāḥ<BR>
02,070.017a	yady etad aham ajñāsyaṃ vanavāso hi vo dhruvam<BR>
02,070.017c	śataśṛṅgān mṛte pāṇḍau nāgamiṣyaṃ gajāhvayam<BR>
02,070.018a	dhanyaṃ vaḥ pitaraṃ manye tapomedhānvitaṃ tathā<BR>
02,070.018c	yaḥ putrādhim asaṃprāpya svargecchām akarot priyām<BR>
02,070.019a	dhanyāṃ cātīndriyajñānām imāṃ prāptāṃ parāṃ gatim<BR>
02,070.019c	manye 'dya mādrīṃ dharmajñāṃ kalyāṇīṃ sarvathaiva hi<BR>
02,070.020a	ratyā matyā ca gatyā ca yayāham abhisaṃdhitā<BR>
02,070.020c	jīvitapriyatāṃ mahyaṃ dhig imāṃ kleśabhāginīm<BR>
02,070.020d*0599_01	dhig astu jīvitaṃ mahyaṃ kevalaṃ kleśabhājanam<BR>
02,070.020d@042_0001	putrakā na vihāsye vaḥ kṛcchralabdhān priyān sataḥ<BR>
02,070.020d@042_0002	sāhaṃ yāsyāmi hi vanaṃ hā kṛṣṇe kiṃ jahāsi mām<BR>
02,070.020d@042_0003	antavanty asudharme 'smin dhātrā kiṃ nu pramādataḥ<BR>
02,070.020d@042_0004	mamānto naiva vihitas tenāyur na jahāti mām<BR>
02,070.020d@042_0005	hā kṛṣṇa dvārakāvāsin kvāsi saṃkarṣaṇānuja<BR>
02,070.020d@042_0006	kasmān na trāyase duḥkhān māṃ cemāṃś ca narottamān<BR>
02,070.020d@042_0007	anādinidhanaṃ ye tvām anudhyāyanti vai narāḥ<BR>
02,070.020d@042_0008	tāṃs tvaṃ pāsīty ayaṃ vādaḥ sa gato vyarthatāṃ katham<BR>
02,070.020d@042_0009	ime saddharmamāhātmyayaśovīryānuvartinaḥ<BR>
02,070.020d@042_0010	nārhanti vyasanaṃ bhoktuṃ nanv eṣāṃ kriyatāṃ dayā<BR>
02,070.020d@042_0011	seyaṃ nītyarthavijñeṣu bhīṣmadroṇakṛpādiṣu<BR>
02,070.020d@042_0012	sthiteṣu kulanātheṣu katham āpad upāgatā<BR>
02,070.020d@042_0013	hā pāṇḍo hā mahārāja kvāsi kiṃ samupekṣase<BR>
02,070.020d@042_0014	putrān vivāsyataḥ sādhūn aribhir dyūtanirjitān<BR>
02,070.020d@042_0015	sahadeva nivartasva nanu tvam asi me priyaḥ<BR>
02,070.020d@042_0016	śarīrād api mādreya mā māṃ tyākṣīḥ kuputravat<BR>
02,070.020d@042_0017	vrajantu bhrātaras te 'mī yadi satyābhisaṃdhinaḥ<BR>
02,070.020d@042_0018	matparitrāṇajaṃ dharmam ihaiva tvam avāpnuhi<BR>
02,070.021a	evaṃ vilapatīṃ kuntīm abhisāntvya praṇamya ca<BR>
02,070.021c	pāṇḍavā vigatānandā vanāyaiva pravavrajuḥ<BR>
02,070.022a	vidurādayaś ca tām ārtāṃ kuntīm āśvāsya hetubhiḥ<BR>
02,070.022c	prāveśayan gṛhaṃ kṣattuḥ svayam ārtatarāḥ śanaiḥ<BR>
02,070.022d*0600_01	dhārtarāṣṭrastriyas tāś ca nikhilenopalabhya tat<BR>
02,070.022d*0600_02	gamanaṃ parikarṣaṃ ca kṛṣṇāyā dyūtamaṇḍale<BR>
02,070.022d*0600_03	ruruduḥ susvaraṃ sarvā vinindantyaḥ kurūn bhṛśam<BR>
02,070.022d*0600_04	dadhyuś ca suciraṃ kālaṃ karāsaktamukhāmbujāḥ<BR>
02,070.022d@043_0001	tataḥ śabdo mahān āsīt sarveṣām eva bhārata<BR>
02,070.022d@043_0002	antaḥpurāṇāṃ rudatāṃ dṛṣṭvā kuntīṃ tathāgatām<BR>
02,070.022d@043_0003	tasyāḥ snehaṃ tu putreṣu kṛpaṇān pāṇḍavāṃś ca vai<BR>
02,070.022d@043_0004	vaiśaṃpāyanaḥ<BR>
02,070.022d@043_0004	dṛṣṭvā kurustriyaḥ sarvā ruruduḥ śokavihvalāḥ<BR>
02,070.022d@043_0005	tataḥ kuntīṃ samutsṛjya tadā rājā yudhiṣṭhiraḥ<BR>
02,070.022d@043_0006	vane vastuṃ matiṃ kṛtvā pratasthe bhrātṛbhiḥ saha<BR>
02,070.022d@043_0007	tataḥ saṃprasthite pārthe niṣparicchadabhūṣaṇe<BR>
02,070.022d@043_0008	bhṛśaṃ duḥkhaṃ babhūvātha pure sarvajanasya vai<BR>
02,070.022d@043_0009	tato halahalāśabdo jajñe pārthasya pṛṣṭhataḥ<BR>
02,070.022d@043_0010	narāṇāṃ prekṣatāṃ yāntaṃ pāṇḍavaṃ bhṛśaduḥkhitam<BR>
02,070.022d@043_0011	tataḥ striyaḥ kauravavaṃśabhṛtyā<BR>
02,070.022d@043_0012	yāś cāpy anyā hastinasāhvaye 'pi<BR>
02,070.022d@043_0013	tāsāṃ nādaḥ prādur āsīt tadānīṃ<BR>
02,070.022d@043_0014	vanaṃ prayāte dharmarāje mahātmani<BR>
02,070.022d@043_0015	tāsāṃ nādo rudatīnāṃ babhūva<BR>
02,070.022d@043_0016	rājan duḥkhāt kurarīṇām ivoccaiḥ<BR>
02,070.022d@043_0017	tato nipetur brāhmaṇakṣatriyāṇāṃ<BR>
02,070.022d@043_0018	viṭchūdrāṇāṃ caiva bhāryāḥ samantāt<BR>
02,070.022d@043_0019	tanniryāṇe duḥkhitaḥ pauravargo<BR>
02,070.022d@043_0020	gajāhvaye 'tīva babhūva rājan<BR>
02,070.022d@043_0021	yathā purā gacchati rāghavo vanaṃ<BR>
02,070.022d@043_0022	śoko 'yodhyāyāṃ hīnarājyo babhūva<BR>
02,070.022d@043_0023	tathā śoko hastinasāhvaye 'bhūt<BR>
02,070.022d@043_0024	pārthe vanaṃ gacchati hīnarājye<BR>
02,070.022d@043_0025	tataś ca sarve ca janāḥ samantāt<BR>
02,070.022d@043_0026	striyaś ca vṛddhāś ca kumārakāś ca<BR>
02,070.022d@043_0027	tathā vanaṃ gacchati dharmarāje<BR>
02,070.022d@043_0028	śokenārtā rājamārgaṃ prapeduḥ<BR>
02,070.022d@043_0029	tataḥ prāsādaharmyeṣu gopureṣu ca bhūmiṣu<BR>
02,070.022d@043_0030	strīṇāṃ ca puruṣāṇāṃ ca sumahān nisvano 'bhavat<BR>
02,070.022d@043_0031	tataḥ śokasamāviṣṭaḥ pāṇḍavaḥ sapurohitaḥ<BR>
02,070.022d@043_0032	sa rājā rājamārgeṇa nṛnārīsaṃkulena ca<BR>
02,070.022d@043_0033	kathaṃ cin niryayau dhīmān kṛṣṇayā ca sahānujaiḥ<BR>
02,070.022d@043_0034	sa vardhamānadvāreṇa niḥsṛtya gajasāhvayāt<BR>
02,070.022d@043_0035	nivartayām āsa ca taṃ janaughaṃ duḥkhitaṃ bahu<BR>
02,070.022d@043_0036	visṛjyamānaḥ pārthena janaughaḥ śokasaṃkulaḥ<BR>
02,070.022d@043_0037	purasya na nivarteta pārthasnehāt tathā nṛpa<BR>
02,070.022d@043_0038	tato 'bravīd dharmarājo janaughaṃ snehasaṃyutam<BR>
02,070.022d@043_0039	janasya hi kṛtasneho bāṣpagadgadayā girā<BR>
02,070.022d@043_0040	yūyaṃ hi suhṛdo 'smākam asmān kṛtvā pradakṣiṇam<BR>
02,070.022d@043_0041	vṛddhair bālaiḥ saha strībhir nivartadhvaṃ gṛhān prati<BR>
02,070.022d@043_0042	visṛjya khedaṃ deśaṃ ca bhrātṛbhiḥ saha kṛṣṇayā<BR>
02,070.022d@043_0043	vane dvādaśa varṣāṇi vatsyāmy ekaṃ ca vai tathā<BR>
02,070.022d@043_0044	draṣṭā vaḥ punar etyāsmi sarve saṃmantum arhatha<BR>
02,070.022d@043_0045	śrutvā ca dharmarājasya vākyāni karuṇāni ca<BR>
02,070.022d@043_0046	ruruduḥ sarvato rājan sarve paurāḥ striyaś ca vai<BR>
02,070.022d@043_0047	uttarīyaiḥ karaiś caiva saṃchādya vadanāni ca<BR>
02,070.022d@043_0048	tajjanāḥ śokasaṃtaptā muhūrtaṃ pitṛmātṛvat<BR>
02,070.022d@043_0049	hṛdayaiḥ śūnyabhūtais tair dharmarājapravāsajam<BR>
02,070.022d@043_0050	duḥkhaṃ saṃtārayanti sma naṣṭasaṃjñā ivābhavan<BR>
02,070.022d@043_0051	te vinīya tam āyāsaṃ dharmarājaviyogajam<BR>
02,070.022d@043_0052	śanair bruvaṃs tadānyonyaṃ vinaṣṭāḥ sma vayaṃ tv iti<BR>
02,070.022d@043_0053	tato visṛjya tān rājan prayātāḥ pāṇḍavās tadā<BR>
02,070.022d@043_0054	tataḥ sarve dvijā rājan paurāś ca strīgaṇaiḥ saha<BR>
02,070.022d@043_0055	vimṛśya vilapitvā ca snehāt pārthaṃ yayuḥ punaḥ<BR>
02,070.022d@043_0056	prākrośan bahudhā tatra vilapantaḥ punaḥ punaḥ<BR>
02,070.022d@043_0057	pāpaṃ prajānāṃ dharmād dhi dṛśyate balavattaram<BR>
02,070.022d@043_0058	śriyā hīnā babhūvuś ca pārthāś cāpi sudhārmikāḥ<BR>
02,070.022d@043_0059	evam atyarthakāruṇyaṃ vaca āsīj janasya ha<BR>
02,070.022d@043_0060	tataḥ ke cin mahātmānaṃ vilapanti yudhiṣṭhiram<BR>
02,070.022d@043_0061	apare bhīmasenaṃ tu vilapanti punaḥ punaḥ<BR>
02,070.022d@043_0062	ke cid vai vilapanti sma pārthaṃ śastrabhṛtāṃ varam<BR>
02,070.022d@043_0063	kāruṇyān nakulaṃ ke cit sahadevaṃ tathāpare<BR>
02,070.022d@043_0064	kṛṣṇāṃ ca rājaputrīṃ tāṃ satataṃ sukhasaṃyutām<BR>
02,070.022d@043_0065	anarhāṃ vanavāsasya vilapanty atha cāpare<BR>
02,070.022d@043_0066	teṣāṃ guṇāṃs tathoddiśya vilapyātha punaḥ punaḥ<BR>
02,070.022d@043_0067	evam ūcur mahārāja muhur jānapadās tathā<BR>
02,070.022d@043_0068	teṣāṃ vilapitaṃ śrutvā kuravaḥ sasuhṛdgaṇāḥ<BR>
02,070.022d@043_0069	strīṇāṃ ca puruṣāṇāṃ ca duḥkhitāḥ prayayur hriyā<BR>
02,070.022d@043_0070	tataḥ pārthān samālokya rājan yātān vanaṃ prati<BR>
02,070.022d@043_0071	bhīṣmadroṇakṛpāś caiva drauṇiś caiva tu saṃjayaḥ<BR>
02,070.022d@043_0072	viduraś ca vikarṇaś ca tathānye kurupuṃgavāḥ<BR>
02,070.022d@043_0073	viprāḥ paurāś ca rājendra tān yayuḥ śokakarśitāḥ<BR>
02,070.022d@043_0074	na kaś cid abravīt tatra dhārtarāṣṭrabhayāt tadā<BR>
02,070.022d@043_0075	tataḥ ke cid bruvanti sma brāhmaṇā nirbhayās tadā<BR>
02,070.022d@043_0076	śocamānān pāṇḍusutān atīva bharatarṣabha<BR>
02,070.022d@043_0077	viṣamaṃ paśyate rājā sarvadā tamasā vṛtaḥ<BR>
02,070.022d@043_0078	dhṛtarāṣṭraḥ sudurbuddhir na ca dharmaṃ prapaśyati<BR>
02,070.022d@043_0079	na hi pāpam apāpātmā rocayiṣyati pāṇḍavaḥ<BR>
02,070.022d@043_0080	bhīmo vā balināṃ śreṣṭho jiṣṇur vā rathināṃ varaḥ<BR>
02,070.022d@043_0081	kuta eva mahāprājñau mādrīputrau kariṣyataḥ<BR>
02,070.022d@043_0082	tad rājyaṃ pitṛtaḥ prāptaṃ dhṛtarāṣṭro na mṛṣyate<BR>
02,070.022d@043_0083	bhīṣmadroṇakṛpādīnām adharmam akhilaṃ bhavet<BR>
02,070.022d@043_0084	dyūtaṃ vārayituṃ śaktā na śekus tatra te tadā<BR>
02,070.022d@043_0085	vivāsyamānān āraṇye chaladyūtena pāṇḍavān<BR>
02,070.022d@043_0086	piteva hi nṛpo 'smākam abhūc chāṃtanavaḥ purā<BR>
02,070.022d@043_0087	vicitravīryo rājarṣiḥ pāṇḍuś caiva sudhārmikaḥ<BR>
02,070.022d@043_0088	asmin vai puruṣavyāghre vipravāsaṃ gate sati<BR>
02,070.022d@043_0089	dharmaśīlān imān prājñān sahitān pañca pāṇḍavān<BR>
02,070.022d@043_0090	dhṛtarāṣṭraḥ saputro vai nityaṃ duṣṭo na mṛṣyate<BR>
02,070.022d@043_0091	vayam etad amṛṣyantaḥ sarva eva purottamāt<BR>
02,070.022d@043_0092	kurūn vihāya gacchāmo yatra yāti yudhiṣṭhiraḥ<BR>
02,070.022d@043_0093	tāṃs tathā vadato viprān duḥkhitān duḥkhakarśitaḥ<BR>
02,070.022d@043_0094	uvāca paramaprīto dharmarājo yudhiṣṭhiraḥ<BR>
02,070.022d@043_0095	paro vṛddho guruśreṣṭho dhṛtarāṣṭraḥ pitā mama<BR>
02,070.022d@043_0096	avaśyakāryā tatprītir asmābhir iti no vratam<BR>
02,070.022d@043_0097	bhavantaḥ suhṛdo 'smākam asmān kṛtvā pradakṣiṇam<BR>
02,070.022d@043_0098	putrair dāraiś ca dāsaiś ca nivartadhvaṃ gṛhān prati<BR>
02,070.022d@043_0099	draṣṭā vaḥ punar evāsmi trayodaśasamāgame<BR>
02,070.022d@043_0100	janamejayaḥ<BR>
02,070.022d@043_0100	ity uktvā dharmarājo 'tha tūṣṇīṃ bhūtvā yayau tadā<BR>
02,070.022d@043_0101	kathaṃ prayātāḥ pārthās te purād āraṇyakaṃ prati<BR>
02,070.022d@043_0102	vaiśaṃpāyanaḥ<BR>
02,070.022d@043_0102	nikṛtyā dhārtarāṣṭraiś ca tan me brūhi dvijottama<BR>
02,070.022d@043_0103	tathā vṛttaṃ mahārāja pārthānāṃ gamanaṃ śṛṇu<BR>
02,070.022d@043_0104	yathā rāmaḥ puraṃ tyaktvā purāyodhyāṃ vanaṃ yayau<BR>
02,070.022d@043_0105	lakṣmaṇena saha bhrātrā sītayā caiva bhāryayā<BR>
02,070.022d@043_0106	kaikeyyā kubjayā caiva rājñā daśarathena ca<BR>
02,070.022d@043_0107	rājyād vibhraṃśitas tais tu śriyaṃ tyaktvā vanaṃ yayau<BR>
02,070.022d@043_0108	tathaiva pāṇḍuputro 'tha dharmarājo nṛpottamaḥ<BR>
02,070.022d@043_0109	duryodhanena nīcena balinā saubalena ca<BR>
02,070.022d@043_0110	rājñā ca dhṛtarāṣṭreṇa chaladyūte tribhiḥ sthitaiḥ<BR>
02,070.022d@043_0111	rājyād vibhraṃśito rājā satāṃ dharmam anusmaran<BR>
02,070.022d@043_0112	puraṃ nāgāhvayaṃ tyaktvā śriyaṃ caiva sudurlabhām<BR>
02,070.022d@043_0113	bhrātṛbhiḥ saha rājendra kṛṣṇayā saha bhāryayā<BR>
02,070.022d@043_0114	rāmo yathā mahārāja dharmarājo yayau tathā<BR>
02,070.023a	rājā ca dhṛtarāṣṭraḥ sa śokākulitacetanaḥ<BR>
02,070.023a*0601_01	**** **** putrāṇām anayaṃ tadā<BR>
02,070.023a*0601_02	dhyāyann udvignahṛdayaḥ śāntiṃ na smādhyagacchata<BR>
02,070.023a*0601_03	sa cintayann anekāgraḥ<BR>
02,070.023c	kṣattuḥ saṃpreṣayām āsa śīghram āgamyatām iti<BR>
02,070.024a	tato jagāma viduro dhṛtarāṣṭraniveśanam<BR>
02,070.024c	taṃ paryapṛcchat saṃvigno dhṛtarāṣṭro narādhipaḥ<BR>
02,071.000*0602_00	vaiśaṃpāyana uvāca<BR>
02,071.000*0602_01	tam āgatam atho rājā viduraṃ dīrghadarśinam<BR>
02,071.000*0602_02	sāśaṅka iva papraccha dhṛtarāṣṭro 'mbikāsutaḥ<BR>
02,071.001	dhṛtarāṣṭra uvāca<BR>
02,071.001a	kathaṃ gacchati kaunteyo dharmarājo yudhiṣṭhiraḥ<BR>
02,071.001c	bhīmasenaḥ savyasācī mādrīputrau ca tāv ubhau<BR>
02,071.002a	dhaumyaś caiva kathaṃ kṣattar draupadī vā tapasvinī<BR>
02,071.002c	śrotum icchāmy ahaṃ sarvaṃ teṣām aṅgaviceṣṭitam<BR>
02,071.003	vidura uvāca<BR>
02,071.003a	vastreṇa saṃvṛtya mukhaṃ kuntīputro yudhiṣṭhiraḥ<BR>
02,071.003c	bāhū viśālau kṛtvā tu bhīmo gacchati pāṇḍavaḥ<BR>
02,071.004a	sikatā vapan savyasācī rājānam anugacchati<BR>
02,071.004c	mādrīputraḥ sahadevo mukham ālipya gacchati<BR>
02,071.005a	pāṃsūpaliptasarvāṅgo nakulaś cittavihvalaḥ<BR>
02,071.005c	darśanīyatamo loke rājānam anugacchati<BR>
02,071.006a	kṛṣṇā keśaiḥ praticchādya mukham āyatalocanā<BR>
02,071.006c	darśanīyā prarudatī rājānam anugacchati<BR>
02,071.007a	dhaumyo yāmyāni sāmāni raudrāṇi ca viśāṃ pate<BR>
02,071.007c	gāyan gacchati mārgeṣu kuśān ādāya pāṇinā<BR>
02,071.008	dhṛtarāṣṭra uvāca<BR>
02,071.008a	vividhānīha rūpāṇi kṛtvā gacchanti pāṇḍavāḥ<BR>
02,071.008c	tan mamācakṣva vidura kasmād evaṃ vrajanti te<BR>
02,071.009	vidura uvāca<BR>
02,071.009a	nikṛtasyāpi te putrair hṛte rājye dhaneṣu ca<BR>
02,071.009c	na dharmāc calate buddhir dharmarājasya dhīmataḥ<BR>
02,071.010a	yo 'sau rājā ghṛṇī nityaṃ dhārtarāṣṭreṣu bhārata<BR>
02,071.010c	nikṛtyā krodhasaṃtapto nonmīlayati locane<BR>
02,071.011a	nāhaṃ janaṃ nirdaheyaṃ dṛṣṭvā ghoreṇa cakṣuṣā<BR>
02,071.011c	sa pidhāya mukhaṃ rājā tasmād gacchati pāṇḍavaḥ<BR>
02,071.012a	yathā ca bhīmo vrajati tan me nigadataḥ śṛṇu<BR>
02,071.012c	bāhvor bale nāsti samo mameti bharatarṣabha<BR>
02,071.013a	bāhū viśālau kṛtvā tu tena bhīmo 'pi gacchati<BR>
02,071.013c	bāhū darśayamāno hi bāhudraviṇadarpitaḥ<BR>
02,071.013e	cikīrṣan karma śatrubhyo bāhudravyānurūpataḥ<BR>
02,071.014a	pradiśañ śarasaṃpātān kuntīputro 'rjunas tadā<BR>
02,071.014c	sikatā vapan savyasācī rājānam anugacchati<BR>
02,071.015a	asaktāḥ sikatās tasya yathā saṃprati bhārata<BR>
02,071.015c	asaktaṃ śaravarṣāṇi tathā mokṣyati śatruṣu<BR>
02,071.016a	na me kaś cid vijānīyān mukham adyeti bhārata<BR>
02,071.016c	mukham ālipya tenāsau sahadevo 'pi gacchati<BR>
02,071.017a	nāhaṃ manāṃsy ādadeyaṃ mārge strīṇām iti prabho<BR>
02,071.017c	pāṃsūpacitasarvāṅgo nakulas tena gacchati<BR>
02,071.018a	ekavastrā tu rudatī muktakeśī rajasvalā<BR>
02,071.018c	śoṇitāktārdravasanā draupadī vākyam abravīt<BR>
02,071.019a	yatkṛte 'ham imāṃ prāptā teṣāṃ varṣe caturdaśe<BR>
02,071.019c	hatapatyo hatasutā hatabandhujanapriyāḥ<BR>
02,071.020a	bandhuśoṇitadigdhāṅgyo muktakeśyo rajasvalāḥ<BR>
02,071.020c	evaṃ kṛtodakā nāryaḥ pravekṣyanti gajāhvayam<BR>
02,071.021a	kṛtvā tu nairṛtān darbhān dhīro dhaumyaḥ purohitaḥ<BR>
02,071.021c	sāmāni gāyan yāmyāni purato yāti bhārata<BR>
02,071.022a	hateṣu bhārateṣv ājau kurūṇāṃ guravas tadā<BR>
02,071.022c	evaṃ sāmāni gāsyantīty uktvā dhaumyo 'pi gacchati<BR>
02,071.022d*0603_01	prasthāpya pāṇḍavaśreṣṭhān niḥśeṣas te bhaviṣyati<BR>
02,071.022d*0603_02	iti dhaumyo vyavasito raudrasāmāni gāyati<BR>
02,071.022d*0603_02	dhṛtarāṣṭraḥ<BR>
02,071.022d*0603_03	kim abruvan nāgarikāḥ kiṃ vai jānapadā janāḥ<BR>
02,071.022d*0603_04	viduraḥ<BR>
02,071.022d*0603_04	sarvaṃ tattvena cācakṣva kṣattaḥ sarvam aśeṣataḥ<BR>
02,071.022d*0603_05	brāhmaṇāḥ kṣatriyā vaiśyāḥ śūdrā ye 'nye vadanty atha<BR>
02,071.022d*0603_06	tac chṛṇuṣva mahārāja tvatkṛte ca mayā tava<BR>
02,071.023a	hā hā gacchanti no nāthāḥ samavekṣadhvam īdṛśam<BR>
02,071.023b*0604_01	aho dhik kuruvṛddhānāṃ bālānām iva ceṣṭitam<BR>
02,071.023b*0604_02	rāṣṭrebhyaḥ pāṇḍudāyādāṃl lobhān nirvāsayanti ye<BR>
02,071.023b*0604_03	anāthāḥ sma vayaṃ sarve viyuktāḥ pāṇḍunandanaiḥ<BR>
02,071.023b*0604_04	durvinīteṣu lubdheṣu kā prītiḥ kauraveṣu naḥ<BR>
02,071.023c	iti paurāḥ suduḥkhārtāḥ krośanti sma samantataḥ<BR>
02,071.024a	evam ākāraliṅgais te vyavasāyaṃ manogatam<BR>
02,071.024c	kathayantaḥ sma kaunteyā vanaṃ jagmur manasvinaḥ<BR>
02,071.025a	evaṃ teṣu narāgryeṣu niryatsu gajasāhvayāt<BR>
02,071.025c	anabhre vidyutaś cāsan bhūmiś ca samakampata<BR>
02,071.026a	rāhur agrasad ādityam aparvaṇi viśāṃ pate<BR>
02,071.026c	ulkā cāpy apasavyaṃ tu puraṃ kṛtvā vyaśīryata<BR>
02,071.027a	pravyāharanti kravyādā gṛdhragomāyuvāyasāḥ<BR>
02,071.027c	devāyatanacaityeṣu prākārāṭṭālakeṣu ca<BR>
02,071.028a	evam ete mahotpātā vanaṃ gacchati pāṇḍave<BR>
02,071.028c	bhāratānām abhāvāya rājan durmantrite tava<BR>
02,071.028d*0605_00	vaiśaṃpāyana uvāca<BR>
02,071.028d*0605_01	evaṃ pravadator eva tayos tatra viśāṃ pate<BR>
02,071.028d*0605_02	dhṛtarāṣṭrasya rājñaś ca vidurasya ca dhīmataḥ<BR>
02,071.028d*0606_00	vaiśaṃpāyanaḥ<BR>
02,071.028d*0606_01	evam uktvā tu viduras tūṣṇīm āsīd viśāṃ pate<BR>
02,071.029a	nāradaś ca sabhāmadhye kurūṇām agrataḥ sthitaḥ<BR>
02,071.029c	maharṣibhiḥ parivṛto raudraṃ vākyam uvāca ha<BR>
02,071.030a	itaś caturdaśe varṣe vinaṅkṣyantīha kauravāḥ<BR>
02,071.030c	duryodhanāparādhena bhīmārjunabalena ca<BR>
02,071.031a	ity uktvā divam ākramya kṣipram antaradhīyata<BR>
02,071.031c	brāhmīṃ śriyaṃ suvipulāṃ bibhrad devarṣisattamaḥ<BR>
02,071.031d@044_0001	tataḥ paurāś ca dīnās te gate pārthe vanaṃ tadā<BR>
02,071.031d@044_0002	gāvo hīnā yathā vatsaiḥ puraṃ praviviśuḥ punaḥ<BR>
02,071.031d@044_0003	tad ahṛṣṭam ivākūjaṃ gatotsavam ivābhavat<BR>
02,071.031d@044_0004	nagaraṃ hastinapuraṃ sastrībhṛtyakumārakam<BR>
02,071.031d@044_0005	sarve cāsan nirutsāhā vyādhinā bādhitā yathā<BR>
02,071.031d@044_0006	pārthān prati narā nityaṃ cintāśokaparāyaṇāḥ<BR>
02,071.031d@044_0007	tatra tatra kathāṃ cakruḥ samāsādya parasparam<BR>
02,071.031d@044_0008	kuntī ca bhṛśaduḥkhārtā putraiḥ sarvair vivarjitā<BR>
02,071.031d@044_0009	hīnavatsā yathā dhenur vilalāpa suduḥkhitā<BR>
02,071.031d@044_0010	vanaṃ gate dharmarāje duḥkhaśokaparāyaṇāḥ<BR>
02,071.031d@044_0011	babhūvuḥ kauravā vṛddhā bhṛśaṃ śokena pīḍitāḥ<BR>
02,071.031d@044_0012	tataḥ paurajanaḥ sarvaḥ śocann āste janādhipam<BR>
02,071.031d@044_0013	kurvāṇāś ca kathās tatra brāhmaṇāḥ pārthivaṃ prati<BR>
02,071.031d@044_0013	brāhmaṇāḥ<BR>
02,071.031d@044_0014	kathaṃ nu rājā dharmātmā vane vasati nirjane<BR>
02,071.031d@044_0015	tasyānujāś ca te nityaṃ kṛṣṇā ca drupadātmajā<BR>
02,071.031d@044_0016	sukhārhāpi ca duḥkhārtā kṛṣṇā vasati sā vane<BR>
02,071.031d@044_0017	evaṃ paurāś ca viprāś ca sadārāḥ sahaputrakāḥ<BR>
02,071.031d@044_0018	smarantaḥ pāṇḍavān sarve babhūvur bhṛśaduḥkhitāḥ<BR>
02,071.031d@044_0019	āviddhā iva śastreṇa nābhyanandan kathaṃ cana<BR>
02,071.031d@044_0020	saṃbhāṣyamāṇā api te na kiṃ cit pratyapūjayan<BR>
02,071.031d@044_0021	nabhuktvā naśayitvā te divā vā yadi vā niśi<BR>
02,071.031d@044_0022	śokopahatavijñānā naṣṭasaṃjñā ivābhavan<BR>
02,071.031d@044_0023	yadavasthā babhūvārtā ayodhyā nagarī purā<BR>
02,071.031d@044_0024	rāme vanaṃ gate duḥkhād dhṛtarājye salakṣmaṇe<BR>
02,071.031d@044_0025	tadavasthaṃ babhūvārtam adyedaṃ gajasāhvayam<BR>
02,071.031d@044_0026	vaiśaṃpāyanaḥ<BR>
02,071.031d@044_0026	gate pārthe vanaṃ duḥkhād dhṛtarājye sahānujaiḥ<BR>
02,071.031d@044_0027	vidurasya vacaḥ śrutvā nāgarasya giraṃ ca vai<BR>
02,071.031d@044_0028	bhayān mumoha śokāc ca dhṛtarāṣṭraḥ sabāndhavaḥ<BR>
02,071.032a	tato duryodhanaḥ karṇaḥ śakuniś cāpi saubalaḥ<BR>
02,071.032c	droṇaṃ dvīpam amanyanta rājyaṃ cāsmai nyavedayan<BR>
02,071.033a	athābravīt tato droṇo duryodhanam amarṣaṇam<BR>
02,071.033c	duḥśāsanaṃ ca karṇaṃ ca sarvān eva ca bhāratān<BR>
02,071.034a	avadhyān pāṇḍavān āhur devaputrān dvijātayaḥ<BR>
02,071.034c	ahaṃ tu śaraṇaṃ prāptān vartamāno yathābalam<BR>
02,071.035a	gatān sarvātmanā bhaktyā dhārtarāṣṭrān sarājakān<BR>
02,071.035c	notsahe samabhityaktuṃ daivamūlam ataḥ param<BR>
02,071.036a	dharmataḥ pāṇḍuputrā vai vanaṃ gacchanti nirjitāḥ<BR>
02,071.036c	te ca dvādaśa varṣāṇi vane vatsyanti kauravāḥ<BR>
02,071.037a	caritabrahmacaryāś ca krodhāmarṣavaśānugāḥ<BR>
02,071.037c	vairaṃ pratyānayiṣyanti mama duḥkhāya pāṇḍavāḥ<BR>
02,071.038a	mayā tu bhraṃśito rājyād drupadaḥ sakhivigrahe<BR>
02,071.038c	putrārtham ayajat krodhād vadhāya mama bhārata<BR>
02,071.039a	yājopayājatapasā putraṃ lebhe sa pāvakāt<BR>
02,071.039c	dhṛṣṭadyumnaṃ draupadīṃ ca vedīmadhyāt sumadhyamām<BR>
02,071.039d*0607_01	dhṛṣṭadyumnas tu pārthānāṃ śyālaḥ saṃbandhitāṃ gataḥ<BR>
02,071.039d*0607_02	pāṇḍavānāṃ priyataras tasmān māṃ bhayam āviśat<BR>
02,071.040a	jvālāvarṇo devadatto dhanuṣmān kavacī śarī<BR>
02,071.040c	martyadharmatayā tasmād iti māṃ bhayam āviśat<BR>
02,071.041a	gato hi pakṣatāṃ teṣāṃ pārṣataḥ puruṣarṣabhaḥ<BR>
02,071.041b*0608_01	rathātirathasaṃkhyāyāṃ yo 'graṇīr arjuno yuvā<BR>
02,071.041c	sṛṣṭaprāṇo bhṛśataraṃ tasmād yotsye tavāribhiḥ<BR>
02,071.041d*0609_01	kim anyad duḥkham adhikaṃ paramaṃ bhuvi kauravāḥ<BR>
02,071.041d*0609_02	dhṛṣṭadyumno droṇamṛtyur iti viprathitaṃ vacaḥ<BR>
02,071.042a	madvadhāya śruto hy eṣa loke cāpy ativiśrutaḥ<BR>
02,071.042c	nūnaṃ so 'yam anuprāptas tvatkṛte kālaparyayaḥ<BR>
02,071.043a	tvaritāḥ kuruta śreyo naitad etāvatā kṛtam<BR>
02,071.043c	muhūrtaṃ sukham evaitat tālacchāyeva haimanī<BR>
02,071.044a	yajadhvaṃ ca mahāyajñair bhogān aśnīta datta ca<BR>
02,071.044c	itaś caturdaśe varṣe mahat prāpsyatha vaiśasam<BR>
02,071.044c*0610_01	**** **** vṛtte bhīrubhayaṃkaram<BR>
02,071.044c*0610_02	duryodhana mahābāho<BR>
02,071.045a	duryodhana niśamyaitat pratipadya yathecchasi<BR>
02,071.045c	sāma vā pāṇḍaveyeṣu prayuṅkṣva yadi manyase<BR>
02,071.046	vaiśaṃpāyana uvāca<BR>
02,071.046a	droṇasya vacanaṃ śrutvā dhṛtarāṣṭro 'bravīd idam<BR>
02,071.046c	samyag āha guruḥ kṣattar upāvartaya pāṇḍavān<BR>
02,071.047a	yadi vā na nivartante satkṛtā yāntu pāṇḍavāḥ<BR>
02,071.047c	saśastrarathapādātā bhogavantaś ca putrakāḥ<BR>
02,072.001	vaiśaṃpāyana uvāca<BR>
02,072.001a	vanaṃ gateṣu pārtheṣu nirjiteṣu durodare<BR>
02,072.001c	dhṛtarāṣṭraṃ mahārāja tadā cintā samāviśat<BR>
02,072.002a	taṃ cintayānam āsīnaṃ dhṛtarāṣṭraṃ janeśvaram<BR>
02,072.002c	niḥśvasantam anekāgram iti hovāca saṃjayaḥ<BR>
02,072.003a	avāpya vasusaṃpūrṇāṃ vasudhāṃ vasudhādhipa<BR>
02,072.003c	pravrājya pāṇḍavān rājyād rājan kim anuśocasi<BR>
02,072.004	dhṛtarāṣṭra uvāca<BR>
02,072.004a	aśocyaṃ tu kutas teṣāṃ yeṣāṃ vairaṃ bhaviṣyati<BR>
02,072.004c	pāṇḍavair yuddhaśauṇḍair hi mitravadbhir mahārathaiḥ<BR>
02,072.005	saṃjaya uvāca<BR>
02,072.005a	tavedaṃ sukṛtaṃ rājan mahad vairaṃ bhaviṣyati<BR>
02,072.005c	vināśaḥ sarvalokasya sānubandho bhaviṣyati<BR>
02,072.006a	vāryamāṇo 'pi bhīṣmeṇa droṇena vidureṇa ca<BR>
02,072.006c	pāṇḍavānāṃ priyāṃ bhāryāṃ draupadīṃ dharmacāriṇīm<BR>
02,072.007a	prāhiṇod ānayeheti putro duryodhanas tava<BR>
02,072.007c	sūtaputraṃ sumandātmā nirlajjaḥ prātikāminam<BR>
02,072.007d*0611_01	prāhiṇod draupadīhetor ānayeti punaḥ punaḥ<BR>
02,072.008	dhṛtarāṣṭra uvāca<BR>
02,072.008a	yasmai devāḥ prayacchanti puruṣāya parābhavam<BR>
02,072.008c	buddhiṃ tasyāpakarṣanti so 'pācīnāni paśyati<BR>
02,072.009a	buddhau kaluṣabhūtāyāṃ vināśe pratyupasthite<BR>
02,072.009c	anayo nayasaṃkāśo hṛdayān nāpasarpati<BR>
02,072.010a	anarthāś cārtharūpeṇa arthāś cānartharūpiṇaḥ<BR>
02,072.010c	uttiṣṭhanti vināśānte naraṃ tac cāsya rocate<BR>
02,072.011a	na kālo daṇḍam udyamya śiraḥ kṛntati kasya cit<BR>
02,072.011c	kālasya balam etāvad viparītārthadarśanam<BR>
02,072.012a	āsāditam idaṃ ghoraṃ tumulaṃ lomaharṣaṇam<BR>
02,072.012c	pāñcālīm apakarṣadbhiḥ sabhāmadhye tapasvinīm<BR>
02,072.012d*0612_01	raktatvak*nakhīṃ śyāmāṃ pūrṇacandranibhānanām<BR>
02,072.012d*0612_02	śucismitāṃ * * * * * * * manalātmajām<BR>
02,072.013a	ayonijāṃ rūpavatīṃ kule jātāṃ vibhāvarīm<BR>
02,072.013c	ko nu tāṃ sarvadharmajñāṃ paribhūya yaśasvinīm<BR>
02,072.014a	paryānayet sabhāmadhyam ṛte durdyūtadevinam<BR>
02,072.014b*0613_01	keśagraham anuprāptāṃ krośantīṃ kurarīm iva<BR>
02,072.014c	strīdharmiṇīṃ varārohāṃ śoṇitena samukṣitām<BR>
02,072.015a	ekavastrāṃ ca pāñcālīṃ pāṇḍavān abhyavekṣatīm<BR>
02,072.015c	hṛtasvān bhraṣṭacittāṃs tān hṛtadārān hṛtaśriyaḥ<BR>
02,072.016a	vihīnān sarvakāmebhyo dāsabhāvavaśaṃ gatān<BR>
02,072.016c	dharmapāśaparikṣiptān aśaktān iva vikrame<BR>
02,072.017a	kruddhām amarṣitāṃ kṛṣṇāṃ duḥkhitāṃ kurusaṃsadi<BR>
02,072.017c	duryodhanaś ca karṇaś ca kaṭukāny abhyabhāṣatām<BR>
02,072.017d*0614_01	sukhena svaptum iccheta viṣaṃ pītveva mānavaḥ<BR>
02,072.017d*0615_01	iti sarvam idaṃ rājann ākulaṃ pratibhāti me<BR>
02,072.018a	tasyāḥ kṛpaṇacakṣurbhyāṃ pradahyetāpi medinī<BR>
02,072.018c	api śeṣaṃ bhaved adya putrāṇāṃ mama saṃjaya<BR>
02,072.019a	bhāratānāṃ striyaḥ sarvā gāndhāryā saha saṃgatāḥ<BR>
02,072.019c	prākrośan bhairavaṃ tatra dṛṣṭvā kṛṣṇāṃ sabhāgatām<BR>
02,072.019d*0616_01	prākrośati varaṃ tatra gomāyur bharatarṣabha<BR>
02,072.019d*0617_01	dharmiṣṭhāṃ dharmapatnīṃ ca rūpayauvanaśālinīm<BR>
02,072.019d*0617_02	prajābhiḥ saha saṃgamya hy anuśocanti nityaśaḥ<BR>
02,072.019d*0618_01	prākrośad bhairavaṃ tatra dṛṣṭvā gomāyur utkaṭam<BR>
02,072.020a	agnihotrāṇi sāyāhne na cāhūyanta sarvaśaḥ<BR>
02,072.020c	brāhmaṇāḥ kupitāś cāsan draupadyāḥ parikarṣaṇe<BR>
02,072.021a	āsīn niṣṭānako ghoro nirghātaś ca mahān abhūt<BR>
02,072.021c	divolkāś cāpatan ghorā rāhuś cārkam upāgrasat<BR>
02,072.021e	aparvaṇi mahāghoraṃ prajānāṃ janayan bhayam<BR>
02,072.022a	tathaiva rathaśālāsu prādurāsīd dhutāśanaḥ<BR>
02,072.022c	dhvajāś ca vyavaśīryanta bharatānām abhūtaye<BR>
02,072.023a	duryodhanasyāgnihotre prākrośan bhairavaṃ śivāḥ<BR>
02,072.023c	tās tadā pratyabhāṣanta rāsabhāḥ sarvatodiśam<BR>
02,072.024a	prātiṣṭhata tato bhīṣmo droṇena saha saṃjaya<BR>
02,072.024c	kṛpaś ca somadattaś ca bāhlīkaś ca mahārathaḥ<BR>
02,072.025a	tato 'ham abruvaṃ tatra vidureṇa pracoditaḥ<BR>
02,072.025c	varaṃ dadāni kṛṣṇāyai kāṅkṣitaṃ yad yad icchati<BR>
02,072.026a	avṛṇot tatra pāñcālī pāṇḍavān amitaujasaḥ<BR>
02,072.026c	sarathān sadhanuṣkāṃś cāpy anujñāsiṣam apy aham<BR>
02,072.027a	athābravīn mahāprājño viduraḥ sarvadharmavit<BR>
02,072.027c	etadantāḥ stha bharatā yad vaḥ kṛṣṇā sabhāṃ gatā<BR>
02,072.028a	eṣā pāñcālarājasya sutaiṣā śrīr anuttamā<BR>
02,072.028c	pāñcālī pāṇḍavān etān daivasṛṣṭopasarpati<BR>
02,072.029a	tasyāḥ pārthāḥ parikleśaṃ na kṣaṃsyante 'tyamarṣaṇāḥ<BR>
02,072.029c	vṛṣṇayo vā maheṣvāsāḥ pāñcālā vā mahaujasaḥ<BR>
02,072.030a	tena satyābhisaṃdhena vāsudevena rakṣitāḥ<BR>
02,072.030c	āgamiṣyati bībhatsuḥ pāñcālair abhirakṣitaḥ<BR>
02,072.031a	teṣāṃ madhye maheṣvāso bhīmaseno mahābalaḥ<BR>
02,072.031c	āgamiṣyati dhunvāno gadāṃ daṇḍam ivāntakaḥ<BR>
02,072.032a	tato gāṇḍīvanirghoṣaṃ śrutvā pārthasya dhīmataḥ<BR>
02,072.032c	gadāvegaṃ ca bhīmasya nālaṃ soḍhuṃ narādhipāḥ<BR>
02,072.033a	tatra me rocate nityaṃ pārthaiḥ sārdhaṃ na vigrahaḥ<BR>
02,072.033c	kurubhyo hi sadā manye pāṇḍavāñ śaktimattarān<BR>
02,072.034a	tathā hi balavān rājā jarāsaṃdho mahādyutiḥ<BR>
02,072.034c	bāhupraharaṇenaiva bhīmena nihato yudhi<BR>
02,072.035a	tasya te śama evāstu pāṇḍavair bharatarṣabha<BR>
02,072.035c	ubhayoḥ pakṣayor yuktaṃ kriyatām aviśaṅkayā<BR>
02,072.035d*0619_01	evaṃ kṛte mahārāja paraṃ śreyas tvam āpsyasi<BR>
02,072.036a	evaṃ gāvalgaṇe kṣattā dharmārthasahitaṃ vacaḥ<BR>
02,072.036c	uktavān na gṛhītaṃ ca mayā putrahitepsayā<BR>
02,072.036d*0620_01	ataḥ paraṃ tṛtīyaṃ tu jñeyam āraṇyakaṃ mahat<BR>
02,072.036d*0620_02	pratisaṃdhir ayaṃ ślokas tasyāyaṃ parikīrtitaḥ<BR>
02,072.036d*0620_02	janamejayaḥ<BR>
02,072.036d*0620_03	evaṃ dyūtajitāḥ pārthāḥ kopitāś ca durātmabhiḥ<BR>
02,072.036d*0620_04	dhārtarāṣṭraiḥ sahāmātyair nikṛtyā dvijasattama<BR>
02,072.036d*0621_01	sabhāparvaṇi saṃkhyānaṃ kathitaṃ tattvabuddhinā<BR>
02,072.036d*0621_02	adhyāyāḥ saptatir jñeyās tathā dvau cātra saṃkhyayā<BR>
02,072.036d*0621_03	ślokānāṃ dve sahasre tu pañca ślokaśatāni ca<BR>
02,072.036d*0621_04	ślokās tathaiva navatiḥ parvaṇy asmin prakīrtitāḥ<BR>
02,072.036d*0621_05	vṛttāntāś ca tathākhyātās trayastriṃśan mahātmanā<BR>
02,072.036d*0621_06	etat sarvaṃ sabhāparva vyākhyātaṃ paramarṣiṇā<BR>
02,072.036d*0622_01	etat sarvaṃ sabhāparva mayākhyātaṃ maharṣayaḥ<BR>
02,072.036d*0622_02	adhyāyāḥ saptatir jñeyās tathā dvau cātra saṃkhyayā<BR>
02,072.036d*0622_03	ślokānāṃ dve sahasre tu sapta ślokaśatāni ca<BR>
02,072.036d*0622_04	ślokāś caikādaśa tathā parvaṇy asmin prakīrtitāḥ<BR>
02,072.036d*0623_01	rasadānaṃ prakartavyam asmin parvaṇi saṃśrute<BR>
02,072.036d*0623_02	phalāni tatra deyāni yathāvibhavataḥ sataḥ<BR>
02,072.036d*0624_01	adhyāyāḥ saptatir jñeyās tathā dvau cātra saṃkhyayā<BR>
02,072.036d*0624_02	ślokānāṃ dve sahasre tu pañca ślokaśatāni ca<BR>
02,072.036d*0624_03	ślokāś caikādaśa tathā parvaṇy asmin prakīrtitāḥ<BR>
02,072.036d*0624_04	ataḥ paraṃ tṛtīyaṃ tu jñeyam āraṇyakaṃ mahat<BR>
02,072.036d*0625_01	apūpaiś caiva pūpaiś ca modakaiś ca samanvitam<BR>
02,072.036d*0625_02	sabhāparvaṇi rājendra haviṣyaṃ bhojayed dvijān<BR>
02,072.036d*0626_01	tato mūlaphalaṃ prāpya pāyasaṃ madhusarpiṣā<BR>
02,072.036d*0626_02	āstīke bhojayed rājan dadyāc caiva (D2 -naṃ) guḍodanam<BR>
02,072.036d*0626_03	apūpaiś caiva pūpaiś ca modakaiś ca samanvitam<BR>
02,072.036d*0626_04	sabhāparvaṇi rājendra haviṣyaṃ bhojayed dvijān<BR>
02,072.036d*0626_05	ya idaṃ śṛṇuyān nityaṃ sabhāparva suniścitam<BR>
02,072.036d*0626_06	na tasya kutra cit kaś cit kadā cit kleśasaṃbhavaḥ<BR>
02,072.036d*0626_07	sabhāparvāntare samyag vanaparva prakīrtitam<BR>
02,072.036d*0626_08	aṣṭādaśapurāṇānāṃ kathā tatrātivistṛtā<BR>
02,072.036d*0626_09	yasya śravaṇamātreṇa na mohaṃ yānti mānavāḥ<BR>
02,072.036d*0626_10	kaṣṭaṃ tīrtvā dhruvaṃ labdhvā svasthānaṃ prāpnuyān naraḥ<BR>
02,072.036d*0626_11	na viyogaś ca śokaś ca jāyate sarvathā kva cit<BR>
02,072.036d*0627_01	ādiḥ sabhā vanavirāṭam athodyamaś ca<BR>
02,072.036d*0627_01	abaddhaṃ vā subaddhaṃ vā mama doṣo na vidyate<BR>
02,072.036d*0627_02	bhīṣmo gurū ravijaśalyasasauptikaṃ ca<BR>
02,072.036d*0627_03	strīparva śāntir anuśāsanam aśvamedho<BR>
02,072.036d*0627_04	vyāsāśramaṃ muśalayānadivāvarohaḥ<BR>
02,072.036d*0628_01	karakṛtam aparādhaṃ kṣantum arhanti santaḥ<BR>
02,072.036d*0628_02	yad akṣarapadabhraṣṭaṃ mātrāhīnaṃ ca yad bhavet<BR>
02,072.036d*0629_01	yādṛśaṃ pustakaṃ dṛṣṭvā [read -ṣṭaṃ] tādṛśaṃ likhitaṃ mayā<BR>
02,072.036d*0629_02	abaddhaṃ vā subaddhaṃ vā mama doṣo na vidyate<BR>
02,072.036d*0630_01	smṛte sakalakalyāṇabhājanaṃ yatra jāyate<BR>
02,072.036d*0630_02	puruṣas tam ajaṃ nityaṃ vrajāmi śaraṇaṃ harim<BR>
02,072.036d*0630_03	karmaṇā manasā vācā yā ceṣṭā mama nityaśaḥ<BR>
02,072.036d*0630_04	keśavārādhane sākṣāj janmajanmāntareṣv api<BR>
<BR>
<BR>
<BR>
</body></html>
