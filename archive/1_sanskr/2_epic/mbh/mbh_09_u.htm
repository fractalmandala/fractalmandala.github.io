<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Mahabharata: Salyaparvan</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

% Mahabharata: Salyaparvan<BR>
% Electronic text (C) Bhandarkar Oriental Research Institute,<BR>
% Pune, India, 1999<BR>
<BR>
% On the basis of the text entered by Muneo Tokunaga et al., <BR>
% revised by John Smith, Cambridge, et al.<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


<BR>
09,001.000*0001_01	nārāyaṇaṃ namaskṛtya naraṃ caiva narottamam<BR>
09,001.000*0001_02	devīṃ sarasvatīṃ caiva tato jayam udīrayet<BR>
09,001.001	janamejaya uvāca<BR>
09,001.001a	evaṃ nipātite karṇe samare savyasācinā<BR>
09,001.001c	alpāvaśiṣṭāḥ kuravaḥ kim akurvata vai dvija<BR>
09,001.002a	udīryamāṇaṃ ca balaṃ dṛṣṭvā rājā suyodhanaḥ<BR>
09,001.002c	pāṇḍavaiḥ prāptakālaṃ ca kiṃ prāpadyata kauravaḥ<BR>
09,001.003a	etad icchāmy ahaṃ śrotuṃ tad ācakṣva dvijottama<BR>
09,001.003c	na hi tṛpyāmi pūrveṣāṃ śṛṇvānaś caritaṃ mahat<BR>
09,001.004	vaiśaṃpāyana uvāca<BR>
09,001.004a	tataḥ karṇe hate rājan dhārtarāṣṭraḥ suyodhanaḥ<BR>
09,001.004c	bhṛśaṃ śokārṇave magno nirāśaḥ sarvato 'bhavat<BR>
09,001.005a	hā karṇa hā karṇa iti śocamānaḥ punaḥ punaḥ<BR>
09,001.005c	kṛcchrāt svaśibiraṃ prāyād dhataśeṣair nṛpaiḥ saha<BR>
09,001.006a	sa samāśvāsyamāno 'pi hetubhiḥ śāstraniścitaiḥ<BR>
09,001.006c	rājabhir nālabhac charma sūtaputravadhaṃ smaran<BR>
09,001.007a	sa daivaṃ balavan matvā bhavitavyaṃ ca pārthivaḥ<BR>
09,001.007c	saṃgrāme niścayaṃ kṛtvā punar yuddhāya niryayau<BR>
09,001.008a	śalyaṃ senāpatiṃ kṛtvā vidhivad rājapuṃgavaḥ<BR>
09,001.008b*0002_01	madrarājaṃ puraskṛtya yuddhāyopajagāma ha<BR>
09,001.008c	raṇāya niryayau rājā hataśeṣair nṛpaiḥ saha<BR>
09,001.009a	tataḥ sutumulaṃ yuddhaṃ kurupāṇḍavasenayoḥ<BR>
09,001.009c	babhūva bharataśreṣṭha devāsuraraṇopamam<BR>
09,001.010a	tataḥ śalyo mahārāja kṛtvā kadanam āhave<BR>
09,001.010c	pāṇḍusainyasya madhyāhne dharmarājena pātitaḥ<BR>
09,001.011a	tato duryodhano rājā hatabandhū raṇājirāt<BR>
09,001.011c	apasṛtya hradaṃ ghoraṃ viveśa ripujād bhayāt<BR>
09,001.012a	athāparāhṇe tasyāhnaḥ parivārya mahārathaiḥ<BR>
09,001.012b*0003_01	tathāparāhṇe tatrasthaṃ parivārya suyodhanam<BR>
09,001.012c	hradād āhūya yogena bhīmasenena pātitaḥ<BR>
09,001.013a	tasmin hate maheṣvāse hataśiṣṭās trayo rathāḥ<BR>
09,001.013a*0004_01	**** **** sānubandhe suyodhane<BR>
09,001.013a*0004_02	kṛtavarmā kṛpo drauṇir<BR>
09,001.013b*0005_01	suptaṃ śibiram āviśya dhṛṣṭadyumnapurogamān<BR>
09,001.013c	saṃrabhān niśi rājendra jaghnuḥ pāñcālasainikān<BR>
09,001.014a	tataḥ pūrvāhṇasamaye śibirād etya saṃjayaḥ<BR>
09,001.014c	praviveśa purīṃ dīno duḥkhaśokasamanvitaḥ<BR>
09,001.015a	praviśya ca puraṃ tūrṇaṃ bhujāv ucchritya duḥkhitaḥ<BR>
09,001.015c	vepamānas tato rājñaḥ praviveśa niveśanam<BR>
09,001.016a	ruroda ca naravyāghra hā rājann iti duḥkhitaḥ<BR>
09,001.016c	aho bata vivignāḥ sma nidhanena mahātmanaḥ<BR>
09,001.017a	aho subalavān kālo gatiś ca paramā tathā<BR>
09,001.017b*0006_01	vidhis tu balavān atra pauruṣaṃ tu nirarthakam<BR>
09,001.017c	śakratulyabalāḥ sarve yatrāvadhyanta pārthivāḥ<BR>
09,001.018a	dṛṣṭvaiva ca puro rājañ janaḥ sarvaḥ sa saṃjayam<BR>
09,001.018b*0007_01	kleśena mahatā yuktaḥ sarvato rājasattama<BR>
09,001.018c	praruroda bhṛśodvigno hā rājann iti sasvaram<BR>
09,001.019a	ākumāraṃ naravyāghra tat puraṃ vai samantataḥ<BR>
09,001.019c	ārtanādaṃ mahac cakre śrutvā vinihataṃ nṛpam<BR>
09,001.020a	dhāvataś cāpy apaśyac ca tatra trīn puruṣarṣabhān<BR>
09,001.020c	naṣṭacittān ivonmattāñ śokena bhṛśapīḍitān<BR>
09,001.020d*0008_01	dṛṣṭvaiva ca narāñ śīghraṃ vyājahārātiduḥkhitaḥ<BR>
09,001.021a	tathā sa vihvalaḥ sūtaḥ praviśya nṛpatikṣayam<BR>
09,001.021c	dadarśa nṛpatiśreṣṭhaṃ prajñācakṣuṣam īśvaram<BR>
09,001.022a	dṛṣṭvā cāsīnam anaghaṃ samantāt parivāritam<BR>
09,001.022c	snuṣābhir bharataśreṣṭha gāndhāryā vidureṇa ca<BR>
09,001.023a	tathānyaiś ca suhṛdbhiś ca jñātibhiś ca hitaiṣibhiḥ<BR>
09,001.023c	tam eva cārthaṃ dhyāyantaṃ karṇasya nidhanaṃ prati<BR>
09,001.024a	rudann evābravīd vākyaṃ rājānaṃ janamejaya<BR>
09,001.024c	nātihṛṣṭamanāḥ sūto bāṣpasaṃdigdhayā girā<BR>
09,001.024d*0009_01	uvāca bharataśreṣṭhaṃ dhṛtarāṣṭraṃ janādhipam<BR>
09,001.025a	saṃjayo 'haṃ naravyāghra namas te bharatarṣabha<BR>
09,001.025c	madrādhipo hataḥ śalyaḥ śakuniḥ saubalas tathā<BR>
09,001.025e	ulūkaḥ puruṣavyāghra kaitavyo dṛḍhavikramaḥ<BR>
09,001.026a	saṃśaptakā hatāḥ sarve kāmbojāś ca śakaiḥ saha<BR>
09,001.026c	mlecchāś ca pārvatīyāś ca yavanāś ca nipātitāḥ<BR>
09,001.027a	prācyā hatā mahārāja dākṣiṇātyāś ca sarvaśaḥ<BR>
09,001.027c	udīcyā nihatāḥ sarve pratīcyāś ca narādhipa<BR>
09,001.027e	rājāno rājaputrāś ca sarvato nihatā nṛpa<BR>
09,001.028a	duryodhano hato rājan yathoktaṃ pāṇḍavena ca<BR>
09,001.028c	bhagnasaktho mahārāja śete pāṃsuṣu rūṣitaḥ<BR>
09,001.028d*0010_01	duryodhanasya bhīmena bhagnāv ūrū sutasya te<BR>
09,001.028d*0010_02	sa bhūmau patitaḥ śete pāṃśubhiḥ pariguṇṭhitaḥ<BR>
09,001.029a	dhṛṣṭadyumno hato rājañ śikhaṇḍī cāparājitaḥ<BR>
09,001.029c	uttamaujā yudhāmanyus tathā rājan prabhadrakāḥ<BR>
09,001.030a	pāñcālāś ca naravyāghrāś cedayaś ca niṣūditāḥ<BR>
09,001.030c	tava putrā hatāḥ sarve draupadeyāś ca bhārata<BR>
09,001.030e	karṇaputro hataḥ śūro vṛṣaseno mahābalaḥ<BR>
09,001.031a	narā vinihatāḥ sarve gajāś ca vinipātitāḥ<BR>
09,001.031c	rathinaś ca naravyāghra hayāś ca nihatā yudhi<BR>
09,001.032a	kiṃciccheṣaṃ ca śibiraṃ tāvakānāṃ kṛtaṃ vibho<BR>
09,001.032c	pāṇḍavānāṃ ca śūrāṇāṃ samāsādya parasparam<BR>
09,001.033a	prāyaḥ strīśeṣam abhavaj jagat kālena mohitam<BR>
09,001.033c	sapta pāṇḍavataḥ śeṣā dhārtarāṣṭrās tathā trayaḥ<BR>
09,001.034a	te caiva bhrātaraḥ pañca vāsudevo 'tha sātyakiḥ<BR>
09,001.034c	kṛpaś ca kṛtavarmā ca drauṇiś ca jayatāṃ varaḥ<BR>
09,001.035a	tavāpy ete mahārāja rathino nṛpasattama<BR>
09,001.035c	akṣauhiṇīnāṃ sarvāsāṃ sametānāṃ janeśvara<BR>
09,001.035e	ete śeṣā mahārāja sarve 'nye nidhanaṃ gatāḥ<BR>
09,001.036a	kālena nihataṃ sarvaṃ jagad vai bharatarṣabha<BR>
09,001.036c	duryodhanaṃ vai purataḥ kṛtvā vairasya bhārata<BR>
09,001.037a	etac chrutvā vacaḥ krūraṃ dhṛtarāṣṭro janeśvaraḥ<BR>
09,001.037c	nipapāta mahārāja gatasattvo mahītale<BR>
09,001.038a	tasmin nipatite bhūmau viduro 'pi mahāyaśāḥ<BR>
09,001.038c	nipapāta mahārāja rājavyasanakarśitaḥ<BR>
09,001.039a	gāndhārī ca nṛpaśreṣṭha sarvāś ca kuruyoṣitaḥ<BR>
09,001.039c	patitāḥ sahasā bhūmau śrutvā krūraṃ vacaś ca tāḥ<BR>
09,001.040a	niḥsaṃjñaṃ patitaṃ bhūmau tadāsīd rājamaṇḍalam<BR>
09,001.040c	pralāpayuktā mahatī kathā nyastā paṭe yathā<BR>
09,001.041a	kṛcchreṇa tu tato rājā dhṛtarāṣṭro mahīpatiḥ<BR>
09,001.041c	śanair alabhata prāṇān putravyasanakarśitaḥ<BR>
09,001.042a	labdhvā tu sa nṛpaḥ saṃjñāṃ vepamānaḥ suduḥkhitaḥ<BR>
09,001.042c	udīkṣya ca diśaḥ sarvāḥ kṣattāraṃ vākyam abravīt<BR>
09,001.043a	vidvan kṣattar mahāprājña tvaṃ gatir bharatarṣabha<BR>
09,001.043c	mamānāthasya subhṛśaṃ putrair hīnasya sarvaśaḥ<BR>
09,001.043e	evam uktvā tato bhūyo visaṃjño nipapāta ha<BR>
09,001.044a	taṃ tathā patitaṃ dṛṣṭvā bāndhavā ye 'sya ke cana<BR>
09,001.044c	śītais tu siṣicus toyair vivyajur vyajanair api<BR>
09,001.045a	sa tu dīrgheṇa kālena pratyāśvasto mahīpatiḥ<BR>
09,001.045c	tūṣṇīṃ dadhyau mahīpālaḥ putravyasanakarśitaḥ<BR>
09,001.045e	niḥśvasañ jihmaga iva kumbhakṣipto viśāṃ pate<BR>
09,001.046a	saṃjayo 'py arudat tatra dṛṣṭvā rājānam āturam<BR>
09,001.046c	tathā sarvāḥ striyaś caiva gāndhārī ca yaśasvinī<BR>
09,001.047a	tato dīrgheṇa kālena viduraṃ vākyam abravīt<BR>
09,001.047c	dhṛtarāṣṭro naravyāghro muhyamāno muhur muhuḥ<BR>
09,001.048a	gacchantu yoṣitaḥ sarvā gāndhārī ca yaśasvinī<BR>
09,001.048c	tatheme suhṛdaḥ sarve bhraśyate me mano bhṛśam<BR>
09,001.049a	evam uktas tataḥ kṣattā tāḥ striyo bharatarṣabha<BR>
09,001.049c	visarjayām āsa śanair vepamānaḥ punaḥ punaḥ<BR>
09,001.050a	niścakramus tataḥ sarvās tāḥ striyo bharatarṣabha<BR>
09,001.050c	suhṛdaś ca tataḥ sarve dṛṣṭvā rājānam āturam<BR>
09,001.051a	tato narapatiṃ tatra labdhasaṃjñaṃ paraṃtapa<BR>
09,001.051b*0011_01	gatir me ko bhaved adya iti cintāsamākulaḥ<BR>
09,001.051c	avekṣya saṃjayo dīno rodamānaṃ bhṛśāturam<BR>
09,001.052a	prāñjalir niḥśvasantaṃ ca taṃ narendraṃ muhur muhuḥ<BR>
09,001.052b*0012_01	jñātīn striyo 'tha niryāpya praviśya viduraḥ punaḥ<BR>
09,001.052b*0012_02	rājānaṃ śocamānas tu taṃ śocantaṃ muhur muhuḥ<BR>
09,001.052c	samāśvāsayata kṣattā vacasā madhureṇa ha<BR>
09,002.001	vaiśaṃpāyana uvāca<BR>
09,002.001a	visṛṣṭāsv atha nārīṣu dhṛtarāṣṭro 'mbikāsutaḥ<BR>
09,002.001c	vilalāpa mahārāja duḥkhād duḥkhataraṃ gataḥ<BR>
09,002.002a	sadhūmam iva niḥśvasya karau dhunvan punaḥ punaḥ<BR>
09,002.002c	vicintya ca mahārāja tato vacanam abravīt<BR>
09,002.002d*0013_01	yac chrutvā suhṛdāṃ cātikaruṇā samajāyata<BR>
09,002.003a	aho bata mahad duḥkhaṃ yad ahaṃ pāṇḍavān raṇe<BR>
09,002.003c	kṣemiṇaś cāvyayāṃś caiva tvattaḥ sūta śṛṇomi vai<BR>
09,002.004a	vajrasāramayaṃ nūnaṃ hṛdayaṃ sudṛḍhaṃ mama<BR>
09,002.004c	yac chrutvā nihatān putrān dīryate na sahasradhā<BR>
09,002.005a	cintayitvā vacas teṣāṃ bālakrīḍāṃ ca saṃjaya<BR>
09,002.005c	adya śrutvā hatān putrān bhṛśaṃ me dīryate manaḥ<BR>
09,002.006a	andhatvād yadi teṣāṃ tu na me rūpanidarśanam<BR>
09,002.006c	putrasnehakṛtā prītir nityam eteṣu dhāritā<BR>
09,002.007a	bālabhāvam atikrāntān yauvanasthāṃś ca tān aham<BR>
09,002.007c	madhyaprāptāṃs tathā śrutvā hṛṣṭa āsaṃ tathānagha<BR>
09,002.008a	tān adya nihatāñ śrutvā hṛtaiśvaryān hṛtaujasaḥ<BR>
09,002.008c	na labhe vai kva cic chāntiṃ putrādhibhir abhiplutaḥ<BR>
09,002.009a	ehy ehi putra rājendra mamānāthasya sāṃpratam<BR>
09,002.009c	tvayā hīno mahābāho kāṃ nu yāsyāmy ahaṃ gatim<BR>
09,002.010a	gatir bhūtvā mahārāja jñātīnāṃ suhṛdāṃ tathā<BR>
09,002.010c	andhaṃ vṛddhaṃ ca māṃ vīra vihāya kva nu gacchasi<BR>
09,002.011a	sā kṛpā sā ca te prītiḥ sā ca rājan sumānitā<BR>
09,002.011c	kathaṃ vinihataḥ pārthaiḥ saṃyugeṣv aparājitaḥ<BR>
09,002.012a	kathaṃ tvaṃ pṛthivīpālān bhuktvā tāta samāgatān<BR>
09,002.012c	śeṣe vinihato bhūmau prākṛtaḥ kunṛpo yathā<BR>
09,002.013a	ko nu mām utthitaṃ kālye tāta tāteti vakṣyati<BR>
09,002.013c	mahārājeti satataṃ lokanātheti cāsakṛt<BR>
09,002.014a	pariṣvajya ca māṃ kaṇṭhe snehenāklinnalocanaḥ<BR>
09,002.014c	anuśādhīti kauravya tat sādhu vada me vacaḥ<BR>
09,002.015a	nanu nāmāham aśrauṣaṃ vacanaṃ tava putraka<BR>
09,002.015c	bhūyasī mama pṛthvīyaṃ yathā pārthasya no tathā<BR>
09,002.016a	bhagadattaḥ kṛpaḥ śalya āvantyo 'tha jayadrathaḥ<BR>
09,002.016c	bhūriśravāḥ somadatto mahārājo 'tha bāhlikaḥ<BR>
09,002.017a	aśvatthāmā ca bhojaś ca māgadhaś ca mahābalaḥ<BR>
09,002.017c	bṛhadbalaś ca kāśīśaḥ śakuniś cāpi saubalaḥ<BR>
09,002.018a	mlecchāś ca bahusāhasrāḥ śakāś ca yavanaiḥ saha<BR>
09,002.018c	sudakṣiṇaś ca kāmbojas trigartādhipatis tathā<BR>
09,002.019a	bhīṣmaḥ pitāmahaś caiva bhāradvājo 'tha gautamaḥ<BR>
09,002.019c	śrutāyuś cācyutāyuś ca śatāyuś cāpi vīryavān<BR>
09,002.020a	jalasaṃdho 'thārśyaśṛṅgī rākṣasaś cāpy alāyudhaḥ<BR>
09,002.020c	alaṃbuso mahābāhuḥ subāhuś ca mahārathaḥ<BR>
09,002.021a	ete cānye ca bahavo rājāno rājasattama<BR>
09,002.021c	madartham udyatāḥ sarve prāṇāṃs tyaktvā raṇe prabho<BR>
09,002.022a	yeṣāṃ madhye sthito yuddhe bhrātṛbhiḥ parivāritaḥ<BR>
09,002.022c	yodhayiṣyāmy ahaṃ pārthān pāñcālāṃś caiva sarvaśaḥ<BR>
09,002.023a	cedīṃś ca nṛpaśārdūla draupadeyāṃś ca saṃyuge<BR>
09,002.023c	sātyakiṃ kuntibhojaṃ ca rākṣasaṃ ca ghaṭotkacam<BR>
09,002.024a	eko 'py eṣāṃ mahārāja samarthaḥ saṃnivāraṇe<BR>
09,002.024c	samare pāṇḍaveyānāṃ saṃkruddho hy abhidhāvatām<BR>
09,002.024e	kiṃ punaḥ sahitā vīrāḥ kṛtavairāś ca pāṇḍavaiḥ<BR>
09,002.025a	atha vā sarva evaite pāṇḍavasyānuyāyibhiḥ<BR>
09,002.025c	yotsyanti saha rājendra haniṣyanti ca tān mṛdhe<BR>
09,002.026a	karṇas tv eko mayā sārdhaṃ nihaniṣyati pāṇḍavān<BR>
09,002.026c	tato nṛpatayo vīrāḥ sthāsyanti mama śāsane<BR>
09,002.027a	yaś ca teṣāṃ praṇetā vai vāsudevo mahābalaḥ<BR>
09,002.027c	na sa saṃnahyate rājann iti mām abravīd vacaḥ<BR>
09,002.028a	tasyāhaṃ vadataḥ sūta bahuśo mama saṃnidhau<BR>
09,002.028c	yuktito hy anupaśyāmi nihatān pāṇḍavān mṛdhe<BR>
09,002.029a	teṣāṃ madhye sthitā yatra hanyante mama putrakāḥ<BR>
09,002.029c	vyāyacchamānāḥ samare kim anyad bhāgadheyataḥ<BR>
09,002.030a	bhīṣmaś ca nihato yatra lokanāthaḥ pratāpavān<BR>
09,002.030c	śikhaṇḍinaṃ samāsādya mṛgendra iva jambukam<BR>
09,002.031a	droṇaś ca brāhmaṇo yatra sarvaśastrāstrapāragaḥ<BR>
09,002.031c	nihataḥ pāṇḍavaiḥ saṃkhye kim anyad bhāgadheyataḥ<BR>
09,002.031d*0014_01	karṇaś ca nihataḥ saṃkhye divyāstrajño mahābalaḥ<BR>
09,002.032a	bhūriśravā hato yatra somadattaś ca saṃyuge<BR>
09,002.032c	bāhlīkaś ca mahārāja kim anyad bhāgadheyataḥ<BR>
09,002.032d*0015_01	bhagadatto hato yatra gajayuddhaviśāradaḥ<BR>
09,002.032d*0015_02	jayadrathaś ca nihataḥ kim anyad bhāgadheyataḥ<BR>
09,002.033a	sudakṣiṇo hato yatra jalasaṃdhaś ca kauravaḥ<BR>
09,002.033c	śrutāyuś cācyutāyuś ca kim anyad bhāgadheyataḥ<BR>
09,002.033d*0016_01	mahābalas tathā pāṇḍyaḥ sarvaśastrāstrapāragaḥ<BR>
09,002.033d*0016_02	nihataḥ pāṇḍavaiḥ saṃkhye kim anyad bhāgadheyataḥ<BR>
09,002.034a	bṛhadbalo hato yatra māgadhaś ca mahābalaḥ<BR>
09,002.034b*0017_01	ugrāyudhaś ca vikrāntaḥ pratimānaṃ dhanuṣmatām<BR>
09,002.034b*0018_01	śatāyuś caiva vikrāntaḥ kim anyad bhāgadheyataḥ<BR>
09,002.034c	āvantyo nihato yatra trigartaś ca janādhipaḥ<BR>
09,002.034e	saṃśaptakāś ca bahavaḥ kim anyad bhāgadheyataḥ<BR>
09,002.034f*0019_01	**** **** śakuniś cāpi saubalaḥ<BR>
09,002.034f*0019_02	trigartaś ca mahābāhuḥ saṃśaptāś ca mahābalāḥ<BR>
09,002.034f*0020_01	yatra śūrā maheṣvāsā madarthe tyaktajīvitāḥ<BR>
09,002.034f*0020_02	nihatā bhīmasenena kim anyad bhāgadheyataḥ<BR>
09,002.035a	alaṃbusas tathā rājan rākṣasaś cāpy alāyudhaḥ<BR>
09,002.035c	ārśyaśṛṅgaś ca nihataḥ kim anyad bhāgadheyataḥ<BR>
09,002.036a	nārāyaṇā hatā yatra gopālā yuddhadurmadāḥ<BR>
09,002.036c	mlecchāś ca bahusāhasrāḥ kim anyad bhāgadheyataḥ<BR>
09,002.037a	śakuniḥ saubalo yatra kaitavyaś ca mahābalaḥ<BR>
09,002.037c	nihataḥ sabalo vīraḥ kim anyad bhāgadheyataḥ<BR>
09,002.037d*0021_01	ete cānye ca bahavaḥ kṛtāstrā yuddhadurmadāḥ<BR>
09,002.038a	rājāno rājaputrāś ca śūrāḥ parighabāhavaḥ<BR>
09,002.038c	nihatā bahavo yatra kim anyad bhāgadheyataḥ<BR>
09,002.038d*0022_01	yatra śūrā maheṣvāsāḥ kṛtāstrā yuddhadurmadāḥ<BR>
09,002.038d*0023_01	yatra śūrā mahātmānaḥ sarvaśāstrāstrapāragāḥ<BR>
09,002.038d*0024_01	bahavo nihatāḥ sūta mahendrasamavikramāḥ<BR>
09,002.039a	nānādeśasamāvṛttāḥ kṣatriyā yatra saṃjaya<BR>
09,002.039c	nihatāḥ samare sarve kim anyad bhāgadheyataḥ<BR>
09,002.040a	putrāś ca me vinihatāḥ pautrāś caiva mahābalāḥ<BR>
09,002.040b*0025_01	duryodhano hato yatra putraś cāsya mahātmanaḥ<BR>
09,002.040c	vayasyā bhrātaraś caiva kim anyad bhāgadheyataḥ<BR>
09,002.040d*0026_01	pārthena saṃyuge ghore kim anyad bhāgadheyataḥ<BR>
09,002.041a	bhāgadheyasamāyukto dhruvam utpadyate naraḥ<BR>
09,002.041c	yaś ca bhāgyasamāyuktaḥ sa śubhaṃ prāpnuyān naraḥ<BR>
09,002.042a	ahaṃ viyuktaḥ svair bhāgyaiḥ putraiś caiveha saṃjaya<BR>
09,002.042c	katham adya bhaviṣyāmi vṛddhaḥ śatruvaśaṃ gataḥ<BR>
09,002.043a	nānyad atra paraṃ manye vanavāsād ṛte prabho<BR>
09,002.043c	so 'haṃ vanaṃ gamiṣyāmi nirbandhur jñātisaṃkṣaye<BR>
09,002.044a	na hi me 'nyad bhavec chreyo vanābhyupagamād ṛte<BR>
09,002.044c	imām avasthāṃ prāptasya lūnapakṣasya saṃjaya<BR>
09,002.045a	duryodhano hato yatra śalyaś ca nihato yudhi<BR>
09,002.045c	duḥśāsano viśastaś ca vikarṇaś ca mahābalaḥ<BR>
09,002.046a	kathaṃ hi bhīmasenasya śroṣye 'haṃ śabdam uttamam<BR>
09,002.046c	ekena samare yena hataṃ putraśataṃ mama<BR>
09,002.047a	asakṛd vadatas tasya duryodhanavadhena ca<BR>
09,002.047c	duḥkhaśokābhisaṃtapto na śroṣye paruṣā giraḥ<BR>
09,002.048a	evaṃ sa śokasaṃtaptaḥ pārthivo hatabāndhavaḥ<BR>
09,002.048c	muhur muhur muhyamānaḥ putrādhibhir abhiplutaḥ<BR>
09,002.049a	vilapya suciraṃ kālaṃ dhṛtarāṣṭro 'mbikāsutaḥ<BR>
09,002.049c	dīrgham uṣṇaṃ ca niḥśvasya cintayitvā parābhavam<BR>
09,002.050a	duḥkhena mahatā rājā saṃtapto bharatarṣabha<BR>
09,002.050c	punar gāvalgaṇiṃ sūtaṃ paryapṛcchad yathātatham<BR>
09,002.051a	bhīṣmadroṇau hatau śrutvā sūtaputraṃ ca pātitam<BR>
09,002.051c	senāpatiṃ praṇetāraṃ kim akurvata māmakāḥ<BR>
09,002.051d*0027_01	tathā śalyaṃ maheṣvāsaṃ madrāṇām īśvaraṃ vibhum<BR>
09,002.052a	yaṃ yaṃ senāpraṇetāraṃ yudhi kurvanti māmakāḥ<BR>
09,002.052c	acireṇaiva kālena taṃ taṃ nighnanti pāṇḍavāḥ<BR>
09,002.053a	raṇamūrdhni hato bhīṣmaḥ paśyatāṃ vaḥ kirīṭinā<BR>
09,002.053c	evam eva hato droṇaḥ sarveṣām eva paśyatām<BR>
09,002.054a	evam eva hataḥ karṇaḥ sūtaputraḥ pratāpavān<BR>
09,002.054c	sa rājakānāṃ sarveṣāṃ paśyatāṃ vaḥ kirīṭinā<BR>
09,002.055a	pūrvam evāham ukto vai vidureṇa mahātmanā<BR>
09,002.055c	duryodhanāparādhena prajeyaṃ vinaśiṣyati<BR>
09,002.056a	ke cin na samyak paśyanti mūḍhāḥ samyak tathāpare<BR>
09,002.056c	tad idaṃ mama mūḍhasya tathābhūtaṃ vacaḥ sma ha<BR>
09,002.057a	yad abravīn me dharmātmā viduro dīrghadarśivān<BR>
09,002.057c	tat tathā samanuprāptaṃ vacanaṃ satyavādinaḥ<BR>
09,002.058a	daivopahatacittena yan mayāpakṛtaṃ purā<BR>
09,002.058c	anayasya phalaṃ tasya brūhi gāvalgaṇe punaḥ<BR>
09,002.059a	ko vā mukham anīkānām āsīt karṇe nipātite<BR>
09,002.059c	arjunaṃ vāsudevaṃ ca ko vā pratyudyayau rathī<BR>
09,002.060a	ke 'rakṣan dakṣiṇaṃ cakraṃ madrarājasya saṃyuge<BR>
09,002.060c	vāmaṃ ca yoddhukāmasya ke vā vīrasya pṛṣṭhataḥ<BR>
09,002.061a	kathaṃ ca vaḥ sametānāṃ madrarājo mahābalaḥ<BR>
09,002.061c	nihataḥ pāṇḍavaiḥ saṃkhye putro vā mama saṃjaya<BR>
09,002.062a	brūhi sarvaṃ yathātattvaṃ bharatānāṃ mahākṣayam<BR>
09,002.062c	yathā ca nihataḥ saṃkhye putro duryodhano mama<BR>
09,002.063a	pāñcālāś ca yathā sarve nihatāḥ sapadānugāḥ<BR>
09,002.063c	dhṛṣṭadyumnaḥ śikhaṇḍī ca draupadyāḥ pañca cātmajāḥ<BR>
09,002.064a	pāṇḍavāś ca yathā muktās tathobhau sātvatau yudhi<BR>
09,002.064c	kṛpaś ca kṛtavarmā ca bhāradvājasya cātmajaḥ<BR>
09,002.065a	yad yathā yādṛśaṃ caiva yuddhaṃ vṛttaṃ ca sāṃpratam<BR>
09,002.065c	akhilaṃ śrotum icchāmi kuśalo hy asi saṃjaya<BR>
09,003.001	saṃjaya uvāca<BR>
09,003.001a	śṛṇu rājann avahito yathā vṛtto mahān kṣayaḥ<BR>
09,003.001c	kurūṇāṃ pāṇḍavānāṃ ca samāsādya parasparam<BR>
09,003.002a	nihate sūtaputre tu pāṇḍavena mahātmanā<BR>
09,003.002c	vidruteṣu ca sainyeṣu samānīteṣu cāsakṛt<BR>
09,003.002d@001_0001	ghore manuṣyadehānām ājau gajavarakṣaye<BR>
09,003.002d@001_0002	yat tat karṇe hate pārthaḥ siṃhanādam athākarot<BR>
09,003.002d@001_0003	tadā tava sutān rājan prāviśat sumahad bhayam<BR>
09,003.002d@001_0004	na saṃdhātum anīkāni na caivātha parākrame<BR>
09,003.002d@001_0005	āsīd buddhir hate karṇe tava yodhasya kasya cit<BR>
09,003.002d@001_0006	vaṇijo nāvi bhinnāyām agādhe viplavā iva<BR>
09,003.002d@001_0007	apāre pāram icchanto hate dvīpe kirīṭinā<BR>
09,003.002d@001_0008	sūtaputre hate rājan vitrastāḥ śaravikṣatāḥ<BR>
09,003.002d@001_0009	anāthā nātham icchanto mṛgāḥ siṃhārditā iva<BR>
09,003.002d@001_0010	bhagnaśṛṅgā iva vṛṣāḥ śīrṇadaṃṣṭrā ivoragāḥ<BR>
09,003.002d@001_0011	pratyupāyāma sāyāhne nirjitāḥ savyasācinā<BR>
09,003.002d@001_0012	hatapravīrā vidhvastā nikṛttā niśitaiḥ śaraiḥ<BR>
09,003.002d@001_0013	sūtaputre hate rājan putrās te prādravan bhayāt<BR>
09,003.002d@001_0014	viśastrakavacāḥ sarve kāṃdiśīkā vicetasaḥ<BR>
09,003.002d@001_0015	anyonyam abhinighnanto vīkṣamāṇā bhayārditāḥ<BR>
09,003.002d@001_0016	mām eva nūnaṃ bībhatsur mām eva ca vṛkodaraḥ<BR>
09,003.002d@001_0017	abhiyātīti manvānāḥ petur mamluś ca bhārata<BR>
09,003.002d@001_0018	hayān anye gajān anye rathān anye mahārathāḥ<BR>
09,003.002d@001_0019	āruhya javasaṃpannān pādātān prajahur bhayāt<BR>
09,003.002d@001_0020	kuñjaraiḥ syandanā bhagnāḥ sādinaś ca mahārathaiḥ<BR>
09,003.002d@001_0021	padātisaṃghāś cāśvaughaiḥ palāyadbhir bhṛśaṃ hatāḥ<BR>
09,003.002d@001_0022	vyālataskarasaṃkīrṇe sārthahīnā yathā vane<BR>
09,003.002d@001_0023	tathā tvadīyā nihate sūtaputre tadābhavan<BR>
09,003.002d@001_0024	hatārohās tathā nāgāś chinnahastās tathāpare<BR>
09,003.002d@001_0025	sarvaṃ pārthamayaṃ lokam apaśyan vai bhayārditāḥ<BR>
09,003.002d@001_0026	tān prekṣya dravataḥ sarvān bhīmasenabhayārditān<BR>
09,003.002d@001_0027	duryodhano 'tha svaṃ sūtaṃ hāhākṛtvedam abravīt<BR>
09,003.002d@001_0028	nātikramiṣyate pārtho dhanuṣpāṇim avasthitam<BR>
09,003.002d@001_0029	jaghane yudhyamānaṃ māṃ tūrṇam aśvān pracodaya<BR>
09,003.002d@001_0030	samare yudhyamānaṃ hi kaunteyo māṃ dhanaṃjayaḥ<BR>
09,003.002d@001_0031	notsahetābhyatikrāntuṃ velām iva mahārṇavaḥ<BR>
09,003.002d@001_0032	adyārjunaṃ sagovindaṃ māninaṃ ca vṛkodaram<BR>
09,003.002d@001_0033	nihatya śiṣṭāñ śatrūṃś ca karṇasyānṛṇyam āpnuyām<BR>
09,003.002d@001_0034	tac chrutvā kururājasya śūrāryasadṛśaṃ vacaḥ<BR>
09,003.002d@001_0035	sūto hemaparicchannāñ śanair aśvān acodayat<BR>
09,003.002d@001_0036	gajāśvarathahīnās tu pādātāś caiva māriṣa<BR>
09,003.002d@001_0037	pañcaviṃśatisāhasrāḥ prādravañ śanakair iva<BR>
09,003.002d@001_0038	tān bhīmasenaḥ saṃkruddho dhṛṣṭadyumnaś ca pārṣataḥ<BR>
09,003.002d@001_0039	balena caturaṅgeṇa parikṣipyāhanac charaiḥ<BR>
09,003.002d@001_0040	pratyayudhyanta te sarve bhīmasenaṃ sapārṣatam<BR>
09,003.002d@001_0041	pārthapārṣatayoś cānye jagṛhus tatra nāmanī<BR>
09,003.002d@001_0042	akrudhyata raṇe bhīmas tair mṛdhe pratyavasthitaiḥ<BR>
09,003.002d@001_0043	so 'vatīrya rathāt tūrṇaṃ gadāpāṇir ayudhyata<BR>
09,003.002d@001_0044	na tān rathastho bhūmiṣṭhān dharmāpekṣī vṛkodaraḥ<BR>
09,003.002d@001_0045	yodhayām āsa kaunteyo bhujavīryaṃ samāśritaḥ<BR>
09,003.002d@001_0046	jātarūpaparicchannāṃ pragṛhya mahatīṃ gadām<BR>
09,003.002d@001_0047	nyavadhīt tāvakān sarvān daṇḍapāṇir ivāntakaḥ<BR>
09,003.002d@001_0048	padātayo hi saṃrabdhās tyaktajīvitabāndhavāḥ<BR>
09,003.002d@001_0049	bhīmam abhyadravan saṃkhye pataṃgā jvalanaṃ yathā<BR>
09,003.002d@001_0050	āsādya bhīmasenaṃ te saṃrabdhā yuddhadurmadāḥ<BR>
09,003.002d@001_0051	vineśuḥ sahasā dṛṣṭvā bhūtagrāmā ivāntakam<BR>
09,003.002d@001_0052	śyenavad vyacarad bhīmaḥ khaḍgena gadayā tathā<BR>
09,003.002d@001_0053	pañcaviṃśatisāhasrāṃs tāvakānām apothayat<BR>
09,003.002d@001_0054	hatvā tat puruṣānīkaṃ bhīmaḥ satyaparākramaḥ<BR>
09,003.002d@001_0055	dhṛṣṭadyumnaṃ puraskṛtya punas tasthau mahābalaḥ<BR>
09,003.002d@001_0056	dhanaṃjayo rathānīkam anvapadyata vīryavān<BR>
09,003.002d@001_0057	mādrīputrau ca śakuniṃ sātyakiś ca mahābalaḥ<BR>
09,003.002d@001_0058	javenābhyapatan hṛṣṭā ghnanto dauryodhanaṃ balam<BR>
09,003.002d@001_0059	tasyāśvavārān subahūṃs te nihatya śitaiḥ śaraiḥ<BR>
09,003.002d@001_0060	tam anvadhāvaṃs tvaritās tatra yuddham avartata<BR>
09,003.002d@001_0061	tato dhanaṃjayo rājan rathānīkam agāhata<BR>
09,003.002d@001_0062	viśrutaṃ triṣu lokeṣu gāṇḍīvaṃ vyākṣipan dhanuḥ<BR>
09,003.002d@001_0063	kṛṣṇasārathim āyāntaṃ dṛṣṭvā śvetahayaṃ ratham<BR>
09,003.002d@001_0064	arjunaṃ cāpi yoddhāraṃ tvadīyāḥ prādravan bhayāt<BR>
09,003.002d@001_0065	viprahīnarathāśvāś ca śaraiś ca parivāritāḥ<BR>
09,003.002d@001_0066	pañcaviṃśatisāhasrāḥ pārtham ārchan padātayaḥ<BR>
09,003.002d@001_0067	hatvā tat puruṣānīkaṃ pāñcālānāṃ mahārathaḥ<BR>
09,003.002d@001_0068	bhīmasenaṃ puraskṛtya na cirāt pratyadṛśyata<BR>
09,003.002d@001_0069	mahādhanurdharaḥ śrīmān amitragaṇamardanaḥ<BR>
09,003.002d@001_0070	putraḥ pāñcālarājasya dhṛṣṭadyumno mahāyaśāḥ<BR>
09,003.002d@001_0071	pārāvatasavarṇāśvaṃ kovidāravaradhvajam<BR>
09,003.002d@001_0072	dhṛṣṭadyumnaṃ raṇe dṛṣṭvā tvadīyāḥ prādravan bhayāt<BR>
09,003.002d@001_0073	gāndhārarājaṃ śīghrāstram anusṛtya yaśasvinau<BR>
09,003.002d@001_0074	nacirāt pratyadṛśyetāṃ mādrīputrau sasātyakī<BR>
09,003.002d@001_0075	cekitānaḥ śikhaṇḍī ca draupadeyāś ca māriṣa<BR>
09,003.002d@001_0076	hatvā tvadīyaṃ sumahat sainyaṃ śaṅkhān athādhaman<BR>
09,003.002d@001_0077	te sarve tāvakān prekṣya dravato vai parāṅmukhān<BR>
09,003.002d@001_0078	abhyadhāvanta nighnanto vṛṣāñ jitvā vṛṣā iva<BR>
09,003.002d@001_0079	senāvaśeṣaṃ taṃ dṛṣṭvā tava putrasya pāṇḍavaḥ<BR>
09,003.002d@001_0080	vyavasthitaṃ savyasācī cukrodha balavan nṛpa<BR>
09,003.002d@001_0081	tata enaṃ śarai rājan sahasā samavākirat<BR>
09,003.002d@001_0082	rajasā codgatenātha na sma kiṃ cana dṛśyate<BR>
09,003.002d@001_0083	andhakārīkṛte loke śarībhūte mahītale<BR>
09,003.002d@001_0084	diśaḥ sarvā mahārāja tāvakāḥ prādravan bhayāt<BR>
09,003.002d@001_0085	bhajyamāneṣu sainyeṣu kururājo viśāṃ pate<BR>
09,003.002d@001_0086	pareṣām ātmanaś caiva samantāt samupādravat<BR>
09,003.002d@001_0087	tato duryodhanaḥ sarvān ājuhāvātha pāṇḍavān<BR>
09,003.002d@001_0088	yuddhāya bharataśreṣṭha devān iva purā baliḥ<BR>
09,003.002d@001_0089	ta enam abhigarjantaṃ sahitāḥ samupādravan<BR>
09,003.002d@001_0090	nānāśastrasṛjaḥ kruddhā bhartsayanto muhur muhuḥ<BR>
09,003.002d@001_0091	duryodhano 'py asaṃbhrāntas tān arīn vyadhamac charaiḥ<BR>
09,003.002d@001_0092	tatrādbhutam apaśyāma tava putrasya pauruṣam<BR>
09,003.002d@001_0093	yad enaṃ pāṇḍavāḥ sarve na śekur ativartitum<BR>
09,003.002d@001_0094	nātidūrāpayātaṃ tu kṛtabuddhiṃ palāyane<BR>
09,003.002d@001_0095	duryodhanaḥ svakaṃ sainyam apaśyad bhṛśavikṣatam<BR>
09,003.002d@001_0096	tato 'vasthāpya rājendra kṛtabuddhis tavātmajaḥ<BR>
09,003.002d@001_0097	harṣayann iva tān yodhān idaṃ vacanam abravīt<BR>
09,003.002d@001_0098	na taṃ deśaṃ prapaśyāmi pṛthivyāṃ parvateṣu ca<BR>
09,003.002d@001_0099	yatra yātān na vo hanyuḥ pāṇḍavāḥ kiṃ sṛtena vaḥ<BR>
09,003.002d@001_0100	svalpaṃ caiva balaṃ teṣāṃ kṛṣṇau ca bhṛśavikṣatau<BR>
09,003.002d@001_0101	yadi sarve 'tra tiṣṭhāmo dhruvo no vijayo bhavet<BR>
09,003.002d@001_0102	viprayātāṃs tu vo bhinnān pāṇḍavāḥ kṛtakilbiṣān<BR>
09,003.002d@001_0103	anusṛtya haniṣyanti śreyo naḥ samare vadhaḥ<BR>
09,003.002d@001_0104	sukhaḥ sāṃgrāmiko mṛtyuḥ kṣatradharmeṇa yudhyataḥ<BR>
09,003.002d@001_0105	mṛto duḥkhaṃ na jānīte pretya cānantyam aśnute<BR>
09,003.002d@001_0106	śṛṇvantu kṣatriyāḥ sarve yāvanto vai samāgatāḥ<BR>
09,003.002d@001_0107	dviṣato bhīmasenasya kruddhasya vaśam eṣy atha<BR>
09,003.002d@001_0108	pitāmahair ācaritaṃ na dharmaṃ hātum arhatha<BR>
09,003.002d@001_0109	na hi karmāsti pāpīyaḥ kṣatriyasya palāyanāt<BR>
09,003.002d@001_0110	na yuddhadharmāc chreyān hi panthāḥ svargasya kauravāḥ<BR>
09,003.002d@001_0111	sucireṇārjitāṃl lokān sadyo yodhaḥ samaśnute<BR>
09,003.002d@001_0112	tasya tad vacanaṃ rājñaḥ pūjayitvā mahārathāḥ<BR>
09,003.002d@001_0113	punar evābhyavartanta kṣatriyāḥ pāṇḍavān prati<BR>
09,003.002d@001_0114	parājayam amṛṣyantaḥ kṛtacittāś ca vikrame<BR>
09,003.002d@001_0115	tataḥ pravavṛte yuddhaṃ punar eva sudāruṇam<BR>
09,003.002d@001_0116	tāvakānāṃ pareṣāṃ ca devāsuraraṇopamam<BR>
09,003.002d@001_0117	yudhiṣṭhirapurogāṃś ca sarvasainyena pāṇḍavān<BR>
09,003.002d@001_0118	anvadhāvan mahārāja putro duryodhanas tava<BR>
09,003.003a	vimukhe tava putre tu śokopahatacetasi<BR>
09,003.003b*0028_01	pātiteṣu turaṃgeṣu gajeṣu ca ratheṣu ca<BR>
09,003.003c	bhṛśodvigneṣu sainyeṣu dṛṣṭvā pārthasya vikramam<BR>
09,003.004a	dhyāyamāneṣu sainyeṣu duḥkhaṃ prāpteṣu bhārata<BR>
09,003.004c	balānāṃ mathyamānānāṃ śrutvā ninadam uttamam<BR>
09,003.005a	abhijñānaṃ narendrāṇāṃ vikṛtaṃ prekṣya saṃyuge<BR>
09,003.005c	patitān rathanīḍāṃś ca rathāṃś cāpi mahātmanām<BR>
09,003.006a	raṇe vinihatān nāgān dṛṣṭvā pattīṃś ca māriṣa<BR>
09,003.006c	āyodhanaṃ cātighoraṃ rudrasyākrīḍasaṃnibham<BR>
09,003.007a	aprakhyātiṃ gatānāṃ tu rājñāṃ śatasahasraśaḥ<BR>
09,003.007c	kṛpāviṣṭaḥ kṛpo rājan vayaḥśīlasamanvitaḥ<BR>
09,003.008a	abravīt tatra tejasvī so 'bhisṛtya janādhipam<BR>
09,003.008c	duryodhanaṃ manyuvaśād vacanaṃ vacanakṣamaḥ<BR>
09,003.009a	duryodhana nibodhedaṃ yat tvā vakṣyāmi kaurava<BR>
09,003.009c	śrutvā kuru mahārāja yadi te rocate 'nagha<BR>
09,003.010a	na yuddhadharmāc chreyān vai panthā rājendra vidyate<BR>
09,003.010c	yaṃ samāśritya yudhyante kṣatriyāḥ kṣatriyarṣabha<BR>
09,003.011a	putro bhrātā pitā caiva svasreyo mātulas tathā<BR>
09,003.011c	saṃbandhibāndhavāś caiva yodhyā vai kṣatrajīvinā<BR>
09,003.012a	vadhe caiva paro dharmas tathādharmaḥ palāyane<BR>
09,003.012c	te sma ghorāṃ samāpannā jīvikāṃ jīvitārthinaḥ<BR>
09,003.013a	tatra tvāṃ prativakṣyāmi kiṃ cid eva hitaṃ vacaḥ<BR>
09,003.013c	hate bhīṣme ca droṇe ca karṇe caiva mahārathe<BR>
09,003.014a	jayadrathe ca nihate tava bhrātṛṣu cānagha<BR>
09,003.014c	lakṣmaṇe tava putre ca kiṃ śeṣaṃ paryupāsmahe<BR>
09,003.015a	yeṣu bhāraṃ samāsajya rājye matim akurmahi<BR>
09,003.015c	te saṃtyajya tanūr yātāḥ śūrā brahmavidāṃ gatim<BR>
09,003.016a	vayaṃ tv iha vinābhūtā guṇavadbhir mahārathaiḥ<BR>
09,003.016c	kṛpaṇaṃ vartayiṣyāma pātayitvā nṛpān bahūn<BR>
09,003.017a	sarvair api ca jīvadbhir bībhatsur aparājitaḥ<BR>
09,003.017c	kṛṣṇanetro mahābāhur devair api durāsadaḥ<BR>
09,003.018a	indrakārmukavajrābham indraketum ivocchritam<BR>
09,003.018c	vānaraṃ ketum āsādya saṃcacāla mahācamūḥ<BR>
09,003.019a	siṃhanādena bhīmasya pāñcajanyasvanena ca<BR>
09,003.019c	gāṇḍīvasya ca nirghoṣāt saṃhṛṣyanti manāṃsi naḥ<BR>
09,003.020a	carantīva mahāvidyun muṣṇanti nayanaprabhām<BR>
09,003.020c	alātam iva cāviddhaṃ gāṇḍīvaṃ samadṛśyata<BR>
09,003.021a	jāmbūnadavicitraṃ ca dhūyamānaṃ mahad dhanuḥ<BR>
09,003.021c	dṛśyate dikṣu sarvāsu vidyud abhraghaneṣv iva<BR>
09,003.021d*0029_01	śvetāś ca vegasaṃpannāḥ śaśikāśasamaprabhāḥ<BR>
09,003.021d*0029_02	pibanta iva cākāśaṃ rathe yuktās tu vājinaḥ<BR>
09,003.022a	uhyamānaś ca kṛṣṇena vāyuneva balāhakaḥ<BR>
09,003.022b*0030_01	jāmbūnadavicitrāṅgā vahante cārjunaṃ raṇe<BR>
09,003.022c	tāvakaṃ tad balaṃ rājann arjuno 'stravidāṃ varaḥ<BR>
09,003.022e	gahanaṃ śiśire kakṣaṃ dadāhāgnir ivotthitaḥ<BR>
09,003.023a	gāhamānam anīkāni mahendrasadṛśaprabham<BR>
09,003.023c	dhanaṃjayam apaśyāma caturdantam iva dvipam<BR>
09,003.024a	vikṣobhayantaṃ senāṃ te trāsayantaṃ ca pārthivān<BR>
09,003.024c	dhanaṃjayam apaśyāma nalinīm iva kuñjaram<BR>
09,003.025a	trāsayantaṃ tathā yodhān dhanur ghoṣeṇa pāṇḍavam<BR>
09,003.025c	bhūya enam apaśyāma siṃhaṃ mṛgagaṇā iva<BR>
09,003.026a	sarvalokamaheṣvāsau vṛṣabhau sarvadhanvinām<BR>
09,003.026c	āmuktakavacau kṛṣṇau lokamadhye virejatuḥ<BR>
09,003.027a	adya saptadaśāhāni vartamānasya bhārata<BR>
09,003.027c	saṃgrāmasyātighorasya vadhyatāṃ cābhito yudhi<BR>
09,003.028a	vāyuneva vidhūtāni tavānīkāni sarvaśaḥ<BR>
09,003.028c	śaradambhodajālāni vyaśīryanta samantataḥ<BR>
09,003.029a	tāṃ nāvam iva paryastāṃ bhrāntavātāṃ mahārṇave<BR>
09,003.029c	tava senāṃ mahārāja savyasācī vyakampayat<BR>
09,003.030a	kva nu te sūtaputro 'bhūt kva nu droṇaḥ sahānugaḥ<BR>
09,003.030c	ahaṃ kva ca kva cātmā te hārdikyaś ca tathā kva nu<BR>
09,003.030e	duḥśāsanaś ca bhrātā te bhrātṛbhiḥ sahitaḥ kva nu<BR>
09,003.031a	bāṇagocarasaṃprāptaṃ prekṣya caiva jayadratham<BR>
09,003.031c	saṃbandhinas te bhrātṝṃś ca sahāyān mātulāṃs tathā<BR>
09,003.032a	sarvān vikramya miṣato lokāṃś cākramya mūrdhani<BR>
09,003.032c	jayadratho hato rājan kiṃ nu śeṣam upāsmahe<BR>
09,003.033a	ko veha sa pumān asti yo vijeṣyati pāṇḍavam<BR>
09,003.033b*0031_01	asti kaḥ puruṣaś cādya yo jeṣyati dhanaṃjayam<BR>
09,003.033c	tasya cāstrāṇi divyāni vividhāni mahātmanaḥ<BR>
09,003.033e	gāṇḍīvasya ca nirghoṣo vīryāṇi harate hi naḥ<BR>
09,003.034a	naṣṭacandrā yathā rātriḥ seneyaṃ hatanāyakā<BR>
09,003.034a*0032_01	**** **** kāminī ca mṛtapriyā<BR>
09,003.034c	nāgabhagnadrumā śuṣkā nadīvākulatāṃ gatā<BR>
09,003.034d*0032_02	yathā nadī śuṣkajalā senā karṇaṃ vinā tathā<BR>
09,003.035a	dhvajinyāṃ hatanetrāyāṃ yatheṣṭaṃ śvetavāhanaḥ<BR>
09,003.035c	cariṣyati mahābāhuḥ kakṣe 'gnir iva saṃjvalan<BR>
09,003.036a	sātyakeś caiva yo vego bhīmasenasya cobhayoḥ<BR>
09,003.036c	dārayeta girīn sarvāñ śoṣayeta ca sāgarān<BR>
09,003.037a	uvāca vākyaṃ yad bhīmaḥ sabhāmadhye viśāṃ pate<BR>
09,003.037c	kṛtaṃ tat sakalaṃ tena bhūyaś caiva kariṣyati<BR>
09,003.038a	pramukhasthe tadā karṇe balaṃ pāṇḍavarakṣitam<BR>
09,003.038c	durāsadaṃ tathā guptaṃ gūḍhaṃ gāṇḍīvadhanvanā<BR>
09,003.039a	yuṣmābhis tāni cīrṇāni yāny asādhūni sādhuṣu<BR>
09,003.039c	akāraṇakṛtāny eva teṣāṃ vaḥ phalam āgatam<BR>
09,003.040a	ātmano 'rthe tvayā loko yatnataḥ sarva āhṛtaḥ<BR>
09,003.040c	sa te saṃśayitas tāta ātmā ca bharatarṣabha<BR>
09,003.041a	rakṣa duryodhanātmānam ātmā sarvasya bhājanam<BR>
09,003.041c	bhinne hi bhājane tāta diśo gacchati tadgatam<BR>
09,003.042a	hīyamānena vai saṃdhiḥ paryeṣṭavyaḥ samena ca<BR>
09,003.042c	vigraho vardhamānena nītir eṣā bṛhaspateḥ<BR>
09,003.043a	te vayaṃ pāṇḍuputrebhyo hīnāḥ svabalaśaktitaḥ<BR>
09,003.043c	atra te pāṇḍavaiḥ sārdhaṃ saṃdhiṃ manye kṣamaṃ prabho<BR>
09,003.044a	na jānīte hi yaḥ śreyaḥ śreyasaś cāvamanyate<BR>
09,003.044c	sa kṣipraṃ bhraśyate rājyān na ca śreyo 'nuvindati<BR>
09,003.045a	praṇipatya hi rājānaṃ rājyaṃ yadi labhemahi<BR>
09,003.045c	śreyaḥ syān na tu mauḍhyena rājan gantuṃ parābhavam<BR>
09,003.046a	vaicitravīryavacanāt kṛpāśīlo yudhiṣṭhiraḥ<BR>
09,003.046c	viniyuñjīta rājye tvāṃ govindavacanena ca<BR>
09,003.046d*0033_01	ajātaśatruḥ kauravyo guruśuśrūṣaṇe rataḥ<BR>
09,003.046d*0033_02	dhṛtarāṣṭrasya vacanaṃ nāvamaṃsyati dhārmikaḥ<BR>
09,003.046d*0033_03	kurvanti bhrātaraś cāsya vacanaṃ nātra saṃśayaḥ<BR>
09,003.047a	yad brūyād dhi hṛṣīkeśo rājānam aparājitam<BR>
09,003.047c	arjunaṃ bhīmasenaṃ ca sarvaṃ kuryur asaṃśayam<BR>
09,003.048a	nātikramiṣyate kṛṣṇo vacanaṃ kauravasya ha<BR>
09,003.048c	dhṛtarāṣṭrasya manye 'haṃ nāpi kṛṣṇasya pāṇḍavaḥ<BR>
09,003.049a	etat kṣamam ahaṃ manye tava pārthair avigraham<BR>
09,003.049c	na tvā bravīmi kārpaṇyān na prāṇaparirakṣaṇāt<BR>
09,003.049e	pathyaṃ rājan bravīmi tvāṃ tat parāsuḥ smariṣyasi<BR>
09,003.050a	iti vṛddho vilapyaitat kṛpaḥ śāradvato vacaḥ<BR>
09,003.050c	dīrgham uṣṇaṃ ca niḥśvasya śuśoca ca mumoha ca<BR>
09,004.001	saṃjaya uvāca<BR>
09,004.001a	evam uktas tato rājā gautamena yaśasvinā<BR>
09,004.001c	niḥśvasya dīrgham uṣṇaṃ ca tūṣṇīm āsīd viśāṃ pate<BR>
09,004.002a	tato muhūrtaṃ sa dhyātvā dhārtarāṣṭro mahāmanāḥ<BR>
09,004.002c	kṛpaṃ śāradvataṃ vākyam ity uvāca paraṃtapaḥ<BR>
09,004.003a	yat kiṃ cit suhṛdā vācyaṃ tat sarvaṃ śrāvito hy aham<BR>
09,004.003c	kṛtaṃ ca bhavatā sarvaṃ prāṇān saṃtyajya yudhyatā<BR>
09,004.004a	gāhamānam anīkāni yudhyamānaṃ mahārathaiḥ<BR>
09,004.004c	pāṇḍavair atitejobhir lokas tvām anudṛṣṭavān<BR>
09,004.005a	suhṛdā yad idaṃ vācyaṃ bhavatā śrāvito hy aham<BR>
09,004.005c	na māṃ prīṇāti tat sarvaṃ mumūrṣor iva bheṣajam<BR>
09,004.006a	hetukāraṇasaṃyuktaṃ hitaṃ vacanam uttamam<BR>
09,004.006c	ucyamānaṃ mahābāho na me viprāgrya rocate<BR>
09,004.007a	rājyād vinikṛto 'smābhiḥ kathaṃ so 'smāsu viśvaset<BR>
09,004.007c	akṣadyūte ca nṛpatir jito 'smābhir mahādhanaḥ<BR>
09,004.007e	sa kathaṃ mama vākyāni śraddadhyād bhūya eva tu<BR>
09,004.008a	tathā dautyena saṃprāptaḥ kṛṣṇaḥ pārthahite rataḥ<BR>
09,004.008c	pralabdhaś ca hṛṣīkeśas tac ca karma virodhitam<BR>
09,004.008e	sa ca me vacanaṃ brahman katham evābhimaṃsyate<BR>
09,004.009a	vilalāpa hi yat kṛṣṇā sabhāmadhye sameyuṣī<BR>
09,004.009c	na tan marṣayate kṛṣṇo na rājyaharaṇaṃ tathā<BR>
09,004.010a	ekaprāṇāv ubhau kṛṣṇāv anyonyaṃ prati saṃhatau<BR>
09,004.010c	purā yac chrutam evāsīd adya paśyāmi tat prabho<BR>
09,004.011a	svasrīyaṃ ca hataṃ śrutvā duḥkhaṃ svapiti keśavaḥ<BR>
09,004.011c	kṛtāgaso vayaṃ tasya sa madarthaṃ kathaṃ kṣamet<BR>
09,004.012a	abhimanyor vināśena na śarma labhate 'rjunaḥ<BR>
09,004.012c	sa kathaṃ maddhite yatnaṃ prakariṣyati yācitaḥ<BR>
09,004.013a	madhyamaḥ pāṇḍavas tīkṣṇo bhīmaseno mahābalaḥ<BR>
09,004.013c	pratijñātaṃ ca tenograṃ sa bhajyeta na saṃnamet<BR>
09,004.013d*0034_01	sa haniṣyati māṃ rudrahastenāpi hi rakṣitam<BR>
09,004.014a	ubhau tau baddhanistriṃśāv ubhau cābaddhakaṅkaṭau<BR>
09,004.014c	kṛtavairāv ubhau vīrau yamāv api yamopamau<BR>
09,004.015a	dhṛṣṭadyumnaḥ śikhaṇḍī ca kṛtavairau mayā saha<BR>
09,004.015c	tau kathaṃ maddhite yatnaṃ prakuryātāṃ dvijottama<BR>
09,004.016a	duḥśāsanena yat kṛṣṇā ekavastrā rajasvalā<BR>
09,004.016c	parikliṣṭā sabhāmadhye sarvalokasya paśyataḥ<BR>
09,004.017a	tathā vivasanāṃ dīnāṃ smaranty adyāpi pāṇḍavāḥ<BR>
09,004.017b*0035_01	kṛṣṇaḥ pratyaham evedaṃ vakti nāśe mamoditaḥ<BR>
09,004.017b*0035_02	teṣu jīvatsu pārtheṣu tasmiñ jīvati keśave<BR>
09,004.017b*0035_03	vināśam eva yāsyāmi svapāpenaiva sānujaḥ<BR>
09,004.017c	na nivārayituṃ śakyāḥ saṃgrāmāt te paraṃtapāḥ<BR>
09,004.018a	yadā ca draupadī kṛṣṇā madvināśāya duḥkhitā<BR>
09,004.018c	ugraṃ tepe tapaḥ kṛṣṇā bhartṝṇām arthasiddhaye<BR>
09,004.018e	sthaṇḍile nityadā śete yāvad vairasya yātanā<BR>
09,004.019a	nikṣipya mānaṃ darpaṃ ca vāsudevasahodarā<BR>
09,004.019c	kṛṣṇāyāḥ preṣyavad bhūtvā śuśrūṣāṃ kurute sadā<BR>
09,004.020a	iti sarvaṃ samunnaddhaṃ na nirvāti kathaṃ cana<BR>
09,004.020c	abhimanyor vināśena sa saṃdheyaḥ kathaṃ mayā<BR>
09,004.021a	kathaṃ ca nāma bhuktvemāṃ pṛthivīṃ sāgarāmbarām<BR>
09,004.021c	pāṇḍavānāṃ prasādena bhuñjīyāṃ rājyam alpakam<BR>
09,004.022a	upary upari rājñāṃ vai jvalito bhāskaro yathā<BR>
09,004.022c	yudhiṣṭhiraṃ kathaṃ paścād anuyāsyāmi dāsavat<BR>
09,004.023a	kathaṃ bhuktvā svayaṃ bhogān dattvā dāyāṃś ca puṣkalān<BR>
09,004.023c	kṛpaṇaṃ vartayiṣyāmi kṛpaṇaiḥ saha jīvikām<BR>
09,004.024a	nābhyasūyāmi te vākyam uktaṃ snigdhaṃ hitaṃ tvayā<BR>
09,004.024c	na tu saṃdhim ahaṃ manye prāptakālaṃ kathaṃ cana<BR>
09,004.025a	sunītam anupaśyāmi suyuddhena paraṃtapa<BR>
09,004.025c	nāyaṃ klībayituṃ kālaḥ saṃyoddhuṃ kāla eva naḥ<BR>
09,004.026a	iṣṭaṃ me bahubhir yajñair dattā vipreṣu dakṣiṇāḥ<BR>
09,004.026c	prāptāḥ kramaśrutā vedāḥ śatrūṇāṃ mūrdhni ca sthitam<BR>
09,004.027a	bhṛtyā me subhṛtās tāta dīnaś cābhyuddhṛto janaḥ<BR>
09,004.027b*0036_01	notsahe 'dya dvijaśreṣṭha pāṇḍavān vaktum īdṛśam<BR>
09,004.027c	yātāni pararāṣṭrāṇi svarāṣṭram anupālitam<BR>
09,004.028a	bhuktāś ca vividhā bhogās trivargaḥ sevito mayā<BR>
09,004.028c	pitṝṇāṃ gatam ānṛṇyaṃ kṣatradharmasya cobhayoḥ<BR>
09,004.029a	na dhruvaṃ sukham astīha kuto rājyaṃ kuto yaśaḥ<BR>
09,004.029c	iha kīrtir vidhātavyā sā ca yuddhena nānyathā<BR>
09,004.030a	gṛhe yat kṣatriyasyāpi nidhanaṃ tad vigarhitam<BR>
09,004.030c	adharmaḥ sumahān eṣa yac chayyāmaraṇaṃ gṛhe<BR>
09,004.031a	araṇye yo vimuñceta saṃgrāme vā tanuṃ naraḥ<BR>
09,004.031c	kratūn āhṛtya mahato mahimānaṃ sa gacchati<BR>
09,004.032a	kṛpaṇaṃ vilapann ārto jarayābhipariplutaḥ<BR>
09,004.032c	mriyate rudatāṃ madhye jñātīnāṃ na sa pūruṣaḥ<BR>
09,004.033a	tyaktvā tu vividhān bhogān prāptānāṃ paramāṃ gatim<BR>
09,004.033c	apīdānīṃ suyuddhena gaccheyaṃ satsalokatām<BR>
09,004.034a	śūrāṇām āryavṛttānāṃ saṃgrāmeṣv anivartinām<BR>
09,004.034c	dhīmatāṃ satyasaṃdhānāṃ sarveṣāṃ kratuyājinām<BR>
09,004.035a	śastrāvabhṛtham āptānāṃ dhruvaṃ vāsas triviṣṭape<BR>
09,004.035c	mudā nūnaṃ prapaśyanti śubhrā hy apsarasāṃ gaṇāḥ<BR>
09,004.035d*0037_01	mṛdhe tanutyajo yodhān prekṣanty apsarasāṃ gaṇāḥ<BR>
09,004.035d*0038_01	nūnaṃ mudopatiṣṭhanti svarge tān apsarogaṇāḥ<BR>
09,004.036a	paśyanti nūnaṃ pitaraḥ pūjitāñ śakrasaṃsadi<BR>
09,004.036c	apsarobhiḥ parivṛtān modamānāṃs triviṣṭape<BR>
09,004.037a	panthānam amarair yātaṃ śūraiś caivānivartibhiḥ<BR>
09,004.037c	api taiḥ saṃgataṃ mārgaṃ vayam apy āruhemahi<BR>
09,004.038a	pitāmahena vṛddhena tathācāryeṇa dhīmatā<BR>
09,004.038c	jayadrathena karṇena tathā duḥśāsanena ca<BR>
09,004.038d*0039_01	sārdhaṃ duryodhanaḥ svarge khelatāṃ yuddhapātitaḥ<BR>
09,004.039a	ghaṭamānā madarthe 'smin hatāḥ śūrā janādhipāḥ<BR>
09,004.039c	śerate lohitāktāṅgāḥ pṛthivyāṃ śaravikṣatāḥ<BR>
09,004.040a	uttamāstravidaḥ śūrā yathoktakratuyājinaḥ<BR>
09,004.040c	tyaktvā prāṇān yathānyāyam indrasadmasu dhiṣṭhitāḥ<BR>
09,004.041a	tais tv ayaṃ racitaḥ panthā durgamo hi punar bhavet<BR>
09,004.041c	saṃpatadbhir mahāvegair ito yādbhiś ca sadgatim<BR>
09,004.042a	ye madarthe hatāḥ śūrās teṣāṃ kṛtam anusmaran<BR>
09,004.042c	ṛṇaṃ tat pratimuñcāno na rājye mana ādadhe<BR>
09,004.043a	pātayitvā vayasyāṃś ca bhrātṝn atha pitāmahān<BR>
09,004.043c	jīvitaṃ yadi rakṣeyaṃ loko māṃ garhayed dhruvam<BR>
09,004.044a	kīdṛśaṃ ca bhaved rājyaṃ mama hīnasya bandhubhiḥ<BR>
09,004.044c	sakhibhiś ca suhṛdbhiś ca praṇipatya ca pāṇḍavam<BR>
09,004.045a	so 'ham etādṛśaṃ kṛtvā jagato 'sya parābhavam<BR>
09,004.045c	suyuddhena tataḥ svargaṃ prāpsyāmi na tad anyathā<BR>
09,004.046a	evaṃ duryodhanenoktaṃ sarve saṃpūjya tad vacaḥ<BR>
09,004.046b*0040_01	tac chrutvā tava putrasya sattvayuktasya bhāṣitam<BR>
09,004.046c	sādhu sādhv iti rājānaṃ kṣatriyāḥ saṃbabhāṣire<BR>
09,004.047a	parājayam aśocantaḥ kṛtacittāś ca vikrame<BR>
09,004.047c	sarve suniścitā yoddhum udagramanaso 'bhavan<BR>
09,004.048a	tato vāhān samāśvāsya sarve yuddhābhinandinaḥ<BR>
09,004.048c	ūne dviyojane gatvā pratyatiṣṭhanta kauravāḥ<BR>
09,004.049a	ākāśe vidrume puṇye prasthe himavataḥ śubhe<BR>
09,004.049c	aruṇāṃ sarasvatīṃ prāpya papuḥ sasnuś ca tajjalam<BR>
09,004.050a	tava putrāḥ kṛtotsāhāḥ paryavartanta te tataḥ<BR>
09,004.050c	paryavasthāpya cātmānam anyonyena punas tadā<BR>
09,004.050e	sarve rājan nyavartanta kṣatriyāḥ kālacoditāḥ<BR>
09,005.001	saṃjaya uvāca<BR>
09,005.001a	atha haimavate prasthe sthitvā yuddhābhinandinaḥ<BR>
09,005.001c	sarva eva mahārāja yodhās tatra samāgatāḥ<BR>
09,005.002a	śalyaś ca citrasenaś ca śakuniś ca mahārathaḥ<BR>
09,005.002c	aśvatthāmā kṛpaś caiva kṛtavarmā ca sātvataḥ<BR>
09,005.003a	suṣeṇo 'riṣṭasenaś ca dhṛtasenaś ca vīryavān<BR>
09,005.003c	jayatsenaś ca rājānas te rātrim uṣitās tataḥ<BR>
09,005.004a	raṇe karṇe hate vīre trāsitā jitakāśibhiḥ<BR>
09,005.004c	nālabhañ śarma te putrā himavantam ṛte girim<BR>
09,005.005a	te 'bruvan sahitās tatra rājānaṃ sainyasaṃnidhau<BR>
09,005.005c	kṛtayatnā raṇe rājan saṃpūjya vidhivat tadā<BR>
09,005.006a	kṛtvā senāpraṇetāraṃ parāṃs tvaṃ yoddhum arhasi<BR>
09,005.006c	yenābhiguptāḥ saṃgrāme jayemāsuhṛdo vayam<BR>
09,005.007a	tato duryodhanaḥ sthitvā rathe rathavarottamam<BR>
09,005.007c	sarvayuddhavibhāgajñam antakapratimaṃ yudhi<BR>
09,005.008a	svaṅgaṃ pracchannaśirasaṃ kambugrīvaṃ priyaṃvadam<BR>
09,005.008c	vyākośapadmābhimukhaṃ vyāghrāsyaṃ merugauravam<BR>
09,005.009a	sthāṇor vṛṣasya sadṛśaṃ skandhanetragatisvaraiḥ<BR>
09,005.009c	puṣṭaśliṣṭāyatabhujaṃ suvistīrṇaghanorasam<BR>
09,005.010a	jave bale ca sadṛśam aruṇānujavātayoḥ<BR>
09,005.010c	ādityasya tviṣā tulyaṃ buddhyā cośanasā samam<BR>
09,005.011a	kāntirūpamukhaiśvaryais tribhiś candramasopamam<BR>
09,005.011c	kāñcanopalasaṃghātaiḥ sadṛśaṃ śliṣṭasaṃdhikam<BR>
09,005.012a	suvṛttorukaṭījaṅghaṃ supādaṃ svaṅgulīnakham<BR>
09,005.012c	smṛtvā smṛtvaiva ca guṇān dhātrā yatnād vinirmitam<BR>
09,005.013a	sarvalakṣaṇasaṃpannaṃ nipuṇaṃ śrutisāgaram<BR>
09,005.013c	jetāraṃ tarasārīṇām ajeyaṃ śatrubhir balāt<BR>
09,005.013d*0041_01	prayogabalasaṃhāraprāyaścittaṃ sumaṅgalam<BR>
09,005.013d*0041_02	prayogaviniyogau ca smṛtiṃ yasya guṇān viduḥ<BR>
09,005.014a	daśāṅgaṃ yaś catuṣpādam iṣvastraṃ veda tattvataḥ<BR>
09,005.014c	sāṅgāṃś ca caturo vedān samyag ākhyānapañcamān<BR>
09,005.015a	ārādhya tryambakaṃ yatnād vratair ugrair mahātapāḥ<BR>
09,005.015c	ayonijāyām utpanno droṇenāyonijena yaḥ<BR>
09,005.016a	tam apratimakarmāṇaṃ rūpeṇāsadṛśaṃ bhuvi<BR>
09,005.016c	pāragaṃ sarvavidyānāṃ guṇārṇavam aninditam<BR>
09,005.016e	tam abhyetyātmajas tubhyam aśvatthāmānam abravīt<BR>
09,005.017a	yaṃ puraskṛtya sahitā yudhi jeṣyāma pāṇḍavān<BR>
09,005.017c	guruputro 'dya sarveṣām asmākaṃ paramā gatiḥ<BR>
09,005.017e	bhavāṃs tasmān niyogāt te ko 'stu senāpatir mama<BR>
09,005.018	drauṇir uvāca<BR>
09,005.018a	ayaṃ kulena vīryeṇa tejasā yaśasā śriyā<BR>
09,005.018c	sarvair guṇaiḥ samuditaḥ śalyo no 'stu camūpatiḥ<BR>
09,005.019a	bhāgineyān nijāṃs tyaktvā kṛtajño 'smān upāgataḥ<BR>
09,005.019c	mahāseno mahābāhur mahāsena ivāparaḥ<BR>
09,005.020a	enaṃ senāpatiṃ kṛtvā nṛpatiṃ nṛpasattama<BR>
09,005.020c	śakyaḥ prāptuṃ jayo 'smābhir devaiḥ skandam ivājitam<BR>
09,005.021a	tathokte droṇaputreṇa sarva eva narādhipāḥ<BR>
09,005.021c	parivārya sthitāḥ śalyaṃ jayaśabdāṃś ca cakrire<BR>
09,005.021e	yuddhāya ca matiṃ cakrūr āveśaṃ ca paraṃ yayuḥ<BR>
09,005.022a	tato duryodhanaḥ śalyaṃ bhūmau sthitvā rathe sthitam<BR>
09,005.022c	uvāca prāñjalir bhūtvā rāmabhīṣmasamaṃ raṇe<BR>
09,005.023a	ayaṃ sa kālaḥ saṃprāpto mitrāṇāṃ mitravatsala<BR>
09,005.023c	yatra mitram amitraṃ vā parīkṣante budhā janāḥ<BR>
09,005.024a	sa bhavān astu naḥ śūraḥ praṇetā vāhinīmukhe<BR>
09,005.024c	raṇaṃ ca yāte bhavati pāṇḍavā mandacetasaḥ<BR>
09,005.024e	bhaviṣyanti sahāmātyāḥ pāñcālāś ca nirudyamāḥ<BR>
09,005.024f*0042_01	duryodhanavacaḥ śrutvā śalyo madrādhipas tadā<BR>
09,005.024f*0042_02	uvāca vākyaṃ dharmajño rājānaṃ rājasaṃnidhau<BR>
09,005.025	śalya uvāca<BR>
09,005.025a	yat tu māṃ manyase rājan kururāja karomi tat<BR>
09,005.025c	tvatpriyārthaṃ hi me sarvaṃ prāṇā rājyaṃ dhanāni ca<BR>
09,005.026	duryodhana uvāca<BR>
09,005.026a	senāpatyena varaye tvām ahaṃ mātulātulam<BR>
09,005.026c	so 'smān pāhi yudhāṃ śreṣṭha skando devān ivāhave<BR>
09,005.027a	abhiṣicyasva rājendra devānām iva pāvakiḥ<BR>
09,005.027c	jahi śatrūn raṇe vīra mahendro dānavān iva<BR>
09,006.001	saṃjaya uvāca<BR>
09,006.001a	etac chrutvā vaco rājño madrarājaḥ pratāpavān<BR>
09,006.001c	duryodhanaṃ tadā rājan vākyam etad uvāca ha<BR>
09,006.002a	duryodhana mahābāho śṛṇu vākyavidāṃ vara<BR>
09,006.002c	yāv etau manyase kṛṣṇau rathasthau rathināṃ varau<BR>
09,006.002e	na me tulyāv ubhāv etau bāhuvīrye kathaṃ cana<BR>
09,006.003a	udyatāṃ pṛthivīṃ sarvāṃ sasurāsuramānavām<BR>
09,006.003c	yodhayeyaṃ raṇamukhe saṃkruddhaḥ kim u pāṇḍavān<BR>
09,006.003e	vijeṣye ca raṇe pārthān somakāṃś ca samāgatān<BR>
09,006.004a	ahaṃ senāpraṇetā te bhaviṣyāmi na saṃśayaḥ<BR>
09,006.004c	taṃ ca vyūhaṃ vidhāsyāmi na tariṣyanti yaṃ pare<BR>
09,006.004e	iti satyaṃ bravīmy eṣa duryodhana na saṃśayaḥ<BR>
09,006.005a	evam uktas tato rājā madrādhipatim añjasā<BR>
09,006.005c	abhyaṣiñcata senāyā madhye bharatasattama<BR>
09,006.005e	vidhinā śāstradṛṣṭena hṛṣṭarūpo viśāṃ pate<BR>
09,006.006a	abhiṣikte tatas tasmin siṃhanādo mahān abhūt<BR>
09,006.006c	tava sainyeṣv avādyanta vāditrāṇi ca bhārata<BR>
09,006.007a	hṛṣṭāś cāsaṃs tadā yodhā madrakāś ca mahārathāḥ<BR>
09,006.007c	tuṣṭuvuś caiva rājānaṃ śalyam āhavaśobhinam<BR>
09,006.008a	jaya rājaṃś ciraṃ jīva jahi śatrūn samāgatān<BR>
09,006.008c	tava bāhubalaṃ prāpya dhārtarāṣṭrā mahābalāḥ<BR>
09,006.008e	nikhilāṃ pṛthivīṃ sarvāṃ praśāsantu hatadviṣaḥ<BR>
09,006.009a	tvaṃ hi śakto raṇe jetuṃ sasurāsuramānavān<BR>
09,006.009c	martyadharmāṇa iha tu kim u somakasṛñjayān<BR>
09,006.010a	evaṃ saṃstūyamānas tu madrāṇām adhipo balī<BR>
09,006.010c	harṣaṃ prāpa tadā vīro durāpam akṛtātmabhiḥ<BR>
09,006.011	śalya uvāca<BR>
09,006.011a	adyaivāhaṃ raṇe sarvān pāñcālān saha pāṇḍavaiḥ<BR>
09,006.011c	nihaniṣyāmi rājendra svargaṃ yāsyāmi vā hataḥ<BR>
09,006.012a	adya paśyantu māṃ lokā vicarantam abhītavat<BR>
09,006.012c	adya pāṇḍusutāḥ sarve vāsudevaḥ sasātyakiḥ<BR>
09,006.013a	pāñcālāś cedayaś caiva draupadeyāś ca sarvaśaḥ<BR>
09,006.013c	dhṛṣṭadyumnaḥ śikhaṇḍī ca sarve cāpi prabhadrakāḥ<BR>
09,006.014a	vikramaṃ mama paśyantu dhanuṣaś ca mahad balam<BR>
09,006.014c	lāghavaṃ cāstravīryaṃ ca bhujayoś ca balaṃ yudhi<BR>
09,006.015a	adya paśyantu me pārthāḥ siddhāś ca saha cāraṇaiḥ<BR>
09,006.015c	yādṛśaṃ me balaṃ bāhvoḥ saṃpad astreṣu yā ca me<BR>
09,006.016a	adya me vikramaṃ dṛṣṭvā pāṇḍavānāṃ mahārathāḥ<BR>
09,006.016c	pratīkāraparā bhūtvā ceṣṭantāṃ vividhāḥ kriyāḥ<BR>
09,006.017a	adya sainyāni pāṇḍūnāṃ drāvayiṣye samantataḥ<BR>
09,006.017c	droṇabhīṣmāv ati vibho sūtaputraṃ ca saṃyuge<BR>
09,006.017e	vicariṣye raṇe yudhyan priyārthaṃ tava kaurava<BR>
09,006.018	saṃjaya uvāca<BR>
09,006.018a	abhiṣikte tadā śalye tava sainyeṣu mānada<BR>
09,006.018c	na karṇavyasanaṃ kiṃ cin menire tatra bhārata<BR>
09,006.019a	hṛṣṭāḥ sumanasaś caiva babhūvus tatra sainikāḥ<BR>
09,006.019c	menire nihatān pārthān madrarājavaśaṃ gatān<BR>
09,006.020a	praharṣaṃ prāpya senā tu tāvakī bharatarṣabha<BR>
09,006.020c	tāṃ rātriṃ sukhinī suptā svasthacitteva sābhavat<BR>
09,006.021a	sainyasya tava taṃ śabdaṃ śrutvā rājā yudhiṣṭhiraḥ<BR>
09,006.021c	vārṣṇeyam abravīd vākyaṃ sarvakṣatrasya śṛṇvataḥ<BR>
09,006.022a	madrarājaḥ kṛtaḥ śalyo dhārtarāṣṭreṇa mādhava<BR>
09,006.022c	senāpatir maheṣvāsaḥ sarvasainyeṣu pūjitaḥ<BR>
09,006.023a	etac chrutvā yathābhūtaṃ kuru mādhava yat kṣamam<BR>
09,006.023c	bhavān netā ca goptā ca vidhatsva yad anantaram<BR>
09,006.024a	tam abravīn mahārāja vāsudevo janādhipam<BR>
09,006.024c	ārtāyanim ahaṃ jāne yathātattvena bhārata<BR>
09,006.025a	vīryavāṃś ca mahātejā mahātmā ca viśeṣataḥ<BR>
09,006.025c	kṛtī ca citrayodhī ca saṃyukto lāghavena ca<BR>
09,006.026a	yādṛg bhīṣmas tathā droṇo yādṛk karṇaś ca saṃyuge<BR>
09,006.026c	tādṛśas tad viśiṣṭo vā madrarājo mato mama<BR>
09,006.026d*0043_01	evam ukte tu kṛṣṇena dharmarājo viśāṃ patiḥ<BR>
09,006.026d*0043_02	saṃgrāmāya matiṃ cakre tataḥ parapuraṃjayaḥ<BR>
09,006.026d*0043_03	bherīmṛdaṅgaśaṅkhānāṃ paṭahānāṃ tathaiva ca<BR>
09,006.026d*0043_04	ninādair ubhayos tatra sainyayor vyāptam ambaram<BR>
09,006.027a	yudhyamānasya tasyājau cintayann eva bhārata<BR>
09,006.027c	yoddhāraṃ nādhigacchāmi tulyarūpaṃ janādhipa<BR>
09,006.028a	śikhaṇḍyarjunabhīmānāṃ sātvatasya ca bhārata<BR>
09,006.028c	dhṛṣṭadyumnasya ca tathā balenābhyadhiko raṇe<BR>
09,006.029a	madrarājo mahārāja siṃhadviradavikramaḥ<BR>
09,006.029c	vicariṣyaty abhīḥ kāle kālaḥ kruddhaḥ prajāsv iva<BR>
09,006.030a	tasyādya na prapaśyāmi pratiyoddhāram āhave<BR>
09,006.030c	tvām ṛte puruṣavyāghra śārdūlasamavikramam<BR>
09,006.031a	sadevaloke kṛtsne 'smin nānyas tvattaḥ pumān bhavet<BR>
09,006.031c	madrarājaṃ raṇe kruddhaṃ yo hanyāt kurunandana<BR>
09,006.031e	ahany ahani yudhyantaṃ kṣobhayantaṃ balaṃ tava<BR>
09,006.032a	tasmāj jahi raṇe śalyaṃ maghavān iva śambaram<BR>
09,006.032c	atipaścād asau vīro dhārtarāṣṭreṇa satkṛtaḥ<BR>
09,006.033a	tavaiva hi jayo nūnaṃ hate madreśvare yudhi<BR>
09,006.033c	tasmin hate hataṃ sarvaṃ dhārtarāṣṭrabalaṃ mahat<BR>
09,006.034a	etac chrutvā mahārāja vacanaṃ mama sāṃpratam<BR>
09,006.034c	pratyudyāhi raṇe pārtha madrarājaṃ mahābalam<BR>
09,006.034e	jahi cainaṃ mahābāho vāsavo namuciṃ yathā<BR>
09,006.035a	na caivātra dayā kāryā mātulo 'yaṃ mameti vai<BR>
09,006.035c	kṣatradharmaṃ puraskṛtya jahi madrajaneśvaram<BR>
09,006.036a	bhīṣmadroṇārṇavaṃ tīrtvā karṇapātālasaṃbhavam<BR>
09,006.036c	mā nimajjasva sagaṇaḥ śalyam āsādya goṣpadam<BR>
09,006.037a	yac ca te tapaso vīryaṃ yac ca kṣātraṃ balaṃ tava<BR>
09,006.037b*0044_01	cakṣur dharmeti yal loke kathyase tvaṃ janādhipa<BR>
09,006.037c	tad darśaya raṇe sarvaṃ jahi cainaṃ mahāratham<BR>
09,006.038a	etāvad uktvā vacanaṃ keśavaḥ paravīrahā<BR>
09,006.038c	jagāma śibiraṃ sāyaṃ pūjyamāno 'tha pāṇḍavaiḥ<BR>
09,006.039a	keśave tu tadā yāte dharmarājo yudhiṣṭhiraḥ<BR>
09,006.039c	visṛjya sarvān bhrātṝṃś ca pāñcālān atha somakān<BR>
09,006.039e	suṣvāpa rajanīṃ tāṃ tu viśalya iva kuñjaraḥ<BR>
09,006.040a	te ca sarve maheṣvāsāḥ pāñcālāḥ pāṇḍavās tathā<BR>
09,006.040b*0045_01	abravīt tāvakān sarvān karṇasya nidhanena vai<BR>
09,006.040c	karṇasya nidhane hṛṣṭāḥ suṣupus tāṃ niśāṃ tadā<BR>
09,006.041a	gatajvaraṃ maheṣvāsaṃ tīrṇapāraṃ mahāratham<BR>
09,006.041c	babhūva pāṇḍaveyānāṃ sainyaṃ pramuditaṃ niśi<BR>
09,006.041e	sūtaputrasya nidhane jayaṃ labdhvā ca māriṣa<BR>
09,006.041f*0046_01	prabhātasamaye hṛṣṭāḥ saṃnahyanta rathottamāḥ<BR>
09,007.001	saṃjaya uvāca<BR>
09,007.001a	vyatītāyāṃ rajanyāṃ tu rājā duryodhanas tadā<BR>
09,007.001c	abravīt tāvakān sarvān saṃnahyantāṃ mahārathāḥ<BR>
09,007.002a	rājñas tu matam ājñāya samanahyata sā camūḥ<BR>
09,007.002c	ayojayan rathāṃs tūrṇaṃ paryadhāvaṃs tathāpare<BR>
09,007.003a	akalpyanta ca mātaṅgāḥ samanahyanta pattayaḥ<BR>
09,007.003c	hayān āstaraṇopetāṃś cakrur anye sahasraśaḥ<BR>
09,007.004a	vāditrāṇāṃ ca ninadaḥ prādurāsīd viśāṃ pate<BR>
09,007.004c	bodhanārthaṃ hi yodhānāṃ sainyānāṃ cāpy udīryatām<BR>
09,007.005a	tato balāni sarvāṇi senāśiṣṭāni bhārata<BR>
09,007.005c	saṃnaddhāny eva dadṛśur mṛtyuṃ kṛtvā nivartanam<BR>
09,007.006a	śalyaṃ senāpatiṃ kṛtvā madrarājaṃ mahārathāḥ<BR>
09,007.006c	pravibhajya balaṃ sarvam anīkeṣu vyavasthitāḥ<BR>
09,007.007a	tataḥ sarve samāgamya putreṇa tava sainikāḥ<BR>
09,007.007c	kṛpaś ca kṛtavarmā ca drauṇiḥ śalyo 'tha saubalaḥ<BR>
09,007.008a	anye ca pārthivāḥ śeṣāḥ samayaṃ cakrire tadā<BR>
09,007.008c	na na ekena yoddhavyaṃ kathaṃ cid api pāṇḍavaiḥ<BR>
09,007.009a	yo hy ekaḥ pāṇḍavair yudhyed yo vā yudhyantam utsṛjet<BR>
09,007.009c	sa pañcabhir bhaved yuktaḥ pātakaiḥ sopapātakaiḥ<BR>
09,007.009d*0047_01	adyācāryasuto drauṇir naiko yudhyeta śatrubhiḥ<BR>
09,007.009e	anyonyaṃ parirakṣadbhir yoddhavyaṃ sahitaiś ca naḥ<BR>
09,007.010a	evaṃ te samayaṃ kṛtvā sarve tatra mahārathāḥ<BR>
09,007.010c	madrarājaṃ puraskṛtya tūrṇam abhyadravan parān<BR>
09,007.011a	tathaiva pāṇḍavā rājan vyūhya sainyaṃ mahāraṇe<BR>
09,007.011c	abhyayuḥ kauravān sarvān yotsyamānāḥ samantataḥ<BR>
09,007.012a	tad balaṃ bharataśreṣṭha kṣubdhārṇavasamasvanam<BR>
09,007.012c	samuddhūtārṇavākāram uddhūtarathakuñjaram<BR>
09,007.013	dhṛtarāṣṭra uvāca<BR>
09,007.013a	droṇasya bhīṣmasya ca vai rādheyasya ca me śrutam<BR>
09,007.013c	pātanaṃ śaṃsa me bhūyaḥ śalyasyātha sutasya me<BR>
09,007.014a	kathaṃ raṇe hataḥ śalyo dharmarājena saṃjaya<BR>
09,007.014b*0048_01	kathaṃ ca nihataḥ saṃkhye gadāyuddhaviśāradaḥ<BR>
09,007.014c	bhīmena ca mahābāhuḥ putro duryodhano mama<BR>
09,007.015	saṃjaya uvāca<BR>
09,007.015a	kṣayaṃ manuṣyadehānāṃ rathanāgāśvasaṃkṣayam<BR>
09,007.015c	śṛṇu rājan sthiro bhūtvā saṃgrāmaṃ śaṃsato mama<BR>
09,007.015d*0049_01	śṛṇu rājann avahito gajāśvanarasaṃkṣayam<BR>
09,007.015d*0049_02	vakṣye 'haṃ sarvayodhānāṃ saṃgrāmaṃ tava dāruṇam<BR>
09,007.016a	āśā balavatī rājan putrāṇāṃ te 'bhavat tadā<BR>
09,007.016c	hate bhīṣme ca droṇe ca sūtaputre ca pātite<BR>
09,007.016e	śalyaḥ pārthān raṇe sarvān nihaniṣyati māriṣa<BR>
09,007.017a	tām āśāṃ hṛdaye kṛtvā samāśvāsya ca bhārata<BR>
09,007.017c	madrarājaṃ ca samare samāśritya mahāratham<BR>
09,007.017e	nāthavantam athātmānam amanyata sutas tava<BR>
09,007.018a	yadā karṇe hate pārthāḥ siṃhanādaṃ pracakrire<BR>
09,007.018c	tadā rājan dhārtarāṣṭrān āviveśa mahad bhayam<BR>
09,007.019a	tān samāśvāsya tu tadā madrarājaḥ pratāpavān<BR>
09,007.019c	vyūhya vyūhaṃ mahārāja sarvatobhadram ṛddhimat<BR>
09,007.020a	pratyudyāto raṇe pārthān madrarājaḥ pratāpavān<BR>
09,007.020c	vidhunvan kārmukaṃ citraṃ bhāraghnaṃ vegavattaram<BR>
09,007.021a	rathapravaram āsthāya saindhavāśvaṃ mahārathaḥ<BR>
09,007.021c	tasya sītā mahārāja rathasthāśobhayad ratham<BR>
09,007.021d*0050_01	tasya sthitvā mahārāja mukhe vyūhasya daṃśitaḥ<BR>
09,007.022a	sa tena saṃvṛto vīro rathenāmitrakarśanaḥ<BR>
09,007.022c	tasthau śūro mahārāja putrāṇāṃ te bhayapraṇut<BR>
09,007.023a	prayāṇe madrarājo 'bhūn mukhaṃ vyūhasya daṃśitaḥ<BR>
09,007.023c	madrakaiḥ sahito vīraiḥ karṇaputraiś ca durjayaiḥ<BR>
09,007.024a	savye 'bhūt kṛtavarmā ca trigartaiḥ parivāritaḥ<BR>
09,007.024c	gautamo dakṣiṇe pārśve śakaiś ca yavanaiḥ saha<BR>
09,007.025a	aśvatthāmā pṛṣṭhato 'bhūt kāmbojaiḥ parivāritaḥ<BR>
09,007.025c	duryodhano 'bhavan madhye rakṣitaḥ kurupuṃgavaiḥ<BR>
09,007.026a	hayānīkena mahatā saubalaś cāpi saṃvṛtaḥ<BR>
09,007.026c	prayayau sarvasainyena kaitavyaś ca mahārathaḥ<BR>
09,007.027a	pāṇḍavāś ca maheṣvāsā vyūhya sainyam ariṃdamāḥ<BR>
09,007.027c	tridhā bhūtvā mahārāja tava sainyam upādravan<BR>
09,007.028a	dhṛṣṭadyumnaḥ śikhaṇḍī ca sātyakiś ca mahārathaḥ<BR>
09,007.028c	śalyasya vāhinīṃ tūrṇam abhidudruvur āhave<BR>
09,007.029a	tato yudhiṣṭhiro rājā svenānīkena saṃvṛtaḥ<BR>
09,007.029c	śalyam evābhidudrāva jighāṃsur bharatarṣabha<BR>
09,007.030a	hārdikyaṃ tu maheṣvāsam arjunaḥ śatrupūgahā<BR>
09,007.030c	saṃśaptakagaṇāṃś caiva vegato 'bhividudruve<BR>
09,007.031a	gautamaṃ bhīmaseno vai somakāś ca mahārathāḥ<BR>
09,007.031c	abhyadravanta rājendra jighāṃsantaḥ parān yudhi<BR>
09,007.032a	mādrīputrau tu śakunim ulūkaṃ ca mahārathau<BR>
09,007.032c	sasainyau sahasenau tāv upatasthatur āhave<BR>
09,007.033a	tathaivāyutaśo yodhās tāvakāḥ pāṇḍavān raṇe<BR>
09,007.033c	abhyadravanta saṃkruddhā vividhāyudhapāṇayaḥ<BR>
09,007.034	dhṛtarāṣṭra uvāca<BR>
09,007.034a	hate bhīṣme maheṣvāse droṇe karṇe mahārathe<BR>
09,007.034c	kuruṣv alpāvaśiṣṭeṣu pāṇḍaveṣu ca saṃyuge<BR>
09,007.035a	susaṃrabdheṣu pārtheṣu parākrānteṣu saṃjaya<BR>
09,007.035c	māmakānāṃ pareṣāṃ ca kiṃ śiṣṭam abhavad balam<BR>
09,007.036	saṃjaya uvāca<BR>
09,007.036a	yathā vayaṃ pare rājan yuddhāya samavasthitāḥ<BR>
09,007.036c	yāvac cāsīd balaṃ śiṣṭaṃ saṃgrāme tan nibodha me<BR>
09,007.037a	ekādaśa sahasrāṇi rathānāṃ bharatarṣabha<BR>
09,007.037c	daśa dantisahasrāṇi sapta caiva śatāni ca<BR>
09,007.038a	pūrṇe śatasahasre dve hayānāṃ bharatarṣabha<BR>
09,007.038c	narakoṭyas tathā tisro balam etat tavābhavat<BR>
09,007.039a	rathānāṃ ṣaṭsahasrāṇi ṣaṭsahasrāś ca kuñjarāḥ<BR>
09,007.039c	daśa cāśvasahasrāṇi pattikoṭī ca bhārata<BR>
09,007.040a	etad balaṃ pāṇḍavānām abhavac cheṣam āhave<BR>
09,007.040b*0051_01	svalpam apy etad eveha balavat parirakṣitam<BR>
09,007.040c	eta eva samājagmur yuddhāya bharatarṣabha<BR>
09,007.040d*0052_01	śastrāstreṣv abhavan ghorāḥ ketavaḥ kṣayakāriṇaḥ<BR>
09,007.040d*0052_02	bhrāntyāśvāḥ śataśas tatra netrāṇy uccair avarṣayan<BR>
09,007.041a	evaṃ vibhajya rājendra madrarājamate sthitāḥ<BR>
09,007.041c	pāṇḍavān pratyudīyāma jayagṛddhāḥ pramanyavaḥ<BR>
09,007.042a	tathaiva pāṇḍavāḥ śūrāḥ samare jitakāśinaḥ<BR>
09,007.042c	upayātā naravyāghrāḥ pāñcālāś ca yaśasvinaḥ<BR>
09,007.043a	evam ete balaughena parasparavadhaiṣiṇaḥ<BR>
09,007.043c	upayātā naravyāghrāḥ pūrvāṃ saṃdhyāṃ prati prabho<BR>
09,007.044a	tataḥ pravavṛte yuddhaṃ ghorarūpaṃ bhayānakam<BR>
09,007.044c	tāvakānāṃ pareṣāṃ ca nighnatām itaretaram<BR>
09,008.001	saṃjaya uvāca<BR>
09,008.001a	tataḥ pravavṛte yuddhaṃ kurūṇāṃ bhayavardhanam<BR>
09,008.001c	sṛñjayaiḥ saha rājendra ghoraṃ devāsuropamam<BR>
09,008.002a	narā rathā gajaughāś ca sādinaś ca sahasraśaḥ<BR>
09,008.002c	vājinaś ca parākrāntāḥ samājagmuḥ parasparam<BR>
09,008.003a	nāgānāṃ bhīmarūpāṇāṃ dravatāṃ nisvano mahān<BR>
09,008.003c	aśrūyata yathā kāle jaladānāṃ nabhastale<BR>
09,008.004a	nāgair abhyāhatāḥ ke cit sarathā rathino 'patan<BR>
09,008.004c	vyadravanta raṇe vīrā drāvyamāṇā madotkaṭaiḥ<BR>
09,008.005a	hayaughān pādarakṣāṃś ca rathinas tatra śikṣitāḥ<BR>
09,008.005c	śaraiḥ saṃpreṣayām āsuḥ paralokāya bhārata<BR>
09,008.006a	sādinaḥ śikṣitā rājan parivārya mahārathān<BR>
09,008.006c	vicaranto raṇe 'bhyaghnan prāsaśaktyṛṣṭibhis tathā<BR>
09,008.007a	dhanvinaḥ puruṣāḥ ke cit saṃnivārya mahārathān<BR>
09,008.007c	ekaṃ bahava āsādya preṣayeyur yamakṣayam<BR>
09,008.008a	nāgaṃ rathavarāṃś cānye parivārya mahārathāḥ<BR>
09,008.008c	sottarāyudhinaṃ jaghnur dravamāṇā mahāravam<BR>
09,008.009a	tathā ca rathinaṃ kruddhaṃ vikirantaṃ śarān bahūn<BR>
09,008.009c	nāgā jaghnur mahārāja parivārya samantataḥ<BR>
09,008.010a	nāgo nāgam abhidrutya rathī ca rathinaṃ raṇe<BR>
09,008.010c	śaktitomaranārācair nijaghnus tatra tatra ha<BR>
09,008.011a	pādātān avamṛdnanto rathavāraṇavājinaḥ<BR>
09,008.011c	raṇamadhye vyadṛśyanta kurvanto mahad ākulam<BR>
09,008.012a	hayāś ca paryadhāvanta cāmarair upaśobhitāḥ<BR>
09,008.012c	haṃsā himavataḥ prasthe pibanta iva medinīm<BR>
09,008.013a	teṣāṃ tu vājināṃ bhūmiḥ khuraiś citrā viśāṃ pate<BR>
09,008.013c	aśobhata yathā nārī karajakṣatavikṣatā<BR>
09,008.014a	vājināṃ khuraśabdena rathanemisvanena ca<BR>
09,008.014c	pattīnāṃ cāpi śabdena nāgānāṃ bṛṃhitena ca<BR>
09,008.015a	vāditrāṇāṃ ca ghoṣeṇa śaṅkhānāṃ nisvanena ca<BR>
09,008.015c	abhavan nāditā bhūmir nirghātair iva bhārata<BR>
09,008.016a	dhanuṣāṃ kūjamānānāṃ nistriṃśānāṃ ca dīpyatām<BR>
09,008.016c	kavacānāṃ prabhābhiś ca na prājñāyata kiṃ cana<BR>
09,008.017a	bahavo bāhavaś chinnā nāgarājakaropamāḥ<BR>
09,008.017c	udveṣṭante viveṣṭante vegaṃ kurvanti dāruṇam<BR>
09,008.018a	śirasāṃ ca mahārāja patatāṃ vasudhātale<BR>
09,008.018c	cyutānām iva tālebhyaḥ phalānāṃ śrūyate svanaḥ<BR>
09,008.019a	śirobhiḥ patitair bhāti rudhirārdrair vasuṃdharā<BR>
09,008.019c	tapanīyanibhaiḥ kāle nalinair iva bhārata<BR>
09,008.020a	udvṛttanayanais tais tu gatasattvaiḥ suvikṣataiḥ<BR>
09,008.020c	vyabhrājata mahārāja puṇḍarīkair ivāvṛtā<BR>
09,008.021a	bāhubhiś candanādigdhaiḥ sakeyūrair mahādhanaiḥ<BR>
09,008.021c	patitair bhāti rājendra mahī śakradhvajair iva<BR>
09,008.022a	ūrubhiś ca narendrāṇāṃ vinikṛttair mahāhave<BR>
09,008.022c	hastihastopamair anyaiḥ saṃvṛtaṃ tad raṇāṅgaṇam<BR>
09,008.023a	kabandhaśatasaṃkīrṇaṃ chatracāmaraśobhitam<BR>
09,008.023c	senāvanaṃ tac chuśubhe vanaṃ puṣpācitaṃ yathā<BR>
09,008.024a	tatra yodhā mahārāja vicaranto hy abhītavat<BR>
09,008.024c	dṛśyante rudhirāktāṅgāḥ puṣpitā iva kiṃśukāḥ<BR>
09,008.025a	mātaṅgāś cāpy adṛśyanta śaratomarapīḍitāḥ<BR>
09,008.025c	patantas tatra tatraiva chinnābhrasadṛśā raṇe<BR>
09,008.026a	gajānīkaṃ mahārāja vadhyamānaṃ mahātmabhiḥ<BR>
09,008.026c	vyadīryata diśaḥ sarvā vātanunnā ghanā iva<BR>
09,008.027a	te gajā ghanasaṃkāśāḥ petur urvyāṃ samantataḥ<BR>
09,008.027c	vajrarugṇā iva babhuḥ parvatā yugasaṃkṣaye<BR>
09,008.028a	hayānāṃ sādibhiḥ sārdhaṃ patitānāṃ mahītale<BR>
09,008.028c	rāśayaḥ saṃpradṛśyante girimātrās tatas tataḥ<BR>
09,008.029a	saṃjajñe raṇabhūmau tu paralokavahā nadī<BR>
09,008.029c	śoṇitodā rathāvartā dhvajavṛkṣāsthiśarkarā<BR>
09,008.030a	bhujanakrā dhanuḥsrotā hastiśailā hayopalā<BR>
09,008.030c	medomajjākardaminī chatrahaṃsā gadoḍupā<BR>
09,008.031a	kavacoṣṇīṣasaṃchannā patākāruciradrumā<BR>
09,008.031c	cakracakrāvalījuṣṭā triveṇūdaṇḍakāvṛtā<BR>
09,008.032a	śūrāṇāṃ harṣajananī bhīrūṇāṃ bhayavardhinī<BR>
09,008.032c	prāvartata nadī raudrā kurusṛñjayasaṃkulā<BR>
09,008.033a	tāṃ nadīṃ pitṛlokāya vahantīm atibhairavām<BR>
09,008.033c	terur vāhananaubhis te śūrāḥ parighabāhavaḥ<BR>
09,008.034a	vartamāne tathā yuddhe nirmaryāde viśāṃ pate<BR>
09,008.034c	caturaṅgakṣaye ghore pūrvaṃ devāsuropame<BR>
09,008.035a	akrośan bāndhavān anye tatra tatra paraṃtapa<BR>
09,008.035c	krośadbhir bāndhavaiś cānye bhayārtā na nivartire<BR>
09,008.036a	nirmaryāde tathā yuddhe vartamāne bhayānake<BR>
09,008.036c	arjuno bhīmasenaś ca mohayāṃ cakratuḥ parān<BR>
09,008.037a	sā vadhyamānā mahatī senā tava janādhipa<BR>
09,008.037c	amuhyat tatra tatraiva yoṣin madavaśād iva<BR>
09,008.038a	mohayitvā ca tāṃ senāṃ bhīmasenadhanaṃjayau<BR>
09,008.038c	dadhmatur vārijau tatra siṃhanādaṃ ca nedatuḥ<BR>
09,008.039a	śrutvaiva tu mahāśabdaṃ dhṛṣṭadyumnaśikhaṇḍinau<BR>
09,008.039c	dharmarājaṃ puraskṛtya madrarājam abhidrutau<BR>
09,008.040a	tatrāścaryam apaśyāma ghorarūpaṃ viśāṃ pate<BR>
09,008.040c	śalyena saṃgatāḥ śūrā yad ayudhyanta bhāgaśaḥ<BR>
09,008.041a	mādrīputrau sarabhasau kṛtāstrau yuddhadurmadau<BR>
09,008.041c	abhyayātāṃ tvarāyuktau jigīṣantau balaṃ tava<BR>
09,008.042a	tato nyavartata balaṃ tāvakaṃ bharatarṣabha<BR>
09,008.042c	śaraiḥ praṇunnaṃ bahudhā pāṇḍavair jitakāśibhiḥ<BR>
09,008.043a	vadhyamānā camūḥ sā tu putrāṇāṃ prekṣatāṃ tava<BR>
09,008.043c	bheje diśo mahārāja praṇunnā dṛḍhadhanvibhiḥ<BR>
09,008.043e	hāhākāro mahāñ jajñe yodhānāṃ tava bhārata<BR>
09,008.044a	tiṣṭha tiṣṭheti vāg āsīd drāvitānāṃ mahātmanām<BR>
09,008.044c	kṣatriyāṇāṃ tadānyonyaṃ saṃyuge jayam icchatām<BR>
09,008.044e	ādravann eva bhagnās te pāṇḍavais tava sainikāḥ<BR>
09,008.045a	tyaktvā yuddhe priyān putrān bhrātṝn atha pitāmahān<BR>
09,008.045c	mātulān bhāgineyāṃś ca tathā saṃbandhibāndhavān<BR>
09,008.046a	hayān dvipāṃs tvarayanto yodhā jagmuḥ samantataḥ<BR>
09,008.046c	ātmatrāṇakṛtotsāhās tāvakā bharatarṣabha<BR>
09,009.001	saṃjaya uvāca<BR>
09,009.001a	tat prabhagnaṃ balaṃ dṛṣṭvā madrarājaḥ pratāpavān<BR>
09,009.001c	uvāca sārathiṃ tūrṇaṃ codayāśvān mahājavān<BR>
09,009.002a	eṣa tiṣṭhati vai rājā pāṇḍuputro yudhiṣṭhiraḥ<BR>
09,009.002c	chatreṇa dhriyamāṇena pāṇḍureṇa virājatā<BR>
09,009.003a	atra māṃ prāpaya kṣipraṃ paśya me sārathe balam<BR>
09,009.003c	na samarthā hi me pārthāḥ sthātum adya puro yudhi<BR>
09,009.004a	evam uktas tataḥ prāyān madrarājasya sārathiḥ<BR>
09,009.004c	yatra rājā satyasaṃdho dharmarājo yudhiṣṭhiraḥ<BR>
09,009.005a	āpatantaṃ ca sahasā pāṇḍavānāṃ mahad balam<BR>
09,009.005c	dadhāraiko raṇe śalyo velevoddhṛtam arṇavam<BR>
09,009.006a	pāṇḍavānāṃ balaughas tu śalyam āsādya māriṣa<BR>
09,009.006c	vyatiṣṭhata tadā yuddhe sindhor vega ivācalam<BR>
09,009.007a	madrarājaṃ tu samare dṛṣṭvā yuddhāya viṣṭhitam<BR>
09,009.007c	kuravaḥ saṃnyavartanta mṛtyuṃ kṛtvā nivartanam<BR>
09,009.008a	teṣu rājan nivṛtteṣu vyūḍhānīkeṣu bhāgaśaḥ<BR>
09,009.008c	prāvartata mahāraudraḥ saṃgrāmaḥ śoṇitodakaḥ<BR>
09,009.008e	samārchac citrasenena nakulo yuddhadurmadaḥ<BR>
09,009.008f*0053_01	nātheva ca mahārāja citrasenas tu pāṇḍavam<BR>
09,009.009a	tau parasparam āsādya citrakārmukadhāriṇau<BR>
09,009.009c	meghāv iva yathodvṛttau dakṣiṇottaravarṣiṇau<BR>
09,009.010a	śaratoyaiḥ siṣicatus tau parasparam āhave<BR>
09,009.010c	nāntaraṃ tatra paśyāmi pāṇḍavasyetarasya vā<BR>
09,009.011a	ubhau kṛtāstrau balinau rathacaryāviśāradau<BR>
09,009.011c	parasparavadhe yattau chidrānveṣaṇatatparau<BR>
09,009.012a	citrasenas tu bhallena pītena niśitena ca<BR>
09,009.012c	nakulasya mahārāja muṣṭideśe 'cchinad dhanuḥ<BR>
09,009.013a	athainaṃ chinnadhanvānaṃ rukmapuṅkhaiḥ śilāśitaiḥ<BR>
09,009.013c	tribhiḥ śarair asaṃbhrānto lalāṭe vai samarpayat<BR>
09,009.014a	hayāṃś cāsya śarais tīkṣṇaiḥ preṣayām āsa mṛtyave<BR>
09,009.014c	tathā dhvajaṃ sārathiṃ ca tribhis tribhir apātayat<BR>
09,009.015a	sa śatrubhujanirmuktair lalāṭasthais tribhiḥ śaraiḥ<BR>
09,009.015c	nakulaḥ śuśubhe rājaṃs triśṛṅga iva parvataḥ<BR>
09,009.016a	sa chinnadhanvā virathaḥ khaḍgam ādāya carma ca<BR>
09,009.016c	rathād avātarad vīraḥ śailāgrād iva kesarī<BR>
09,009.017a	padbhyām āpatatas tasya śaravṛṣṭim avāsṛjat<BR>
09,009.017c	nakulo 'py agrasat tāṃ vai carmaṇā laghuvikramaḥ<BR>
09,009.018a	citrasenarathaṃ prāpya citrayodhī jitaśramaḥ<BR>
09,009.018c	āruroha mahābāhuḥ sarvasainyasya paśyataḥ<BR>
09,009.019a	sakuṇḍalaṃ samukuṭaṃ sunasaṃ svāyatekṣaṇam<BR>
09,009.019c	citrasenaśiraḥ kāyād apāharata pāṇḍavaḥ<BR>
09,009.019e	sa papāta rathopasthād divākarasamaprabhaḥ<BR>
09,009.020a	citrasenaṃ viśastaṃ tu dṛṣṭvā tatra mahārathāḥ<BR>
09,009.020b*0054_01	citrasenaṃ hataṃ dṛṣṭvā sarve pāṇḍavasainikāḥ<BR>
09,009.020b*0055_01	citraseno mahārāja nakulena hato raṇe<BR>
09,009.020c	sādhuvādasvanāṃś cakruḥ siṃhanādāṃś ca puṣkalān<BR>
09,009.021a	viśastaṃ bhrātaraṃ dṛṣṭvā karṇaputrau mahārathau<BR>
09,009.021c	suṣeṇaḥ satyasenaś ca muñcantau niśitāñ śarān<BR>
09,009.022a	tato 'bhyadhāvatāṃ tūrṇaṃ pāṇḍavaṃ rathināṃ varam<BR>
09,009.022c	jighāṃsantau yathā nāgaṃ vyāghrau rājan mahāvane<BR>
09,009.023a	tāv abhyadhāvatāṃ tīkṣṇau dvāv apy enaṃ mahāratham<BR>
09,009.023c	śaraughān samyag asyantau jīmūtau salilaṃ yathā<BR>
09,009.024a	sa śaraiḥ sarvato viddhaḥ prahṛṣṭa iva pāṇḍavaḥ<BR>
09,009.024b*0056_01	nakulo bharataśreṣṭhas tābhyāṃ parabalārdanaḥ<BR>
09,009.024c	anyat kārmukam ādāya ratham āruhya vīryavān<BR>
09,009.024e	atiṣṭhata raṇe vīraḥ kruddharūpa ivāntakaḥ<BR>
09,009.025a	tasya tau bhrātarau rājañ śaraiḥ saṃnataparvabhiḥ<BR>
09,009.025c	rathaṃ viśakalīkartuṃ samārabdhau viśāṃ pate<BR>
09,009.026a	tataḥ prahasya nakulaś caturbhiś caturo raṇe<BR>
09,009.026c	jaghāna niśitais tīkṣṇaiḥ satyasenasya vājinaḥ<BR>
09,009.027a	tataḥ saṃdhāya nārācaṃ rukmapuṅkhaṃ śilāśitam<BR>
09,009.027c	dhanuś ciccheda rājendra satyasenasya pāṇḍavaḥ<BR>
09,009.028a	athānyaṃ ratham āsthāya dhanur ādāya cāparam<BR>
09,009.028c	satyasenaḥ suṣeṇaś ca pāṇḍavaṃ paryadhāvatām<BR>
09,009.029a	avidhyat tāv asaṃbhrāntau mādrīputraḥ pratāpavān<BR>
09,009.029c	dvābhyāṃ dvābhyāṃ mahārāja śarābhyāṃ raṇamūrdhani<BR>
09,009.030a	suṣeṇas tu tataḥ kruddhaḥ pāṇḍavasya mahad dhanuḥ<BR>
09,009.030c	ciccheda prahasan yuddhe kṣurapreṇa mahārathaḥ<BR>
09,009.031a	athānyad dhanur ādāya nakulaḥ krodhamūrchitaḥ<BR>
09,009.031c	suṣeṇaṃ pañcabhir viddhvā dhvajam ekena cicchide<BR>
09,009.032a	satyasenasya ca dhanur hastāvāpaṃ ca māriṣa<BR>
09,009.032c	ciccheda tarasā yuddhe tata uccukruśur janāḥ<BR>
09,009.033a	athānyad dhanur ādāya vegaghnaṃ bhārasādhanam<BR>
09,009.033c	śaraiḥ saṃchādayām āsa samantāt pāṇḍunandanam<BR>
09,009.034a	saṃnivārya tu tān bāṇān nakulaḥ paravīrahā<BR>
09,009.034c	satyasenaṃ suṣeṇaṃ ca dvābhyāṃ dvābhyām avidhyata<BR>
09,009.034d*0057_01	tataḥ śaktiṃ samudyamya satyasenāya cikṣipe<BR>
09,009.035a	tāv enaṃ pratyavidhyetāṃ pṛthak pṛthag ajihmagaiḥ<BR>
09,009.035c	sārathiṃ cāsya rājendra śarair vivyadhatuḥ śitaiḥ<BR>
09,009.036a	satyaseno ratheṣāṃ tu nakulasya dhanus tathā<BR>
09,009.036c	pṛthak śarābhyāṃ ciccheda kṛtahastaḥ pratāpavān<BR>
09,009.037a	sa rathe 'tirathas tiṣṭhan rathaśaktiṃ parāmṛśat<BR>
09,009.037c	svarṇadaṇḍām akuṇṭhāgrāṃ tailadhautāṃ sunirmalām<BR>
09,009.038a	lelihānām iva vibho nāgakanyāṃ mahāviṣām<BR>
09,009.038c	samudyamya ca cikṣepa satyasenasya saṃyuge<BR>
09,009.039a	sā tasya hṛdayaṃ saṃkhye bibheda śatadhā nṛpa<BR>
09,009.039c	sa papāta rathād bhūmau gatasattvo 'lpacetanaḥ<BR>
09,009.040a	bhrātaraṃ nihataṃ dṛṣṭvā suṣeṇaḥ krodhamūrchitaḥ<BR>
09,009.040c	abhyavarṣac charais tūrṇaṃ padātiṃ pāṇḍunandanam<BR>
09,009.040d*0058_01	caturbhiś caturo vāhān dhvajaṃ chittvā tu pañcabhiḥ<BR>
09,009.040d*0058_02	tribhir vai sārathiṃ hatvā karṇaputro nanāda ha<BR>
09,009.041a	nakulaṃ virathaṃ dṛṣṭvā draupadeyo mahābalaḥ<BR>
09,009.041c	sutasomo 'bhidudrāva parīpsan pitaraṃ raṇe<BR>
09,009.042a	tato 'dhiruhya nakulaḥ sutasomasya taṃ ratham<BR>
09,009.042c	śuśubhe bharataśreṣṭho giristha iva kesarī<BR>
09,009.042e	so 'nyat kārmukam ādāya suṣeṇaṃ samayodhayat<BR>
09,009.043a	tāv ubhau śaravarṣābhyāṃ samāsādya parasparam<BR>
09,009.043c	parasparavadhe yatnaṃ cakratuḥ sumahārathau<BR>
09,009.044a	suṣeṇas tu tataḥ kruddhaḥ pāṇḍavaṃ viśikhais tribhiḥ<BR>
09,009.044c	sutasomaṃ ca viṃśatyā bāhvor urasi cārpayat<BR>
09,009.045a	tataḥ kruddho mahārāja nakulaḥ paravīrahā<BR>
09,009.045c	śarais tasya diśaḥ sarvāś chādayām āsa vīryavān<BR>
09,009.046a	tato gṛhītvā tīkṣṇāgram ardhacandraṃ sutejanam<BR>
09,009.046c	sa vegayuktaṃ cikṣepa karṇaputrasya saṃyuge<BR>
09,009.047a	tasya tena śiraḥ kāyāj jahāra nṛpasattama<BR>
09,009.047c	paśyatāṃ sarvasainyānāṃ tad adbhutam ivābhavat<BR>
09,009.048a	sa hataḥ prāpatad rājan nakulena mahātmanā<BR>
09,009.048c	nadīvegād ivārugṇas tīrajaḥ pādapo mahān<BR>
09,009.049a	karṇaputravadhaṃ dṛṣṭvā nakulasya ca vikramam<BR>
09,009.049c	pradudrāva bhayāt senā tāvakī bharatarṣabha<BR>
09,009.050a	tāṃ tu senāṃ mahārāja madrarājaḥ pratāpavān<BR>
09,009.050c	apālayad raṇe śūraḥ senāpatir ariṃdamaḥ<BR>
09,009.050d*0059_01	sā senā vidrutā rājan diśo daśa bhayadrutā<BR>
09,009.051a	vibhīs tasthau mahārāja vyavasthāpya ca vāhinīm<BR>
09,009.051c	siṃhanādaṃ bhṛśaṃ kṛtvā dhanuḥśabdaṃ ca dāruṇam<BR>
09,009.052a	tāvakāḥ samare rājan rakṣitā dṛḍhadhanvanā<BR>
09,009.052c	pratyudyayur arātīṃs te samantād vigatavyathāḥ<BR>
09,009.053a	madrarājaṃ maheṣvāsaṃ parivārya samantataḥ<BR>
09,009.053c	sthitā rājan mahāsenā yoddhukāmāḥ samantataḥ<BR>
09,009.054a	sātyakir bhīmasenaś ca mādrīputrau ca pāṇḍavau<BR>
09,009.054c	yudhiṣṭhiraṃ puraskṛtya hrīniṣedham ariṃdamam<BR>
09,009.055a	parivārya raṇe vīrāḥ siṃhanādaṃ pracakrire<BR>
09,009.055c	bāṇaśabdaravāṃś cogrān kṣveḍāṃś ca vividhān dadhuḥ<BR>
09,009.056a	tathaiva tāvakāḥ sarve madrādhipatim añjasā<BR>
09,009.056c	parivārya susaṃrabdhāḥ punar yuddham arocayan<BR>
09,009.057a	tataḥ pravavṛte yuddhaṃ bhīrūṇāṃ bhayavardhanam<BR>
09,009.057c	tāvakānāṃ pareṣāṃ ca mṛtyuṃ kṛtvā nivartanam<BR>
09,009.058a	yathā devāsuraṃ yuddhaṃ pūrvam āsīd viśāṃ pate<BR>
09,009.058c	abhītānāṃ tathā rājan yamarāṣṭravivardhanam<BR>
09,009.059a	tataḥ kapidhvajo rājan hatvā saṃśaptakān raṇe<BR>
09,009.059c	abhyadravata tāṃ senāṃ kauravīṃ pāṇḍunandanaḥ<BR>
09,009.060a	tathaiva pāṇḍavāḥ śeṣā dhṛṣṭadyumnapurogamāḥ<BR>
09,009.060c	abhyadhāvanta tāṃ senāṃ visṛjantaḥ śitāñ śarān<BR>
09,009.061a	pāṇḍavair avakīrṇānāṃ saṃmohaḥ samajāyata<BR>
09,009.061c	na ca jajñur anīkāni diśo vā pradiśas tathā<BR>
09,009.062a	āpūryamāṇā niśitaiḥ śaraiḥ pāṇḍavacoditaiḥ<BR>
09,009.062c	hatapravīrā vidhvastā kīryamāṇā samantataḥ<BR>
09,009.062e	kauravy avadhyata camūḥ pāṇḍuputrair mahārathaiḥ<BR>
09,009.063a	tathaiva pāṇḍavī senā śarai rājan samantataḥ<BR>
09,009.063c	raṇe 'hanyata putrais te śataśo 'tha sahasraśaḥ<BR>
09,009.064a	te sene bhṛśasaṃtapte vadhyamāne parasparam<BR>
09,009.064c	vyākule samapadyetāṃ varṣāsu saritāv iva<BR>
09,009.065a	āviveśa tatas tīvraṃ tāvakānāṃ mahad bhayam<BR>
09,009.065c	pāṇḍavānāṃ ca rājendra tathābhūte mahāhave<BR>
09,010.001	saṃjaya uvāca<BR>
09,010.001a	tasmin vilulite sainye vadhyamāne parasparam<BR>
09,010.001c	dravamāṇeṣu yodheṣu ninadatsu ca dantiṣu<BR>
09,010.002a	kūjatāṃ stanatāṃ caiva padātīnāṃ mahāhave<BR>
09,010.002c	vidruteṣu mahārāja hayeṣu bahudhā tadā<BR>
09,010.003a	prakṣaye dāruṇe jāte saṃhāre sarvadehinām<BR>
09,010.003c	nānāśastrasamāvāpe vyatiṣaktarathadvipe<BR>
09,010.004a	harṣaṇe yuddhaśauṇḍānāṃ bhīrūṇāṃ bhayavardhane<BR>
09,010.004c	gāhamāneṣu yodheṣu parasparavadhaiṣiṣu<BR>
09,010.005a	prāṇādāne mahāghore vartamāne durodare<BR>
09,010.005c	saṃgrāme ghorarūpe tu yamarāṣṭravivardhane<BR>
09,010.006a	pāṇḍavās tāvakaṃ sainyaṃ vyadhaman niśitaiḥ śaraiḥ<BR>
09,010.006c	tathaiva tāvakā yodhā jaghnuḥ pāṇḍavasainikān<BR>
09,010.007a	tasmiṃs tathā vartamāne yuddhe bhīrubhayāvahe<BR>
09,010.007c	pūrvāhṇe caiva saṃprāpte bhāskarodayanaṃ prati<BR>
09,010.008a	labdhalakṣāḥ pare rājan rakṣitāś ca mahātmanā<BR>
09,010.008c	ayodhayaṃs tava balaṃ mṛtyuṃ kṛtvā nivartanam<BR>
09,010.009a	balibhiḥ pāṇḍavair dṛptair labdhalakṣaiḥ prahāribhiḥ<BR>
09,010.009c	kauravy asīdat pṛtanā mṛgīvāgnisamākulā<BR>
09,010.010a	tāṃ dṛṣṭvā sīdatīṃ senāṃ paṅke gām iva durbalām<BR>
09,010.010c	ujjihīrṣus tadā śalyaḥ prāyāt pāṇḍucamūṃ prati<BR>
09,010.011a	madrarājas tu saṃkruddho gṛhītvā dhanur uttamam<BR>
09,010.011c	abhyadravata saṃgrāme pāṇḍavān ātatāyinaḥ<BR>
09,010.012a	pāṇḍavāś ca mahārāja samare jitakāśinaḥ<BR>
09,010.012c	madrarājaṃ samāsādya vivyadhur niśitaiḥ śaraiḥ<BR>
09,010.012d*0060_01	tathaiva tāvakā yaudhā dharmarājaṃ yudhiṣṭhiram<BR>
09,010.013a	tataḥ śaraśatais tīkṣṇair madrarājo mahābalaḥ<BR>
09,010.013c	ardayām āsa tāṃ senāṃ dharmarājasya paśyataḥ<BR>
09,010.014a	prādurāsaṃs tato rājan nānārūpāṇy anekaśaḥ<BR>
09,010.014c	cacāla śabdaṃ kurvāṇā mahī cāpi saparvatā<BR>
09,010.015a	sadaṇḍaśūlā dīptāgrāḥ śīryamāṇāḥ samantataḥ<BR>
09,010.015c	ulkā bhūmiṃ divaḥ petur āhatya ravimaṇḍalam<BR>
09,010.016a	mṛgāś ca māhiṣāś cāpi pakṣiṇaś ca viśāṃ pate<BR>
09,010.016c	apasavyaṃ tadā cakruḥ senāṃ te bahuśo nṛpa<BR>
09,010.016d*0061_01	bhṛgusūnudharāputrau śaśijena samanvitau<BR>
09,010.016d*0061_02	caramaṃ pāṇḍuputrāṇāṃ purastāt sarvabhūbhujām<BR>
09,010.016d*0061_03	śastrāgreṣv abhavaj jvālā netrāṇy āhatya varṣatī<BR>
09,010.016d*0061_04	śiraḥ svalīyanta bhṛśaṃ kākolūkāś ca ketuṣu<BR>
09,010.017a	tatas tad yuddham atyugram abhavat saṃghacāriṇām<BR>
09,010.017c	tathā sarvāṇy anīkāni saṃnipatya janādhipa<BR>
09,010.017e	abhyayuḥ kauravā rājan pāṇḍavānām anīkinīm<BR>
09,010.018a	śalyas tu śaravarṣeṇa varṣann iva sahasradṛk<BR>
09,010.018c	abhyavarṣad adīnātmā kuntīputraṃ yudhiṣṭhiram<BR>
09,010.019a	bhīmasenaṃ śaraiś cāpi rukmapuṅkhaiḥ śilāśitaḥ<BR>
09,010.019c	draupadeyāṃs tathā sarvān mādrīputrau ca pāṇḍavau<BR>
09,010.020a	dhṛṣṭadyumnaṃ ca śaineyaṃ śikhaṇḍinam athāpi ca<BR>
09,010.020c	ekaikaṃ daśabhir bāṇair vivyādha ca mahābalaḥ<BR>
09,010.020e	tato 'sṛjad bāṇavarṣaṃ gharmānte maghavān iva<BR>
09,010.021a	tataḥ prabhadrakā rājan somakāś ca sahasraśaḥ<BR>
09,010.021c	patitāḥ pātyamānāś ca dṛśyante śalyasāyakaiḥ<BR>
09,010.022a	bhramarāṇām iva vrātāḥ śalabhānām iva vrajāḥ<BR>
09,010.022c	hrādinya iva meghebhyaḥ śalyasya nyapatañ śarāḥ<BR>
09,010.023a	dviradās turagāś cārtāḥ pattayo rathinas tathā<BR>
09,010.023c	śalyasya bāṇair nyapatan babhramur vyanadaṃs tathā<BR>
09,010.024a	āviṣṭa iva madreśo manyunā pauruṣeṇa ca<BR>
09,010.024c	prācchādayad arīn saṃkhye kālasṛṣṭa ivāntakaḥ<BR>
09,010.024e	vinardamāno madreśo meghahrādo mahābalaḥ<BR>
09,010.025a	sā vadhyamānā śalyena pāṇḍavānām anīkinī<BR>
09,010.025b*0062_01	pradudrāva mahārāja śalyabāṇaiḥ prapīḍitā<BR>
09,010.025c	ajātaśatruṃ kaunteyam abhyadhāvad yudhiṣṭhiram<BR>
09,010.026a	tāṃ samarpya tataḥ saṃkhye laghuhastaḥ śitaiḥ śaraiḥ<BR>
09,010.026c	śaravarṣeṇa mahatā yudhiṣṭhiram apīḍayat<BR>
09,010.026d*0063_01	vavarṣa samare kruddho dharmaputraṃ yudhiṣṭhiram<BR>
09,010.027a	tam āpatantaṃ pattyaśvaiḥ kruddho rājā yudhiṣṭhiraḥ<BR>
09,010.027c	avārayac charais tīkṣṇair mattaṃ dvipam ivāṅkuśaiḥ<BR>
09,010.028a	tasya śalyaḥ śaraṃ ghoraṃ mumocāśīviṣopamam<BR>
09,010.028c	so 'bhyavidhyan mahātmānaṃ vegenābhyapatac ca gām<BR>
09,010.029a	tato vṛkodaraḥ kruddhaḥ śalyaṃ vivyādha saptabhiḥ<BR>
09,010.029c	pañcabhiḥ sahadevas tu nakulo daśabhiḥ śaraiḥ<BR>
09,010.030a	draupadeyāś ca śatrughnaṃ śūram ārtāyaniṃ śaraiḥ<BR>
09,010.030c	abhyavarṣan mahābhāgaṃ meghā iva mahīdharam<BR>
09,010.031a	tato dṛṣṭvā tudyamānaṃ śalyaṃ pārthaiḥ samantataḥ<BR>
09,010.031c	kṛtavarmā kṛpaś caiva saṃkruddhāv abhyadhāvatām<BR>
09,010.032a	ulūkaś ca patatrī ca śakuniś cāpi saubalaḥ<BR>
09,010.032c	smayamānaś ca śanakair aśvatthāmā mahārathaḥ<BR>
09,010.032e	tava putrāś ca kārtsnyena jugupuḥ śalyam āhave<BR>
09,010.033a	bhīmasenaṃ tribhir viddhvā kṛtavarmā śilīmukhaiḥ<BR>
09,010.033c	bāṇavarṣeṇa mahatā kruddharūpam avārayat<BR>
09,010.034a	dhṛṣṭadyumnaṃ kṛpaḥ kruddho bāṇavarṣair apīḍayat<BR>
09,010.034c	draupadeyāṃś ca śakunir yamau ca drauṇir abhyayāt<BR>
09,010.035a	duryodhano yudhāṃ śreṣṭhāv āhave keśavārjunau<BR>
09,010.035c	samabhyayād ugratejāḥ śaraiś cābhyahanad balī<BR>
09,010.036a	evaṃ dvaṃdvaśatāny āsaṃs tvadīyānāṃ paraiḥ saha<BR>
09,010.036c	ghorarūpāṇi citrāṇi tatra tatra viśāṃ pate<BR>
09,010.037a	ṛśyavarṇāñ jaghānāśvān bhojo bhīmasya saṃyuge<BR>
09,010.037c	so 'vatīrya rathopasthād dhatāśvaḥ pāṇḍunandanaḥ<BR>
09,010.037e	kālo daṇḍam ivodyamya gadāpāṇir ayudhyata<BR>
09,010.038a	pramukhe sahadevasya jaghānāśvāṃś ca madrarāṭ<BR>
09,010.038c	tataḥ śalyasya tanayaṃ sahadevo 'sināvadhīt<BR>
09,010.039a	gautamaḥ punar ācāryo dhṛṣṭadyumnam ayodhayat<BR>
09,010.039c	asaṃbhrāntam asaṃbhrānto yatnavān yatnavattaram<BR>
09,010.040a	draupadeyāṃs tathā vīrān ekaikaṃ daśabhiḥ śaraiḥ<BR>
09,010.040c	avidhyad ācāryasuto nātikruddhaḥ smayann iva<BR>
09,010.040d*0064_01	yuktāśvasya punar madhyaṃ rathasyāroham icchataḥ<BR>
09,010.040d*0065_01	punaś ca bhīmasenasya jaghānāśvāṃs tathāhave<BR>
09,010.040d*0065_02	so 'vatīrya rathāt tūrṇaṃ hatāśvaḥ pāṇḍunandanaḥ<BR>
09,010.040d*0065_03	kālo daṇḍam ivodyamya gadāṃ kruddho mahābalaḥ<BR>
09,010.040d*0065_04	pothayām āsa turagān rathaṃ ca kṛtavarmaṇaḥ<BR>
09,010.040d*0065_05	kṛtavarmā tv avaplutya rathāt tasmād apākramat<BR>
09,010.041a	śalyo 'pi rājan saṃkruddho nighnan somakapāṇḍavān<BR>
09,010.041c	punar eva śitair bāṇair yudhiṣṭhiram apīḍayat<BR>
09,010.042a	tasya bhīmo raṇe kruddhaḥ saṃdaṣṭadaśanacchadaḥ<BR>
09,010.042c	vināśāyābhisaṃdhāya gadām ādatta vīryavān<BR>
09,010.043a	yamadaṇḍapratīkāśāṃ kālarātrim ivodyatām<BR>
09,010.043c	gajavājimanuṣyāṇāṃ prāṇāntakaraṇīm api<BR>
09,010.044a	hemapaṭṭaparikṣiptām ulkāṃ prajvalitām iva<BR>
09,010.044c	śaikyāṃ vyālīm ivātyugrāṃ vajrakalpām ayasmayīm<BR>
09,010.045a	candanāgurupaṅkāktāṃ pramadām īpsitām iva<BR>
09,010.045c	vasāmedosṛgādigdhāṃ jihvāṃ vaivasvatīm iva<BR>
09,010.046a	paṭughaṇṭāravaśatāṃ vāsavīm aśanīm iva<BR>
09,010.046c	nirmuktāśīviṣākārāṃ pṛktāṃ gajamadair api<BR>
09,010.047a	trāsanīṃ ripusainyānāṃ svasainyapariharṣiṇīm<BR>
09,010.047c	manuṣyaloke vikhyātāṃ giriśṛṅgavidāriṇīm<BR>
09,010.048a	yayā kailāsabhavane maheśvarasakhaṃ balī<BR>
09,010.048c	āhvayām āsa kaunteyaḥ saṃkruddham alakādhipam<BR>
09,010.049a	yayā māyāvino dṛptān subahūn dhanadālaye<BR>
09,010.049c	jaghāna guhyakān kruddho mandārārthe mahābalaḥ<BR>
09,010.049e	nivāryamāṇo bahubhir draupadyāḥ priyam āsthitaḥ<BR>
09,010.050a	tāṃ vajramaṇiratnaughām aṣṭāśriṃ vajragauravām<BR>
09,010.050c	samudyamya mahābāhuḥ śalyam abhyadravad raṇe<BR>
09,010.051a	gadayā yuddhakuśalas tayā dāruṇanādayā<BR>
09,010.051c	pothayām āsa śalyasya caturo 'śvān mahājavān<BR>
09,010.052a	tataḥ śalyo raṇe kruddhaḥ pīne vakṣasi tomaram<BR>
09,010.052c	nicakhāna nadan vīro varma bhittvā ca so 'bhyagāt<BR>
09,010.053a	vṛkodaras tv asaṃbhrātas tam evoddhṛtya tomaram<BR>
09,010.053b*0066_01	cikṣepa bhīmasenasya so 'sravac choṇitaṃ bahu<BR>
09,010.053b*0066_02	tam evādāya bhīmas tu tataḥ kopasamanvitaḥ<BR>
09,010.053c	yantāraṃ madrarājasya nirbibheda tato hṛdi<BR>
09,010.054a	sa bhinnavarmā rudhiraṃ vaman vitrastamānasaḥ<BR>
09,010.054c	papātābhimukho dīno madrarājas tv apākramat<BR>
09,010.055a	kṛtapratikṛtaṃ dṛṣṭvā śalyo vismitamānasaḥ<BR>
09,010.055c	gadām āśritya dhīrātmā pratyamitram avaikṣata<BR>
09,010.056a	tataḥ sumanasaḥ pārthā bhīmasenam apūjayan<BR>
09,010.056b*0067_01	viyatsthitā jātaharṣās tataḥ siddhā babhāṣire<BR>
09,010.056b*0067_02	pūrvajanmani prahlādo dṛṣṭo 'smābhir ayaṃ baliḥ<BR>
09,010.056c	tad dṛṣṭvā karma saṃgrāme ghoram akliṣṭakarmaṇaḥ<BR>
09,010.056d*0068_01	taṃ dṛṣṭvā karma śalyasya sarvasiddhās tv apūjayan<BR>
09,011.001	saṃjaya uvāca<BR>
09,011.001a	patitaṃ prekṣya yantāraṃ śalyaḥ sarvāyasīṃ gadām<BR>
09,011.001c	ādāya tarasā rājaṃs tasthau girir ivācalaḥ<BR>
09,011.002a	taṃ dīptam iva kālāgniṃ pāśahastam ivāntakam<BR>
09,011.002c	saśṛṅgam iva kailāsaṃ savajram iva vāsavam<BR>
09,011.003a	saśūlam iva haryakṣaṃ vane mattam iva dvipam<BR>
09,011.003a*0069_01	**** **** sacakram iva cakriṇam<BR>
09,011.003a*0069_02	saśaktim iva senānyaṃ<BR>
09,011.003c	javenābhyapatad bhīmaḥ pragṛhya mahatīṃ gadām<BR>
09,011.003d*0070_01	madrarājam asaṃbhrāntaḥ paśyatāṃ sarvadhanvinām<BR>
09,011.004a	tataḥ śaṅkhapraṇādaś ca tūryāṇāṃ ca sahasraśaḥ<BR>
09,011.004c	siṃhanādaś ca saṃjajñe śūrāṇāṃ harṣavardhanaḥ<BR>
09,011.005a	prekṣantaḥ sarvatas tau hi yodhā yodhamahādvipau<BR>
09,011.005c	tāvakāś ca pare caiva sādhu sādhv ity athābruvan<BR>
09,011.006a	na hi madrādhipād anyo rāmād vā yadunandanāt<BR>
09,011.006c	soḍhum utsahate vegaṃ bhīmasenasya saṃyuge<BR>
09,011.007a	tathā madrādhipasyāpi gadāvegaṃ mahātmanaḥ<BR>
09,011.007c	soḍhum utsahate nānyo yodho yudhi vṛkodarāt<BR>
09,011.008a	tau vṛṣāv iva nardantau maṇḍalāni viceratuḥ<BR>
09,011.008c	āvalgitau gadāhastau madrarājavṛkodarau<BR>
09,011.009a	maṇḍalāvartamārgeṣu gadāviharaṇeṣu ca<BR>
09,011.009c	nirviśeṣam abhūd yuddhaṃ tayoḥ puruṣasiṃhayoḥ<BR>
09,011.010a	taptahemamayaiḥ śubhrair babhūva bhayavardhanī<BR>
09,011.010c	agnijvālair ivāviddhā paṭṭaiḥ śalyasya sā gadā<BR>
09,011.011a	tathaiva carato mārgān maṇḍaleṣu mahātmanaḥ<BR>
09,011.011c	vidyud abhrapratīkāśā bhīmasya śuśubhe gadā<BR>
09,011.012a	tāḍitā madrarājena bhīmasya gadayā gadā<BR>
09,011.012c	dīpyamāneva vai rājan sasṛje pāvakārciṣaḥ<BR>
09,011.013a	tathā bhīmena śalyasya tāḍitā gadayā gadā<BR>
09,011.013c	aṅgāravarṣaṃ mumuce tad adbhutam ivābhavat<BR>
09,011.014a	dantair iva mahānāgau śṛṅgair iva maharṣabhau<BR>
09,011.014c	tottrair iva tadānyonyaṃ gadāgrābhyāṃ nijaghnatuḥ<BR>
09,011.015a	tau gadānihatair gātraiḥ kṣaṇena rudhirokṣitau<BR>
09,011.015c	prekṣaṇīyatarāv āstāṃ puṣpitāv iva kiṃśukau<BR>
09,011.016a	gadayā madrarājena savyadakṣiṇam āhataḥ<BR>
09,011.016c	bhīmaseno mahābāhur na cacālācalo yathā<BR>
09,011.017a	tathā bhīmagadāvegais tāḍyamāno muhur muhuḥ<BR>
09,011.017c	śalyo na vivyathe rājan dantinevāhato giriḥ<BR>
09,011.018a	śuśruve dikṣu sarvāsu tayoḥ puruṣasiṃhayoḥ<BR>
09,011.018c	gadānipātasaṃhrādo vajrayor iva nisvanaḥ<BR>
09,011.019a	nivṛtya tu mahāvīryau samucchritagadāv ubhau<BR>
09,011.019c	punar antaramārgasthau maṇḍalāni viceratuḥ<BR>
09,011.020a	athābhyetya padāny aṣṭau saṃnipāto 'bhavat tayoḥ<BR>
09,011.020c	udyamya lohadaṇḍābhyām atimānuṣakarmaṇoḥ<BR>
09,011.021a	prārthayānau tadānyo 'nyaṃ maṇḍalāni viceratuḥ<BR>
09,011.021c	kriyāviśeṣaṃ kṛtinau darśayām āsatus tadā<BR>
09,011.022a	athodyamya gade ghore saśṛṅgāv iva parvatau<BR>
09,011.022c	tāv ājaghnatur anyonyaṃ yathā bhūmicale 'calau<BR>
09,011.023a	tau parasparavegāc ca gadābhyāṃ ca bhṛśāhatau<BR>
09,011.023c	yugapat petatur vīrāv ubhāv indradhvajāv iva<BR>
09,011.024a	ubhayoḥ senayor vīrās tadā hāhākṛto 'bhavan<BR>
09,011.024c	bhṛśaṃ marmaṇy abhihatāv ubhāv āstāṃ suvihvalau<BR>
09,011.025a	tataḥ sagadam āropya madrāṇām ṛṣabhaṃ rathe<BR>
09,011.025c	apovāha kṛpaḥ śalyaṃ tūrṇam āyodhanād api<BR>
09,011.026a	kṣībavad vihvalatvāt tu nimeṣāt punar utthitaḥ<BR>
09,011.026c	bhīmaseno gadāpāṇiḥ samāhvayata madrapam<BR>
09,011.027a	tatas tu tāvakāḥ śūrā nānāśastrasamāyutāḥ<BR>
09,011.027c	nānāvāditraśabdena pāṇḍusenām ayodhayan<BR>
09,011.028a	bhujāv ucchritya śastraṃ ca śabdena mahatā tataḥ<BR>
09,011.028c	abhyadravan mahārāja duryodhanapurogamāḥ<BR>
09,011.029a	tad anīkam abhiprekṣya tatas te pāṇḍunandanāḥ<BR>
09,011.029c	prayayuḥ siṃhanādena duryodhanavadhepsayā<BR>
09,011.030a	teṣām āpatatāṃ tūrṇaṃ putras te bharatarṣabha<BR>
09,011.030c	prāsena cekitānaṃ vai vivyādha hṛdaye bhṛśam<BR>
09,011.031a	sa papāta rathopasthe tava putreṇa tāḍitaḥ<BR>
09,011.031c	rudhiraughapariklinnaḥ praviśya vipulaṃ tamaḥ<BR>
09,011.032a	cekitānaṃ hataṃ dṛṣṭvā pāṇḍavānāṃ mahārathāḥ<BR>
09,011.032c	prasaktam abhyavarṣanta śaravarṣāṇi bhāgaśaḥ<BR>
09,011.033a	tāvakānām anīkeṣu pāṇḍavā jitakāśinaḥ<BR>
09,011.033c	vyacaranta mahārāja prekṣaṇīyāḥ samantataḥ<BR>
09,011.034a	kṛpaś ca kṛtavarmā ca saubalaś ca mahābalaḥ<BR>
09,011.034c	ayodhayan dharmarājaṃ madrarājapuraskṛtāḥ<BR>
09,011.035a	bhāradvājasya hantāraṃ bhūrivīryaparākramam<BR>
09,011.035c	duryodhano mahārāja dhṛṣṭadyumnam ayodhayat<BR>
09,011.036a	trisāhasrā rathā rājaṃs tava putreṇa coditāḥ<BR>
09,011.036c	ayodhayanta vijayaṃ droṇaputrapuraskṛtāḥ<BR>
09,011.037a	vijaye dhṛtasaṃkalpāḥ samabhityaktajīvitāḥ<BR>
09,011.037c	prāviśaṃs tāvakā rājan haṃsā iva mahat saraḥ<BR>
09,011.038a	tato yuddham abhūd ghoraṃ parasparavadhaiṣiṇām<BR>
09,011.038c	anyonyavadhasaṃyuktam anyonyaprītivardhanam<BR>
09,011.039a	tasmin pravṛtte saṃgrāme rājan vīravarakṣaye<BR>
09,011.039c	anileneritaṃ ghoram uttasthau pārthivaṃ rajaḥ<BR>
09,011.040a	śravaṇān nāmadheyānāṃ pāṇḍavānāṃ ca kīrtanāt<BR>
09,011.040c	parasparaṃ vijānīmo ye cāyudhyann abhītavat<BR>
09,011.041a	tad rajaḥ puruṣavyāghra śoṇitena praśāmitam<BR>
09,011.041c	diśaś ca vimalā jajñus tasmin rajasi śāmite<BR>
09,011.042a	tathā pravṛtte saṃgrāme ghorarūpe bhayānake<BR>
09,011.042c	tāvakānāṃ pareṣāṃ ca nāsīt kaś cit parāṅmukhaḥ<BR>
09,011.043a	brahmalokaparā bhūtvā prārthayanto jayaṃ yudhi<BR>
09,011.043c	suyuddhena parākrāntā narāḥ svargam abhīpsavaḥ<BR>
09,011.044a	bhartṛpiṇḍavimokṣārthaṃ bhartṛkāryaviniścitāḥ<BR>
09,011.044c	svargasaṃsaktamanaso yodhā yuyudhire tadā<BR>
09,011.045a	nānārūpāṇi śastrāṇi visṛjanto mahārathāḥ<BR>
09,011.045c	anyonyam abhigarjantaḥ praharantaḥ parasparam<BR>
09,011.046a	hata vidhyata gṛhṇīta praharadhvaṃ nikṛntata<BR>
09,011.046c	iti sma vācaḥ śrūyante tava teṣāṃ ca vai bale<BR>
09,011.047a	tataḥ śalyo mahārāja dharmarājaṃ yudhiṣṭhiram<BR>
09,011.047c	vivyādha niśitair bāṇair hantukāmo mahāratham<BR>
09,011.048a	tasya pārtho mahārāja nārācān vai caturdaśa<BR>
09,011.048c	marmāṇy uddiśya marmajño nicakhāna hasann iva<BR>
09,011.049a	taṃ vārya pāṇḍavaṃ bāṇair hantukāmo mahāyaśāḥ<BR>
09,011.049c	vivyādha samare kruddho bahubhiḥ kaṅkapatribhiḥ<BR>
09,011.050a	atha bhūyo mahārāja śareṇa nataparvaṇā<BR>
09,011.050c	yudhiṣṭhiraṃ samājaghne sarvasainyasya paśyataḥ<BR>
09,011.051a	dharmarājo 'pi saṃkruddho madrarājaṃ mahāyaśāḥ<BR>
09,011.051c	vivyādha niśitair bāṇaiḥ kaṅkabarhiṇavājitaiḥ<BR>
09,011.052a	candrasenaṃ ca saptatyā sūtaṃ ca navabhiḥ śaraiḥ<BR>
09,011.052c	drumasenaṃ catuḥṣaṣṭyā nijaghāna mahārathaḥ<BR>
09,011.053a	cakrarakṣe hate śalyaḥ pāṇḍavena mahātmanā<BR>
09,011.053c	nijaghāna tato rājaṃś cedīn vai pañcaviṃśatim<BR>
09,011.054a	sātyakiṃ pañcaviṃśatyā bhīmasenaṃ ca pañcabhiḥ<BR>
09,011.054c	mādrīputrau śatenājau vivyādha niśitaiḥ śaraiḥ<BR>
09,011.055a	evaṃ vicaratas tasya saṃgrāme rājasattama<BR>
09,011.055c	saṃpreṣayac chitān pārthaḥ śarān āśīviṣopamān<BR>
09,011.056a	dhvajāgraṃ cāsya samare kuntīputro yudhiṣṭhiraḥ<BR>
09,011.056c	pramukhe vartamānasya bhallenāpaharad rathāt<BR>
09,011.057a	pāṇḍuputreṇa vai tasya ketuṃ chinnaṃ mahātmanā<BR>
09,011.057c	nipatantam apaśyāma giriśṛṅgam ivāhatam<BR>
09,011.058a	dhvajaṃ nipatitaṃ dṛṣṭvā pāṇḍavaṃ ca vyavasthitam<BR>
09,011.058c	saṃkruddho madrarājo 'bhūc charavarṣaṃ mumoca ha<BR>
09,011.059a	śalyaḥ sāyakavarṣeṇa parjanya iva vṛṣṭimān<BR>
09,011.059c	abhyavarṣad ameyātmā kṣatriyaṃ kṣatriyarṣabhaḥ<BR>
09,011.060a	sātyakiṃ bhīmasenaṃ ca mādrīputrau ca pāṇḍavau<BR>
09,011.060c	ekaikaṃ pañcabhir viddhvā yudhiṣṭhiram apīḍayat<BR>
09,011.061a	tato bāṇamayaṃ jālaṃ vitataṃ pāṇḍavorasi<BR>
09,011.061c	apaśyāma mahārāja meghajālam ivodgatam<BR>
09,011.062a	tasya śalyo raṇe kruddho bāṇaiḥ saṃnataparvabhiḥ<BR>
09,011.062c	diśaḥ pracchādayām āsa pradiśaś ca mahārathaḥ<BR>
09,011.063a	tato yudhiṣṭhiro rājā bāṇajālena pīḍitaḥ<BR>
09,011.063c	babhūva hṛtavikrānto jambho vṛtrahaṇā yathā<BR>
09,012.001	saṃjaya uvāca<BR>
09,012.001a	pīḍite dharmarāje tu madrarājena māriṣa<BR>
09,012.001c	sātyakir bhīmasenaś ca mādrīputrau ca pāṇḍavau<BR>
09,012.001e	parivārya rathaiḥ śalyaṃ pīḍayām āsur āhave<BR>
09,012.002a	tam ekaṃ bahubhir dṛṣṭvā pīḍyamānaṃ mahārathaiḥ<BR>
09,012.002c	sādhuvādo mahāñ jajñe siddhāś cāsan praharṣitāḥ<BR>
09,012.002e	āścaryam ity abhāṣanta munayaś cāpi saṃgatāḥ<BR>
09,012.003a	bhīmaseno raṇe śalyaṃ śalyabhūtaṃ parākrame<BR>
09,012.003c	ekena viddhvā bāṇena punar vivyādha saptabhiḥ<BR>
09,012.004a	sātyakiś ca śatenainaṃ dharmaputraparīpsayā<BR>
09,012.004c	madreśvaram avākīrya siṃhanādam athānadat<BR>
09,012.005a	nakulaḥ pañcabhiś cainaṃ sahadevaś ca saptabhiḥ<BR>
09,012.005c	viddhvā taṃ tu tatas tūrṇaṃ punar vivyādha saptabhiḥ<BR>
09,012.006a	sa tu śūro raṇe yattaḥ pīḍitas tair mahārathaiḥ<BR>
09,012.006c	vikṛṣya kārmukaṃ ghoraṃ vegaghnaṃ bhārasādhanam<BR>
09,012.007a	sātyakiṃ pañcaviṃśatyā śalyo vivyādha māriṣa<BR>
09,012.007c	bhīmasenaṃ trisaptatyā nakulaṃ saptabhis tathā<BR>
09,012.008a	tataḥ saviśikhaṃ cāpaṃ sahadevasya dhanvinaḥ<BR>
09,012.008c	chittvā bhallena samare vivyādhainaṃ trisaptabhiḥ<BR>
09,012.009a	sahadevas tu samare mātulaṃ bhūrivarcasam<BR>
09,012.009c	sajyam anyad dhanuḥ kṛtvā pañcabhiḥ samatāḍayat<BR>
09,012.009e	śarair āśīviṣākārair jvalaj jvalanasaṃnibhaiḥ<BR>
09,012.010a	sārathiṃ cāsya samare śareṇānataparvaṇā<BR>
09,012.010c	vivyādha bhṛśasaṃkruddhas taṃ ca bhūyas tribhiḥ śaraiḥ<BR>
09,012.011a	bhīmasenas trisaptatyā sātyakir navabhiḥ śaraiḥ<BR>
09,012.011c	dharmarājas tathā ṣaṣṭyā gātre śalyaṃ samarpayat<BR>
09,012.011c*0071_01	**** **** pañcabhiḥ pañcabhiḥ śaraiḥ<BR>
09,012.011c*0071_02	gātre bāṇais tu te sarve śūrāḥ sarve samarpayan<BR>
09,012.012a	tataḥ śalyo mahārāja nirviddhas tair mahārathaiḥ<BR>
09,012.012c	susrāva rudhiraṃ gātrair gairikaṃ parvato yathā<BR>
09,012.013a	tāṃś ca sarvān maheṣvāsān pañcabhiḥ pañcabhiḥ śaraiḥ<BR>
09,012.013c	vivyādha tarasā rājaṃs tad adbhutam ivābhavat<BR>
09,012.014a	tato 'pareṇa bhallena dharmaputrasya māriṣa<BR>
09,012.014c	dhanuś ciccheda samare sajyaṃ sa sumahārathaḥ<BR>
09,012.015a	athānyad dhanur ādāya dharmaputro mahārathaḥ<BR>
09,012.015c	sāśvasūtadhvajarathaṃ śalyaṃ prācchādayac charaiḥ<BR>
09,012.016a	sa cchādyamānaḥ samare dharmaputrasya sāyakaiḥ<BR>
09,012.016c	yudhiṣṭhiram athāvidhyad daśabhir niśitaiḥ śaraiḥ<BR>
09,012.016d*0072_01	evaṃ dvaṃdvaśatāny āsaṃs tvadīyānāṃ paraiḥ saha<BR>
09,012.017a	sātyakis tu tataḥ kruddho dharmaputre śarārdite<BR>
09,012.017c	madrāṇām adhipaṃ śūraṃ śaraughaiḥ samavārayat<BR>
09,012.018a	sa sātyakeḥ praciccheda kṣurapreṇa mahad dhanuḥ<BR>
09,012.018c	bhīmasenamukhāṃs tāṃś ca tribhis tribhir atāḍayat<BR>
09,012.019a	tasya kruddho mahārāja sātyakiḥ satyavikramaḥ<BR>
09,012.019c	tomaraṃ preṣayām āsa svarṇadaṇḍaṃ mahādhanam<BR>
09,012.020a	bhīmaseno 'tha nārācaṃ jvalantam iva pannagam<BR>
09,012.020c	nakulaḥ samare śaktiṃ sahadevo gadāṃ śubhām<BR>
09,012.020e	dharmarājaḥ śataghnīṃ tu jighāṃsuḥ śalyam āhave<BR>
09,012.020f*0073_01	teṣāṃ patanti śastrāṇi bahubhiḥ sāyakair yudhi<BR>
09,012.021a	tān āpatata evāśu pañcānāṃ vai bhujacyutān<BR>
09,012.021b*0074_01	vārayām āsa samare śastrasaṃghaiḥ sa madrarāṭ<BR>
09,012.021b*0075_01	ciccheda samare rājan sarveṣāṃ ca pṛthak pṛthak<BR>
09,012.021c	sātyakiprahitaṃ śalyo bhallaiś ciccheda tomaram<BR>
09,012.022a	bhīmena prahitaṃ cāpi śaraṃ kanakabhūṣaṇam<BR>
09,012.022c	dvidhā ciccheda samare kṛtahastaḥ pratāpavān<BR>
09,012.023a	nakulapreṣitāṃ śaktiṃ hemadaṇḍāṃ bhayāvahām<BR>
09,012.023c	gadāṃ ca sahadevena śaraughaiḥ samavārayat<BR>
09,012.024a	śarābhyāṃ ca śataghnīṃ tāṃ rājñaś ciccheda bhārata<BR>
09,012.024c	paśyatāṃ pāṇḍuputrāṇāṃ siṃhanādaṃ nanāda ca<BR>
09,012.024e	nāmṛṣyat taṃ tu śaineyaḥ śatror vijayam āhave<BR>
09,012.025a	athānyad dhanur ādāya sātyakiḥ krodhamūrchitaḥ<BR>
09,012.025c	dvābhyāṃ madreśvaraṃ viddhvā sārathiṃ ca tribhiḥ śaraiḥ<BR>
09,012.026a	tataḥ śalyo mahārāja sarvāṃs tān daśabhiḥ śaraiḥ<BR>
09,012.026c	vivyādha subhṛśaṃ kruddhas tottrair iva mahādvipān<BR>
09,012.027a	te vāryamāṇāḥ samare madrarājñā mahārathāḥ<BR>
09,012.027c	na śekuḥ pramukhe sthātuṃ tasya śatruniṣūdanāḥ<BR>
09,012.028a	tato duryodhano rājā dṛṣṭvā śalyasya vikramam<BR>
09,012.028c	nihatān pāṇḍavān mene pāñcālān atha sṛñjayān<BR>
09,012.028d*0076_01	tathāvidhaṃ mahārāja madrarājasya vikramam<BR>
09,012.028d*0076_02	asahyaṃ mānavair yuddhe tad babhūva nararṣabha<BR>
09,012.029a	tato rājan mahābāhur bhīmasenaḥ pratāpavān<BR>
09,012.029c	saṃtyajya manasā prāṇān madrādhipam ayodhayat<BR>
09,012.030a	nakulaḥ sahadevaś ca sātyakiś ca mahārathaḥ<BR>
09,012.030c	parivārya tadā śalyaṃ samantād vyakirañ śaraiḥ<BR>
09,012.031a	sa caturbhir maheṣvāsaiḥ pāṇḍavānāṃ mahārathaiḥ<BR>
09,012.031c	vṛtas tān yodhayām āsa madrarājaḥ pratāpavān<BR>
09,012.032a	tasya dharmasuto rājan kṣurapreṇa mahāhave<BR>
09,012.032c	cakrarakṣaṃ jaghānāśu madrarājasya pārthiva<BR>
09,012.033a	tasmiṃs tu nihate śūre cakrarakṣe mahārathe<BR>
09,012.033c	madrarājo 'tibalavān sainikān āstṛṇoc charaiḥ<BR>
09,012.034a	samācchannāṃs tatas tāṃs tu rājan vīkṣya sa sainikān<BR>
09,012.034c	cintayām āsa samare dharmarājo yudhiṣṭhiraḥ<BR>
09,012.035a	kathaṃ nu na bhavet satyaṃ tan mādhavavaco mahat<BR>
09,012.035c	na hi kruddho raṇe rājā kṣapayeta balaṃ mama<BR>
09,012.035d*0077_01	ahaṃ madbhrātaraś caiva sātyakiś ca mahārathaḥ<BR>
09,012.035d*0077_02	pāñcālāḥ sṛñjayāś caiva na śaktāś ca hi madrapam<BR>
09,012.035d*0077_03	nihaniṣyati ced adya mātulo 'smān mahāyaśāḥ<BR>
09,012.035d*0077_04	govindavacanaṃ satyaṃ kathaṃ bhavati kiṃ tv idam<BR>
09,012.036a	tataḥ sarathanāgāśvāḥ pāṇḍavāḥ pāṇḍupūrvaja<BR>
09,012.036c	madreśvaraṃ samāseduḥ pīḍayantaḥ samantataḥ<BR>
09,012.037a	nānāśastraughabahulāṃ śastravṛṣṭiṃ samutthitām<BR>
09,012.037c	vyadhamat samare rājan mahābhrāṇīva mārutaḥ<BR>
09,012.038a	tataḥ kanakapuṅkhāṃ tāṃ śalyakṣiptāṃ viyadgatām<BR>
09,012.038c	śaravṛṣṭim apaśyāma śalabhānām ivātatim<BR>
09,012.039a	te śarā madrarājena preṣitā raṇamūrdhani<BR>
09,012.039c	saṃpatantaḥ sma dṛśyante śalabhānāṃ vrajā iva<BR>
09,012.040a	madrarājadhanurmuktaiḥ śaraiḥ kanakabhūṣaṇaiḥ<BR>
09,012.040c	nirantaram ivākāśaṃ saṃbabhūva janādhipa<BR>
09,012.041a	na pāṇḍavānāṃ nāsmākaṃ tatra kaś cid vyadṛśyata<BR>
09,012.041c	bāṇāndhakāre mahati kṛte tatra mahābhaye<BR>
09,012.042a	madrarājena balinā lāghavāc charavṛṣṭibhiḥ<BR>
09,012.042c	loḍyamānaṃ tathā dṛṣṭvā pāṇḍavānāṃ balārṇavam<BR>
09,012.042e	vismayaṃ paramaṃ jagmur devagandharvadānavāḥ<BR>
09,012.043a	sa tu tān sarvato yattāñ śaraiḥ saṃpīḍya māriṣa<BR>
09,012.043c	dharmarājam avacchādya siṃhavad vyanadan muhuḥ<BR>
09,012.044a	te channāḥ samare tena pāṇḍavānāṃ mahārathāḥ<BR>
09,012.044c	na śekus taṃ tadā yuddhe pratyudyātuṃ mahāratham<BR>
09,012.045a	dharmarājapurogās tu bhīmasenamukhā rathāḥ<BR>
09,012.045c	na jahuḥ samare śūraṃ śalyam āhavaśobhinam<BR>
09,013.001	saṃjaya uvāca<BR>
09,013.001a	arjuno drauṇinā viddho yuddhe bahubhir āyasaiḥ<BR>
09,013.001c	tasya cānucaraiḥ śūrais trigartānāṃ mahārathaiḥ<BR>
09,013.001e	drauṇiṃ vivyādha samare tribhir eva śilīmukhaiḥ<BR>
09,013.002a	tathetarān maheṣvāsān dvābhyāṃ dvābhyāṃ dhanaṃjayaḥ<BR>
09,013.002c	bhūyaś caiva mahābāhuḥ śaravarṣair avākirat<BR>
09,013.003a	śarakaṇṭakitās te tu tāvakā bharatarṣabha<BR>
09,013.003c	na jahuḥ samare pārthaṃ vadhyamānāḥ śitaiḥ śaraiḥ<BR>
09,013.004a	te 'rjunaṃ rathavaṃśena droṇaputrapurogamāḥ<BR>
09,013.004c	ayodhayanta samare parivārya mahārathāḥ<BR>
09,013.004d*0078_01	parivārya mudā yuktā yodhayantaś cakāśire<BR>
09,013.005a	tais tu kṣiptāḥ śarā rājan kārtasvaravibhūṣitāḥ<BR>
09,013.005c	arjunasya rathopasthaṃ pūrayām āsur añjasā<BR>
09,013.006a	tathā kṛṣṇau maheṣvāsau vṛṣabhau sarvadhanvinām<BR>
09,013.006c	śarair vīkṣya vitunnāṅgau prahṛṣṭau yuddhadurmadau<BR>
09,013.007a	kūbaraṃ rathacakrāṇi īṣā yoktrāṇi cābhibho<BR>
09,013.007c	yugaṃ caivānukarṣaṃ ca śarabhūtam abhūt tadā<BR>
09,013.008a	naitādṛśaṃ dṛṣṭapūrvaṃ rājan naiva ca naḥ śrutam<BR>
09,013.008c	yādṛśaṃ tatra pārthasya tāvakāḥ saṃpracakrire<BR>
09,013.009a	sa rathaḥ sarvato bhāti citrapuṅkhaiḥ śitaiḥ śaraiḥ<BR>
09,013.009c	ulkāśataiḥ saṃpradīptaṃ vimānam iva bhūtale<BR>
09,013.010a	tato 'rjuno mahārāja śaraiḥ saṃnataparvabhiḥ<BR>
09,013.010c	avākirat tāṃ pṛtanāṃ megho vṛṣṭyā yathācalam<BR>
09,013.011a	te vadhyamānāḥ samare pārthanāmāṅkitaiḥ śaraiḥ<BR>
09,013.011c	pārthabhūtam amanyanta prekṣamāṇās tathāvidham<BR>
09,013.012a	tato 'dbhutaśarajvālo dhanuḥśabdānilo mahān<BR>
09,013.012c	senendhanaṃ dadāhāśu tāvakaṃ pārthapāvakaḥ<BR>
09,013.013a	cakrāṇāṃ patatāṃ caiva yugānāṃ ca dharātale<BR>
09,013.013c	tūṇīrāṇāṃ patākānāṃ dhvajānāṃ ca rathaiḥ saha<BR>
09,013.013d*0079_01	īṣāṇāṃ cāpi yoktrāṇāṃ veṇūnāṃ cāpi sarvaśaḥ<BR>
09,013.013d*0079_02	bhujānāṃ śirasāṃ caiva chattrāṇāṃ vyajanaiḥ saha<BR>
09,013.013d*0079_03	tatra kruddhasya pārthasya agamyā samabhūd dharā<BR>
09,013.014a	īṣāṇām anukarṣāṇāṃ triveṇūnāṃ ca bhārata<BR>
09,013.014c	akṣāṇām atha yoktrāṇāṃ pratodānāṃ ca sarvaśaḥ<BR>
09,013.015a	śirasāṃ patatāṃ caiva kuṇḍaloṣṇīṣadhāriṇām<BR>
09,013.015c	bhujānāṃ ca mahārāja skandhānāṃ ca samantataḥ<BR>
09,013.015d*0080_01	sarveṣāṃ patatāṃ caiva chattrāṇāṃ ca samantataḥ<BR>
09,013.016a	chatrāṇāṃ vyajanaiḥ sārdhaṃ mukuṭānāṃ ca rāśayaḥ<BR>
09,013.016c	samadṛśyanta pārthasya rathamārgeṣu bhārata<BR>
09,013.016d*0081_01	tataḥ kruddhasya pārthasya rathamārge viśāṃ pate<BR>
09,013.017a	agamyarūpā pṛthivī māṃsaśoṇitakardamā<BR>
09,013.017c	babhūva bharataśreṣṭha rudrasyākrīḍanaṃ yathā<BR>
09,013.017e	bhīrūṇāṃ trāsajananī śūrāṇāṃ harṣavardhanī<BR>
09,013.018a	hatvā tu samare pārthaḥ sahasre dve paraṃtapa<BR>
09,013.018c	rathānāṃ savarūthānāṃ vidhūmo 'gnir iva jvalan<BR>
09,013.019a	yathā hi bhagavān agnir jagad dagdhvā carācaram<BR>
09,013.019c	vidhūmo dṛśyate rājaṃs tathā pārtho mahārathaḥ<BR>
09,013.020a	drauṇis tu samare dṛṣṭvā pāṇḍavasya parākramam<BR>
09,013.020c	rathenātipatākena pāṇḍavaṃ pratyavārayat<BR>
09,013.021a	tāv ubhau puruṣavyāghrau śvetāśvau dhanvināṃ varau<BR>
09,013.021c	samīyatus tadā tūrṇaṃ parasparavadhaiṣiṇau<BR>
09,013.022a	tayor āsīn mahārāja bāṇavarṣaṃ sudāruṇam<BR>
09,013.022c	jīmūtānāṃ yathā vṛṣṭis tapānte bharatarṣabha<BR>
09,013.023a	anyonyaspardhinau tau tu śaraiḥ saṃnataparvabhiḥ<BR>
09,013.023c	tatakṣatur mṛdhe 'nyonyaṃ śṛṅgābhyāṃ vṛṣabhāv iva<BR>
09,013.024a	tayor yuddhaṃ mahārāja ciraṃ samam ivābhavat<BR>
09,013.024c	astrāṇāṃ saṃgamaś caiva ghoras tatrābhavan mahān<BR>
09,013.025a	tato 'rjunaṃ dvādaśabhī rukmapuṅkhaiḥ sutejanaiḥ<BR>
09,013.025c	vāsudevaṃ ca daśabhir drauṇir vivyādha bhārata<BR>
09,013.026a	tataḥ prahasya bībhatsur vyākṣipad gāṇḍivaṃ dhanuḥ<BR>
09,013.026c	mānayitvā muhūrtaṃ ca guruputraṃ mahāhave<BR>
09,013.026d*0082_01	nirucchvāsaṃ tataḥ kṛtvā guruputraṃ mahāmanāḥ<BR>
09,013.026d*0082_02	so 'sṛjat sāyakān saṃkhye arjuno jayatāṃ varaḥ<BR>
09,013.026d*0082_03	caturbhiḥ sāyakaiś caiva tāḍayām āsa ghoṭakān<BR>
09,013.027a	vyaśvasūtarathaṃ cakre savyasācī mahārathaḥ<BR>
09,013.027c	mṛdupūrvaṃ tataś cainaṃ tribhir vivyādha sāyakaiḥ<BR>
09,013.028a	hatāśve tu rathe tiṣṭhan droṇaputras tv ayasmayam<BR>
09,013.028b*0083_01	yamadaṇḍanibhaṃ ghoraṃ śatrusainyabhayaṃkaram<BR>
09,013.028c	musalaṃ pāṇḍuputrāya cikṣepa parighopamam<BR>
09,013.029a	tam āpatantaṃ sahasā hemapaṭṭavibhūṣitam<BR>
09,013.029c	ciccheda saptadhā vīraḥ pārthaḥ śatrunibarhaṇaḥ<BR>
09,013.030a	sa cchinnaṃ musalaṃ dṛṣṭvā drauṇiḥ paramakopanaḥ<BR>
09,013.030c	ādade parighaṃ ghoraṃ nagendraśikharopamam<BR>
09,013.030e	cikṣepa caiva pārthāya drauṇir yuddhaviśāradaḥ<BR>
09,013.031a	tam antakam iva kruddhaṃ parighaṃ prekṣya pāṇḍavaḥ<BR>
09,013.031c	arjunas tvarito jaghne pañcabhiḥ sāyakottamaiḥ<BR>
09,013.032a	sa cchinnaḥ patito bhūmau pārthabāṇair mahāhave<BR>
09,013.032c	dārayan pṛthivīndrāṇāṃ manaḥ śabdena bhārata<BR>
09,013.033a	tato 'parais tribhir bāṇair drauṇiṃ vivyādha pāṇḍavaḥ<BR>
09,013.033c	so 'tividdho balavatā pārthena sumahābalaḥ<BR>
09,013.033e	na saṃbhrāntas tadā drauṇiḥ pauruṣe sve vyavasthitaḥ<BR>
09,013.034a	sudharmā tu tato rājan bhāradvājaṃ mahāratham<BR>
09,013.034c	avākirac charavrātaiḥ sarvakṣatrasya paśyataḥ<BR>
09,013.035a	tatas tu suratho 'py ājau pāñcālānāṃ mahārathaḥ<BR>
09,013.035c	rathena meghaghoṣeṇa drauṇim evābhyadhāvata<BR>
09,013.036a	vikarṣan vai dhanuḥ śreṣṭhaṃ sarvabhārasahaṃ dṛḍham<BR>
09,013.036c	jvalanāśīviṣanibhaiḥ śaraiś cainam avākirat<BR>
09,013.037a	surathaṃ tu tataḥ kruddham āpatantaṃ mahāratham<BR>
09,013.037c	cukopa samare drauṇir daṇḍāhata ivoragaḥ<BR>
09,013.038a	triśikhāṃ bhrukuṭīṃ kṛtvā sṛkkiṇī parilelihan<BR>
09,013.038c	udvīkṣya surathaṃ roṣād dhanurjyām avamṛjya ca<BR>
09,013.038e	mumoca tīkṣṇaṃ nārācaṃ yamadaṇḍasamadyutim<BR>
09,013.039a	sa tasya hṛdayaṃ bhittvā praviveśātivegataḥ<BR>
09,013.039c	śakrāśanir ivotsṛṣṭā vidārya dharaṇītalam<BR>
09,013.040a	tatas taṃ patitaṃ bhūmau nārācena samāhatam<BR>
09,013.040c	vajreṇeva yathā śṛṅgaṃ parvatasya mahādhanam<BR>
09,013.041a	tasmiṃs tu nihate vīre droṇaputraḥ pratāpavān<BR>
09,013.041c	āruroha rathaṃ tūrṇaṃ tam eva rathināṃ varaḥ<BR>
09,013.042a	tataḥ sajjo mahārāja drauṇir āhavadurmadaḥ<BR>
09,013.042c	arjunaṃ yodhayām āsa saṃśaptakavṛto raṇe<BR>
09,013.043a	tatra yuddhaṃ mahac cāsīd arjunasya paraiḥ saha<BR>
09,013.043c	madhyaṃdinagate sūrye yamarāṣṭravivardhanam<BR>
09,013.044a	tatrāścaryam apaśyāma dṛṣṭvā teṣāṃ parākramam<BR>
09,013.044c	yad eko yugapad vīrān samayodhayad arjunaḥ<BR>
09,013.045a	vimardas tu mahān āsīd arjunasya paraiḥ saha<BR>
09,013.045c	śatakrator yathā pūrvaṃ mahatyā daityasenayā<BR>
09,014.001	saṃjaya uvāca<BR>
09,014.001a	duryodhano mahārāja dhṛṣṭadyumnaś ca pārṣataḥ<BR>
09,014.001c	cakratuḥ sumahad yuddhaṃ śaraśaktisamākulam<BR>
09,014.002a	tayor āsan mahārāja śaradhārāḥ sahasraśaḥ<BR>
09,014.002c	ambudānāṃ yathā kāle jaladhārāḥ samantataḥ<BR>
09,014.003a	rājā tu pārṣataṃ viddhvā śaraiḥ pañcabhir āyasaiḥ<BR>
09,014.003c	droṇahantāram ugreṣuḥ punar vivyādha saptabhiḥ<BR>
09,014.004a	dhṛṣṭadyumnas tu samare balavān dṛḍhavikramaḥ<BR>
09,014.004c	saptatyā viśikhānāṃ vai duryodhanam apīḍayat<BR>
09,014.005a	pīḍitaṃ prekṣya rājānaṃ sodaryā bharatarṣabha<BR>
09,014.005c	mahatyā senayā sārdhaṃ parivavruḥ sma pārṣatam<BR>
09,014.006a	sa taiḥ parivṛtaḥ śūraiḥ sarvato 'tirathair bhṛśam<BR>
09,014.006c	vyacarat samare rājan darśayan hastalāghavam<BR>
09,014.007a	śikhaṇḍī kṛtavarmāṇaṃ gautamaṃ ca mahāratham<BR>
09,014.007c	prabhadrakaiḥ samāyukto yodhayām āsa dhanvinau<BR>
09,014.008a	tatrāpi sumahad yuddhaṃ ghorarūpaṃ viśāṃ pate<BR>
09,014.008c	prāṇān saṃtyajatāṃ yuddhe prāṇadyūtābhidevane<BR>
09,014.009a	śalyas tu śaravarṣāṇi vimuñcan sarvatodiśam<BR>
09,014.009c	pāṇḍavān pīḍayām āsa sasātyakivṛkodarān<BR>
09,014.010a	tathobhau ca yamau yuddhe yamatulyaparākramau<BR>
09,014.010c	yodhayām āsa rājendra vīryeṇa ca balena ca<BR>
09,014.011a	śalyasāyakanunnānāṃ pāṇḍavānāṃ mahāmṛdhe<BR>
09,014.011c	trātāraṃ nādhyagacchanta ke cit tatra mahārathāḥ<BR>
09,014.012a	tatas tu nakulaḥ śūro dharmarāje prapīḍite<BR>
09,014.012c	abhidudrāva vegena mātulaṃ mādrinandanaḥ<BR>
09,014.013a	saṃchādya samare śalyaṃ nakulaḥ paravīrahā<BR>
09,014.013c	vivyādha cainaṃ daśabhiḥ smayamānaḥ stanāntare<BR>
09,014.014a	sarvapāraśavair bāṇaiḥ karmāraparimārjitaiḥ<BR>
09,014.014c	svarṇapuṅkhaiḥ śilādhautair dhanuryantrapracoditaiḥ<BR>
09,014.015a	śalyas tu pīḍitas tena svasrīyeṇa mahātmanā<BR>
09,014.015c	nakulaṃ pīḍayām āsa patribhir nataparvabhiḥ<BR>
09,014.016a	tato yudhiṣṭhiro rājā bhīmaseno 'tha sātyakiḥ<BR>
09,014.016c	sahadevaś ca mādreyo madrarājam upādravan<BR>
09,014.017a	tān āpatata evāśu pūrayānān rathasvanaiḥ<BR>
09,014.017c	diśaś ca pradiśaś caiva kampayānāṃś ca medinīm<BR>
09,014.017e	pratijagrāha samare senāpatir amitrajit<BR>
09,014.018a	yudhiṣṭhiraṃ tribhir viddhvā bhīmasenaṃ ca saptabhiḥ<BR>
09,014.018c	sātyakiṃ ca śatenājau sahadevaṃ tribhiḥ śaraiḥ<BR>
09,014.019a	tatas tu saśaraṃ cāpaṃ nakulasya mahātmanaḥ<BR>
09,014.019c	madreśvaraḥ kṣurapreṇa tadā ciccheda māriṣa<BR>
09,014.019e	tad aśīryata vicchinnaṃ dhanuḥ śalyasya sāyakaiḥ<BR>
09,014.020a	athānyad dhanur ādāya mādrīputro mahārathaḥ<BR>
09,014.020c	madrarājarathaṃ tūrṇaṃ pūrayām āsa patribhiḥ<BR>
09,014.021a	yudhiṣṭhiras tu madreśaṃ sahadevaś ca māriṣa<BR>
09,014.021c	daśabhir daśabhir bāṇair urasy enam avidhyatām<BR>
09,014.022a	bhīmasenas tataḥ ṣaṣṭyā sātyakir navabhiḥ śaraiḥ<BR>
09,014.022c	madrarājam abhidrutya jaghnatuḥ kaṅkapatribhiḥ<BR>
09,014.023a	madrarājas tataḥ kruddhaḥ sātyakiṃ navabhiḥ śaraiḥ<BR>
09,014.023c	vivyādha bhūyaḥ saptatyā śarāṇāṃ nataparvaṇām<BR>
09,014.024a	athāsya saśaraṃ cāpaṃ muṣṭau ciccheda māriṣa<BR>
09,014.024c	hayāṃś ca caturaḥ saṃkhye preṣayām āsa mṛtyave<BR>
09,014.025a	virathaṃ sātyakiṃ kṛtvā madrarājo mahābalaḥ<BR>
09,014.025c	viśikhānāṃ śatenainam ājaghāna samantataḥ<BR>
09,014.026a	mādrīputrau tu saṃrabdhau bhīmasenaṃ ca pāṇḍavam<BR>
09,014.026c	yudhiṣṭhiraṃ ca kauravya vivyādha daśabhiḥ śaraiḥ<BR>
09,014.027a	tatrādbhutam apaśyāma madrarājasya pauruṣam<BR>
09,014.027c	yad enaṃ sahitāḥ pārthā nābhyavartanta saṃyuge<BR>
09,014.028a	athānyaṃ ratham āsthāya sātyakiḥ satyavikramaḥ<BR>
09,014.028c	pīḍitān pāṇḍavān dṛṣṭvā madrarājavaśaṃ gatān<BR>
09,014.028e	abhidudrāva vegena madrāṇām adhipaṃ balī<BR>
09,014.029a	āpatantaṃ rathaṃ tasya śalyaḥ samitiśobhanaḥ<BR>
09,014.029c	pratyudyayau rathenaiva matto mattam iva dvipam<BR>
09,014.030a	sa saṃnipātas tumulo babhūvādbhutadarśanaḥ<BR>
09,014.030c	sātyakeś caiva śūrasya madrāṇām adhipasya ca<BR>
09,014.030e	yādṛśo vai purā vṛttaḥ śambarāmararājayoḥ<BR>
09,014.031a	sātyakiḥ prekṣya samare madrarājaṃ vyavasthitam<BR>
09,014.031c	vivyādha daśabhir bāṇais tiṣṭha tiṣṭheti cābravīt<BR>
09,014.032a	madrarājas tu subhṛśaṃ viddhas tena mahātmanā<BR>
09,014.032c	sātyakiṃ prativivyādha citrapuṅkhaiḥ śitaiḥ śaraiḥ<BR>
09,014.033a	tataḥ pārthā maheṣvāsāḥ sātvatābhisṛtaṃ nṛpam<BR>
09,014.033c	abhyadravan rathais tūrṇaṃ mātulaṃ vadhakāmyayā<BR>
09,014.034a	tata āsīt parāmardas tumulaḥ śoṇitodakaḥ<BR>
09,014.034c	śūrāṇāṃ yudhyamānānāṃ siṃhānām iva nardatām<BR>
09,014.035a	teṣām āsīn mahārāja vyatikṣepaḥ parasparam<BR>
09,014.035c	siṃhānām āmiṣepsūnāṃ kūjatām iva saṃyuge<BR>
09,014.036a	teṣāṃ bāṇasahasraughair ākīrṇā vasudhābhavat<BR>
09,014.036c	antarikṣaṃ ca sahasā bāṇabhūtam abhūt tadā<BR>
09,014.037a	śarāndhakāraṃ bahudhā kṛtaṃ tatra samantataḥ<BR>
09,014.037c	abhracchāyeva saṃjajñe śarair muktair mahātmabhiḥ<BR>
09,014.038a	tatra rājañ śarair muktair nirmuktair iva pannagaiḥ<BR>
09,014.038c	svarṇapuṅkhaiḥ prakāśadbhir vyarocanta diśas tathā<BR>
09,014.039a	tatrādbhutaṃ paraṃ cakre śalyaḥ śatrunibarhaṇaḥ<BR>
09,014.039c	yad ekaḥ samare śūro yodhayām āsa vai bahūn<BR>
09,014.040a	madrarājabhujotsṛṣṭaiḥ kaṅkabarhiṇavājitaiḥ<BR>
09,014.040c	saṃpatadbhiḥ śarair ghorair avākīryata medinī<BR>
09,014.041a	tatra śalyarathaṃ rājan vicarantaṃ mahāhave<BR>
09,014.041c	apaśyāma yathā pūrvaṃ śakrasyāsurasaṃkṣaye<BR>
09,015.001	saṃjaya uvāca<BR>
09,015.001a	tataḥ sainyās tava vibho madrarājapuraskṛtāḥ<BR>
09,015.001c	punar abhyadravan pārthān vegena mahatā raṇe<BR>
09,015.002a	pīḍitās tāvakāḥ sarve pradhāvanto raṇotkaṭāḥ<BR>
09,015.002c	kṣaṇenaiva ca pārthāṃs te bahutvāt samaloḍayan<BR>
09,015.003a	te vadhyamānāḥ kurubhiḥ pāṇḍavā nāvatasthire<BR>
09,015.003c	nivāryamāṇā bhīmena paśyatoḥ kṛṣṇapārthayoḥ<BR>
09,015.004a	tato dhanaṃjayaḥ kruddhaḥ kṛpaṃ saha padānugaiḥ<BR>
09,015.004c	avākirac charaugheṇa kṛtavarmāṇam eva ca<BR>
09,015.005a	śakuniṃ sahadevas tu sahasainyam avārayat<BR>
09,015.005c	nakulaḥ pārśvataḥ sthitvā madrarājam avaikṣata<BR>
09,015.006a	draupadeyā narendrāṃś ca bhūyiṣṭhaṃ samavārayan<BR>
09,015.006c	droṇaputraṃ ca pāñcālyaḥ śikhaṇḍī samavārayat<BR>
09,015.007a	bhīmasenas tu rājānaṃ gadāpāṇir avārayat<BR>
09,015.007c	śalyaṃ tu saha sainyena kuntīputro yudhiṣṭhiraḥ<BR>
09,015.008a	tataḥ samabhavad yuddhaṃ saṃsaktaṃ tatra tatra ha<BR>
09,015.008c	tāvakānāṃ pareṣāṃ ca saṃgrāmeṣv anivartinām<BR>
09,015.009a	tatra paśyāmahe karma śalyasyātimahad raṇe<BR>
09,015.009c	yad ekaḥ sarvasainyāni pāṇḍavānām ayudhyata<BR>
09,015.010a	vyadṛśyata tadā śalyo yudhiṣṭhirasamīpataḥ<BR>
09,015.010c	raṇe candramaso 'bhyāśe śanaiścara iva grahaḥ<BR>
09,015.011a	pīḍayitvā tu rājānaṃ śarair āśīviṣopamaiḥ<BR>
09,015.011c	abhyadhāvat punar bhīmaṃ śaravarṣair avākirat<BR>
09,015.012a	tasya tal lāghavaṃ dṛṣṭvā tathaiva ca kṛtāstratām<BR>
09,015.012c	apūjayann anīkāni pareṣāṃ tāvakāni ca<BR>
09,015.013a	pīḍyamānās tu śalyena pāṇḍavā bhṛśavikṣatāḥ<BR>
09,015.013c	prādravanta raṇaṃ hitvā krośamāne yudhiṣṭhire<BR>
09,015.014a	vadhyamāneṣv anīkeṣu madrarājena pāṇḍavaḥ<BR>
09,015.014c	amarṣavaśam āpanno dharmarājo yudhiṣṭhiraḥ<BR>
09,015.014e	tataḥ pauruṣam āsthāya madrarājam apīḍayat<BR>
09,015.015a	jayo vāstu vadho veti kṛtabuddhir mahārathaḥ<BR>
09,015.015c	samāhūyābravīt sarvān bhrātṝn kṛṣṇaṃ ca mādhavam<BR>
09,015.016a	bhīṣmo droṇaś ca karṇaś ca ye cānye pṛthivīkṣitaḥ<BR>
09,015.016c	kauravārthe parākrāntāḥ saṃgrāme nidhanaṃ gatāḥ<BR>
09,015.017a	yathābhāgaṃ yathotsāhaṃ bhavantaḥ kṛtapauruṣāḥ<BR>
09,015.017c	bhāgo 'vaśiṣṭa eko 'yaṃ mama śalyo mahārathaḥ<BR>
09,015.018a	so 'ham adya yudhā jetum āśaṃse madrakeśvaram<BR>
09,015.018c	tatra yan mānasaṃ mahyaṃ tat sarvaṃ nigadāmi vaḥ<BR>
09,015.019a	cakrarakṣāv imau śūrau mama mādravatīsutau<BR>
09,015.019c	ajeyau vāsavenāpi samare vīrasaṃmatau<BR>
09,015.020a	sādhv imau mātulaṃ yuddhe kṣatradharmapuraskṛtau<BR>
09,015.020c	madarthaṃ pratiyudhyetāṃ mānārhau satyasaṃgarau<BR>
09,015.020d*0084_01	kiṃ vā pralapitenātha vyarthenānena kiṃ cana<BR>
09,015.021a	māṃ vā śalyo raṇe hantā taṃ vāhaṃ bhadram astu vaḥ<BR>
09,015.021c	iti satyām imāṃ vāṇīṃ lokavīrā nibodhata<BR>
09,015.022a	yotsye 'haṃ mātulenādya kṣatradharmeṇa pārthivāḥ<BR>
09,015.022c	svayaṃ samabhisaṃdhāya vijayāyetarāya vā<BR>
09,015.023a	tasya me 'bhyadhikaṃ śastraṃ sarvopakaraṇāni ca<BR>
09,015.023c	saṃyuñjantu raṇe kṣipraṃ śāstravad rathayojakāḥ<BR>
09,015.024a	śaineyo dakṣiṇaṃ cakraṃ dhṛṣṭadyumnas tathottaram<BR>
09,015.024c	pṛṣṭhagopo bhavatv adya mama pārtho dhanaṃjayaḥ<BR>
09,015.025a	puraḥsaro mamādyāstu bhīmaḥ śastrabhṛtāṃ varaḥ<BR>
09,015.025c	evam abhyadhikaḥ śalyād bhaviṣyāmi mahāmṛdhe<BR>
09,015.026a	evam uktās tathā cakruḥ sarve rājñaḥ priyaiṣiṇaḥ<BR>
09,015.026c	tataḥ praharṣaḥ sainyānāṃ punar āsīt tadā nṛpa<BR>
09,015.027a	pāñcālānāṃ somakānāṃ matsyānāṃ ca viśeṣataḥ<BR>
09,015.027c	pratijñāṃ tāṃ ca saṃgrāme dharmarājasya pūrayan<BR>
09,015.027d*0085_01	pratijñāṃ tāṃ tadā rājā kṛtvā madreśam abhyayāt<BR>
09,015.028a	tataḥ śaṅkhāṃś ca bherīś ca śataśaś caiva puṣkarān<BR>
09,015.028c	avādayanta pāñcālāḥ siṃhanādāṃś ca nedire<BR>
09,015.029a	te 'bhyadhāvanta saṃrabdhā madrarājaṃ tarasvinaḥ<BR>
09,015.029c	mahatā harṣajenātha nādena kurupuṃgavāḥ<BR>
09,015.030a	hrādena gajaghaṇṭānāṃ śaṅkhānāṃ ninadena ca<BR>
09,015.030c	tūryaśabdena mahatā nādayantaś ca medinīm<BR>
09,015.031a	tān pratyagṛhṇāt putras te madrarājaś ca vīryavān<BR>
09,015.031c	mahāmeghān iva bahūñ śailāv astodayāv ubhau<BR>
09,015.032a	śalyas tu samaraślāghī dharmarājam ariṃdamam<BR>
09,015.032c	vavarṣa śaravarṣeṇa varṣeṇa maghavān iva<BR>
09,015.033a	tathaiva kururājo 'pi pragṛhya ruciraṃ dhanuḥ<BR>
09,015.033c	droṇopadeśān vividhān darśayāno mahāmanāḥ<BR>
09,015.033d*0086_01	saṃdadhe vividhān bāṇān darśayan hastalāghavam<BR>
09,015.034a	vavarṣa śaravarṣāṇi citraṃ laghu ca suṣṭhu ca<BR>
09,015.034c	na cāsya vivaraṃ kaś cid dadarśa carato raṇe<BR>
09,015.035a	tāv ubhau vividhair bāṇais tatakṣāte parasparam<BR>
09,015.035c	śārdūlāv āmiṣaprepsū parākrāntāv ivāhave<BR>
09,015.036a	bhīmas tu tava putreṇa raṇaśauṇḍena saṃgataḥ<BR>
09,015.036c	pāñcālyaḥ sātyakiś caiva mādrīputrau ca pāṇḍavau<BR>
09,015.036e	śakunipramukhān vīrān pratyagṛhṇan samantataḥ<BR>
09,015.037a	tadāsīt tumulaṃ yuddhaṃ punar eva jayaiṣiṇām<BR>
09,015.037c	tāvakānāṃ pareṣāṃ ca rājan durmantrite tava<BR>
09,015.038a	duryodhanas tu bhīmasya śareṇānataparvaṇā<BR>
09,015.038c	cicchedādiśya saṃgrāme dhvajaṃ hemavibhūṣitam<BR>
09,015.039a	sakiṅkiṇīkajālena mahatā cārudarśanaḥ<BR>
09,015.039c	papāta ruciraḥ siṃho bhīmasenasya nānadan<BR>
09,015.040a	punaś cāsya dhanuś citraṃ gajarājakaropamam<BR>
09,015.040c	kṣureṇa śitadhāreṇa pracakarta narādhipaḥ<BR>
09,015.041a	sa cchinnadhanvā tejasvī rathaśaktyā sutaṃ tava<BR>
09,015.041c	bibhedorasi vikramya sa rathopastha āviśat<BR>
09,015.042a	tasmin moham anuprāpte punar eva vṛkodaraḥ<BR>
09,015.042c	yantur eva śiraḥ kāyāt kṣurapreṇāharat tadā<BR>
09,015.043a	hatasūtā hayās tasya ratham ādāya bhārata<BR>
09,015.043c	vyadravanta diśo rājan hāhākāras tadābhavat<BR>
09,015.044a	tam abhyadhāvat trāṇārthaṃ droṇaputro mahārathaḥ<BR>
09,015.044c	kṛpaś ca kṛtavarmā ca putraṃ te 'bhiparīpsavaḥ<BR>
09,015.045a	tasmin vilulite sainye trastās tasya padānugāḥ<BR>
09,015.045c	gāṇḍīvadhanvā visphārya dhanus tān ahanac charaiḥ<BR>
09,015.046a	yudhiṣṭhiras tu madreśam abhyadhāvad amarṣitaḥ<BR>
09,015.046c	svayaṃ saṃcodayann aśvān dantavarṇān manojavān<BR>
09,015.047a	tatrādbhutam apaśyāma kuntīputre yudhiṣṭhire<BR>
09,015.047c	purā bhūtvā mṛdur dānto yat tadā dāruṇo 'bhavat<BR>
09,015.048a	vivṛtākṣaś ca kaunteyo vepamānaś ca manyunā<BR>
09,015.048c	ciccheda yodhān niśitaiḥ śaraiḥ śatasahasraśaḥ<BR>
09,015.049a	yāṃ yāṃ pratyudyayau senāṃ tāṃ tāṃ jyeṣṭhaḥ sa pāṇḍavaḥ<BR>
09,015.049c	śarair apātayad rājan girīn vajrair ivottamaiḥ<BR>
09,015.050a	sāśvasūtadhvajarathān rathinaḥ pātayan bahūn<BR>
09,015.050c	ākrīḍad eko balavān pavanas toyadān iva<BR>
09,015.051a	sāśvārohāṃś ca turagān pattīṃś caiva sahasraśaḥ<BR>
09,015.051c	vyapothayata saṃgrāme kruddho rudraḥ paśūn iva<BR>
09,015.052a	śūnyam āyodhanaṃ kṛtvā śaravarṣaiḥ samantataḥ<BR>
09,015.052c	abhyadravata madreśaṃ tiṣṭha śalyeti cābravīt<BR>
09,015.053a	tasya tac caritaṃ dṛṣṭvā saṃgrāme bhīmakarmaṇaḥ<BR>
09,015.053c	vitresus tāvakāḥ sarve śalyas tv enaṃ samabhyayāt<BR>
09,015.054a	tatas tau tu susaṃrabdhau pradhmāpya salilodbhavau<BR>
09,015.054c	samāhūya tadānyonyaṃ bhartsayantau samīyatuḥ<BR>
09,015.055a	śalyas tu śaravarṣeṇa yudhiṣṭhiram avākirat<BR>
09,015.055c	madrarājaṃ ca kaunteyaḥ śaravarṣair avākirat<BR>
09,015.056a	vyadṛśyetāṃ tadā rājan kaṅkapatribhir āhave<BR>
09,015.056c	udbhinnarudhirau śūrau madrarājayudhiṣṭhirau<BR>
09,015.057a	puṣpitāv iva rejāte vane śalmalikiṃśukā<BR>
09,015.057b*0087_01	puṣpitau śuśubhāte tau vasante kiṃśukau yathā<BR>
09,015.057c	dīpyamānau mahātmānau prāṇayor yuddhadurmadau<BR>
09,015.058a	dṛṣṭvā sarvāṇi sainyāni nādhyavasyaṃs tayor jayam<BR>
09,015.058c	hatvā madrādhipaṃ pārtho bhokṣyate 'dya vasuṃdharām<BR>
09,015.059a	śalyo vā pāṇḍavaṃ hatvā dadyād duryodhanāya gām<BR>
09,015.059c	itīva niścayo nābhūd yodhānāṃ tatra bhārata<BR>
09,015.060a	pradakṣiṇam abhūt sarvaṃ dharmarājasya yudhyataḥ<BR>
09,015.061a	tataḥ śaraśataṃ śalyo mumocāśu yudhiṣṭhire<BR>
09,015.061c	dhanuś cāsya śitāgreṇa bāṇena nirakṛntata<BR>
09,015.062a	so 'nyat kārmukam ādāya śalyaṃ śaraśatais tribhiḥ<BR>
09,015.062c	avidhyat kārmukaṃ cāsya kṣureṇa nirakṛntata<BR>
09,015.063a	athāsya nijaghānāśvāṃś caturo nataparvabhiḥ<BR>
09,015.063c	dvābhyām atha śitāgrābhyām ubhau ca pārṣṇisārathī<BR>
09,015.064a	tato 'sya dīpyamānena pītena niśitena ca<BR>
09,015.064c	pramukhe vartamānasya bhallenāpāharad dhvajam<BR>
09,015.064e	tataḥ prabhagnaṃ tat sainyaṃ dauryodhanam ariṃdama<BR>
09,015.065a	tato madrādhipaṃ drauṇir abhyadhāvat tathākṛtam<BR>
09,015.065c	āropya cainaṃ svarathaṃ tvaramāṇaḥ pradudruve<BR>
09,015.066a	muhūrtam iva tau gatvā nardamāne yudhiṣṭhire<BR>
09,015.066c	sthitvā tato madrapatir anyaṃ syandanam āsthitaḥ<BR>
09,015.067a	vidhivat kalpitaṃ śubhraṃ mahāmbudaninādinam<BR>
09,015.067c	sajjayantropakaraṇaṃ dviṣatāṃ romaharṣaṇam<BR>
09,015.067d*0088_01	sukūbaraṃ sucakrākṣaṃ vidheyāśvaṃ susārathim<BR>
09,016.001	saṃjaya uvāca<BR>
09,016.001a	athānyad dhanur ādāya balavad vegavattaram<BR>
09,016.001c	yudhiṣṭhiraṃ madrapatir viddhvā siṃha ivānadat<BR>
09,016.002a	tataḥ sa śaravarṣeṇa parjanya iva vṛṣṭimān<BR>
09,016.002c	abhyavarṣad ameyātmā kṣatriyān kṣatriyarṣabhaḥ<BR>
09,016.003a	sātyakiṃ daśabhir viddhvā bhīmasenaṃ tribhiḥ śaraiḥ<BR>
09,016.003c	sahadevaṃ tribhir viddhvā yudhiṣṭhiram apīḍayat<BR>
09,016.004a	tāṃs tān anyān maheṣvāsān sāśvān sarathakuñjarān<BR>
09,016.004b*0089_01	ardayām āsa viśikhair ulkābhir iva kuñjarān<BR>
09,016.004c	kuñjarān kuñjarārohān aśvān aśvaprayāyinaḥ<BR>
09,016.004e	rathāṃś ca rathibhiḥ sārdhaṃ jaghāna rathināṃ varaḥ<BR>
09,016.005a	bāhūṃś ciccheda ca tathā sāyudhān ketanāni ca<BR>
09,016.005c	cakāra ca mahīṃ yodhais tīrṇāṃ vedīṃ kuśair iva<BR>
09,016.006a	tathā tam arisainyāni ghnantaṃ mṛtyum ivāntakam<BR>
09,016.006c	parivavrur bhṛśaṃ kruddhāḥ pāṇḍupāñcālasomakāḥ<BR>
09,016.007a	taṃ bhīmasenaś ca śineś ca naptā; mādryāś ca putrau puruṣapravīrau<BR>
09,016.007c	samāgataṃ bhīmabalena rājñā; paryāpur anyonyam athāhvayantaḥ<BR>
09,016.008a	tatas tu śūrāḥ samare narendraṃ; madreśvaraṃ prāpya yudhāṃ variṣṭham<BR>
09,016.008c	āvārya cainaṃ samare nṛvīrā; jaghnuḥ śaraiḥ patribhir ugravegaiḥ<BR>
09,016.009a	saṃrakṣito bhīmasenena rājā; mādrīsutābhyām atha mādhavena<BR>
09,016.009c	madrādhipaṃ patribhir ugravegaiḥ; stanāntare dharmasuto nijaghne<BR>
09,016.010a	tato raṇe tāvakānāṃ rathaughāḥ; samīkṣya madrādhipatiṃ śarārtam<BR>
09,016.010c	paryāvavruḥ pravarāḥ sarvaśaś ca; duryodhanasyānumate samantāt<BR>
09,016.011a	tato drutaṃ madrajanādhipo raṇe; yudhiṣṭhiraṃ saptabhir abhyavidhyat<BR>
09,016.011c	taṃ cāpi pārtho navabhiḥ pṛṣatkair; vivyādha rājaṃs tumule mahātmā<BR>
09,016.012a	ākarṇapūrṇāyatasaṃprayuktaiḥ; śarais tadā saṃyati tailadhautaiḥ<BR>
09,016.012c	anyonyam ācchādayatāṃ mahārathau; madrādhipaś cāpi yudhiṣṭhiraś ca<BR>
09,016.013a	tatas tu tūrṇaṃ samare mahārathau; parasparasyāntaram īkṣamāṇau<BR>
09,016.013c	śarair bhṛśaṃ vivyadhatur nṛpottamau; mahābalau śatrubhir apradhṛṣyau<BR>
09,016.014a	tayor dhanurjyātalanisvano mahān; mahendravajrāśanitulyanisvanaḥ<BR>
09,016.014c	parasparaṃ bāṇagaṇair mahātmanoḥ; pravarṣator madrapapāṇḍuvīrayoḥ<BR>
09,016.015a	tau ceratur vyāghraśiśuprakāśau; mahāvaneṣv āmiṣagṛddhināv iva<BR>
09,016.015c	viṣāṇinau nāgavarāv ivobhau; tatakṣatuḥ saṃyugajātadarpau<BR>
09,016.016a	tatas tu madrādhipatir mahātmā; yudhiṣṭhiraṃ bhīmabalaṃ prasahya<BR>
09,016.016c	vivyādha vīraṃ hṛdaye 'tivegaṃ; śareṇa sūryāgnisamaprabheṇa<BR>
09,016.017a	tato 'tividdho 'tha yudhiṣṭhiro 'pi; susaṃprayuktena śareṇa rājan<BR>
09,016.017b*0090_01	tataḥ sa viddho vidhidharmasūnunā<BR>
09,016.017b*0090_02	mahābalenendraparākrameṇa<BR>
09,016.017c	jaghāna madrādhipatiṃ mahātmā; mudaṃ ca lebhe ṛṣabhaḥ kurūṇām<BR>
09,016.018a	tato muhūrtād iva pārthivendro; labdhvā saṃjñāṃ krodhasaṃraktanetraḥ<BR>
09,016.018c	śatena pārthaṃ tvarito jaghāna; sahasranetrapratimaprabhāvaḥ<BR>
09,016.019a	tvaraṃs tato dharmasuto mahātmā; śalyasya kruddho navabhiḥ pṛṣatkaiḥ<BR>
09,016.019c	bhittvā hy uras tapanīyaṃ ca varma; jaghāna ṣaḍbhis tv aparaiḥ pṛṣatkaiḥ<BR>
09,016.020a	tatas tu madrādhipatiḥ prahṛṣṭo; dhanur vikṛṣya vyasṛjat pṛṣatkān<BR>
09,016.020c	dvābhyāṃ kṣurābhyāṃ ca tathaiva rājñaś; ciccheda cāpaṃ kurupuṃgavasya<BR>
09,016.021a	navaṃ tato 'nyat samare pragṛhya; rājā dhanur ghorataraṃ mahātmā<BR>
09,016.021c	śalyaṃ tu viddhvā niśitaiḥ samantād; yathā mahendro namuciṃ śitāgraiḥ<BR>
09,016.022a	tatas tu śalyo navabhiḥ pṛṣatkair; bhīmasya rājñaś ca yudhiṣṭhirasya<BR>
09,016.022c	nikṛtya raukme paṭuvarmaṇī tayor; vidārayām āsa bhujau mahātmā<BR>
09,016.023a	tato 'pareṇa jvalitārkatejasā; kṣureṇa rājño dhanur unmamātha<BR>
09,016.023c	kṛpaś ca tasyaiva jaghāna sūtaṃ; ṣaḍbhiḥ śaraiḥ so 'bhimukhaṃ papāta<BR>
09,016.024a	madrādhipaś cāpi yudhiṣṭhirasya; śaraiś caturbhir nijaghāna vāhān<BR>
09,016.024c	vāhāṃś ca hatvā vyakaron mahātmā; yodhakṣayaṃ dharmasutasya rājñaḥ<BR>
09,016.024d*0091_01	yad adbhutaṃ karma na śakyam anyaiḥ<BR>
09,016.024d*0091_02	suduḥsahaṃ tat kṛtavantam ekam<BR>
09,016.024d*0091_03	śalyaṃ narendraḥ sa viṣaṇṇabhāvād<BR>
09,016.024d*0091_04	vicintayām āsa mṛdaṅgaketuḥ<BR>
09,016.024d*0091_05	kim etad indrāvarajasya vākyaṃ<BR>
09,016.024d*0091_06	moghaṃ bhavaty adya vidher balena<BR>
09,016.024d*0091_07	jahīti śalyaṃ hy avadat tadājau<BR>
09,016.024d*0091_08	na lokanāthasya vaco 'nyathā syāt<BR>
09,016.025a	tathā kṛte rājani bhīmaseno; madrādhipasyāśu tato mahātmā<BR>
09,016.025c	chittvā dhanur vegavatā śareṇa; dvābhyām avidhyat subhṛśaṃ narendram<BR>
09,016.026a	athāpareṇāsya jahāra yantuḥ; kāyāc chiraḥ saṃnahanīyamadhyāt<BR>
09,016.026c	jaghāna cāśvāṃś caturaḥ sa śīghraṃ; tathā bhṛśaṃ kupito bhīmasenaḥ<BR>
09,016.027a	tam agraṇīḥ sarvadhanurdharāṇām; ekaṃ carantaṃ samare 'tivegam<BR>
09,016.027c	bhīmaḥ śatena vyakirac charāṇāṃ; mādrīputraḥ sahadevas tathaiva<BR>
09,016.028a	taiḥ sāyakair mohitaṃ vīkṣya śalyaṃ; bhīmaḥ śarair asya cakarta varma<BR>
09,016.028b*0092_01	bhīmaḥ śarair niśitais tigmatejaiḥ<BR>
09,016.028b*0092_02	śilīmukhair asya cakarta varma<BR>
09,016.028c	sa bhīmasenena nikṛttavarmā; madrādhipaś carma sahasratāram<BR>
09,016.029a	pragṛhya khaḍgaṃ ca rathān mahātmā; praskandya kuntīsutam abhyadhāvat<BR>
09,016.029c	chittvā ratheṣāṃ nakulasya so 'tha; yudhiṣṭhiraṃ bhīmabalo 'bhyadhāvat<BR>
09,016.030a	taṃ cāpi rājānam athotpatantaṃ; kruddhaṃ yathaivāntakam āpatantam<BR>
09,016.030c	dhṛṣṭadyumno draupadeyāḥ śikhaṇḍī; śineś ca naptā sahasā parīyuḥ<BR>
09,016.031a	athāsya carmāpratimaṃ nyakṛntad; bhīmo mahātmā daśabhiḥ pṛṣatkaḥ<BR>
09,016.031c	khaḍgaṃ ca bhallair nicakarta muṣṭau; nadan prahṛṣṭas tava sainyamadhye<BR>
09,016.032a	tat karma bhīmasya samīkṣya hṛṣṭās; te pāṇḍavānāṃ pravarā rathaughāḥ<BR>
09,016.032c	nādaṃ ca cakrur bhṛśam utsmayantaḥ; śaṅkhāṃś ca dadhmuḥ śaśisaṃnikāśān<BR>
09,016.033a	tenātha śabdena vibhīṣaṇena; tavābhitaptaṃ balam aprahṛṣṭam<BR>
09,016.033c	svedābhibhūtaṃ rudhirokṣitāṅgaṃ; visaṃjñakalpaṃ ca tathā viṣaṇṇam<BR>
09,016.034a	sa madrarājaḥ sahasāvakīrṇo; bhīmāgragaiḥ pāṇḍavayodhamukhyaiḥ<BR>
09,016.034c	yudhiṣṭhirasyābhimukhaṃ javena; siṃho yathā mṛgahetoḥ prayātaḥ<BR>
09,016.035a	sa dharmarājo nihatāśvasūtaṃ; krodhena dīptajvalanaprakāśam<BR>
09,016.035c	dṛṣṭvā tu madrādhipatiṃ sa tūrṇaṃ; samabhyadhāvat tam ariṃ balena<BR>
09,016.036a	govindavākyaṃ tvaritaṃ vicintya; dadhre matiṃ śalyavināśanāya<BR>
09,016.036c	sa dharmarājo nihatāśvasūte; rathe tiṣṭhañ śaktim evābhikāṅkṣan<BR>
09,016.037a	tac cāpi śalyasya niśamya karma; mahātmano bhāgam athāvaśiṣṭam<BR>
09,016.037c	smṛtvā manaḥ śalyavadhe yatātmā; yathoktam indrāvarajasya cakre<BR>
09,016.038a	sa dharmarājo maṇihemadaṇḍāṃ; jagrāha śaktiṃ kanakaprakāśām<BR>
09,016.038c	netre ca dīpte sahasā vivṛtya; madrādhipaṃ kruddhamanā niraikṣat<BR>
09,016.039a	nirīkṣito vai naradeva rājñā; pūtātmanā nirhṛtakalmaṣeṇa<BR>
09,016.039c	abhūn na yad bhasmasān madrarājas; tad adbhutaṃ me pratibhāti rājan<BR>
09,016.040a	tatas tu śaktiṃ rucirogradaṇḍāṃ; maṇipravālojjvalitāṃ pradīptām<BR>
09,016.040c	cikṣepa vegāt subhṛśaṃ mahātmā; madrādhipāya pravaraḥ kurūṇām<BR>
09,016.041a	dīptām athaināṃ mahatā balena; savisphuliṅgāṃ sahasā patantīm<BR>
09,016.041c	praikṣanta sarve kuravaḥ sametā; yathā yugānte mahatīm ivolkām<BR>
09,016.042a	tāṃ kālarātrīm iva pāśahastāṃ; yamasya dhātrīm iva cograrūpām<BR>
09,016.042c	sabrahmadaṇḍapratimām amoghāṃ; sasarja yatto yudhi dharmarājaḥ<BR>
09,016.043a	gandhasrag agryāsanapānabhojanair; abhyarcitāṃ pāṇḍusutaiḥ prayatnāt<BR>
09,016.043c	saṃvartakāgnipratimāṃ jvalantīṃ; kṛtyām atharvāṅgirasīm ivogrām<BR>
09,016.044a	īśānahetoḥ pratinirmitāṃ tāṃ; tvaṣṭrā ripūṇām asudehabhakṣām<BR>
09,016.044c	bhūmyantarikṣādijalāśayāni; prasahya bhūtāni nihantum īśām<BR>
09,016.045a	ghaṇṭāpatākāmaṇivajrabhājaṃ; vaiḍūryacitrāṃ tapanīyadaṇḍām<BR>
09,016.045c	tvaṣṭrā prayatnān niyamena kḷptāṃ; brahmadviṣām antakarīm amoghām<BR>
09,016.046a	balaprayatnād adhirūḍhavegāṃ; mantraiś ca ghorair abhimantrayitvā<BR>
09,016.046c	sasarja mārgeṇa ca tāṃ pareṇa; vadhāya madrādhipates tadānīm<BR>
09,016.047a	hato 'sy asāv ity abhigarjamāno; rudro 'ntakāyāntakaraṃ yatheṣum<BR>
09,016.047c	prasārya bāhuṃ sudṛḍhaṃ supāṇiṃ; krodhena nṛtyann iva dharmarājaḥ<BR>
09,016.047d*0093_01	sphuratprabhāmaṇḍalam aṃśujālair<BR>
09,016.047d*0093_02	dharmātmajo madravināśakāle<BR>
09,016.047d*0093_03	puratrayaproddharaṇe purastān<BR>
09,016.047d*0093_04	māheśvaraṃ rūpam abhūt tadānīm<BR>
09,016.047d*0093_05	āvartanākuñcitabāhudaṇḍaḥ<BR>
09,016.047d*0093_06	saṃdhyāvihārī tanuvṛttamadhyaḥ<BR>
09,016.047d*0093_07	viśālavakṣā bhagavān haro yathā<BR>
09,016.047d*0093_08	sudurnirīkṣyo 'bhavad arjunāgrajaḥ<BR>
09,016.048a	tāṃ sarvaśaktyā prahitāṃ sa śaktiṃ; yudhiṣṭhireṇāprativāryavīryām<BR>
09,016.048c	pratigrahāyābhinanarda śalyaḥ; samyag ghutām agnir ivājyadhārām<BR>
09,016.049a	sā tasya marmāṇi vidārya śubhram; uro viśālaṃ ca tathaiva varma<BR>
09,016.049c	viveśa gāṃ toyam ivāprasaktā; yaśo viśālaṃ nṛpater dahantī<BR>
09,016.050a	nāsākṣikarṇāsyaviniḥsṛtena; prasyandatā ca vraṇasaṃbhavena<BR>
09,016.050c	saṃsiktagātro rudhireṇa so 'bhūt; krauñco yathā skandahato mahādriḥ<BR>
09,016.051a	prasārya bāhū sa rathād gato gāṃ; saṃchinnavarmā kurunandanena<BR>
09,016.051c	mahendravāhapratimo mahātmā; vajrāhataṃ śṛṅgam ivācalasya<BR>
09,016.052a	bāhū prasāryābhimukho dharmarājasya madrarāṭ<BR>
09,016.052b*0094_01	bāhū prasāryābhimukho 'titūrṇaṃ<BR>
09,016.052b*0094_02	sa dharmarājasya samīpamadra(?dri)rāṭ<BR>
09,016.052c	tato nipatito bhūmāv indradhvaja ivocchritaḥ<BR>
09,016.053a	sa tathā bhinnasarvāṅgo rudhireṇa samukṣitaḥ<BR>
09,016.053c	pratyudgata iva premṇā bhūmyā sa narapuṃgavaḥ<BR>
09,016.054a	priyayā kāntayā kāntaḥ patamāna ivorasi<BR>
09,016.054c	ciraṃ bhuktvā vasumatīṃ priyāṃ kāntām iva prabhuḥ<BR>
09,016.054e	sarvair aṅgaiḥ samāśliṣya prasupta iva so 'bhavat<BR>
09,016.055a	dharmye dharmātmanā yuddhe nihato dharmasūnunā<BR>
09,016.055c	samyag ghuta iva sviṣṭaḥ praśānto 'gnir ivādhvare<BR>
09,016.056a	śaktyā vibhinnahṛdayaṃ vipraviddhāyudhadhvajam<BR>
09,016.056c	saṃśāntam api madreśaṃ lakṣmīr naiva vyamuñcata<BR>
09,016.057a	tato yudhiṣṭhiraś cāpam ādāyendradhanuṣprabham<BR>
09,016.057c	vyadhamad dviṣataḥ saṃkhye khagarāḍ iva pannagān<BR>
09,016.057e	dehāsūn niśitair bhallai ripūṇāṃ nāśayan kṣaṇāt<BR>
09,016.058a	tataḥ pārthasya bāṇaughair āvṛtāḥ sainikās tava<BR>
09,016.058c	nimīlitākṣāḥ kṣiṇvanto bhṛśam anyonyam arditāḥ<BR>
09,016.058e	saṃnyastakavacā dehair vipatrāyudhajīvitāḥ<BR>
09,016.059a	tataḥ śalye nipatite madrarājānujo yuvā<BR>
09,016.059c	bhrātuḥ sarvair guṇais tulyo rathī pāṇḍavam abhyayāt<BR>
09,016.060a	vivyādha ca naraśreṣṭho nārācair bahubhis tvaran<BR>
09,016.060c	hatasyāpacitiṃ bhrātuś cikīrṣur yuddhadurmadaḥ<BR>
09,016.061a	taṃ vivyādhāśugaiḥ ṣaḍbhir dharmarājas tvarann iva<BR>
09,016.061c	kārmukaṃ cāsya ciccheda kṣurābhyāṃ dhvajam eva ca<BR>
09,016.062a	tato 'sya dīpyamānena sudṛḍhena śitena ca<BR>
09,016.062c	pramukhe vartamānasya bhallenāpāharac chiraḥ<BR>
09,016.062d*0095_01	śiraś ciccheda bāṇena bhallena nataparvaṇā<BR>
09,016.063a	sakuṇḍalaṃ tad dadṛśe patamānaṃ śiro rathāt<BR>
09,016.063c	puṇyakṣayam iva prāpya patantaṃ svargavāsinam<BR>
09,016.064a	tasyāpakṛṣṭaśīrṣaṃ tac charīraṃ patitaṃ rathāt<BR>
09,016.064c	rudhireṇāvasiktāṅgaṃ dṛṣṭvā sainyam abhajyata<BR>
09,016.065a	vicitrakavace tasmin hate madranṛpānuje<BR>
09,016.065c	hāhākāraṃ vikurvāṇāḥ kuravo vipradudruvuḥ<BR>
09,016.066a	śalyānujaṃ hataṃ dṛṣṭvā tāvakās tyaktajīvitāḥ<BR>
09,016.066c	vitresuḥ pāṇḍavabhayād rajodhvastās tathā bhṛśam<BR>
09,016.067a	tāṃs tathā bhajyatas trastān kauravān bharatarṣabha<BR>
09,016.067b*0096_01	tat sainyaṃ tava putrasya vidrutaṃ sarvato bhayāt<BR>
09,016.067c	śiner naptā kiran bāṇair abhyavartata sātyakiḥ<BR>
09,016.068a	tam āyāntaṃ maheṣvāsam aprasahyaṃ durāsadam<BR>
09,016.068c	hārdikyas tvarito rājan pratyagṛhṇād abhītavat<BR>
09,016.069a	tau sametau mahātmānau vārṣṇeyāv aparājitau<BR>
09,016.069c	hārdikyaḥ sātyakiś caiva siṃhāv iva madotkaṭau<BR>
09,016.070a	iṣubhir vimalābhāsaiś chādayantau parasparam<BR>
09,016.070c	arcirbhir iva sūryasya divākarasamaprabhau<BR>
09,016.071a	cāpamārgabaloddhūtān mārgaṇān vṛṣṇisiṃhayoḥ<BR>
09,016.071c	ākāśe samapaśyāma pataṃgān iva śīghragān<BR>
09,016.072a	sātyakiṃ daśabhir viddhvā hayāṃś cāsya tribhiḥ śaraiḥ<BR>
09,016.072c	cāpam ekena ciccheda hārdikyo nataparvaṇā<BR>
09,016.073a	tan nikṛttaṃ dhanuḥ śreṣṭham apāsya śinipuṃgavaḥ<BR>
09,016.073c	anyad ādatta vegena vegavattaram āyudham<BR>
09,016.074a	tad ādāya dhanuḥ śreṣṭhaṃ variṣṭhaḥ sarvadhanvinām<BR>
09,016.074c	hārdikyaṃ daśabhir bāṇaiḥ pratyavidhyat stanāntare<BR>
09,016.075a	tato rathaṃ yugeṣāṃ ca chittvā bhallaiḥ susaṃyataiḥ<BR>
09,016.075c	aśvāṃs tasyāvadhīt tūrṇam ubhau ca pārṣṇisārathī<BR>
09,016.075d*0097_01	hārdikyaṃ virathaṃ dṛṣṭvā kṛpaḥ śāradvataḥ prabho<BR>
09,016.075d*0097_02	apovāha tataḥ kṣipraṃ ratham āropya vīryavān<BR>
09,016.076a	madrarāje hate rājan virathe kṛtavarmaṇi<BR>
09,016.076c	duryodhanabalaṃ sarvaṃ punar āsīt parāṅmukham<BR>
09,016.077a	tatpare nāvabudhyanta sainyena rajasā vṛte<BR>
09,016.077c	balaṃ tu hatabhūyiṣṭhaṃ tat tadāsīt parāṅmukham<BR>
09,016.078a	tato muhūrtāt te 'paśyan rajo bhaumaṃ samutthitam<BR>
09,016.078c	vividhaiḥ śoṇitasrāvaiḥ praśāntaṃ puruṣarṣabha<BR>
09,016.078d*0098_01	vividhān saritaś coghāñ śoṇitasya viśāṃ pate<BR>
09,016.079a	tato duryodhano dṛṣṭvā bhagnaṃ svabalam antikāt<BR>
09,016.079c	javenāpatataḥ pārthān ekaḥ sarvān avārayat<BR>
09,016.080a	pāṇḍavān sarathān dṛṣṭvā dhṛṣṭadyumnaṃ ca pārṣatam<BR>
09,016.080c	ānartaṃ ca durādharṣaṃ śitair bāṇair avākirat<BR>
09,016.081a	taṃ pare nābhyavartanta martyā mṛtyum ivāgatam<BR>
09,016.081c	athānyaṃ ratham āsthāya hārdikyo 'pi nyavartata<BR>
09,016.081d*0099_01	pragṛhya ca dhanur ghoram abhyadhāvad yudhiṣṭhiram<BR>
09,016.082a	tato yudhiṣṭhiro rājā tvaramāṇo mahārathaḥ<BR>
09,016.082c	caturbhir nijaghānāśvān patribhiḥ kṛtavarmaṇaḥ<BR>
09,016.082e	vivyādha gautamaṃ cāpi ṣaḍbhir bhallaiḥ sutejanaiḥ<BR>
09,016.083a	aśvatthāmā tato rājñā hatāśvaṃ virathīkṛtam<BR>
09,016.083c	samapovāha hārdikyaṃ svarathena yudhiṣṭhirāt<BR>
09,016.084a	tataḥ śāradvato 'ṣṭābhiḥ pratyavidhyad yudhiṣṭhiram<BR>
09,016.084c	vivyādha cāśvān niśitais tasyāṣṭābhiḥ śilīmukhaiḥ<BR>
09,016.085a	evam etan mahārāja yuddhaśeṣam avartata<BR>
09,016.085c	tava durmantrite rājan sahaputrasya bhārata<BR>
09,016.086a	tasmin maheṣvāsavare viśaste; saṃgrāmamadhye kurupuṃgavena<BR>
09,016.086c	pārthāḥ sametāḥ paramaprahṛṣṭāḥ; śaṅkhān pradadhmur hatam īkṣya śalyam<BR>
09,016.087a	yudhiṣṭhiraṃ ca praśaśaṃsur ājau; purā surā vṛtravadhe yathendram<BR>
09,016.087c	cakruś ca nānāvidhavādyaśabdān; ninādayanto vasudhāṃ samantāt<BR>
09,017.001	saṃjaya uvāca<BR>
09,017.001a	śalye tu nihate rājan madrarājapadānugāḥ<BR>
09,017.001c	rathāḥ saptaśatā vīrā niryayur mahato balāt<BR>
09,017.002a	duryodhanas tu dviradam āruhyācalasaṃnibham<BR>
09,017.002c	chatreṇa dhriyamāṇena vījyamānaś ca cāmaraiḥ<BR>
09,017.002e	na gantavyaṃ na gantavyam iti madrān avārayat<BR>
09,017.003a	duryodhanena te vīrā vāryamāṇāḥ punaḥ punaḥ<BR>
09,017.003c	yudhiṣṭhiraṃ jighāṃsantaḥ pāṇḍūnāṃ prāviśan balam<BR>
09,017.004a	te tu śūrā mahārāja kṛtacittāḥ sma yodhane<BR>
09,017.004c	dhanuḥśabdaṃ mahat kṛtvā sahāyudhyanta pāṇḍavaiḥ<BR>
09,017.005a	śrutvā tu nihataṃ śalyaṃ dharmaputraṃ ca pīḍitam<BR>
09,017.005c	madrarājapriye yuktair madrakāṇāṃ mahārathaiḥ<BR>
09,017.006a	ājagāma tataḥ pārtho gāṇḍīvaṃ vikṣipan dhanuḥ<BR>
09,017.006c	pūrayan rathaghoṣeṇa diśaḥ sarvā mahārathaḥ<BR>
09,017.007a	tato 'rjunaś ca bhīmaś ca mādrīputrau ca pāṇḍavau<BR>
09,017.007c	sātyakiś ca naravyāghro draupadeyāś ca sarvaśaḥ<BR>
09,017.008a	dhṛṣṭadyumnaḥ śikhaṇḍī ca pāñcālāḥ saha somakaiḥ<BR>
09,017.008c	yudhiṣṭhiraṃ parīpsantaḥ samantāt paryavārayan<BR>
09,017.009a	te samantāt parivṛtāḥ pāṇḍavaiḥ puruṣarṣabhāḥ<BR>
09,017.009c	kṣobhayanti sma tāṃ senāṃ makarāḥ sāgaraṃ yathā<BR>
09,017.010a	purovātena gaṅgeva kṣobhyamānā mahānadī<BR>
09,017.010c	akṣobhyata tadā rājan pāṇḍūnāṃ dhvajinī punaḥ<BR>
09,017.011a	praskandya senāṃ mahatīṃ tyaktātmāno mahārathāḥ<BR>
09,017.011c	vṛkṣān iva mahāvātāḥ kampayanti sma tāvakāḥ<BR>
09,017.012a	bahavaś cukruśus tatra kva sa rājā yudhiṣṭhiraḥ<BR>
09,017.012c	bhrātaro vāsya te śūrā dṛśyante neha ke cana<BR>
09,017.013a	pāñcālānāṃ mahāvīryāḥ śikhaṇḍī ca mahārathaḥ<BR>
09,017.013c	dhṛṣṭadyumno 'tha śaineyo draupadeyāś ca sarvaśaḥ<BR>
09,017.014a	evaṃ tān vādinaḥ śūrān draupadeyā mahārathāḥ<BR>
09,017.014c	abhyaghnan yuyudhānaś ca madrarājapadānugān<BR>
09,017.015a	cakrair vimathitaiḥ ke cit ke cic chinnair mahādhvajaiḥ<BR>
09,017.015c	pratyadṛśyanta samare tāvakā nihatāḥ paraiḥ<BR>
09,017.016a	ālokya pāṇḍavān yuddhe yodhā rājan samantataḥ<BR>
09,017.016c	vāryamāṇā yayur vegāt tava putreṇa bhārata<BR>
09,017.017a	duryodhanas tu tān vīrān vārayām āsa sāntvayan<BR>
09,017.017c	na cāsya śāsanaṃ kaś cit tatra cakre mahārathaḥ<BR>
09,017.018a	tato gāndhārarājasya putraḥ śakunir abravīt<BR>
09,017.018c	duryodhanaṃ mahārāja vacanaṃ vacanakṣamaḥ<BR>
09,017.019a	kiṃ naḥ saṃprekṣamāṇānāṃ madrāṇāṃ hanyate balam<BR>
09,017.019c	na yuktam etat samare tvayi tiṣṭhati bhārata<BR>
09,017.020a	sahitair nāma yoddhavyam ity eṣa samayaḥ kṛtaḥ<BR>
09,017.020c	atha kasmāt parān eva ghnato marṣayase nṛpa<BR>
09,017.021	duryodhana uvāca<BR>
09,017.021a	vāryamāṇā mayā pūrvaṃ naite cakrur vaco mama<BR>
09,017.021c	ete hi nihatāḥ sarve praskannāḥ pāṇḍuvāhinīm<BR>
09,017.022	śakunir uvāca<BR>
09,017.022*0100_01	vāryamāṇo (sic) mayā pūrvaṃ na kṛtaṃ vacanaṃ tvayā<BR>
09,017.022a	na bhartuḥ śāsanaṃ vīrā raṇe kurvanty amarṣitāḥ<BR>
09,017.022c	alaṃ kroddhuṃ tathaiteṣāṃ nāyaṃ kāla upekṣitum<BR>
09,017.023a	yāmaḥ sarve 'tra saṃbhūya savājirathakuñjarāḥ<BR>
09,017.023c	paritrātuṃ maheṣvāsān madrarājapadānugān<BR>
09,017.024a	anyonyaṃ parirakṣāmo yatnena mahatā nṛpa<BR>
09,017.024c	evaṃ sarve 'nusaṃcintya prayayur yatra sainikāḥ<BR>
09,017.025	saṃjaya uvāca<BR>
09,017.025a	evam uktas tato rājā balena mahatā vṛtaḥ<BR>
09,017.025c	prayayau siṃhanādena kampayan vai vasuṃdharām<BR>
09,017.026a	hata vidhyata gṛhṇīta praharadhvaṃ nikṛntata<BR>
09,017.026c	ity āsīt tumulaḥ śabdas tava sainyasya bhārata<BR>
09,017.027a	pāṇḍavās tu raṇe dṛṣṭvā madrarājapadānugān<BR>
09,017.027b*0101_01	paśyatāṃ tava putrāṇāṃ pāṇḍuputrair asaṃbhramam<BR>
09,017.027c	sahitān abhyavartanta gulmam āsthāya madhyamam<BR>
09,017.028a	te muhūrtād raṇe vīrā hastāhastaṃ viśāṃ pate<BR>
09,017.028c	nihatāḥ pratyadṛśyanta madrarājapadānugāḥ<BR>
09,017.029a	tato naḥ saṃprayātānāṃ hatāmitrās tarasvinaḥ<BR>
09,017.029c	hṛṣṭāḥ kilakilāśabdam akurvan sahitāḥ pare<BR>
09,017.030a	athotthitāni ruṇḍāni samadṛśyanta sarvaśaḥ<BR>
09,017.030c	papāta mahatī colkā madhyenādityamaṇḍalam<BR>
09,017.031a	rathair bhagnair yugākṣaiś ca nihataiś ca mahārathaiḥ<BR>
09,017.031c	aśvair nipatitaiś caiva saṃchannābhūd vasuṃdharā<BR>
09,017.032a	vātāyamānais turagair yugāsaktais turaṃgamaiḥ<BR>
09,017.032c	adṛśyanta mahārāja yodhās tatra raṇājire<BR>
09,017.033a	bhagnacakrān rathān ke cid avahaṃs turagā raṇe<BR>
09,017.033c	rathārdhaṃ ke cid ādāya diśo daśa vibabhramuḥ<BR>
09,017.033e	tatra tatra ca dṛśyante yoktraiḥ śliṣṭāḥ sma vājinaḥ<BR>
09,017.034a	rathinaḥ patamānāś ca vyadṛśyanta narottama<BR>
09,017.034c	gaganāt pracyutāḥ siddhāḥ puṇyānām iva saṃkṣaye<BR>
09,017.035a	nihateṣu ca śūreṣu madrarājānugeṣu ca<BR>
09,017.035c	asmān āpatataś cāpi dṛṣṭvā pārthā mahārathāḥ<BR>
09,017.036a	abhyavartanta vegena jayagṛdhrāḥ prahāriṇaḥ<BR>
09,017.036c	bāṇaśabdaravān kṛtvā vimiśrāñ śaṅkhanisvanaiḥ<BR>
09,017.037a	asmāṃs tu punar āsādya labdhalakṣāḥ prahāriṇaḥ<BR>
09,017.037c	śarāsanāni dhunvānāḥ siṃhanādān pracukruśuḥ<BR>
09,017.038a	tato hatam abhiprekṣya madrarājabalaṃ mahat<BR>
09,017.038c	madrarājaṃ ca samare dṛṣṭvā śūraṃ nipātitam<BR>
09,017.038e	duryodhanabalaṃ sarvaṃ punar āsīt parāṅmukham<BR>
09,017.039a	vadhyamānaṃ mahārāja pāṇḍavair jitakāśibhiḥ<BR>
09,017.039c	diśo bheje 'tha saṃbhrāntaṃ trāsitaṃ dṛḍhadhanvibhiḥ<BR>
09,018.001	saṃjaya uvāca<BR>
09,018.001a	pātite yudhi durdharṣe madrarāje mahārathe<BR>
09,018.001c	tāvakās tava putrāś ca prāyaśo vimukhābhavan<BR>
09,018.002a	vaṇijo nāvi bhinnāyāṃ yathāgādhe 'plave 'rṇave<BR>
09,018.002c	apāre pāram icchanto hate śūre mahātmani<BR>
09,018.003a	madrarāje mahārāja vitrastāḥ śaravikṣatāḥ<BR>
09,018.003c	anāthā nātham icchanto mṛgāḥ siṃhārditā iva<BR>
09,018.004a	vṛṣā yathā bhagnaśṛṅgāḥ śīrṇadantā gajā iva<BR>
09,018.004c	madhyāhne pratyapāyāma nirjitā dharmasūnunā<BR>
09,018.005a	na saṃdhātum anīkāni na ca rājan parākrame<BR>
09,018.005c	āsīd buddhir hate śalye tava yodhasya kasya cit<BR>
09,018.006a	bhīṣme droṇe ca nihate sūtaputre ca bhārata<BR>
09,018.006c	yad duḥkhaṃ tava yodhānāṃ bhayaṃ cāsīd viśāṃ pate<BR>
09,018.006e	tad bhayaṃ sa ca naḥ śoko bhūya evābhyavartata<BR>
09,018.007a	nirāśāś ca jaye tasmin hate śalye mahārathe<BR>
09,018.007b*0102_01	nirāśaś ca hate śalye rājā rājan mahāyaśāḥ<BR>
09,018.007c	hatapravīrā vidhvastā vikṛttāś ca śitaiḥ śaraiḥ<BR>
09,018.007e	madrarāje hate rājan yodhās te prādravan bhayāt<BR>
09,018.008a	aśvān anye gajān anye rathān anye mahārathāḥ<BR>
09,018.008c	āruhya javasaṃpannāḥ pādātāḥ prādravan bhayāt<BR>
09,018.009a	dvisāhasrāś ca mātaṅgā girirūpāḥ prahāriṇaḥ<BR>
09,018.009c	saṃprādravan hate śalye aṅkuśāṅguṣṭhacoditāḥ<BR>
09,018.010a	te raṇād bharataśreṣṭha tāvakāḥ prādravan diśaḥ<BR>
09,018.010c	dhāvantaś cāpy adṛśyanta śvasamānāḥ śarāturāḥ<BR>
09,018.011a	tān prabhagnān drutān dṛṣṭvā hatotsāhān parājitān<BR>
09,018.011c	abhyadravanta pāñcālāḥ pāṇḍavāś ca jayaiṣiṇaḥ<BR>
09,018.012a	bāṇaśabdaravaś cāpi siṃhanādaś ca puṣkalaḥ<BR>
09,018.012c	śaṅkhaśabdaś ca śūrāṇāṃ dāruṇaḥ samapadyata<BR>
09,018.013a	dṛṣṭvā tu kauravaṃ sainyaṃ bhayatrastaṃ pravidrutam<BR>
09,018.013c	anyonyaṃ samabhāṣanta pāñcālāḥ pāṇḍavaiḥ saha<BR>
09,018.014a	adya rājā satyadhṛtir jitāmitro yudhiṣṭhiraḥ<BR>
09,018.014c	adya duryodhano hīno dīptayā nṛpatiśriyā<BR>
09,018.014d*0103_01	adya diṣṭyā kṣmāśayanaṃ niratāmāmucakṣuṣaḥ (sic)<BR>
09,018.014d*0103_02	draupadyā yaś ca saṃkalpaḥ saṃsiddha iti ghuṣyatām<BR>
09,018.015a	adya śrutvā hataṃ putraṃ dhṛtarāṣṭro janeśvaraḥ<BR>
09,018.015c	niḥsaṃjñaḥ patito bhūmau kilbiṣaṃ pratipadyatām<BR>
09,018.016a	adya jānātu kaunteyaṃ samarthaṃ sarvadhanvinām<BR>
09,018.016c	adyātmānaṃ ca durmedhā garhayiṣyati pāpakṛt<BR>
09,018.016e	adya kṣattur vacaḥ satyaṃ smaratāṃ bruvato hitam<BR>
09,018.017a	adyaprabhṛti pārthāṃś ca preṣyabhūta upācaran<BR>
09,018.017b*0104_01	adyaiva ca hi pārthānāṃ yat kṛtaṃ pūrvakarmabhiḥ<BR>
09,018.017c	vijānātu nṛpo duḥkhaṃ yat prāptaṃ pāṇḍunandanaiḥ<BR>
09,018.018a	adya kṛṣṇasya māhātmyaṃ jānātu sa mahīpatiḥ<BR>
09,018.018c	adyārjunadhanurghoṣaṃ ghoraṃ jānātu saṃyuge<BR>
09,018.018d*0105_01	putrāṇāṃ ca vadhaṃ ghoraṃ bhīmena śroṣyate nṛpaḥ<BR>
09,018.019a	astrāṇāṃ ca balaṃ sarvaṃ bāhvoś ca balam āhave<BR>
09,018.019c	adya jñāsyati bhīmasya balaṃ ghoraṃ mahātmanaḥ<BR>
09,018.020a	hate duryodhane yuddhe śakreṇevāsure maye<BR>
09,018.020c	yat kṛtaṃ bhīmasenena duḥśāsanavadhe tadā<BR>
09,018.020e	nānyaḥ kartāsti loke tad ṛte bhīmaṃ mahābalam<BR>
09,018.021a	jānītām adya jyeṣṭhasya pāṇḍavasya parākramam<BR>
09,018.021c	madrarājaṃ hataṃ śrutvā devair api suduḥsaham<BR>
09,018.022a	adya jñāsyati saṃgrāme mādrīputrau mahābalau<BR>
09,018.022c	nihate saubale śūre gāndhāreṣu ca sarvaśaḥ<BR>
09,018.023a	kathaṃ teṣāṃ jayo na syād yeṣāṃ yoddhā dhanaṃjayaḥ<BR>
09,018.023c	sātyakir bhīmasenaś ca dhṛṣṭadyumnaś ca pārṣataḥ<BR>
09,018.024a	draupadyās tanayāḥ pañca mādrīputrau ca pāṇḍavau<BR>
09,018.024c	śikhaṇḍī ca maheṣvāso rājā caiva yudhiṣṭhiraḥ<BR>
09,018.025a	yeṣāṃ ca jagatāṃ nātho nāthaḥ kṛṣṇo janārdanaḥ<BR>
09,018.025c	kathaṃ teṣāṃ jayo na syād yeṣāṃ dharmo vyapāśrayaḥ<BR>
09,018.025d*0106_01	lābhas teṣāṃ jayas teṣāṃ kutas teṣāṃ parābhavaḥ<BR>
09,018.025d*0106_02	yeṣāṃ nātho hṛṣīkeśaḥ sarvalokavibhur hariḥ<BR>
09,018.026a	bhīṣmaṃ droṇaṃ ca karṇaṃ ca madrarājānam eva ca<BR>
09,018.026c	tathānyān nṛpatīn vīrāñ śataśo 'tha sahasraśaḥ<BR>
09,018.027a	ko 'nyaḥ śakto raṇe jetum ṛte pārthaṃ yudhiṣṭhiram<BR>
09,018.027c	yasya nātho hṛṣīkeśaḥ sadā dharmayaśonidhiḥ<BR>
09,018.028a	ity evaṃ vadamānās te harṣeṇa mahatā yutāḥ<BR>
09,018.028c	prabhagnāṃs tāvakān rājan sṛñjayāḥ pṛṣṭhato 'nvayuḥ<BR>
09,018.029a	dhanaṃjayo rathānīkam abhyavartata vīryavān<BR>
09,018.029c	mādrīputrau ca śakuniṃ sātyakiś ca mahārathaḥ<BR>
09,018.030a	tān prekṣya dravataḥ sarvān bhīmasenabhayārditān<BR>
09,018.030c	duryodhanas tadā sūtam abravīd utsmayann iva<BR>
09,018.031a	na mātikramate pārtho dhanuṣpāṇim avasthitam<BR>
09,018.031c	jaghane sarvasainyānāṃ mamāśvān pratipādaya<BR>
09,018.032a	jaghane yudhyamānaṃ hi kaunteyo māṃ dhanaṃjayaḥ<BR>
09,018.032c	notsahetābhyatikrāntuṃ velām iva mahodadhiḥ<BR>
09,018.033a	paśya sainyaṃ mahat sūta pāṇḍavaiḥ samabhidrutam<BR>
09,018.033c	sainyareṇuṃ samuddhūtaṃ paśyasvainaṃ samantataḥ<BR>
09,018.034a	siṃhanādāṃś ca bahuśaḥ śṛṇu ghorān bhayānakān<BR>
09,018.034c	tasmād yāhi śanaiḥ sūta jaghanaṃ paripālaya<BR>
09,018.035a	mayi sthite ca samare niruddheṣu ca pāṇḍuṣu<BR>
09,018.035c	punarāvartate tūrṇaṃ māmakaṃ balam ojasā<BR>
09,018.036a	tac chrutvā tava putrasya śūrāgryasadṛśaṃ vacaḥ<BR>
09,018.036c	sārathir hemasaṃchannāñ śanair aśvān acodayat<BR>
09,018.037a	gajāśvarathibhir hīnās tyaktātmānaḥ padātayaḥ<BR>
09,018.037c	ekaviṃśatisāhasrāḥ saṃyugāyāvatasthire<BR>
09,018.038a	nānādeśasamudbhūtā nānārañjitavāsasaḥ<BR>
09,018.038c	avasthitās tadā yodhāḥ prārthayanto mahad yaśaḥ<BR>
09,018.039a	teṣām āpatatāṃ tatra saṃhṛṣṭānāṃ parasparam<BR>
09,018.039c	saṃmardaḥ sumahāñ jajñe ghorarūpo bhayānakaḥ<BR>
09,018.040a	bhīmasenaṃ tadā rājan dhṛṣṭadyumnaṃ ca pārṣatam<BR>
09,018.040c	balena caturaṅgeṇa nānādeśyā nyavārayan<BR>
09,018.041a	bhīmam evābhyavartanta raṇe 'nye tu padātayaḥ<BR>
09,018.041c	prakṣveḍyāsphoṭya saṃhṛṣṭā vīralokaṃ yiyāsavaḥ<BR>
09,018.042a	āsādya bhīmasenaṃ tu saṃrabdhā yuddhadurmadāḥ<BR>
09,018.042c	dhārtarāṣṭrā vinedur hi nānyāṃ cākathayan kathām<BR>
09,018.042d*0107_01	nigṛhītuṃ tadā kruddhāḥ samantāt paryavārayan<BR>
09,018.042e	parivārya raṇe bhīmaṃ nijaghnus te samantataḥ<BR>
09,018.043a	sa vadhyamānaḥ samare padātigaṇasaṃvṛtaḥ<BR>
09,018.043c	na cacāla rathopasthe maināka iva parvataḥ<BR>
09,018.044a	te tu kruddhā mahārāja pāṇḍavasya mahāratham<BR>
09,018.044c	nigrahītuṃ pracakrur hi yodhāṃś cānyān avārayan<BR>
09,018.045a	akrudhyata raṇe bhīmas tais tadā paryavasthitaiḥ<BR>
09,018.045c	so 'vatīrya rathāt tūrṇaṃ padātiḥ samavasthitaḥ<BR>
09,018.046a	jātarūpaparicchannāṃ pragṛhya mahatīṃ gadām<BR>
09,018.046c	avadhīt tāvakān yodhān daṇḍapāṇir ivāntakaḥ<BR>
09,018.047a	rathāśvadvipahīnāṃs tu tān bhīmo gadayā balī<BR>
09,018.047b*0108_01	viprahīnarathāśvāṃs tān narān sa puruṣarṣabhaḥ<BR>
09,018.047b*0109_01	bhīmaseno gadāpāṇir gadayā vajrakalpayā<BR>
09,018.047c	ekaviṃśatisāhasrān padātīn avapothayat<BR>
09,018.048a	hatvā tat puruṣānīkaṃ bhīmaḥ satyaparākramaḥ<BR>
09,018.048c	dhṛṣṭadyumnaṃ puraskṛtya nacirāt pratyadṛśyata<BR>
09,018.049a	pādātā nihatā bhūmau śiśyire rudhirokṣitāḥ<BR>
09,018.049c	saṃbhagnā iva vātena karṇikārāḥ supuṣpitāḥ<BR>
09,018.050a	nānāpuṣpasrajopetā nānākuṇḍaladhāriṇaḥ<BR>
09,018.050c	nānājātyā hatās tatra nānādeśasamāgatāḥ<BR>
09,018.051a	patākādhvajasaṃchannaṃ padātīnāṃ mahad balam<BR>
09,018.051c	nikṛttaṃ vibabhau tatra ghorarūpaṃ bhayānakam<BR>
09,018.052a	yudhiṣṭhirapurogās tu sarvasainyamahārathāḥ<BR>
09,018.052c	abhyadhāvan mahātmānaṃ putraṃ duryodhanaṃ tava<BR>
09,018.053a	te sarve tāvakān dṛṣṭvā maheṣvāsān parāṅmukhān<BR>
09,018.053b*0110_01	samabhyadhāvaṃs tvaritā yuddhāya jitakāśinaḥ<BR>
09,018.053c	nābhyavartanta te putraṃ veleva makarālayam<BR>
09,018.054a	tad adbhutam apaśyāma tava putrasya pauruṣam<BR>
09,018.054c	yad ekaṃ sahitāḥ pārthā na śekur ativartitum<BR>
09,018.055a	nātidūrāpayātaṃ tu kṛtabuddhiṃ palāyane<BR>
09,018.055c	duryodhanaḥ svakaṃ sainyam abravīd bhṛśavikṣatam<BR>
09,018.056a	na taṃ deśaṃ prapaśyāmi pṛthivyāṃ parvateṣu vā<BR>
09,018.056c	yatra yātān na vo hanyuḥ pāṇḍavāḥ kiṃ sṛtena vaḥ<BR>
09,018.057a	alpaṃ ca balam eteṣāṃ kṛṣṇau ca bhṛśavikṣatau<BR>
09,018.057c	yadi sarve 'tra tiṣṭhāmo dhruvo no vijayo bhavet<BR>
09,018.058a	viprayātāṃs tu vo bhinnān pāṇḍavāḥ kṛtakilbiṣān<BR>
09,018.058c	anusṛtya haniṣyanti śreyo naḥ samare sthitam<BR>
09,018.059a	śṛṇudhvaṃ kṣatriyāḥ sarve yāvantaḥ stha samāgatāḥ<BR>
09,018.059c	yadā śūraṃ ca bhīruṃ ca mārayaty antakaḥ sadā<BR>
09,018.059e	ko nu mūḍho na yudhyeta puruṣaḥ kṣatriyabruvaḥ<BR>
09,018.060a	śreyo no bhīmasenasya kruddhasya pramukhe sthitam<BR>
09,018.060c	sukhaḥ sāṃgrāmiko mṛtyuḥ kṣatradharmeṇa yudhyatām<BR>
09,018.060d*0111_01	martyenāvaśyamartavyaṃ gṛheṣv api kadā cana<BR>
09,018.060d*0111_02	yudhyataḥ kṣatradharmeṇa mṛtyur eṣa sanātanaḥ<BR>
09,018.060e	jitveha sukham āpnoti hataḥ pretya mahat phalam<BR>
09,018.061a	na yuddhadharmāc chreyān vai panthāḥ svargasya kauravāḥ<BR>
09,018.061c	acireṇa jitāṃl lokān hato yuddhe samaśnute<BR>
09,018.062a	śrutvā tu vacanaṃ tasya pūjayitvā ca pārthivāḥ<BR>
09,018.062c	punar evānvavartanta pāṇḍavān ātatāyinaḥ<BR>
09,018.063a	tān āpatata evāśu vyūḍhānīkāḥ prahāriṇaḥ<BR>
09,018.063c	pratyudyayus tadā pārthā jayagṛdhrāḥ prahāriṇaḥ<BR>
09,018.064a	dhanaṃjayo rathenājāv abhyavartata vīryavān<BR>
09,018.064c	viśrutaṃ triṣu lokeṣu gāṇḍīvaṃ vikṣipan dhanuḥ<BR>
09,018.065a	mādrīputrau ca śakuniṃ sātyakiś ca mahābalaḥ<BR>
09,018.065c	javenābhyapatan hṛṣṭā yato vai tāvakaṃ balam<BR>
09,019.001	saṃjaya uvāca<BR>
09,019.001a	saṃnivṛtte balaughe tu śālvo mlecchagaṇādhipaḥ<BR>
09,019.001c	abhyavartata saṃkruddhaḥ pāṇḍūnāṃ sumahad balam<BR>
09,019.002a	āsthāya sumahānāgaṃ prabhinnaṃ parvatopamam<BR>
09,019.002c	dṛptam airāvataprakhyam amitragaṇamardanam<BR>
09,019.003a	yo 'sau mahābhadrakulaprasūtaḥ; supūjito dhārtarāṣṭreṇa nityam<BR>
09,019.003c	sukalpitaḥ śāstraviniścayajñaiḥ; sadopavāhyaḥ samareṣu rājan<BR>
09,019.003d*0112_01	airāvataṃ daityagaṇān vimṛdnañ<BR>
09,019.003d*0112_02	śakro yathā saṃjanayan bhayāni<BR>
09,019.004a	tam āsthito rājavaro babhūva; yathodayasthaḥ savitā kṣapānte<BR>
09,019.004c	sa tena nāgapravareṇa rājann; abhyudyayau pāṇḍusutān samantāt<BR>
09,019.004e	śitaiḥ pṛṣatkair vidadāra cāpi; mahendravajrapratimaiḥ sughoraiḥ<BR>
09,019.005a	tataḥ śarān vai sṛjato mahāraṇe; yodhāṃś ca rājan nayato yamāya<BR>
09,019.005b*0113_01	tataḥ śarān vai sṛ[ja]tā nṛpeṇa<BR>
09,019.005b*0113_02	yodhāḥ samastā gamitā yamālayam<BR>
09,019.005c	nāsyāntaraṃ dadṛśuḥ sve pare vā; yathā purā vajradharasya daityāḥ<BR>
09,019.005d*0114_01	airāvaṇasthasya camūvimarde<BR>
09,019.005d*0114_02	daityāḥ purā vāsavasyeva rājan<BR>
09,019.006a	te pāṇḍavāḥ somakāḥ sṛñjayāś ca; tam eva nāgaṃ dadṛśuḥ samantāt<BR>
09,019.006c	sahasraśo vai vicarantam ekaṃ; yathā mahendrasya gajaṃ samīpe<BR>
09,019.007a	saṃdrāvyamāṇaṃ tu balaṃ pareṣāṃ; parītakalpaṃ vibabhau samantāt<BR>
09,019.007c	naivāvatasthe samare bhṛśaṃ bhayād; vimardamānaṃ tu parasparaṃ tadā<BR>
09,019.008a	tataḥ prabhagnā sahasā mahācamūḥ; sā pāṇḍavī tena narādhipena<BR>
09,019.008c	diśaś catasraḥ sahasā pradhāvitā; gajendravegaṃ tam apārayantī<BR>
09,019.009a	dṛṣṭvā ca tāṃ vegavatā prabhagnāṃ; sarve tvadīyā yudhi yodhamukhyāḥ<BR>
09,019.009c	apūjayaṃs tatra narādhipaṃ taṃ; dadhmuś ca śaṅkhāñ śaśisaṃnikāśān<BR>
09,019.010a	śrutvā ninādaṃ tv atha kauravāṇāṃ; harṣād vimuktaṃ saha śaṅkhaśabdaiḥ<BR>
09,019.010c	senāpatiḥ pāṇḍavasṛñjayānāṃ; pāñcālaputro na mamarṣa roṣāt<BR>
09,019.011a	tatas tu taṃ vai dviradaṃ mahātmā; pratyudyayau tvaramāṇo jayāya<BR>
09,019.011c	jambho yathā śakrasamāgame vai; nāgendram airāvaṇam indravāhyam<BR>
09,019.012a	tam āpatantaṃ sahasā tu dṛṣṭvā; pāñcālarājaṃ yudhi rājasiṃhaḥ<BR>
09,019.012c	taṃ vai dvipaṃ preṣayām āsa tūrṇaṃ; vadhāya rājan drupadātmajasya<BR>
09,019.013a	sa taṃ dvipaṃ sahasābhyāpatantam; avidhyad arkapratimaiḥ pṛṣatkaiḥ<BR>
09,019.013c	karmāradhautair niśitair jvaladbhir; nārācamukhyais tribhir ugravegaiḥ<BR>
09,019.014a	tato 'parān pañca śitān mahātmā; nārācamukhyān visasarja kumbhe<BR>
09,019.014c	sa tais tu viddhaḥ paramadvipo raṇe; tadā parāvṛtya bhṛśaṃ pradudruve<BR>
09,019.015a	taṃ nāgarājaṃ sahasā praṇunnaṃ; vidrāvyamāṇaṃ ca nigṛhya śālvaḥ<BR>
09,019.015c	tottrāṅkuśaiḥ preṣayām āsa tūrṇaṃ; pāñcālarājasya rathaṃ pradiśya<BR>
09,019.016a	dṛṣṭvāpatantaṃ sahasā tu nāgaṃ; dhṛṣṭadyumnaḥ svarathāc chīghram eva<BR>
09,019.016c	gadāṃ pragṛhyāśu javena vīro; bhūmiṃ prapanno bhayavihvalāṅgaḥ<BR>
09,019.017a	sa taṃ rathaṃ hemavibhūṣitāṅgaṃ; sāśvaṃ sasūtaṃ sahasā vimṛdya<BR>
09,019.017c	utkṣipya hastena tadā mahādvipo; vipothayām āsa vasuṃdharātale<BR>
09,019.018a	pāñcālarājasya sutaṃ sa dṛṣṭvā; tadārditaṃ nāgavareṇa tena<BR>
09,019.018c	tam abhyadhāvat sahasā javena; bhīmaḥ śikhaṇḍī ca śineś ca naptā<BR>
09,019.019a	śaraiś ca vegaṃ sahasā nigṛhya; tasyābhito 'bhyāpatato gajasya<BR>
09,019.019c	sa saṃgṛhīto rathibhir gajo vai; cacāla tair vāryamāṇaś ca saṃkhye<BR>
09,019.020a	tataḥ pṛṣatkān pravavarṣa rājā; sūryo yathā raśmijālaṃ samantāt<BR>
09,019.020c	tenāśugair vadhyamānā rathaughāḥ; pradudruvus tatra tatas tu sarve<BR>
09,019.021a	tat karma śālvasya samīkṣya sarve; pāñcālamatsyā nṛpa sṛñjayāś ca<BR>
09,019.021c	hāhākārair nādayantaḥ sma yuddhe; dvipaṃ samantād rurudhur narāgryāḥ<BR>
09,019.022a	pāñcālarājas tvaritas tu śūro; gadāṃ pragṛhyācalaśṛṅgakalpām<BR>
09,019.022c	asaṃbhramaṃ bhārata śatrughātī; javena vīro 'nusasāra nāgam<BR>
09,019.023a	tato 'tha nāgaṃ dharaṇīdharābhaṃ; madaṃ sravantaṃ jaladaprakāśam<BR>
09,019.023c	gadāṃ samāvidhya bhṛśaṃ jaghāna; pāñcālarājasya sutas tarasvī<BR>
09,019.024a	sa bhinnakumbhaḥ sahasā vinadya; mukhāt prabhūtaṃ kṣatajaṃ vimuñcan<BR>
09,019.024c	papāta nāgo dharaṇīdharābhaḥ; kṣitiprakampāc calito yathādriḥ<BR>
09,019.025a	nipātyamāne tu tadā gajendre; hāhākṛte tava putrasya sainye<BR>
09,019.025c	sa śālvarājasya śinipravīro; jahāra bhallena śiraḥ śitena<BR>
09,019.026a	hṛtottamāṅgo yudhi sātvatena; papāta bhūmau saha nāgarājñā<BR>
09,019.026c	yathādriśṛṅgaṃ sumahat praṇunnaṃ; vajreṇa devādhipacoditena<BR>
09,020.001	saṃjaya uvāca<BR>
09,020.001a	tasmiṃs tu nihate śūre śālve samitiśobhane<BR>
09,020.001c	tavābhajyad balaṃ vegād vāteneva mahādrumaḥ<BR>
09,020.002a	tat prabhagnaṃ balaṃ dṛṣṭvā kṛtavarmā mahārathaḥ<BR>
09,020.002c	dadhāra samare śūraḥ śatrusainyaṃ mahābalaḥ<BR>
09,020.003a	saṃnivṛttās tu te śūrā dṛṣṭvā sātvatam āhave<BR>
09,020.003c	śailopamaṃ sthitaṃ rājan kīryamāṇaṃ śarair yudhi<BR>
09,020.004a	tataḥ pravavṛte yuddhaṃ kurūṇāṃ pāṇḍavaiḥ saha<BR>
09,020.004c	nivṛttānāṃ mahārāja mṛtyuṃ kṛtvā nivartanam<BR>
09,020.005a	tatrāścaryam abhūd yuddhaṃ sātvatasya paraiḥ saha<BR>
09,020.005c	yad eko vārayām āsa pāṇḍusenāṃ durāsadām<BR>
09,020.006a	teṣām anyonyasuhṛdāṃ kṛte karmaṇi duṣkare<BR>
09,020.006c	siṃhanādaḥ prahṛṣṭānāṃ divaḥspṛk sumahān abhūt<BR>
09,020.007a	tena śabdena vitrastān pāñcālān bharatarṣabha<BR>
09,020.007c	śiner naptā mahābāhur anvapadyata sātyakiḥ<BR>
09,020.007d*0115_01	śatavarmāṇam atyugraṃ mahāvīraṃ mahābalam<BR>
09,020.008a	sa samāsādya rājānaṃ kṣemadhūrtiṃ mahābalam<BR>
09,020.008c	saptabhir niśitair bāṇair anayad yamasādanam<BR>
09,020.009a	tam āyāntaṃ mahābāhuṃ pravapantaṃ śitāñ śarān<BR>
09,020.009c	javenābhyapatad dhīmān hārdikyaḥ śinipuṃgavam<BR>
09,020.010a	tau siṃhāv iva nardantau dhanvinau rathināṃ varau<BR>
09,020.010c	anyonyam abhyadhāvetāṃ śastrapravaradhāriṇau<BR>
09,020.011a	pāṇḍavāḥ saha pāñcālair yodhāś cānye nṛpottamāḥ<BR>
09,020.011c	prekṣakāḥ samapadyanta tayoḥ puruṣasiṃhayoḥ<BR>
09,020.012a	nārācair vatsadantaiś ca vṛṣṇyandhakamahārathau<BR>
09,020.012c	abhijaghnatur anyonyaṃ prahṛṣṭāv iva kuñjarau<BR>
09,020.013a	carantau vividhān mārgān hārdikyaśinipuṃgavau<BR>
09,020.013c	muhur antardadhāte tau bāṇavṛṣṭyā parasparam<BR>
09,020.014a	cāpavegabaloddhūtān mārgaṇān vṛṣṇisiṃhayoḥ<BR>
09,020.014c	ākāśe samapaśyāma pataṃgān iva śīghragān<BR>
09,020.015a	tam ekaṃ satyakarmāṇam āsādya hṛdikātmajaḥ<BR>
09,020.015c	avidhyan niśitair bāṇaiś caturbhiś caturo hayān<BR>
09,020.016a	sa dīrghabāhuḥ saṃkruddhas tottrārdita iva dvipaḥ<BR>
09,020.016c	aṣṭābhiḥ kṛtavarmāṇam avidhyat parameṣubhiḥ<BR>
09,020.017a	tataḥ pūrṇāyatotsṛṣṭaiḥ kṛtavarmā śilāśitaiḥ<BR>
09,020.017c	sātyakiṃ tribhir āhatya dhanur ekena cicchide<BR>
09,020.018a	nikṛttaṃ tad dhanuḥśreṣṭham apāsya śinipuṃgavaḥ<BR>
09,020.018c	anyad ādatta vegena śaineyaḥ saśaraṃ dhanuḥ<BR>
09,020.019a	tad ādāya dhanuḥśreṣṭhaṃ variṣṭhaḥ sarvadhanvinām<BR>
09,020.019c	āropya ca mahāvīryo mahābuddhir mahābalaḥ<BR>
09,020.020a	amṛṣyamāṇo dhanuṣaś chedanaṃ kṛtavarmaṇā<BR>
09,020.020c	kupito 'tirathaḥ śīghraṃ kṛtavarmāṇam abhyayāt<BR>
09,020.021a	tataḥ suniśitair bāṇair daśabhiḥ śinipuṃgavaḥ<BR>
09,020.021c	jaghāna sūtam aśvāṃś ca dhvajaṃ ca kṛtavarmaṇaḥ<BR>
09,020.022a	tato rājan maheṣvāsaḥ kṛtavarmā mahārathaḥ<BR>
09,020.022c	hatāśvasūtaṃ saṃprekṣya rathaṃ hemapariṣkṛtam<BR>
09,020.023a	roṣeṇa mahatāviṣṭaḥ śūlam udyamya māriṣa<BR>
09,020.023c	cikṣepa bhujavegena jighāṃsuḥ śinipuṃgavam<BR>
09,020.024a	tac chūlaṃ sātvato hy ājau nirbhidya niśitaiḥ śaraiḥ<BR>
09,020.024c	cūrṇitaṃ pātayām āsa mohayann iva mādhavam<BR>
09,020.024e	tato 'pareṇa bhallena hṛdy enaṃ samatāḍayat<BR>
09,020.025a	sa yuddhe yuyudhānena hatāśvo hatasārathiḥ<BR>
09,020.025c	kṛtavarmā kṛtāstreṇa dharaṇīm anvapadyata<BR>
09,020.026a	tasmin sātyakinā vīre dvairathe virathīkṛte<BR>
09,020.026c	samapadyata sarveṣāṃ sainyānāṃ sumahad bhayam<BR>
09,020.027a	putrasya tava cātyarthaṃ viṣādaḥ samapadyata<BR>
09,020.027c	hatasūte hatāśve ca virathe kṛtavarmaṇi<BR>
09,020.028a	hatāśvaṃ ca samālakṣya hatasūtam ariṃdamam<BR>
09,020.028c	abhyadhāvat kṛpo rājañ jighāṃsuḥ śinipuṃgavam<BR>
09,020.029a	tam āropya rathopasthe miṣatāṃ sarvadhanvinām<BR>
09,020.029c	apovāha mahābāhus tūrṇam āyodhanād api<BR>
09,020.030a	śaineye 'dhiṣṭhite rājan virathe kṛtavarmaṇi<BR>
09,020.030c	duryodhanabalaṃ sarvaṃ punar āsīt parāṅmukham<BR>
09,020.031a	tatpare nāvabudhyanta sainyena rajasāvṛte<BR>
09,020.031c	tāvakāḥ pradrutā rājan duryodhanam ṛte nṛpam<BR>
09,020.032a	duryodhanas tu saṃprekṣya bhagnaṃ svabalam antikāt<BR>
09,020.032c	javenābhyapatat tūrṇaṃ sarvāṃś caiko nyavārayat<BR>
09,020.033a	pāṇḍūṃś ca sarvān saṃkruddho dhṛṣṭadyumnaṃ ca pārṣatam<BR>
09,020.033c	śikhaṇḍinaṃ draupadeyān pāñcālānāṃ ca ye gaṇāḥ<BR>
09,020.034a	kekayān somakāṃś caiva pāñcālāṃś caiva māriṣa<BR>
09,020.034c	asaṃbhramaṃ durādharṣaḥ śitair astrair avārayat<BR>
09,020.035a	atiṣṭhad āhave yattaḥ putras tava mahābalaḥ<BR>
09,020.035c	yathā yajñe mahān agnir mantrapūtaḥ prakāśayan<BR>
09,020.035d*0116_01	tathā duryodhano rājā saṃgrāme sarvato 'bhavat<BR>
09,020.036a	taṃ pare nābhyavartanta martyā mṛtyum ivāhave<BR>
09,020.036c	athānyaṃ ratham āsthāya hārdikyaḥ samapadyata<BR>
09,021.001	saṃjaya uvāca<BR>
09,021.001a	putras tu te mahārāja rathastho rathināṃ varaḥ<BR>
09,021.001b*0117_01	durdharaḥ sa pumān kaś cit pāṇḍavān prati bhārata<BR>
09,021.001c	durutsaho babhau yuddhe yathā rudraḥ pratāpavān<BR>
09,021.002a	tasya bāṇasahasrais tu pracchannā hy abhavan mahī<BR>
09,021.002c	parāṃś ca siṣice bāṇair dhārābhir iva parvatān<BR>
09,021.003a	na ca so 'sti pumān kaś cit pāṇḍavānāṃ mahāhave<BR>
09,021.003c	hayo gajo ratho vāpi yo 'sya bāṇair avikṣataḥ<BR>
09,021.004a	yaṃ yaṃ hi samare yodhaṃ prapaśyāmi viśāṃ pate<BR>
09,021.004c	sa sa bāṇaiś cito 'bhūd vai putreṇa tava bhārata<BR>
09,021.005a	yathā sainyena rajasā samuddhūtena vāhinī<BR>
09,021.005c	pratyadṛśyata saṃchannā tathā bāṇair mahātmanaḥ<BR>
09,021.006a	bāṇabhūtām apaśyāma pṛthivīṃ pṛthivīpate<BR>
09,021.006c	duryodhanena prakṛtāṃ kṣiprahastena dhanvinā<BR>
09,021.007a	teṣu yodhasahasreṣu tāvakeṣu pareṣu ca<BR>
09,021.007c	eko duryodhano hy āsīt pumān iti matir mama<BR>
09,021.008a	tatrādbhutam apaśyāma tava putrasya vikramam<BR>
09,021.008c	yad ekaṃ sahitāḥ pārthā nātyavartanta bhārata<BR>
09,021.009a	yudhiṣṭhiraṃ śatenājau vivyādha bharatarṣabha<BR>
09,021.009c	bhīmasenaṃ ca saptatyā sahadevaṃ ca saptabhiḥ<BR>
09,021.010a	nakulaṃ ca catuḥṣaṣṭyā dhṛṣṭadyumnaṃ ca pañcabhiḥ<BR>
09,021.010c	saptabhir draupadeyāṃś ca tribhir vivyādha sātyakim<BR>
09,021.010e	dhanuś ciccheda bhallena sahadevasya māriṣa<BR>
09,021.011a	tad apāsya dhanuś chinnaṃ mādrīputraḥ pratāpavān<BR>
09,021.011c	abhyadhāvata rājānaṃ pragṛhyānyan mahad dhanuḥ<BR>
09,021.011e	tato duryodhanaṃ saṃkhye vivyādha daśabhiḥ śaraiḥ<BR>
09,021.012a	nakulaś ca tato vīro rājānaṃ navabhiḥ śaraiḥ<BR>
09,021.012c	ghorarūpair maheṣvāso vivyādha ca nanāda ca<BR>
09,021.013a	sātyakiś cāpi rājānaṃ śareṇānataparvaṇā<BR>
09,021.013c	draupadeyās trisaptatyā dharmarājaś ca saptabhiḥ<BR>
09,021.013e	aśītyā bhīmasenaś ca śarai rājānam ārdayat<BR>
09,021.014a	samantāt kīryamāṇas tu bāṇasaṃghair mahātmabhiḥ<BR>
09,021.014c	na cacāla mahārāja sarvasainyasya paśyataḥ<BR>
09,021.015a	lāghavaṃ sauṣṭhavaṃ cāpi vīryaṃ caiva mahātmanaḥ<BR>
09,021.015c	ati sarvāṇi bhūtāni dadṛśuḥ sarvamānavāḥ<BR>
09,021.016a	dhārtarāṣṭrās tu rājendra yātvā tu svalpam antaram<BR>
09,021.016c	apaśyamānā rājānaṃ paryavartanta daṃśitāḥ<BR>
09,021.017a	teṣām āpatatāṃ ghoras tumulaḥ samajāyata<BR>
09,021.017c	kṣubdhasya hi samudrasya prāvṛṭkāle yathā niśi<BR>
09,021.018a	samāsādya raṇe te tu rājānam aparājitam<BR>
09,021.018c	pratyudyayur maheṣvāsāḥ pāṇḍavān ātatāyinaḥ<BR>
09,021.019a	bhīmasenaṃ raṇe kruddhaṃ droṇaputro nyavārayat<BR>
09,021.019c	tato bāṇair mahārāja pramuktaiḥ sarvatodiśam<BR>
09,021.019e	nājñāyanta raṇe vīrā na diśaḥ pradiśas tathā<BR>
09,021.020a	tāv ubhau krūrakarmāṇāv ubhau bhārata duḥsahau<BR>
09,021.020c	ghorarūpam ayudhyetāṃ kṛtapratikṛtaiṣiṇau<BR>
09,021.020e	trāsayantau jagat sarvaṃ jyākṣepavihatatvacau<BR>
09,021.021a	śakunis tu raṇe vīro yudhiṣṭhiram apīḍayat<BR>
09,021.021c	tasyāśvāṃś caturo hatvā subalasya suto vibhuḥ<BR>
09,021.021d*0118_01	yantreṇa hanyamānau tu rathāṅgāv api cicchide<BR>
09,021.021d*0118_02	maṇḍalāgraṃ dhanuś cāpi niśitāṃs tomarān api<BR>
09,021.021d*0118_03	nārācān ardhanārācān supuṇyān mudgarān api<BR>
09,021.021d*0118_04	svarṇadaṇḍāṃ ca śaktiṃ ca bhiṇḍipālān parasvadhān<BR>
09,021.021d*0118_05	nirundhayan satyadhṛtiṃ kṛtvaitat karma dāruṇam<BR>
09,021.021e	nādaṃ cakāra balavān sarvasainyāni kampayan<BR>
09,021.022a	etasminn antare vīraṃ rājānam aparājitam<BR>
09,021.022c	apovāha rathenājau sahadevaḥ pratāpavān<BR>
09,021.023a	athānyaṃ ratham āsthāya dharmarājo yudhiṣṭhiraḥ<BR>
09,021.023c	śakuniṃ navabhir viddhvā punar vivyādha pañcabhiḥ<BR>
09,021.023e	nanāda ca mahānādaṃ pravaraḥ sarvadhanvinām<BR>
09,021.024a	tad yuddham abhavac citraṃ ghorarūpaṃ ca māriṣa<BR>
09,021.024c	īkṣitṛprītijananaṃ siddhacāraṇasevitam<BR>
09,021.025a	ulūkas tu maheṣvāsaṃ nakulaṃ yuddhadurmadam<BR>
09,021.025c	abhyadravad ameyātmā śaravarṣaiḥ samantataḥ<BR>
09,021.026a	tathaiva nakulaḥ śūraḥ saubalasya sutaṃ raṇe<BR>
09,021.026c	śaravarṣeṇa mahatā samantāt paryavārayat<BR>
09,021.027a	tau tatra samare vīrau kulaputrau mahārathau<BR>
09,021.027c	yodhayantāv apaśyetāṃ parasparakṛtāgasau<BR>
09,021.028a	tathaiva kṛtavarmā tu śaineyaṃ śatrutāpanam<BR>
09,021.028c	yodhayañ śuśubhe rājan balaṃ śakra ivāhave<BR>
09,021.029a	duryodhano dhanuś chittvā dhṛṣṭadyumnasya saṃyuge<BR>
09,021.029b*0119_01	pañcabhir niśitais tīkṣṇaiḥ śarair vivyādha marṣayan<BR>
09,021.029c	athainaṃ chinnadhanvānaṃ vivyādha niśitaiḥ śaraiḥ<BR>
09,021.030a	dhṛṣṭadyumno 'pi samare pragṛhya paramāyudham<BR>
09,021.030c	rājānaṃ yodhayām āsa paśyatāṃ sarvadhanvinām<BR>
09,021.031a	tayor yuddhaṃ mahac cāsīt saṃgrāme bharatarṣabha<BR>
09,021.031c	prabhinnayor yathā saktaṃ mattayor varahastinoḥ<BR>
09,021.032a	gautamas tu raṇe kruddho draupadeyān mahābalān<BR>
09,021.032c	vivyādha bahubhiḥ śūraḥ śaraiḥ saṃnataparvabhiḥ<BR>
09,021.033a	tasya tair abhavad yuddham indriyair iva dehinaḥ<BR>
09,021.033c	ghorarūpam asaṃvāryaṃ nirmaryādam atīva ca<BR>
09,021.034a	te ca taṃ pīḍayām āsur indriyāṇīva bāliśam<BR>
09,021.034c	sa ca tān pratisaṃrabdhaḥ pratyayodhayad āhave<BR>
09,021.035a	evaṃ citram abhūd yuddhaṃ tasya taiḥ saha bhārata<BR>
09,021.035c	utthāyotthāya hi yathā dehinām indriyair vibho<BR>
09,021.036a	narāś caiva naraiḥ sārdhaṃ dantino dantibhis tathā<BR>
09,021.036c	hayā hayaiḥ samāsaktā rathino rathibhis tathā<BR>
09,021.036e	saṃkulaṃ cābhavad bhūyo ghorarūpaṃ viśāṃ pate<BR>
09,021.037a	idaṃ citram idaṃ ghoram idaṃ raudram iti prabho<BR>
09,021.037c	yuddhāny āsan mahārāja ghorāṇi ca bahūni ca<BR>
09,021.038a	te samāsādya samare parasparam ariṃdamāḥ<BR>
09,021.038c	vivyadhuś caiva jaghnuś ca samāsādya mahāhave<BR>
09,021.039a	teṣāṃ śastrasamudbhūtaṃ rajas tīvram adṛśyata<BR>
09,021.039c	pravātenoddhataṃ rājan dhāvadbhiś cāśvasādibhiḥ<BR>
09,021.040a	rathanemisamudbhūtaṃ niḥśvāsaiś cāpi dantinām<BR>
09,021.040c	rajaḥ saṃdhyābhrakapilaṃ divākarapathaṃ yayau<BR>
09,021.040d*0120_01	ekacchāyam ivākāśaṃ samabhūt tatra dhanvinām<BR>
09,021.041a	rajasā tena saṃpṛkte bhāskare niṣprabhīkṛte<BR>
09,021.041c	saṃchāditābhavad bhūmis te ca śūrā mahārathāḥ<BR>
09,021.042a	muhūrtād iva saṃvṛttaṃ nīrajaskaṃ samantataḥ<BR>
09,021.042c	vīraśoṇitasiktāyāṃ bhūmau bharatasattama<BR>
09,021.042e	upāśāmyat tatas tīvraṃ tad rajo ghoradarśanam<BR>
09,021.043a	tato 'paśyaṃ mahārāja dvaṃdvayuddhāni bhārata<BR>
09,021.043c	yathāprāgryaṃ yathājyeṣṭhaṃ madhyāhne vai sudāruṇe<BR>
09,021.043e	varmaṇāṃ tatra rājendra vyadṛśyantojjvalāḥ prabhāḥ<BR>
09,021.044a	śabdaḥ sutumulaḥ saṃkhye śarāṇāṃ patatām abhūt<BR>
09,021.044c	mahāveṇuvanasyeva dahyamānasya sarvataḥ<BR>
09,022.001	saṃjaya uvāca<BR>
09,022.001a	vartamāne tathā yuddhe ghorarūpe bhayānake<BR>
09,022.001c	abhajyata balaṃ tatra tava putrasya pāṇḍavaiḥ<BR>
09,022.002a	tāṃs tu yatnena mahatā saṃnivārya mahārathān<BR>
09,022.002c	putras te yodhayām āsa pāṇḍavānām anīkinīm<BR>
09,022.003a	nivṛttāḥ sahasā yodhās tava putrapriyaiṣiṇaḥ<BR>
09,022.003c	saṃnivṛtteṣu teṣv evaṃ yuddham āsīt sudāruṇam<BR>
09,022.004a	tāvakānāṃ pareṣāṃ ca devāsuraraṇopamam<BR>
09,022.004c	pareṣāṃ tava sainye ca nāsīt kaś cit parāṅmukhaḥ<BR>
09,022.005a	anumānena yudhyante saṃjñābhiś ca parasparam<BR>
09,022.005c	teṣāṃ kṣayo mahān āsīd yudhyatām itaretaram<BR>
09,022.006a	tato yudhiṣṭhiro rājā krodhena mahatā yutaḥ<BR>
09,022.006c	jigīṣamāṇaḥ saṃgrāme dhārtarāṣṭrān sarājakān<BR>
09,022.007a	tribhiḥ śāradvataṃ viddhvā rukmapuṅkhaiḥ śilāśitaiḥ<BR>
09,022.007c	caturbhir nijaghānāśvān kalyāṇān kṛtavarmaṇaḥ<BR>
09,022.008a	aśvatthāmā tu hārdikyam apovāha yaśasvinam<BR>
09,022.008c	atha śāradvato 'ṣṭābhiḥ pratyavidhyad yudhiṣṭhiram<BR>
09,022.009a	tato duryodhano rājā rathān saptaśatān raṇe<BR>
09,022.009c	preṣayad yatra rājāsau dharmaputro yudhiṣṭhiraḥ<BR>
09,022.010a	te rathā rathibhir yuktā manomārutaraṃhasaḥ<BR>
09,022.010c	abhyadravanta saṃgrāme kaunteyasya rathaṃ prati<BR>
09,022.011a	te samantān mahārāja parivārya yudhiṣṭhiram<BR>
09,022.011c	adṛśyaṃ sāyakaiś cakrur meghā iva divākaram<BR>
09,022.011d*0121_01	te dṛṣṭvā dharmarājānaṃ kauravais taṃ tathākṛtam<BR>
09,022.012a	nāmṛṣyanta susaṃrabdhāḥ śikhaṇḍipramukhā rathāḥ<BR>
09,022.012c	rathair agryajavair yuktaiḥ kiṅkiṇījālasaṃvṛtaiḥ<BR>
09,022.012e	ājagmur abhirakṣantaḥ kuntīputraṃ yudhiṣṭhiram<BR>
09,022.013a	tataḥ pravavṛte raudraḥ saṃgrāmaḥ śoṇitodakaḥ<BR>
09,022.013a*0122_01	**** **** devāsuraraṇopamam<BR>
09,022.013a*0122_02	tathānyat sumahac caiva<BR>
09,022.013c	pāṇḍavānāṃ kurūṇāṃ ca yamarāṣṭravivardhanaḥ<BR>
09,022.014a	rathān saptaśatān hatvā kurūṇām ātatāyinām<BR>
09,022.014c	pāṇḍavāḥ saha pāñcālaiḥ punar evābhyavārayan<BR>
09,022.015a	tatra yuddhaṃ mahac cāsīt tava putrasya pāṇḍavaiḥ<BR>
09,022.015c	na ca nas tādṛśaṃ dṛṣṭaṃ naiva cāpi pariśrutam<BR>
09,022.016a	vartamāne tathā yuddhe nirmaryāde samantataḥ<BR>
09,022.016c	vadhyamāneṣu yodheṣu tāvakeṣv itareṣu ca<BR>
09,022.017a	ninadatsu ca yodheṣu śaṅkhavaryaiś ca pūritaiḥ<BR>
09,022.017b*0123_01	jyāghoṣair yodhamukhyānāṃ talaghoṣaiḥ samaṃtataḥ<BR>
09,022.017c	utkṛṣṭaiḥ siṃhanādaiś ca garjitena ca dhanvinām<BR>
09,022.018a	atipravṛddhe yuddhe ca chidyamāneṣu marmasu<BR>
09,022.018c	dhāvamāneṣu yodheṣu jayagṛddhiṣu māriṣa<BR>
09,022.019a	saṃhāre sarvato jāte pṛthivyāṃ śokasaṃbhave<BR>
09,022.019c	bahvīnām uttamastrīṇāṃ sīmantoddharaṇe tathā<BR>
09,022.020a	nirmaryāde tathā yuddhe vartamāne sudāruṇe<BR>
09,022.020c	prādurāsan vināśāya tadotpātāḥ sudāruṇāḥ<BR>
09,022.020e	cacāla śabdaṃ kurvāṇā saparvatavanā mahī<BR>
09,022.021a	sadaṇḍāḥ solmukā rājañ śīryamāṇāḥ samantataḥ<BR>
09,022.021c	ulkāḥ petur divo bhūmāv āhatya ravimaṇḍalam<BR>
09,022.022a	viṣvagvātāḥ prādurāsan nīcaiḥ śarkaravarṣiṇaḥ<BR>
09,022.022c	aśrūṇi mumucur nāgā vepathuś cāspṛśad bhṛśam<BR>
09,022.023a	etān ghorān anādṛtya samutpātān sudāruṇān<BR>
09,022.023c	punar yuddhāya saṃmantrya kṣatriyās tasthur avyathāḥ<BR>
09,022.023e	ramaṇīye kurukṣetre puṇye svargaṃ yiyāsavaḥ<BR>
09,022.024a	tato gāndhārarājasya putraḥ śakunir abravīt<BR>
09,022.024b*0124_01	śakuniḥ paramayā śaktyā pāṇḍavaṃ balam ādravat<BR>
09,022.024c	yudhyadhvam agrato yāvat pṛṣṭhato hanmi pāṇḍavān<BR>
09,022.024d*0125_01	te yāvat pṛṣṭhato hanti pāṇḍavān raṇadurmadān<BR>
09,022.025a	tato naḥ saṃprayātānāṃ madrayodhās tarasvinaḥ<BR>
09,022.025c	hṛṣṭāḥ kilakilāśabdam akurvantāpare tathā<BR>
09,022.026a	asmāṃs tu punar āsādya labdhalakṣā durāsadāḥ<BR>
09,022.026c	śarāsanāni dhunvantaḥ śaravarṣair avākiran<BR>
09,022.027a	tato hataṃ parais tatra madrarājabalaṃ tadā<BR>
09,022.027c	duryodhanabalaṃ dṛṣṭvā punar āsīt parāṅmukham<BR>
09,022.028a	gāndhārarājas tu punar vākyam āha tato balī<BR>
09,022.028c	nivartadhvam adharmajñā yudhyadhvaṃ kiṃ sṛtena vaḥ<BR>
09,022.028d*0126_01	suranārīratisukhaṃ vimardam evam anyathā<BR>
09,022.028d*0126_02	utpāṭitaṃ dvāram etac chrīmat tridaśasadmanaḥ<BR>
09,022.028d*0126_03	evam uktvā jagāmāśu śakunis tāṃ punaḥ punaḥ<BR>
09,022.028d*0126_04	lakṣadhvajaṃ vasiṣṭhaṃ ca manonilajavaṃ mahat<BR>
09,022.029a	anīkaṃ daśasāhasram aśvānāṃ bharatarṣabha<BR>
09,022.029c	āsīd gāndhārarājasya vimalaprāsayodhinām<BR>
09,022.030a	balena tena vikramya vartamāne janakṣaye<BR>
09,022.030c	pṛṣṭhataḥ pāṇḍavānīkam abhyaghnan niśitaiḥ śaraiḥ<BR>
09,022.031a	tad abhram iva vātena kṣipyamāṇaṃ samantataḥ<BR>
09,022.031c	abhajyata mahārāja pāṇḍūnāṃ sumahad balam<BR>
09,022.032a	tato yudhiṣṭhiraḥ prekṣya bhagnaṃ svabalam antikāt<BR>
09,022.032c	abhyacodayad avyagraḥ sahadevaṃ mahābalam<BR>
09,022.033a	asau subalaputro no jaghanaṃ pīḍya daṃśitaḥ<BR>
09,022.033c	senāṃ nisūdayanty eṣa paśya pāṇḍava durmatim<BR>
09,022.034a	gaccha tvaṃ draupadeyāś ca śakuniṃ saubalaṃ jahi<BR>
09,022.034c	rathānīkam ahaṃ rakṣye pāñcālasahito 'nagha<BR>
09,022.035a	gacchantu kuñjarāḥ sarve vājinaś ca saha tvayā<BR>
09,022.035c	pādātāś ca trisāhasrāḥ śakuniṃ saubalaṃ jahi<BR>
09,022.035d*0127_01	kiranto yatra caivāsmān pariśiṣṭo mahāmate<BR>
09,022.035d*0127_02	mamānudhyānamahimā bhaviṣyati na saṃśayaḥ<BR>
09,022.035d*0127_03	na ca śāsanakartānyas tvattas tiṣṭhati kaś cana<BR>
09,022.035d*0127_04	yad ājñāpayasīty evam avadat prītimānasaḥ<BR>
09,022.036a	tato gajāḥ saptaśatāś cāpapāṇibhir āsthitāḥ<BR>
09,022.036c	pañca cāśvasahasrāṇi sahadevaś ca vīryavān<BR>
09,022.037a	pādātāś ca trisāhasrā draupadeyāś ca sarvaśaḥ<BR>
09,022.037c	raṇe hy abhyadravaṃs te tu śakuniṃ yuddhadurmadam<BR>
09,022.038a	tatas tu saubalo rājann abhyatikramya pāṇḍavān<BR>
09,022.038c	jaghāna pṛṣṭhataḥ senāṃ jayagṛdhraḥ pratāpavān<BR>
09,022.039a	aśvārohās tu saṃrabdhāḥ pāṇḍavānāṃ tarasvinām<BR>
09,022.039c	prāviśan saubalānīkam abhyatikramya tān rathān<BR>
09,022.040a	te tatra sādinaḥ śūrāḥ saubalasya mahad balam<BR>
09,022.040c	gajamadhye 'vatiṣṭhantaḥ śaravarṣair avākiran<BR>
09,022.041a	tad udyatagadāprāsam akāpuruṣasevitam<BR>
09,022.041c	prāvartata mahad yuddhaṃ rājan durmantrite tava<BR>
09,022.042a	upāramanta jyāśabdāḥ prekṣakā rathino 'bhavan<BR>
09,022.042c	na hi sveṣāṃ pareṣāṃ vā viśeṣaḥ pratyadṛśyata<BR>
09,022.043a	śūrabāhuvisṛṣṭānāṃ śaktīnāṃ bharatarṣabha<BR>
09,022.043c	jyotiṣām iva saṃpātam apaśyan kurupāṇḍavāḥ<BR>
09,022.044a	ṛṣṭibhir vimalābhiś ca tatra tatra viśāṃ pate<BR>
09,022.044c	saṃpatantībhir ākāśam āvṛtaṃ bahv aśobhata<BR>
09,022.045a	prāsānāṃ patatāṃ rājan rūpam āsīt samantataḥ<BR>
09,022.045c	śalabhānām ivākāśe tadā bharatasattama<BR>
09,022.046a	rudhirokṣitasarvāṅgā vipraviddhair niyantṛbhiḥ<BR>
09,022.046c	hayāḥ paripatanti sma śataśo 'tha sahasraśaḥ<BR>
09,022.047a	anyonyaparipiṣṭāś ca samāsādya parasparam<BR>
09,022.047c	avikṣatāḥ sma dṛśyante vamanto rudhiraṃ mukhaiḥ<BR>
09,022.048a	tato 'bhavat tamo ghoraṃ sainyena rajasā vṛte<BR>
09,022.048c	tān apākramato 'drākṣaṃ tasmād deśād ariṃdamān<BR>
09,022.048e	aśvān rājan manuṣyāṃś ca rajasā saṃvṛte sati<BR>
09,022.049a	bhūmau nipatitāś cānye vamanto rudhiraṃ bahu<BR>
09,022.049c	keśākeśisamālagnā na śekuś ceṣṭituṃ janāḥ<BR>
09,022.050a	anyonyam aśvapṛṣṭhebhyo vikarṣanto mahābalāḥ<BR>
09,022.050c	mallā iva samāsādya nijaghnur itaretaram<BR>
09,022.050e	aśvaiś ca vyapakṛṣyanta bahavo 'tra gatāsavaḥ<BR>
09,022.051a	bhūmau nipatitāś cānye bahavo vijayaiṣiṇaḥ<BR>
09,022.051c	tatra tatra vyadṛśyanta puruṣāḥ śūramāninaḥ<BR>
09,022.052a	raktokṣitaiś chinnabhujair apakṛṣṭaśiroruhaiḥ<BR>
09,022.052c	vyadṛśyata mahī kīrṇā śataśo 'tha sahasraśaḥ<BR>
09,022.053a	dūraṃ na śakyaṃ tatrāsīd gantum aśvena kena cit<BR>
09,022.053c	sāśvārohair hatair aśvair āvṛte vasudhātale<BR>
09,022.054a	rudhirokṣitasaṃnāhair āttaśastrair udāyudhaiḥ<BR>
09,022.054c	nānāpraharaṇair ghoraiḥ parasparavadhaiṣibhiḥ<BR>
09,022.054e	susaṃnikṛṣṭaiḥ saṃgrāme hatabhūyiṣṭhasainikaiḥ<BR>
09,022.055a	sa muhūrtaṃ tato yuddhvā saubalo 'tha viśāṃ pate<BR>
09,022.055c	ṣaṭsahasrair hayaiḥ śiṣṭair apāyāc chakunis tataḥ<BR>
09,022.056a	tathaiva pāṇḍavānīkaṃ rudhireṇa samukṣitam<BR>
09,022.056c	ṣaṭsahasrair hayaiḥ śiṣṭair apāyāc chrāntavāhanam<BR>
09,022.057a	aśvārohās tu pāṇḍūnām abruvan rudhirokṣitāḥ<BR>
09,022.057b*0128_01	śakuniṃ mārayāmo 'dya sahaputraṃ sabāndhavam<BR>
09,022.057b*0128_02	tato duryodhanaṃ pāpaṃ pāṇḍavānāṃ prasādataḥ<BR>
09,022.057c	susaṃnikṛṣṭāḥ saṃgrāme bhūyiṣṭhaṃ tyaktajīvitāḥ<BR>
09,022.058a	neha śakyaṃ rathair yoddhuṃ kuta eva mahāgajaiḥ<BR>
09,022.058c	rathān eva rathā yāntu kuñjarāḥ kuñjarān api<BR>
09,022.058d*0129_01	vayaṃ paścād gamiṣyāmaḥ sahitās tyaktajīvitāḥ<BR>
09,022.058d*0129_02	bhṛśaṃ palāyane tasmād upādhiṃ samupāśritāḥ<BR>
09,022.059a	pratiyāto hi śakuniḥ svam anīkam avasthitaḥ<BR>
09,022.059c	na punaḥ saubalo rājā yuddham abhyāgamiṣyati<BR>
09,022.060a	tatas tu draupadeyāś ca te ca mattā mahādvipāḥ<BR>
09,022.060c	prayayur yatra pāñcālyo dhṛṣṭadyumno mahārathaḥ<BR>
09,022.061a	sahadevo 'pi kauravya rajomeghe samutthite<BR>
09,022.061c	ekākī prayayau tatra yatra rājā yudhiṣṭhiraḥ<BR>
09,022.062a	tatas teṣu prayāteṣu śakuniḥ saubalaḥ punaḥ<BR>
09,022.062c	pārśvato 'bhyahanat kruddho dhṛṣṭadyumnasya vāhinīm<BR>
09,022.063a	tat punas tumulaṃ yuddhaṃ prāṇāṃs tyaktvābhyavartata<BR>
09,022.063c	tāvakānāṃ pareṣāṃ ca parasparavadhaiṣiṇām<BR>
09,022.064a	te hy anyonyam avekṣanta tasmin vīrasamāgame<BR>
09,022.064c	yodhāḥ paryapatan rājañ śataśo 'tha sahasraśaḥ<BR>
09,022.065a	asibhiś chidyamānānāṃ śirasāṃ lokasaṃkṣaye<BR>
09,022.065c	prādurāsīn mahāśabdas tālānāṃ patatām iva<BR>
09,022.066a	vimuktānāṃ śarīrāṇāṃ bhinnānāṃ patatāṃ bhuvi<BR>
09,022.066c	sāyudhānāṃ ca bāhūnām urūṇāṃ ca viśāṃ pate<BR>
09,022.066e	āsīt kaṭakaṭāśabdaḥ sumahān romaharṣaṇaḥ<BR>
09,022.067a	nighnanto niśitaiḥ śastrair bhrātṝn putrān sakhīn api<BR>
09,022.067c	yodhāḥ paripatanti sma yathāmiṣakṛte khagāḥ<BR>
09,022.068a	anyonyaṃ pratisaṃrabdhāḥ samāsādya parasparam<BR>
09,022.068c	ahaṃ pūrvam ahaṃ pūrvam iti nyaghnan sahasraśaḥ<BR>
09,022.069a	saṃghātair āsanabhraṣṭair aśvārohair gatāsubhiḥ<BR>
09,022.069c	hayāḥ paripatanti sma śataśo 'tha sahasraśaḥ<BR>
09,022.070a	sphuratāṃ pratipiṣṭānām aśvānāṃ śīghrasāriṇām<BR>
09,022.070c	stanatāṃ ca manuṣyāṇāṃ saṃnaddhānāṃ viśāṃ pate<BR>
09,022.071a	śaktyṛṣṭiprāsaśabdaś ca tumulaḥ samajāyata<BR>
09,022.071c	bhindatāṃ paramarmāṇi rājan durmantrite tava<BR>
09,022.071d*0130_01	evaṃ hi yodhāḥ saṃrabdhāḥ parasparasamāhatāḥ<BR>
09,022.072a	śramābhibhūtāḥ saṃrabdhāḥ śrāntavāhāḥ pipāsitāḥ<BR>
09,022.072c	vikṣatāś ca śitaiḥ śastrair abhyavartanta tāvakāḥ<BR>
09,022.073a	mattā rudhiragandhena bahavo 'tra vicetasaḥ<BR>
09,022.073c	jaghnuḥ parān svakāṃś caiva prāptān prāptān anantarān<BR>
09,022.074a	bahavaś ca gataprāṇāḥ kṣatriyā jayagṛddhinaḥ<BR>
09,022.074c	bhūmāv abhyapatan rājañ śaravṛṣṭibhir āvṛtāḥ<BR>
09,022.075a	vṛkagṛdhraśṛgālānāṃ tumule modane 'hani<BR>
09,022.075c	āsīd balakṣayo ghoras tava putrasya paśyataḥ<BR>
09,022.076a	narāśvakāyasaṃchannā bhūmir āsīd viśāṃ pate<BR>
09,022.076c	rudhirodakacitrā ca bhīrūṇāṃ bhayavardhinī<BR>
09,022.077a	asibhiḥ paṭṭiśaiḥ śūlais takṣamāṇāḥ punaḥ punaḥ<BR>
09,022.077c	tāvakāḥ pāṇḍavāś caiva nābhyavartanta bhārata<BR>
09,022.078a	praharanto yathāśakti yāvat prāṇasya dhāraṇam<BR>
09,022.078c	yodhāḥ paripatanti sma vamanto rudhiraṃ vraṇaiḥ<BR>
09,022.079a	śiro gṛhītvā keśeṣu kabandhaḥ samadṛśyata<BR>
09,022.079c	udyamya niśitaṃ khaḍgaṃ rudhireṇa samukṣitam<BR>
09,022.080a	athotthiteṣu bahuṣu kabandheṣu janādhipa<BR>
09,022.080c	tathā rudhiragandhena yodhāḥ kaśmalam āviśan<BR>
09,022.081a	mandībhūte tataḥ śabde pāṇḍavānāṃ mahad balam<BR>
09,022.081c	alpāvaśiṣṭais turagair abhyavartata saubalaḥ<BR>
09,022.082a	tato 'bhyadhāvaṃs tvaritāḥ pāṇḍavā jayagṛddhinaḥ<BR>
09,022.082c	padātayaś ca nāgāś ca sādinaś codyatāyudhāḥ<BR>
09,022.083a	koṣṭakīkṛtya cāpy enaṃ parikṣipya ca sarvaśaḥ<BR>
09,022.083c	śastrair nānāvidhair jaghnur yuddhapāraṃ titīrṣavaḥ<BR>
09,022.083d*0131_01	drāvyamāṇaṃ balaṃ dṛṣṭvā tava putrasya paśyataḥ<BR>
09,022.084a	tvadīyās tāṃs tu saṃprekṣya sarvataḥ samabhidrutān<BR>
09,022.084c	sāśvapattidviparathāḥ pāṇḍavān abhidudruvuḥ<BR>
09,022.085a	ke cit padātayaḥ padbhir muṣṭibhiś ca parasparam<BR>
09,022.085c	nijaghnuḥ samare śūrāḥ kṣīṇaśastrās tato 'patan<BR>
09,022.086a	rathebhyo rathinaḥ petur dvipebhyo hastisādinaḥ<BR>
09,022.086c	vimānebhya iva bhraṣṭāḥ siddhāḥ puṇyakṣayād yathā<BR>
09,022.087a	evam anyonyam āyastā yodhā jaghnur mahāmṛdhe<BR>
09,022.087c	pitṝn bhrātṝn vayasyāṃś ca putrān api tathāpare<BR>
09,022.088a	evam āsīd amaryādaṃ yuddhaṃ bharatasattama<BR>
09,022.088c	prāsāsibāṇakalile vartamāne sudāruṇe<BR>
09,023.001	saṃjaya uvāca<BR>
09,023.001a	tasmiñ śabde mṛdau jāte pāṇḍavair nihate bale<BR>
09,023.001c	aśvaiḥ saptaśataiḥ śiṣṭair upāvartata saubalaḥ<BR>
09,023.002a	sa yātvā vāhinīṃ tūrṇam abravīt tvarayan yudhi<BR>
09,023.002c	yudhyadhvam iti saṃhṛṣṭāḥ punaḥ punar ariṃdamaḥ<BR>
09,023.002e	apṛcchat kṣatriyāṃs tatra kva nu rājā mahārathaḥ<BR>
09,023.003a	śakunes tu vacaḥ śrutvā ta ūcur bharatarṣabha<BR>
09,023.003c	asau tiṣṭhati kauravyo raṇamadhye mahārathaḥ<BR>
09,023.004a	yatraitat sumahac chatraṃ pūrṇacandrasamaprabham<BR>
09,023.004c	yatraite satalatrāṇā rathās tiṣṭhanti daṃśitāḥ<BR>
09,023.005a	yatraiṣa śabdas tumulaḥ parjanyaninadopamaḥ<BR>
09,023.005c	tatra gaccha drutaṃ rājaṃs tato drakṣyasi kauravam<BR>
09,023.006a	evam uktas tu taiḥ śūraiḥ śakuniḥ saubalas tadā<BR>
09,023.006c	prayayau tatra yatrāsau putras tava narādhipa<BR>
09,023.006e	sarvataḥ saṃvṛto vīraiḥ samareṣv anivartibhiḥ<BR>
09,023.007a	tato duryodhanaṃ dṛṣṭvā rathānīke vyavasthitam<BR>
09,023.007c	sarathāṃs tāvakān sarvān harṣayañ śakunis tataḥ<BR>
09,023.008a	duryodhanam idaṃ vākyaṃ hṛṣṭarūpo viśāṃ pate<BR>
09,023.008c	kṛtakāryam ivātmānaṃ manyamāno 'bravīn nṛpam<BR>
09,023.009a	jahi rājan rathānīkam aśvāḥ sarve jitā mayā<BR>
09,023.009c	nātyaktvā jīvitaṃ saṃkhye śakyo jetuṃ yudhiṣṭhiraḥ<BR>
09,023.010a	hate tasmin rathānīke pāṇḍavenābhipālite<BR>
09,023.010c	gajān etān haniṣyāmaḥ padātīṃś cetarāṃs tathā<BR>
09,023.011a	śrutvā tu vacanaṃ tasya tāvakā jayagṛddhinaḥ<BR>
09,023.011c	javenābhyapatan hṛṣṭāḥ pāṇḍavānām anīkinīm<BR>
09,023.012a	sarve vivṛtatūṇīrāḥ pragṛhītaśarāsanāḥ<BR>
09,023.012c	śarāsanāni dhunvānāḥ siṃhanādaṃ pracakrire<BR>
09,023.013a	tato jyātalanirghoṣaḥ punar āsīd viśāṃ pate<BR>
09,023.013c	prādurāsīc charāṇāṃ ca sumuktānāṃ sudāruṇaḥ<BR>
09,023.014a	tān samīpagatān dṛṣṭvā javenodyatakārmukān<BR>
09,023.014c	uvāca devakīputraṃ kuntīputro dhanaṃjayaḥ<BR>
09,023.015a	codayāśvān asaṃbhrāntaḥ praviśaitad balārṇavam<BR>
09,023.015c	antam adya gamiṣyāmi śatrūṇāṃ niśitaiḥ śaraiḥ<BR>
09,023.016a	aṣṭādaśa dināny adya yuddhasyāsya janārdana<BR>
09,023.016c	vartamānasya mahataḥ samāsādya parasparam<BR>
09,023.017a	anantakalpā dhvajinī bhūtvā hy eṣāṃ mahātmanām<BR>
09,023.017c	kṣayam adya gatā yuddhe paśya daivaṃ yathāvidham<BR>
09,023.018a	samudrakalpaṃ tu balaṃ dhārtarāṣṭrasya mādhava<BR>
09,023.018c	asmān āsādya saṃjātaṃ goṣpadopamam acyuta<BR>
09,023.019a	hate bhīṣme ca saṃdadhyāc chivaṃ syād iha mādhava<BR>
09,023.019c	na ca tat kṛtavān mūḍho dhārtarāṣṭraḥ subāliśaḥ<BR>
09,023.020a	uktaṃ bhīṣmeṇa yad vākyaṃ hitaṃ pathyaṃ ca mādhava<BR>
09,023.020c	tac cāpi nāsau kṛtavān vītabuddhiḥ suyodhanaḥ<BR>
09,023.021a	tasmiṃs tu patite bhīṣme pracyute pṛthivītale<BR>
09,023.021c	na jāne kāraṇaṃ kiṃ nu yena yuddham avartata<BR>
09,023.021d*0132_01	hate droṇe ca karṇe ca bhūriśravasi saṃgare<BR>
09,023.021d*0132_02	duḥśāsane ca śālve ca śalye ca saparicchade<BR>
09,023.021d*0132_03	bhagadatte ca vīrendre naivāśāmyata hā raṇaḥ<BR>
09,023.021d*0132_04	yena bhīṣmas tathā droṇaḥ kṛpo vidura eva ca<BR>
09,023.021d*0132_05	pitā mātā śamasyārthe pratyākhyātās tu pāpinā<BR>
09,023.022a	mūḍhāṃs tu sarvathā manye dhārtarāṣṭrān subāliśān<BR>
09,023.022c	patite śaṃtanoḥ putre ye 'kārṣuḥ saṃyugaṃ punaḥ<BR>
09,023.023a	anantaraṃ ca nihate droṇe brahmavidāṃ vare<BR>
09,023.023c	rādheye ca vikarṇe ca naivāśāmyata vaiśasam<BR>
09,023.023d*0133_01	rādheye sūtaputre ca naiva śāmyati vaiśasam<BR>
09,023.024a	alpāvaśiṣṭe sainye 'smin sūtaputre ca pātite<BR>
09,023.024c	saputre vai naravyāghre naivāśāmyata vaiśasam<BR>
09,023.025a	śrutāyuṣi hate śūre jalasaṃdhe ca paurave<BR>
09,023.025c	śrutāyudhe ca nṛpatau naivāśāmyata vaiśasam<BR>
09,023.026a	bhūriśravasi śalye ca śālve caiva janārdana<BR>
09,023.026c	āvantyeṣu ca vīreṣu naivāśāmyata vaiśasam<BR>
09,023.027a	jayadrathe ca nihate rākṣase cāpy alāyudhe<BR>
09,023.027c	bāhlike somadatte ca naivāśāmyata vaiśasam<BR>
09,023.028a	bhagadatte hate śūre kāmboje ca sudakṣiṇe<BR>
09,023.028b*0134_01	nānādeśasamutthe ca hate sainye pṛthagvidhe<BR>
09,023.028c	duḥśāsane ca nihate naivāśāmyata vaiśasam<BR>
09,023.029a	dṛṣṭvā ca nihatāñ śūrān pṛthaṅ māṇḍalikān nṛpān<BR>
09,023.029c	balinaś ca raṇe kṛṣṇa naivāśāmyata vaiśasam<BR>
09,023.030a	akṣauhiṇīpatīn dṛṣṭvā bhīmasenena pātitān<BR>
09,023.030c	mohād vā yadi vā lobhān naivāśāmyata vaiśasam<BR>
09,023.030d*0135_01	hatapravīrāṃ vidhvastāṃ dṛṣṭvā cemāṃ camūṃ raṇe<BR>
09,023.030d*0135_02	alambuse ca nihate naiva śāmyati vaiśasam<BR>
09,023.030d*0135_03	bhrātṝn vinihatān dṛṣṭvā vayasyān mātulān api<BR>
09,023.030d*0135_04	putrān vinihatān saṃkhye naiva śāmyati vaiśasam<BR>
09,023.031a	ko nu rājakule jātaḥ kauraveyo viśeṣataḥ<BR>
09,023.031c	nirarthakaṃ mahad vairaṃ kuryād anyaḥ suyodhanāt<BR>
09,023.031d*0136_01	nṛpapravīrān vidhvastān dṛṣṭvā cemāṃ mahācamūm<BR>
09,023.032a	guṇato 'bhyadhikaṃ jñātvā balataḥ śauryato 'pi vā<BR>
09,023.032c	amūḍhaḥ ko nu yudhyeta jānan prājño hitāhitam<BR>
09,023.033a	yan na tasya mano hy āsīt tvayoktasya hitaṃ vacaḥ<BR>
09,023.033c	praśame pāṇḍavaiḥ sārdhaṃ so 'nyasya śṛṇuyāt katham<BR>
09,023.034a	yena śāṃtanavo bhīṣmo droṇo vidura eva ca<BR>
09,023.034c	pratyākhyātāḥ śamasyārthe kiṃ nu tasyādya bheṣajam<BR>
09,023.035a	maurkhyād yena pitā vṛddhaḥ pratyākhyāto janārdana<BR>
09,023.035c	tathā mātā hitaṃ vākyaṃ bhāṣamāṇā hitaiṣiṇī<BR>
09,023.035e	pratyākhyātā hy asatkṛtya sa kasmai rocayed vacaḥ<BR>
09,023.036a	kulāntakaraṇo vyaktaṃ jāta eṣa janārdana<BR>
09,023.036c	tathāsya dṛśyate ceṣṭā nītiś caiva viśāṃ pate<BR>
09,023.036e	naiṣa dāsyati no rājyam iti me matir acyuta<BR>
09,023.037a	ukto 'haṃ bahuśas tāta vidureṇa mahātmanā<BR>
09,023.037c	na jīvan dāsyate bhāgaṃ dhārtarāṣṭraḥ kathaṃ cana<BR>
09,023.038a	yāvat prāṇā dhamiṣyanti dhārtarāṣṭrasya mānada<BR>
09,023.038c	tāvad yuṣmāsv apāpeṣu pracariṣyati pātakam<BR>
09,023.039a	na sa yukto 'nyathā jetum ṛte yuddhena mādhava<BR>
09,023.039c	ity abravīt sadā māṃ hi viduraḥ satyadarśanaḥ<BR>
09,023.040a	tat sarvam adya jānāmi vyavasāyaṃ durātmanaḥ<BR>
09,023.040c	yad uktaṃ vacanaṃ tena vidureṇa mahātmanā<BR>
09,023.041a	yo hi śrutvā vacaḥ pathyaṃ jāmadagnyād yathātatham<BR>
09,023.041c	avāmanyata durbuddhir dhruvaṃ nāśamukhe sthitaḥ<BR>
09,023.042a	uktaṃ hi bahubhiḥ siddhair jātamātre suyodhane<BR>
09,023.042c	enaṃ prāpya durātmānaṃ kṣayaṃ kṣatraṃ gamiṣyati<BR>
09,023.043a	tad idaṃ vacanaṃ teṣāṃ niruktaṃ vai janārdana<BR>
09,023.043c	kṣayaṃ yātā hi rājāno duryodhanakṛte bhṛśam<BR>
09,023.044a	so 'dya sarvān raṇe yodhān nihaniṣyāmi mādhava<BR>
09,023.044c	kṣatriyeṣu hateṣv āśu śūnye ca śibire kṛte<BR>
09,023.045a	vadhāya cātmano 'smābhiḥ saṃyugaṃ rocayiṣyati<BR>
09,023.045c	tad antaṃ hi bhaved vairam anumānena mādhava<BR>
09,023.046a	evaṃ paśyāmi vārṣṇeya cintayan prajñayā svayā<BR>
09,023.046c	vidurasya ca vākyena ceṣṭayā ca durātmanaḥ<BR>
09,023.047a	saṃyāhi bhāratīṃ vīra yāvad dhanmi śitaiḥ śaraiḥ<BR>
09,023.047c	duryodhanaṃ durātmānaṃ vāhinīṃ cāsya saṃyuge<BR>
09,023.048a	kṣemam adya kariṣyāmi dharmarājasya mādhava<BR>
09,023.048c	hatvaitad durbalaṃ sainyaṃ dhārtarāṣṭrasya paśyataḥ<BR>
09,023.049	saṃjaya uvāca<BR>
09,023.049a	abhīśuhasto dāśārhas tathoktaḥ savyasācinā<BR>
09,023.049c	tad balaugham amitrāṇām abhītaḥ prāviśad raṇe<BR>
09,023.050a	śarāsanavaraṃ ghoraṃ śaktikaṇṭakasaṃvṛtam<BR>
09,023.050c	gadāparighapanthānaṃ rathanāgamahādrumam<BR>
09,023.051a	hayapattilatākīrṇaṃ gāhamāno mahāyaśāḥ<BR>
09,023.051c	vyacarat tatra govindo rathenātipatākinā<BR>
09,023.052a	te hayāḥ pāṇḍurā rājan vahanto 'rjunam āhave<BR>
09,023.052c	dikṣu sarvāsv adṛśyanta dāśārheṇa pracoditāḥ<BR>
09,023.053a	tataḥ prāyād rathenājau savyasācī paraṃtapaḥ<BR>
09,023.053c	kirañ śaraśatāṃs tīkṣṇān vāridhārā ivāmbudaḥ<BR>
09,023.054a	prādurāsīn mahāñ śabdaḥ śarāṇāṃ nataparvaṇām<BR>
09,023.054c	iṣubhiś chādyamānānāṃ samare savyasācinā<BR>
09,023.055a	asajjantas tanutreṣu śaraughāḥ prāpatan bhuvi<BR>
09,023.055c	indrāśanisamasparśā gāṇḍīvapreṣitāḥ śarāḥ<BR>
09,023.056a	narān nāgān samāhatya hayāṃś cāpi viśāṃ pate<BR>
09,023.056c	apatanta raṇe bāṇāḥ pataṃgā iva ghoṣiṇaḥ<BR>
09,023.057a	āsīt sarvam avacchannaṃ gāṇḍīvapreṣitaiḥ śaraiḥ<BR>
09,023.057c	na prājñāyanta samare diśo vā pradiśo 'pi vā<BR>
09,023.058a	sarvam āsīj jagat pūrṇaṃ pārthanāmāṅkitaiḥ śaraiḥ<BR>
09,023.058c	rukmapuṅkhais tailadhautaiḥ karmāraparimārjitaiḥ<BR>
09,023.059a	te dahyamānāḥ pārthena pāvakeneva kuñjarāḥ<BR>
09,023.059c	samāsīdanta kauravyā vadhyamānāḥ śitaiḥ śaraiḥ<BR>
09,023.060a	śaracāpadharaḥ pārthaḥ prajvalann iva bhārata<BR>
09,023.060c	dadāha samare yodhān kakṣam agnir iva jvalan<BR>
09,023.061a	yathā vanānte vanapair visṛṣṭaḥ; kakṣaṃ dahet kṛṣṇagatiḥ saghoṣaḥ<BR>
09,023.061c	bhūridrumaṃ śuṣkalatāvitānaṃ; bhṛśaṃ samṛddho jvalanaḥ pratāpī<BR>
09,023.062a	evaṃ sa nārācagaṇapratāpī; śarārcir uccāvacatigmatejāḥ<BR>
09,023.062c	dadāha sarvāṃ tava putrasenām; amṛṣyamāṇas tarasā tarasvī<BR>
09,023.063a	tasyeṣavaḥ prāṇaharāḥ sumuktā; nāsajjan vai varmasu rukmapuṅkhāḥ<BR>
09,023.063c	na ca dvitīyaṃ pramumoca bāṇaṃ; nare haye vā paramadvipe vā<BR>
09,023.064a	anekarūpākṛtibhir hi bāṇair; mahārathānīkam anupraviśya<BR>
09,023.064c	sa eva ekas tava putrasenāṃ; jaghāna daityān iva vajrapāṇiḥ<BR>
09,023.064c*0137_01	dhanaṃjayaḥ saṃyati sāyakair vā<BR>
09,024.001	saṃjaya uvāca<BR>
09,024.001a	asyatāṃ yatamānānāṃ śūrāṇām anivartinām<BR>
09,024.001c	saṃkalpam akaron moghaṃ gāṇḍīvena dhanaṃjayaḥ<BR>
09,024.002a	indrāśanisamasparśān aviṣahyān mahaujasaḥ<BR>
09,024.002c	visṛjan dṛśyate bāṇān dhārā muñcann ivāmbudaḥ<BR>
09,024.003a	tat sainyaṃ bharataśreṣṭha vadhyamānaṃ kirīṭinā<BR>
09,024.003c	saṃpradudrāva saṃgrāmāt tava putrasya paśyataḥ<BR>
09,024.003d*0138_01	pitṝn bhrātṝn parityajya vayasyān api cāpare<BR>
09,024.004a	hatadhuryā rathāḥ ke cid dhatasūtās tathāpare<BR>
09,024.004c	bhagnākṣayugacakreṣāḥ ke cid āsan viśāṃ pate<BR>
09,024.005a	anyeṣāṃ sāyakāḥ kṣīṇās tathānye śarapīḍitāḥ<BR>
09,024.005c	akṣatā yugapat ke cit prādravan bhayapīḍitāḥ<BR>
09,024.006a	ke cit putrān upādāya hatabhūyiṣṭhavāhanāḥ<BR>
09,024.006c	vicukruśuḥ pitṝn anye sahāyān apare punaḥ<BR>
09,024.007a	bāndhavāṃś ca naravyāghra bhrātṝn saṃbandhinas tathā<BR>
09,024.007c	dudruvuḥ ke cid utsṛjya tatra tatra viśāṃ pate<BR>
09,024.008a	bahavo 'tra bhṛśaṃ viddhā muhyamānā mahārathāḥ<BR>
09,024.008c	niṣṭanantaḥ sma dṛśyante pārthabāṇahatā narāḥ<BR>
09,024.009a	tān anye ratham āropya samāśvāsya muhūrtakam<BR>
09,024.009c	viśrāntāś ca vitṛṣṇāś ca punar yuddhāya jagmire<BR>
09,024.010a	tān apāsya gatāḥ ke cit punar eva yuyutsavaḥ<BR>
09,024.010c	kurvantas tava putrasya śāsanaṃ yuddhadurmadāḥ<BR>
09,024.011a	pānīyam apare pītvā paryāśvāsya ca vāhanam<BR>
09,024.011c	varmāṇi ca samāropya ke cid bharatasattama<BR>
09,024.012a	samāśvāsyāpare bhrātṝn nikṣipya śibire 'pi ca<BR>
09,024.012c	putrān anye pitṝn anye punar yuddham arocayan<BR>
09,024.013a	sajjayitvā rathān ke cid yathāmukhyaṃ viśāṃ pate<BR>
09,024.013c	āplutya pāṇḍavānīkaṃ punar yuddham arocayan<BR>
09,024.014a	te śūrāḥ kiṅkiṇījālaiḥ samācchannā babhāsire<BR>
09,024.014c	trailokyavijaye yuktā yathā daiteyadānavāḥ<BR>
09,024.015a	āgamya sahasā ke cid rathaiḥ svarṇavibhūṣitaiḥ<BR>
09,024.015c	pāṇḍavānām anīkeṣu dhṛṣṭadyumnam ayodhayan<BR>
09,024.016a	dhṛṣṭadyumno 'pi pāñcālyaḥ śikhaṇḍī ca mahārathaḥ<BR>
09,024.016c	nākuliś ca śatānīko rathānīkam ayodhayan<BR>
09,024.017a	pāñcālyas tu tataḥ kruddhaḥ sainyena mahatā vṛtaḥ<BR>
09,024.017c	abhyadravat susaṃrabdhas tāvakān hantum udyataḥ<BR>
09,024.017d*0139_01	abhyayus tāvakān yuddhe śataśo 'tha sahasraśaḥ<BR>
09,024.018a	tatas tv āpatatas tasya tava putro janādhipa<BR>
09,024.018c	bāṇasaṃghān anekān vai preṣayām āsa bhārata<BR>
09,024.018d*0140_01	ekaikaṃ daśabhir bāṇair avidhyad bharatarṣabhaḥ<BR>
09,024.019a	dhṛṣṭadyumnas tato rājaṃs tava putreṇa dhanvinā<BR>
09,024.019c	nārācair bahubhiḥ kṣipraṃ bāhvor urasi cārpitaḥ<BR>
09,024.019c*0141_01	nārācair ardhanārācair bahubhiḥ kṣiprakāribhiḥ<BR>
09,024.019d*0142_01	vatsadantaiś ca bāṇaiś ca karmāraparimārjitaiḥ<BR>
09,024.019d*0142_02	aśvāṃś ca caturo hatvā<BR>
09,024.020a	so 'tividdho maheṣvāsas tottrārdita iva dvipaḥ<BR>
09,024.020c	tasyāśvāṃś caturo bāṇaiḥ preṣayām āsa mṛtyave<BR>
09,024.020e	sāratheś cāsya bhallena śiraḥ kāyād apāharat<BR>
09,024.021a	tato duryodhano rājā pṛṣṭham āruhya vājinaḥ<BR>
09,024.021c	apākrāmad dhataratho nātidūram ariṃdamaḥ<BR>
09,024.022a	dṛṣṭvā tu hatavikrāntaṃ svam anīkaṃ mahābalaḥ<BR>
09,024.022c	tava putro mahārāja prayayau yatra saubalaḥ<BR>
09,024.023a	tato ratheṣu bhagneṣu trisāhasrā mahādvipāḥ<BR>
09,024.023c	pāṇḍavān rathinaḥ pañca samantāt paryavārayan<BR>
09,024.024a	te vṛtāḥ samare pañca gajānīkena bhārata<BR>
09,024.024c	aśobhanta naravyāghrā grahā vyāptā ghanair iva<BR>
09,024.025a	tato 'rjuno mahārāja labdhalakṣo mahābhujaḥ<BR>
09,024.025c	viniryayau rathenaiva śvetāśvaḥ kṛṣṇasārathiḥ<BR>
09,024.026a	taiḥ samantāt parivṛtaḥ kuñjaraiḥ parvatopamaiḥ<BR>
09,024.026c	nārācair vimalais tīkṣṇair gajānīkam apothayat<BR>
09,024.027a	tatraikabāṇanihatān apaśyāma mahāgajān<BR>
09,024.027c	patitān pātyamānāṃś ca vibhinnān savyasācinā<BR>
09,024.028a	bhīmasenas tu tān dṛṣṭvā nāgān mattagajopamaḥ<BR>
09,024.028c	kareṇa gṛhya mahatīṃ gadām abhyapatad balī<BR>
09,024.028e	avaplutya rathāt tūrṇaṃ daṇḍapāṇir ivāntakaḥ<BR>
09,024.029a	tam udyatagadaṃ dṛṣṭvā pāṇḍavānāṃ mahāratham<BR>
09,024.029c	vitresus tāvakāḥ sainyāḥ śakṛnmūtraṃ prasusruvuḥ<BR>
09,024.029e	āvignaṃ ca balaṃ sarvaṃ gadāhaste vṛkodare<BR>
09,024.030a	gadayā bhīmasenena bhinnakumbhān rajasvalān<BR>
09,024.030b*0143_01	pātyamānān prapaśyāma līnakumbhān kṣaradvraṇān<BR>
09,024.030c	dhāvamānān apaśyāma kuñjarān parvatopamān<BR>
09,024.031a	pradhāvya kuñjarās te tu bhīmasenagadāhatāḥ<BR>
09,024.031c	petur ārtasvaraṃ kṛtvā chinnapakṣā ivādrayaḥ<BR>
09,024.032a	tān bhinnakumbhān subahūn dravamāṇān itas tataḥ<BR>
09,024.032c	patamānāṃś ca saṃprekṣya vitresus tava sainikāḥ<BR>
09,024.033a	yudhiṣṭhiro 'pi saṃkruddho mādrīputrau ca pāṇḍavau<BR>
09,024.033c	gṛdhrapakṣaiḥ śitair bāṇair jaghnur vai gajayodhinaḥ<BR>
09,024.034a	dhṛṣṭadyumnas tu samare parājitya narādhipam<BR>
09,024.034c	apakrānte tava sute hayapṛṣṭhaṃ samāśrite<BR>
09,024.035a	dṛṣṭvā ca pāṇḍavān sarvān kuñjaraiḥ parivāritān<BR>
09,024.035c	dhṛṣṭadyumno mahārāja saha sarvaiḥ prabhadrakaiḥ<BR>
09,024.035e	putraḥ pāñcālarājasya jighāṃsuḥ kuñjarān yayau<BR>
09,024.036a	adṛṣṭvā tu rathānīke duryodhanam ariṃdamam<BR>
09,024.036c	aśvatthāmā kṛpaś caiva kṛtavarmā ca sātvataḥ<BR>
09,024.036e	apṛcchan kṣatriyāṃs tatra kva nu duryodhano gataḥ<BR>
09,024.037a	apaśyamānā rājānaṃ vartamāne janakṣaye<BR>
09,024.037c	manvānā nihataṃ tatra tava putraṃ mahārathāḥ<BR>
09,024.037e	viṣaṇṇavadanā bhūtvā paryapṛcchanta te sutam<BR>
09,024.038a	āhuḥ ke cid dhate sūte prayāto yatra saubalaḥ<BR>
09,024.038c	apare tv abruvaṃs tatra kṣatriyā bhṛśavikṣatāḥ<BR>
09,024.039a	duryodhanena kiṃ kāryaṃ drakṣyadhvaṃ yadi jīvati<BR>
09,024.039c	yudhyadhvaṃ sahitāḥ sarve kiṃ vo rājā kariṣyati<BR>
09,024.039d*0144_01	tatas te kṣatriyāḥ sarve svadharmeṣu vyavasthitāḥ<BR>
09,024.040a	te kṣatriyāḥ kṣatair gātrair hatabhūyiṣṭhavāhanāḥ<BR>
09,024.040c	śaraiḥ saṃpīḍyamānāś ca nātivyaktam ivābruvan<BR>
09,024.041a	idaṃ sarvaṃ balaṃ hanmo yena sma parivāritāḥ<BR>
09,024.041c	ete sarve gajān hatvā upayānti sma pāṇḍavāḥ<BR>
09,024.042a	śrutvā tu vacanaṃ teṣām aśvatthāmā mahābalaḥ<BR>
09,024.042c	hitvā pāñcālarājasya tad anīkaṃ durutsaham<BR>
09,024.043a	kṛpaś ca kṛtavarmā ca prayayur yatra saubalaḥ<BR>
09,024.043c	rathānīkaṃ parityajya śūrāḥ sudṛḍhadhanvinaḥ<BR>
09,024.044a	tatas teṣu prayāteṣu dhṛṣṭadyumnapurogamāḥ<BR>
09,024.044c	āyayuḥ pāṇḍavā rājan vinighnantaḥ sma tāvakān<BR>
09,024.045a	dṛṣṭvā tu tān āpatataḥ saṃprahṛṣṭān mahārathān<BR>
09,024.045c	parākrāntāṃs tato vīrān nirāśāñ jīvite tadā<BR>
09,024.045e	vivarṇamukhabhūyiṣṭham abhavat tāvakaṃ balam<BR>
09,024.046a	parikṣīṇāyudhān dṛṣṭvā tān ahaṃ parivāritān<BR>
09,024.046c	rājan balena dvyaṅgena tyaktvā jīvitam ātmanaḥ<BR>
09,024.047a	ātmanāpañcamo 'yudhyaṃ pāñcālasya balena ha<BR>
09,024.047c	tasmin deśe vyavasthāpya yatra śāradvataḥ sthitaḥ<BR>
09,024.048a	saṃprayuddhā vayaṃ pañca kirīṭiśarapīḍitāḥ<BR>
09,024.048c	dhṛṣṭadyumnaṃ mahānīkaṃ tatra no 'bhūd raṇo mahān<BR>
09,024.048e	jitās tena vayaṃ sarve vyapayāma raṇāt tataḥ<BR>
09,024.049a	athāpaśyaṃ sātyakiṃ tam upāyāntaṃ mahāratham<BR>
09,024.049c	rathaiś catuḥśatair vīro māṃ cābhyadravad āhave<BR>
09,024.050a	dhṛṣṭadyumnād ahaṃ muktaḥ kathaṃ cic chrāntavāhanaḥ<BR>
09,024.050c	patito mādhavānīkaṃ duṣkṛtī narakaṃ yathā<BR>
09,024.050e	tatra yuddham abhūd ghoraṃ muhūrtam atidāruṇam<BR>
09,024.051a	sātyakis tu mahābāhur mama hatvā paricchadam<BR>
09,024.051c	jīvagrāham agṛhṇān māṃ mūrchitaṃ patitaṃ bhuvi<BR>
09,024.051d*0145_01	sarve jayāya dhāvanti mayā labdho 'dya saṃjayaḥ<BR>
09,024.051d*0145_02	iti bruvāṇaḥ śaineyo rājan mām agrahīt tadā<BR>
09,024.052a	tato muhūrtād iva tad gajānīkam avadhyata<BR>
09,024.052c	gadayā bhīmasenena nārācair arjunena ca<BR>
09,024.053a	pratipiṣṭair mahānāgaiḥ samantāt parvatopamaiḥ<BR>
09,024.053c	nātiprasiddheva gatiḥ pāṇḍavānām ajāyata<BR>
09,024.053d*0146_01	viniryayau rathenaiva śvetāśvaḥ kṛṣṇasārathiḥ<BR>
09,024.054a	rathamārgāṃs tataś cakre bhīmaseno mahābalaḥ<BR>
09,024.054c	pāṇḍavānāṃ mahārāja vyapakarṣan mahāgajān<BR>
09,024.055a	aśvatthāmā kṛpaś caiva kṛtavarmā ca sātvataḥ<BR>
09,024.055c	apaśyanto rathānīke duryodhanam ariṃdamam<BR>
09,024.055e	rājānaṃ mṛgayām āsus tava putraṃ mahāratham<BR>
09,024.056a	parityajya ca pāñcālaṃ prayātā yatra saubalaḥ<BR>
09,024.056c	rājño 'darśanasaṃvignā vartamāne janakṣaye<BR>
09,025.001	saṃjaya uvāca<BR>
09,025.001a	gajānīke hate tasmin pāṇḍuputreṇa bhārata<BR>
09,025.001c	vadhyamāne bale caiva bhīmasenena saṃyuge<BR>
09,025.002a	carantaṃ ca tathā dṛṣṭvā bhīmasenam ariṃdamam<BR>
09,025.002c	daṇḍahastaṃ yathā kruddham antakaṃ prāṇahāriṇam<BR>
09,025.003a	sametya samare rājan hataśeṣāḥ sutās tava<BR>
09,025.003c	adṛśyamāne kauravye putre duryodhane tava<BR>
09,025.003e	sodaryāḥ sahitā bhūtvā bhīmasenam upādravan<BR>
09,025.003f*0147_01	śrutavān saṃjayaś caiva jayatsenaḥ śrutāntakaḥ<BR>
09,025.003f*0147_02	durvimocanakaś caiva tathā durviṣaho balī<BR>
09,025.003f*0148_01	śrutavarmā śrutarvā ca sujāto durvimocanaḥ<BR>
09,025.004a	durmarṣaṇo mahārāja jaitro bhūribalo raviḥ<BR>
09,025.004b*0149_01	jayatsenaḥ sujātaś ca tathā durviṣaho 'rihā<BR>
09,025.004b*0150_01	durvimocananāmā ca duṣpradharṣas tathaiva ca<BR>
09,025.004b*0150_02	śrutarvā ca mahābāhuḥ sarve yuddhaviśāradāḥ<BR>
09,025.004c	ity ete sahitā bhūtvā tava putrāḥ samantataḥ<BR>
09,025.004e	bhīmasenam abhidrutya rurudhuḥ sarvatodiśam<BR>
09,025.005a	tato bhīmo mahārāja svarathaṃ punar āsthitaḥ<BR>
09,025.005c	mumoca niśitān bāṇān putrāṇāṃ tava marmasu<BR>
09,025.006a	te kīryamāṇā bhīmena putrās tava mahāraṇe<BR>
09,025.006c	bhīmasenam apāsedhan pravaṇād iva kuñjaram<BR>
09,025.006d*0151_01	bhīmam eva samājaghnuḥ smarantaṃ pūrvakilbiṣam<BR>
09,025.007a	tataḥ kruddho raṇe bhīmaḥ śiro durmarṣaṇasya ha<BR>
09,025.007c	kṣurapreṇa pramathyāśu pātayām āsa bhūtale<BR>
09,025.008a	tato 'pareṇa bhallena sarvāvaraṇabhedinā<BR>
09,025.008c	śrutāntam avadhīd bhīmas tava putraṃ mahārathaḥ<BR>
09,025.009a	jayatsenaṃ tato viddhvā nārācena hasann iva<BR>
09,025.009c	pātayām āsa kauravyaṃ rathopasthād ariṃdamaḥ<BR>
09,025.009e	sa papāta rathād rājan bhūmau tūrṇaṃ mamāra ca<BR>
09,025.010a	śrutarvā tu tato bhīmaṃ kruddho vivyādha māriṣa<BR>
09,025.010c	śatena gṛdhravājānāṃ śarāṇāṃ nataparvaṇām<BR>
09,025.011a	tataḥ kruddho raṇe bhīmo jaitraṃ bhūribalaṃ ravim<BR>
09,025.011c	trīn etāṃs tribhir ānarchad viṣāgnipratimaiḥ śaraiḥ<BR>
09,025.012a	te hatā nyapatan bhūmau syandanebhyo mahārathāḥ<BR>
09,025.012c	vasante puṣpaśabalā nikṛttā iva kiṃśukāḥ<BR>
09,025.013a	tato 'pareṇa tīkṣṇena nārācena paraṃtapaḥ<BR>
09,025.013c	durvimocanam āhatya preṣayām āsa mṛtyave<BR>
09,025.014a	sa hataḥ prāpatad bhūmau svarathād rathināṃ varaḥ<BR>
09,025.014c	gires tu kūṭajo bhagno māruteneva pādapaḥ<BR>
09,025.015a	duṣpradharṣaṃ tataś caiva sujātaṃ ca sutau tava<BR>
09,025.015c	ekaikaṃ nyavadhīt saṃkhye dvābhyāṃ dvābhyāṃ camūmukhe<BR>
09,025.015e	tau śilīmukhaviddhāṅgau petatū rathasattamau<BR>
09,025.016a	tato yatantam aparam abhivīkṣya sutaṃ tava<BR>
09,025.016c	bhallena yudhi vivyādha bhīmo durviṣahaṃ raṇe<BR>
09,025.016e	sa papāta hato vāhāt paśyatāṃ sarvadhanvinām<BR>
09,025.017a	dṛṣṭvā tu nihatān bhrātṝn bahūn ekena saṃyuge<BR>
09,025.017c	amarṣavaśam āpannaḥ śrutarvā bhīmam abhyayāt<BR>
09,025.018a	vikṣipan sumahac cāpaṃ kārtasvaravibhūṣitam<BR>
09,025.018c	visṛjan sāyakāṃś caiva viṣāgnipratimān bahūn<BR>
09,025.019a	sa tu rājan dhanuś chittvā pāṇḍavasya mahāmṛdhe<BR>
09,025.019c	athainaṃ chinnadhanvānaṃ viṃśatyā samavākirat<BR>
09,025.020a	tato 'nyad dhanur ādāya bhīmaseno mahārathaḥ<BR>
09,025.020c	avākirat tava sutaṃ tiṣṭha tiṣṭheti cābravīt<BR>
09,025.021a	mahad āsīt tayor yuddhaṃ citrarūpaṃ bhayānakam<BR>
09,025.021c	yādṛśaṃ samare pūrvaṃ jambhavāsavayor abhūt<BR>
09,025.022a	tayos tatra śarair muktair yamadaṇḍanibhaiḥ śubhaiḥ<BR>
09,025.022a*0152_01	**** **** avacchannā dharābhavat<BR>
09,025.022c	samācchannā dharā sarvā khaṃ ca sarvā diśas tathā<BR>
09,025.023a	tataḥ śrutarvā saṃkruddho dhanur āyamya sāyakaiḥ<BR>
09,025.023c	bhīmasenaṃ raṇe rājan bāhvor urasi cārpayat<BR>
09,025.024a	so 'tividdho mahārāja tava putreṇa dhanvinā<BR>
09,025.024c	bhīmaḥ saṃcukṣubhe kruddhaḥ parvaṇīva mahodadhiḥ<BR>
09,025.025a	tato bhīmo ruṣāviṣṭaḥ putrasya tava māriṣa<BR>
09,025.025c	sārathiṃ caturaś cāśvān bāṇair ninye yamakṣayam<BR>
09,025.026a	virathaṃ taṃ samālakṣya viśikhair lomavāhibhiḥ<BR>
09,025.026c	avākirad ameyātmā darśayan pāṇilāghavam<BR>
09,025.027a	śrutarvā viratho rājann ādade khaḍgacarmaṇī<BR>
09,025.027c	athāsyādadataḥ khaḍgaṃ śatacandraṃ ca bhānumat<BR>
09,025.027e	kṣurapreṇa śiraḥ kāyāt pātayām āsa pāṇḍavaḥ<BR>
09,025.028a	chinnottamāṅgasya tataḥ kṣurapreṇa mahātmanaḥ<BR>
09,025.028c	papāta kāyaḥ sa rathād vasudhām anunādayan<BR>
09,025.029a	tasmin nipatite vīre tāvakā bhayamohitāḥ<BR>
09,025.029c	abhyadravanta saṃgrāme bhīmasenaṃ yuyutsavaḥ<BR>
09,025.030a	tān āpatata evāśu hataśeṣād balārṇavāt<BR>
09,025.030c	daṃśitaḥ pratijagrāha bhīmasenaḥ pratāpavān<BR>
09,025.030e	te tu taṃ vai samāsādya parivavruḥ samantataḥ<BR>
09,025.031a	tatas tu saṃvṛto bhīmas tāvakair niśitaiḥ śaraiḥ<BR>
09,025.031c	pīḍayām āsa tān sarvān sahasrākṣa ivāsurān<BR>
09,025.032a	tataḥ pañcaśatān hatvā savarūthān mahārathān<BR>
09,025.032c	jaghāna kuñjarānīkaṃ punaḥ saptaśataṃ yudhi<BR>
09,025.033a	hatvā daśa sahasrāṇi pattīnāṃ parameṣubhiḥ<BR>
09,025.033c	vājināṃ ca śatāny aṣṭau pāṇḍavaḥ sma virājate<BR>
09,025.034a	bhīmasenas tu kaunteyo hatvā yuddhe sutāṃs tava<BR>
09,025.034c	mene kṛtārtham ātmānaṃ saphalaṃ janma ca prabho<BR>
09,025.035a	taṃ tathā yudhyamānaṃ ca vinighnantaṃ ca tāvakān<BR>
09,025.035c	īkṣituṃ notsahante sma tava sainyāni bhārata<BR>
09,025.036a	vidrāvya tu kurūn sarvāṃs tāṃś ca hatvā padānugān<BR>
09,025.036c	dorbhyāṃ śabdaṃ tataś cakre trāsayāno mahādvipān<BR>
09,025.037a	hatabhūyiṣṭhayodhā tu tava senā viśāṃ pate<BR>
09,025.037c	kiṃciccheṣā mahārāja kṛpaṇā samapadyata<BR>
09,026.001	saṃjaya uvāca<BR>
09,026.001a	duryodhano mahārāja sudarśaś cāpi te sutaḥ<BR>
09,026.001c	hataśeṣau tadā saṃkhye vājimadhye vyavasthitau<BR>
09,026.002a	tato duryodhanaṃ dṛṣṭvā vājimadhye vyavasthitam<BR>
09,026.002c	uvāca devakīputraḥ kuntīputraṃ dhanaṃjayam<BR>
09,026.003a	śatravo hatabhūyiṣṭhā jñātayaḥ paripālitāḥ<BR>
09,026.003c	gṛhītvā saṃjayaṃ cāsau nivṛttaḥ śinipuṃgavaḥ<BR>
09,026.004a	pariśrāntaś ca nakulaḥ sahadevaś ca bhārata<BR>
09,026.004c	yodhayitvā raṇe pāpān dhārtarāṣṭrapadānugān<BR>
09,026.005a	suyodhanam abhityajya traya ete vyavasthitāḥ<BR>
09,026.005c	kṛpaś ca kṛtavarmā ca drauṇiś caiva mahārathaḥ<BR>
09,026.006a	asau tiṣṭhati pāñcālyaḥ śriyā paramayā yutaḥ<BR>
09,026.006c	duryodhanabalaṃ hatvā saha sarvaiḥ prabhadrakaiḥ<BR>
09,026.007a	asau duryodhanaḥ pārtha vājimadhye vyavasthitaḥ<BR>
09,026.007c	chatreṇa dhriyamāṇena prekṣamāṇo muhur muhuḥ<BR>
09,026.008a	prativyūhya balaṃ sarvaṃ raṇamadhye vyavasthitaḥ<BR>
09,026.008c	enaṃ hatvā śitair bāṇaiḥ kṛtakṛtyo bhaviṣyasi<BR>
09,026.009a	gajānīkaṃ hataṃ dṛṣṭvā tvāṃ ca prāptam ariṃdama<BR>
09,026.009c	yāvan na vidravanty ete tāvaj jahi suyodhanam<BR>
09,026.010a	yātu kaś cit tu pāñcālyaṃ kṣipram āgamyatām iti<BR>
09,026.010c	pariśrāntabalas tāta naiṣa mucyeta kilbiṣī<BR>
09,026.011a	tava hatvā balaṃ sarvaṃ saṃgrāme dhṛtarāṣṭrajaḥ<BR>
09,026.011c	jitān pāṇḍusutān matvā rūpaṃ dhārayate mahat<BR>
09,026.011d*0153_01	yathā daityacamūṃ hatvā purā śakro mahābalaḥ<BR>
09,026.012a	nihataṃ svabalaṃ dṛṣṭvā pīḍitaṃ cāpi pāṇḍavaiḥ<BR>
09,026.012c	dhruvam eṣyati saṃgrāme vadhāyaivātmano nṛpaḥ<BR>
09,026.013a	evam uktaḥ phalgunas tu kṛṣṇaṃ vacanam abravīt<BR>
09,026.013c	dhṛtarāṣṭrasutāḥ sarve hatā bhīmena mānada<BR>
09,026.013e	yāv etāv āsthitau kṛṣṇa tāv adya na bhaviṣyataḥ<BR>
09,026.014a	hato bhīṣmo hato droṇaḥ karṇo vaikartano hataḥ<BR>
09,026.014c	madrarājo hataḥ śalyo hataḥ kṛṣṇa jayadrathaḥ<BR>
09,026.015a	hayāḥ pañcaśatāḥ śiṣṭāḥ śakuneḥ saubalasya ca<BR>
09,026.015c	rathānāṃ tu śate śiṣṭe dve eva tu janārdana<BR>
09,026.015e	dantināṃ ca śataṃ sāgraṃ trisāhasrāḥ padātayaḥ<BR>
09,026.016a	aśvatthāmā kṛpaś caiva trigartādhipatis tathā<BR>
09,026.016c	ulūkaḥ śakuniś caiva kṛtavarmā ca sātvataḥ<BR>
09,026.017a	etad balam abhūc cheṣaṃ dhārtarāṣṭrasya mādhava<BR>
09,026.017c	mokṣo na nūnaṃ kālād dhi vidyate bhuvi kasya cit<BR>
09,026.018a	tathā vinihate sainye paśya duryodhanaṃ sthitam<BR>
09,026.018c	adyāhnā hi mahārājo hatāmitro bhaviṣyati<BR>
09,026.019a	na hi me mokṣyate kaś cit pareṣām iti cintaye<BR>
09,026.019c	ye tv adya samaraṃ kṛṣṇa na hāsyanti raṇotkaṭāḥ<BR>
09,026.019e	tān vai sarvān haniṣyāmi yady api syur amānuṣāḥ<BR>
09,026.020a	adya yuddhe susaṃkruddho dīrghaṃ rājñaḥ prajāgaram<BR>
09,026.020c	apaneṣyāmi gāndhāraṃ pātayitvā śitaiḥ śaraiḥ<BR>
09,026.021a	nikṛtyā vai durācāro yāni ratnāni saubalaḥ<BR>
09,026.021c	sabhāyām aharad dyūte punas tāny āharāmy aham<BR>
09,026.022a	adya tā api vetsyanti sarvā nāgapurastriyaḥ<BR>
09,026.022c	śrutvā patīṃś ca putrāṃś ca pāṇḍavair nihatān yudhi<BR>
09,026.023a	samāptam adya vai karma sarvaṃ kṛṣṇa bhaviṣyati<BR>
09,026.023c	adya duryodhano dīptāṃ śriyaṃ prāṇāṃś ca tyakṣyati<BR>
09,026.024a	nāpayāti bhayāt kṛṣṇa saṃgrāmād yadi cen mama<BR>
09,026.024c	nihataṃ viddhi vārṣṇeya dhārtarāṣṭraṃ subāliśam<BR>
09,026.025a	mama hy etad aśaktaṃ vai vājivṛndam ariṃdama<BR>
09,026.025c	soḍhuṃ jyātalanirghoṣaṃ yāhi yāvan nihanmy aham<BR>
09,026.026a	evam uktas tu dāśārhaḥ pāṇḍavena yaśasvinā<BR>
09,026.026c	acodayad dhayān rājan duryodhanabalaṃ prati<BR>
09,026.027a	tad anīkam abhiprekṣya trayaḥ sajjā mahārathāḥ<BR>
09,026.027c	bhīmaseno 'rjunaś caiva sahadevaś ca māriṣa<BR>
09,026.027e	prayayuḥ siṃhanādena duryodhanajighāṃsayā<BR>
09,026.028a	tān prekṣya sahitān sarvāñ javenodyatakārmukān<BR>
09,026.028c	saubalo 'bhyadravad yuddhe pāṇḍavān ātatāyinaḥ<BR>
09,026.029a	sudarśanas tava suto bhīmasenaṃ samabhyayāt<BR>
09,026.029c	suśarmā śakuniś caiva yuyudhāte kirīṭinā<BR>
09,026.029e	sahadevaṃ tava suto hayapṛṣṭhagato 'bhyayāt<BR>
09,026.030a	tato hy ayatnataḥ kṣipraṃ tava putro janādhipa<BR>
09,026.030c	prāsena sahadevasya śirasi prāharad bhṛśam<BR>
09,026.031a	sopāviśad rathopasthe tava putreṇa tāḍitaḥ<BR>
09,026.031c	rudhirāplutasarvāṅga āśīviṣa iva śvasan<BR>
09,026.032a	pratilabhya tataḥ saṃjñāṃ sahadevo viśāṃ pate<BR>
09,026.032c	duryodhanaṃ śarais tīkṣṇaiḥ saṃkruddhaḥ samavākirat<BR>
09,026.033a	pārtho 'pi yudhi vikramya kuntīputro dhanaṃjayaḥ<BR>
09,026.033c	śūrāṇām aśvapṛṣṭhebhyaḥ śirāṃsi nicakarta ha<BR>
09,026.034a	tad anīkaṃ tadā pārtho vyadhamad bahubhiḥ śaraiḥ<BR>
09,026.034c	pātayitvā hayān sarvāṃs trigartānāṃ rathān yayau<BR>
09,026.035a	tatas te sahitā bhūtvā trigartānāṃ mahārathāḥ<BR>
09,026.035c	arjunaṃ vāsudevaṃ ca śaravarṣair avākiran<BR>
09,026.036a	satyakarmāṇam ākṣipya kṣurapreṇa mahāyaśāḥ<BR>
09,026.036c	tato 'sya syandanasyeṣāṃ cicchide pāṇḍunandanaḥ<BR>
09,026.037a	śilāśitena ca vibho kṣurapreṇa mahāyaśāḥ<BR>
09,026.037c	śiraś ciccheda prahasaṃs taptakuṇḍalabhūṣaṇam<BR>
09,026.037d*0154_01	hāhākāras tato jāto hate vīre suśarmaṇi<BR>
09,026.037d*0154_02	tāvakānāṃ balaughānāṃ rājan durmantritāt tava<BR>
09,026.038a	satyeṣum atha cādatta yodhānāṃ miṣatāṃ tataḥ<BR>
09,026.038c	yathā siṃho vane rājan mṛgaṃ paribubhukṣitaḥ<BR>
09,026.039a	taṃ nihatya tataḥ pārthaḥ suśarmāṇaṃ tribhiḥ śaraiḥ<BR>
09,026.039c	viddhvā tān ahanat sarvān rathān rukmavibhūṣitān<BR>
09,026.040a	tatas tu pratvaran pārtho dīrghakālaṃ susaṃbhṛtam<BR>
09,026.040c	muñcan krodhaviṣaṃ tīkṣṇaṃ prasthalādhipatiṃ prati<BR>
09,026.041a	tam arjunaḥ pṛṣatkānāṃ śatena bharatarṣabha<BR>
09,026.041c	pūrayitvā tato vāhān nyahanat tasya dhanvinaḥ<BR>
09,026.042a	tataḥ śaraṃ samādāya yamadaṇḍopamaṃ śitam<BR>
09,026.042c	suśarmāṇaṃ samuddiśya cikṣepāśu hasann iva<BR>
09,026.043a	sa śaraḥ preṣitas tena krodhadīptena dhanvinā<BR>
09,026.043c	suśarmāṇaṃ samāsādya bibheda hṛdayaṃ raṇe<BR>
09,026.044a	sa gatāsur mahārāja papāta dharaṇītale<BR>
09,026.044c	nandayan pāṇḍavān sarvān vyathayaṃś cāpi tāvakān<BR>
09,026.045a	suśarmāṇaṃ raṇe hatvā putrān asya mahārathān<BR>
09,026.045c	sapta cāṣṭau ca triṃśac ca sāyakair anayat kṣayam<BR>
09,026.046a	tato 'sya niśitair bāṇaiḥ sarvān hatvā padānugān<BR>
09,026.046c	abhyagād bhāratīṃ senāṃ hataśeṣāṃ mahārathaḥ<BR>
09,026.047a	bhīmas tu samare kruddhaḥ putraṃ tava janādhipa<BR>
09,026.047c	sudarśanam adṛśyaṃ taṃ śaraiś cakre hasann iva<BR>
09,026.048a	tato 'sya prahasan kruddhaḥ śiraḥ kāyād apāharat<BR>
09,026.048c	kṣurapreṇa sutīkṣṇena sa hataḥ prāpatad bhuvi<BR>
09,026.049a	tasmiṃs tu nihate vīre tatas tasya padānugāḥ<BR>
09,026.049a*0155_01	**** **** tad anīkavanaṃ mahat<BR>
09,026.049a*0155_02	adahad bhīmasenas tu helayā bāṇavahninā<BR>
09,026.049c	parivavrū raṇe bhīmaṃ kiranto viśikhāñ śitān<BR>
09,026.050a	tatas tu niśitair bāṇais tad anīkaṃ vṛkodaraḥ<BR>
09,026.050c	indrāśanisamasparśaiḥ samantāt paryavākirat<BR>
09,026.050e	tataḥ kṣaṇena tad bhīmo nyahanad bharatarṣabha<BR>
09,026.051a	teṣu tūtsādyamāneṣu senādhyakṣā mahābalāḥ<BR>
09,026.051c	bhīmasenaṃ samāsādya tato 'yudhyanta bhārata<BR>
09,026.051e	tāṃs tu sarvāñ śarair ghorair avākirata pāṇḍavaḥ<BR>
09,026.052a	tathaiva tāvakā rājan pāṇḍaveyān mahārathān<BR>
09,026.052c	śaravarṣeṇa mahatā samantāt paryavārayan<BR>
09,026.053a	vyākulaṃ tad abhūt sarvaṃ pāṇḍavānāṃ paraiḥ saha<BR>
09,026.053c	tāvakānāṃ ca samare pāṇḍaveyair yuyutsatām<BR>
09,026.054a	tatra yodhās tadā petuḥ parasparasamāhatāḥ<BR>
09,026.054c	ubhayoḥ senayo rājan saṃśocantaḥ sma bāndhavān<BR>
09,027.001	saṃjaya uvāca<BR>
09,027.001a	tasmin pravṛtte saṃgrāme naravājigajakṣaye<BR>
09,027.001c	śakuniḥ saubalo rājan sahadevaṃ samabhyayāt<BR>
09,027.002a	tato 'syāpatatas tūrṇaṃ sahadevaḥ pratāpavān<BR>
09,027.002c	śaraughān preṣayām āsa pataṃgān iva śīghragān<BR>
09,027.002e	ulūkaś ca raṇe bhīmaṃ vivyādha daśabhiḥ śaraiḥ<BR>
09,027.003a	śakunis tu mahārāja bhīmaṃ viddhvā tribhiḥ śaraiḥ<BR>
09,027.003c	sāyakānāṃ navatyā vai sahadevam avākirat<BR>
09,027.004a	te śūrāḥ samare rājan samāsādya parasparam<BR>
09,027.004c	vivyadhur niśitair bāṇaiḥ kaṅkabarhiṇavājitaiḥ<BR>
09,027.004e	svarṇapuṅkhaiḥ śilādhautair ā karṇāt prahitaiḥ śaraiḥ<BR>
09,027.005a	teṣāṃ cāpabhujotsṛṣṭā śaravṛṣṭir viśāṃ pate<BR>
09,027.005c	ācchādayad diśaḥ sarvā dhārābhir iva toyadaḥ<BR>
09,027.006a	tataḥ kruddho raṇe bhīmaḥ sahadevaś ca bhārata<BR>
09,027.006c	ceratuḥ kadanaṃ saṃkhye kurvantau sumahābalau<BR>
09,027.007a	tābhyāṃ śaraśataiś channaṃ tad balaṃ tava bhārata<BR>
09,027.007c	andhakāram ivākāśam abhavat tatra tatra ha<BR>
09,027.008a	aśvair viparidhāvadbhiḥ śaracchannair viśāṃ pate<BR>
09,027.008c	tatra tatra kṛto mārgo vikarṣadbhir hatān bahūn<BR>
09,027.009a	nihatānāṃ hayānāṃ ca sahaiva hayayodhibhiḥ<BR>
09,027.009c	varmabhir vinikṛttaiś ca prāsaiś chinnaiś ca māriṣa<BR>
09,027.009d*0156_01	ṛṣṭibhiḥ śaktibhiś caiva tomaraiś ca paraṃtapa<BR>
09,027.009e	saṃchannā pṛthivī jajñe kusumaiḥ śabalā iva<BR>
09,027.010a	yodhās tatra mahārāja samāsādya parasparam<BR>
09,027.010c	vyacaranta raṇe kruddhā vinighnantaḥ parasparam<BR>
09,027.011a	udvṛttanayanai roṣāt saṃdaṣṭauṣṭhapuṭair mukhaiḥ<BR>
09,027.011c	sakuṇḍalair mahī channā padmakiñjalkasaṃnibhaiḥ<BR>
09,027.012a	bhujaiś chinnair mahārāja nāgarājakaropamaiḥ<BR>
09,027.012c	sāṅgadaiḥ satanutraiś ca sāsiprāsaparaśvadhaiḥ<BR>
09,027.013a	kabandhair utthitaiś chinnair nṛtyadbhiś cāparair yudhi<BR>
09,027.013c	kravyādagaṇasaṃkīrṇā ghorābhūt pṛthivī vibho<BR>
09,027.014a	alpāvaśiṣṭe sainye tu kauraveyān mahāhave<BR>
09,027.014c	prahṛṣṭāḥ pāṇḍavā bhūtvā ninyire yamasādanam<BR>
09,027.015a	etasminn antare śūraḥ saubaleyaḥ pratāpavān<BR>
09,027.015c	prāsena sahadevasya śirasi prāharad bhṛśam<BR>
09,027.015e	sa vihvalo mahārāja rathopastha upāviśat<BR>
09,027.016a	sahadevaṃ tathā dṛṣṭvā bhīmasenaḥ pratāpavān<BR>
09,027.016c	sarvasainyāni saṃkruddho vārayām āsa bhārata<BR>
09,027.017a	nirbibheda ca nārācaiḥ śataśo 'tha sahasraśaḥ<BR>
09,027.017c	vinirbhidyākaroc caiva siṃhanādam ariṃdama<BR>
09,027.018a	tena śabdena vitrastāḥ sarve sahayavāraṇāḥ<BR>
09,027.018c	prādravan sahasā bhītāḥ śakuneś ca padānugāḥ<BR>
09,027.019a	prabhagnān atha tān dṛṣṭvā rājā duryodhano 'bravīt<BR>
09,027.019c	nivartadhvam adharmajñā yudhyadhvaṃ kiṃ sṛtena vaḥ<BR>
09,027.020a	iha kīrtiṃ samādhāya pretya lokān samaśnute<BR>
09,027.020c	prāṇāñ jahāti yo vīro yudhi pṛṣṭham adarśayan<BR>
09,027.020d*0157_01	śūliyāsa[pāśa?]m atikramya śakralokaṃ samaśnute<BR>
09,027.021a	evam uktās tu te rājñā saubalasya padānugāḥ<BR>
09,027.021c	pāṇḍavān abhyavartanta mṛtyuṃ kṛtvā nivartanam<BR>
09,027.022a	dravadbhis tatra rājendra kṛtaḥ śabdo 'tidāruṇaḥ<BR>
09,027.022c	kṣubdhasāgarasaṃkāśaḥ kṣubhitaḥ sarvato 'bhavat<BR>
09,027.023a	tāṃs tadāpatato dṛṣṭvā saubalasya padānugān<BR>
09,027.023c	pratyudyayur mahārāja pāṇḍavā vijaye vṛtāḥ<BR>
09,027.024a	pratyāśvasya ca durdharṣaḥ sahadevo viśāṃ pate<BR>
09,027.024c	śakuniṃ daśabhir viddhvā hayāṃś cāsya tribhiḥ śaraiḥ<BR>
09,027.024e	dhanuś ciccheda ca śaraiḥ saubalasya hasann iva<BR>
09,027.025a	athānyad dhanur ādāya śakunir yuddhadurmadaḥ<BR>
09,027.025b*0158_01	sahadevaṃ cābhyavarṣac charaiḥ saṃnataparvabhiḥ<BR>
09,027.025b*0158_02	ulūkaś ca tato rājan krodhena mahatā yutaḥ<BR>
09,027.025c	vivyādha nakulaṃ ṣaṣṭyā bhīmasenaṃ ca saptabhiḥ<BR>
09,027.026a	ulūko 'pi mahārāja bhīmaṃ vivyādha saptabhiḥ<BR>
09,027.026c	sahadevaṃ ca saptatyā parīpsan pitaraṃ raṇe<BR>
09,027.027a	taṃ bhīmasenaḥ samare vivyādha niśitaiḥ śaraiḥ<BR>
09,027.027c	śakuniṃ ca catuḥṣaṣṭyā pārśvasthāṃś ca tribhis tribhiḥ<BR>
09,027.028a	te hanyamānā bhīmena nārācais tailapāyitaiḥ<BR>
09,027.028b*0159_01	pradudruvur mahārāja bhīmasenabhayārditāḥ<BR>
09,027.028b*0159_02	ulūkas tu tataḥ kruddho dhanur udyamya māriṣa<BR>
09,027.028b*0160_01	gatotsāhā mahārāja dudruvur bhayapīḍitāḥ<BR>
09,027.028b*0160_02	ulūkas tu śitair bāṇaiḥ sahadevam avidhyata<BR>
09,027.028c	sahadevaṃ raṇe kruddhāś chādayañ śaravṛṣṭibhiḥ<BR>
09,027.028e	parvataṃ vāridhārābhiḥ savidyuta ivāmbudāḥ<BR>
09,027.029a	tato 'syāpatataḥ śūraḥ sahadevaḥ pratāpavān<BR>
09,027.029c	ulūkasya mahārāja bhallenāpāharac chiraḥ<BR>
09,027.030a	sa jagāma rathād bhūmiṃ sahadevena pātitaḥ<BR>
09,027.030c	rudhirāplutasarvāṅgo nandayan pāṇḍavān yudhi<BR>
09,027.031a	putraṃ tu nihataṃ dṛṣṭvā śakunis tatra bhārata<BR>
09,027.031c	sāśrukaṇṭho viniḥśvasya kṣattur vākyam anusmaran<BR>
09,027.032a	cintayitvā muhūrtaṃ sa bāṣpapūrṇekṣaṇaḥ śvasan<BR>
09,027.032c	sahadevaṃ samāsādya tribhir vivyādha sāyakaiḥ<BR>
09,027.033a	tān apāsya śarān muktāñ śarasaṃghaiḥ pratāpavān<BR>
09,027.033c	sahadevo mahārāja dhanuś ciccheda saṃyuge<BR>
09,027.034a	chinne dhanuṣi rājendra śakuniḥ saubalas tadā<BR>
09,027.034c	pragṛhya vipulaṃ khaḍgaṃ sahadevāya prāhiṇot<BR>
09,027.035a	tam āpatantaṃ sahasā ghorarūpaṃ viśāṃ pate<BR>
09,027.035c	dvidhā ciccheda samare saubalasya hasann iva<BR>
09,027.036a	asiṃ dṛṣṭvā dvidhā chinnaṃ pragṛhya mahatīṃ gadām<BR>
09,027.036c	prāhiṇot sahadevāya sā moghā nyapatad bhuvi<BR>
09,027.036d*0161_01	tato gāndhāranṛpatiḥ kṛtapraticikīrṣayā<BR>
09,027.037a	tataḥ śaktiṃ mahāghorāṃ kālarātrim ivodyatām<BR>
09,027.037c	preṣayām āsa saṃkruddhaḥ pāṇḍavaṃ prati saubalaḥ<BR>
09,027.038a	tām āpatantīṃ sahasā śaraiḥ kāñcanabhūṣaṇaiḥ<BR>
09,027.038c	tridhā ciccheda samare sahadevo hasann iva<BR>
09,027.039a	sā papāta tridhā chinnā bhūmau kanakabhūṣaṇā<BR>
09,027.039c	śīryamāṇā yathā dīptā gaganād vai śatahradā<BR>
09,027.040a	śaktiṃ vinihatāṃ dṛṣṭvā saubalaṃ ca bhayārditam<BR>
09,027.040c	dudruvus tāvakāḥ sarve bhaye jāte sasaubalāḥ<BR>
09,027.041a	athotkruṣṭaṃ mahad dhy āsīt pāṇḍavair jitakāśibhiḥ<BR>
09,027.041c	dhārtarāṣṭrās tataḥ sarve prāyaśo vimukhābhavan<BR>
09,027.042a	tān vai vimanaso dṛṣṭvā mādrīputraḥ pratāpavān<BR>
09,027.042c	śarair anekasāhasrair vārayām āsa saṃyuge<BR>
09,027.043a	tato gāndhārakair guptaṃ pṛṣṭhair aśvair jaye dhṛtam<BR>
09,027.043c	āsasāda raṇe yāntaṃ sahadevo 'tha saubalam<BR>
09,027.044a	svam aṃśam avaśiṣṭaṃ sa saṃsmṛtya śakuniṃ nṛpa<BR>
09,027.044c	rathena kāñcanāṅgena sahadevaḥ samabhyayāt<BR>
09,027.044e	adhijyaṃ balavat kṛtvā vyākṣipan sumahad dhanuḥ<BR>
09,027.045a	sa saubalam abhidrutya gṛdhrapatraiḥ śilāśitaiḥ<BR>
09,027.045c	bhṛśam abhyahanat kruddhas tottrair iva mahādvipam<BR>
09,027.046a	uvāca cainaṃ medhāvī nigṛhya smārayann iva<BR>
09,027.046c	kṣatradharme sthito bhūtvā yudhyasva puruṣo bhava<BR>
09,027.047a	yat tadā hṛṣyase mūḍha glahann akṣaiḥ sabhātale<BR>
09,027.047b*0162_01	sabhāmadhye vijityā kūṭadyūtena yad bhavān<BR>
09,027.047c	phalam adya prapadyasva karmaṇas tasya durmate<BR>
09,027.048a	nihatās te durātmāno ye 'smān avahasan purā<BR>
09,027.048c	duryodhanaḥ kulāṅgāraḥ śiṣṭas tvaṃ tasya mātulaḥ<BR>
09,027.049a	adya te vihaniṣyāmi kṣureṇonmathitaṃ śiraḥ<BR>
09,027.049c	vṛkṣāt phalam ivoddhṛtya laguḍena pramāthinā<BR>
09,027.050a	evam uktvā mahārāja sahadevo mahābalaḥ<BR>
09,027.050c	saṃkruddho naraśārdūlo vegenābhijagāma ha<BR>
09,027.051a	abhigamya tu durdharṣaḥ sahadevo yudhāṃ patiḥ<BR>
09,027.051c	vikṛṣya balavac cāpaṃ krodhena prahasann iva<BR>
09,027.052a	śakuniṃ daśabhir viddhvā caturbhiś cāsya vājinaḥ<BR>
09,027.052c	chatraṃ dhvajaṃ dhanuś cāsya chittvā siṃha ivānadat<BR>
09,027.053a	chinnadhvajadhanuśchatraḥ sahadevena saubalaḥ<BR>
09,027.053c	tato viddhaś ca bahubhiḥ sarvamarmasu sāyakaiḥ<BR>
09,027.054a	tato bhūyo mahārāja sahadevaḥ pratāpavān<BR>
09,027.054c	śakuneḥ preṣayām āsa śaravṛṣṭiṃ durāsadām<BR>
09,027.055a	tatas tu kruddhaḥ subalasya putro; mādrīsutaṃ sahadevaṃ vimarde<BR>
09,027.055c	prāsena jāmbūnadabhūṣaṇena; jighāṃsur eko 'bhipapāta śīghram<BR>
09,027.056a	mādrīsutas tasya samudyataṃ taṃ; prāsaṃ suvṛttau ca bhujau raṇāgre<BR>
09,027.056c	bhallais tribhir yugapat saṃcakarta; nanāda coccais tarasājimadhye<BR>
09,027.057a	tasyāśukārī susamāhitena; suvarṇapuṅkhena dṛḍhāyasena<BR>
09,027.057b*0163_01	tathaiva vegāt sudṛḍhāyudhena<BR>
09,027.057c	bhallena sarvāvaraṇātigena; śiraḥ śarīrāt pramamātha bhūyaḥ<BR>
09,027.057d*0164_01	tasyottamāṅgaṃ ca bhujau suvṛttau<BR>
09,027.057d*0164_02	śaktiś ca pūrvaṃ nipapāta bhūmau<BR>
09,027.057d*0164_03	paścāt kabandhaṃ rudhirāvasiktaṃ<BR>
09,027.057d*0164_04	vispandamānaṃ nipapāta ghoram<BR>
09,027.057d*0165_01	rathottamāt pārthivapārthivasya<BR>
09,027.057d*0166_01	suvarṇaratnottamabhūṣitaṃ ca<BR>
09,027.057d*0166_02	sa siṃhanādaṃ vyanadan mahātmā<BR>
09,027.057d*0166_03	nihatya pāpaṃ subalasya putraṃ<BR>
09,027.057d*0166_04	sa nairṛtīm eva diśaṃ mahātmā<BR>
09,027.057d*0166_05	suvarṇapuṅkhair iṣubhiḥ patantaṃ<BR>
09,027.057d*0167_01	prāvodayad bhūmipater mahātmā<BR>
09,027.058a	śareṇa kārtasvarabhūṣitena; divākarābhena susaṃśitena<BR>
09,027.058c	hṛtottamāṅgo yudhi pāṇḍavena; papāta bhūmau subalasya putraḥ<BR>
09,027.059a	sa tacchiro vegavatā śareṇa; suvarṇapuṅkhena śilāśitena<BR>
09,027.059c	prāverayat kupitaḥ pāṇḍuputro; yat tat kurūṇām anayasya mūlam<BR>
09,027.060a	hṛtottamāṅgaṃ śakuniṃ samīkṣya; bhūmau śayānaṃ rudhirārdragātram<BR>
09,027.060c	yodhās tvadīyā bhayanaṣṭasattvā; diśaḥ prajagmuḥ pragṛhītaśastrāḥ<BR>
09,027.060d*0168_01	mādrīsutaṃ te sahasābhipetur<BR>
09,027.060d*0168_02	gāndhārayodhāḥ pragṛhītaśastrāḥ<BR>
09,027.061a	vipradrutāḥ śuṣkamukhā visaṃjñā; gāṇḍīvaghoṣeṇa samāhatāś ca<BR>
09,027.061c	bhayārditā bhagnarathāśvanāgāḥ; padātayaś caiva sadhārtarāṣṭrāḥ<BR>
09,027.061d*0169_01	śekur na yoddhuṃ tarasājimadhye<BR>
09,027.062a	tato rathāc chakuniṃ pātayitvā; mudānvitā bhārata pāṇḍaveyāḥ<BR>
09,027.062c	śaṅkhān pradadhmuḥ samare prahṛṣṭāḥ; sakeśavāḥ sainikān harṣayantaḥ<BR>
09,027.063a	taṃ cāpi sarve pratipūjayanto; hṛṣṭā bruvāṇāḥ sahadevam ājau<BR>
09,027.063c	diṣṭyā hato naikṛtiko durātmā; sahātmajo vīra raṇe tvayeti<BR>
09,028.001	saṃjaya uvāca<BR>
09,028.001a	tataḥ kruddhā mahārāja saubalasya padānugāḥ<BR>
09,028.001c	tyaktvā jīvitam ākrande pāṇḍavān paryavārayan<BR>
09,028.002a	tān arjunaḥ pratyagṛhṇāt sahadevajaye dhṛtaḥ<BR>
09,028.002c	bhīmasenaś ca tejasvī kruddhāśīviṣadarśanaḥ<BR>
09,028.003a	śaktyṛṣṭiprāsahastānāṃ sahadevaṃ jighāṃsatām<BR>
09,028.003c	saṃkalpam akaron moghaṃ gāṇḍīvena dhanaṃjayaḥ<BR>
09,028.004a	pragṛhītāyudhān bāhūn yodhānām abhidhāvatām<BR>
09,028.004c	bhallaiś ciccheda bībhatsuḥ śirāṃsy api hayān api<BR>
09,028.005a	te hatāḥ pratyapadyanta vasudhāṃ vigatāsavaḥ<BR>
09,028.005c	tvaritā lokavīreṇa prahatāḥ savyasācinā<BR>
09,028.006a	tato duryodhano rājā dṛṣṭvā svabalasaṃkṣayam<BR>
09,028.006c	hataśeṣān samānīya kruddho rathaśatān vibho<BR>
09,028.007a	kuñjarāṃś ca hayāṃś caiva pādātāṃś ca paraṃtapa<BR>
09,028.007c	uvāca sahitān sarvān dhārtarāṣṭra idaṃ vacaḥ<BR>
09,028.008a	samāsādya raṇe sarvān pāṇḍavān sasuhṛdgaṇān<BR>
09,028.008c	pāñcālyaṃ cāpi sabalaṃ hatvā śīghraṃ nivartata<BR>
09,028.009a	tasya te śirasā gṛhya vacanaṃ yuddhadurmadāḥ<BR>
09,028.009c	pratyudyayū raṇe pārthāṃs tava putrasya śāsanāt<BR>
09,028.010a	tān abhyāpatataḥ śīghraṃ hataśeṣān mahāraṇe<BR>
09,028.010c	śarair āśīviṣākāraiḥ pāṇḍavāḥ samavākiran<BR>
09,028.011a	tat sainyaṃ bharataśreṣṭha muhūrtena mahātmabhiḥ<BR>
09,028.011c	avadhyata raṇaṃ prāpya trātāraṃ nābhyavindata<BR>
09,028.011e	pratiṣṭhamānaṃ tu bhayān nāvatiṣṭhata daṃśitam<BR>
09,028.012a	aśvair viparidhāvadbhiḥ sainyena rajasā vṛte<BR>
09,028.012c	na prājñāyanta samare diśaś ca pradiśas tathā<BR>
09,028.013a	tatas tu pāṇḍavānīkān niḥsṛtya bahavo janāḥ<BR>
09,028.013c	abhyaghnaṃs tāvakān yuddhe muhūrtād iva bhārata<BR>
09,028.013e	tato niḥśeṣam abhavat tat sainyaṃ tava bhārata<BR>
09,028.014a	akṣauhiṇyaḥ sametās tu tava putrasya bhārata<BR>
09,028.014c	ekādaśa hatā yuddhe tāḥ prabho pāṇḍusṛñjayaiḥ<BR>
09,028.015a	teṣu rājasahasreṣu tāvakeṣu mahātmasu<BR>
09,028.015c	eko duryodhano rājann adṛśyata bhṛśaṃ kṣataḥ<BR>
09,028.016a	tato vīkṣya diśaḥ sarvā dṛṣṭvā śūnyāṃ ca medinīm<BR>
09,028.016c	vihīnaḥ sarvayodhaiś ca pāṇḍavān vīkṣya saṃyuge<BR>
09,028.017a	muditān sarvasiddhārthān nardamānān samantataḥ<BR>
09,028.017c	bāṇaśabdaravāṃś caiva śrutvā teṣāṃ mahātmanām<BR>
09,028.018a	duryodhano mahārāja kaśmalenābhisaṃvṛtaḥ<BR>
09,028.018c	apayāne manaś cakre vihīnabalavāhanaḥ<BR>
09,028.019	dhṛtarāṣṭra uvāca<BR>
09,028.019a	nihate māmake sainye niḥśeṣe śibire kṛte<BR>
09,028.019c	pāṇḍavānāṃ balaṃ sūta kiṃ nu śeṣam abhūt tadā<BR>
09,028.019e	etan me pṛcchato brūhi kuśalo hy asi saṃjaya<BR>
09,028.020a	yac ca duryodhano mandaḥ kṛtavāṃs tanayo mama<BR>
09,028.020c	balakṣayaṃ tathā dṛṣṭvā sa ekaḥ pṛthivīpatiḥ<BR>
09,028.021	saṃjaya uvāca<BR>
09,028.021a	rathānāṃ dve sahasre tu sapta nāgaśatāni ca<BR>
09,028.021c	pañca cāśvasahasrāṇi pattīnāṃ ca śataṃ śatāḥ<BR>
09,028.022a	etac cheṣam abhūd rājan pāṇḍavānāṃ mahad balam<BR>
09,028.022c	parigṛhya hi yad yuddhe dhṛṣṭadyumno vyavasthitaḥ<BR>
09,028.023a	ekākī bharataśreṣṭha tato duryodhano nṛpaḥ<BR>
09,028.023c	nāpaśyat samare kaṃ cit sahāyaṃ rathināṃ varaḥ<BR>
09,028.024a	nardamānān parāṃś caiva svabalasya ca saṃkṣayam<BR>
09,028.024b*0170_01	tathā dṛṣṭvā mahārāja ekaḥ sa pṛthivīpatiḥ<BR>
09,028.024b*0171_01	dṛṣṭvā bharataśārdūla kaśmalenābhisaṃvṛtaḥ<BR>
09,028.024c	hataṃ svahayam utsṛjya prāṅmukhaḥ prādravad bhayāt<BR>
09,028.025a	ekādaśacamūbhartā putro duryodhanas tava<BR>
09,028.025c	gadām ādāya tejasvī padātiḥ prasthito hradam<BR>
09,028.026a	nātidūraṃ tato gatvā padbhyām eva narādhipaḥ<BR>
09,028.026c	sasmāra vacanaṃ kṣattur dharmaśīlasya dhīmataḥ<BR>
09,028.027a	idaṃ nūnaṃ mahāprājño viduro dṛṣṭavān purā<BR>
09,028.027c	mahad vaiśasam asmākaṃ kṣatriyāṇāṃ ca saṃyuge<BR>
09,028.028a	evaṃ vicintayānas tu pravivikṣur hradaṃ nṛpaḥ<BR>
09,028.028c	duḥkhasaṃtaptahṛdayo dṛṣṭvā rājan balakṣayam<BR>
09,028.028d*0172_01	daśaikākṣohiṇībhartā tathā duryodhano 'pi san<BR>
09,028.028d*0172_02	prāptavān vyasanaṃ tīvraṃ daivaṃ hi balavattaram<BR>
09,028.029a	pāṇḍavāś ca mahārāja dhṛṣṭadyumnapurogamāḥ<BR>
09,028.029c	abhyadhāvanta saṃkruddhās tava rājan balaṃ prati<BR>
09,028.030a	śaktyṛṣṭiprāsahastānāṃ balānām abhigarjatām<BR>
09,028.030c	saṃkalpam akaron moghaṃ gāṇḍīvena dhanaṃjayaḥ<BR>
09,028.031a	tān hatvā niśitair bāṇaiḥ sāmātyān saha bandhubhiḥ<BR>
09,028.031c	rathe śvetahaye tiṣṭhann arjuno bahv aśobhata<BR>
09,028.032a	subalasya hate putre savājirathakuñjare<BR>
09,028.032c	mahāvanam iva chinnam abhavat tāvakaṃ balam<BR>
09,028.033a	anekaśatasāhasre bale duryodhanasya ha<BR>
09,028.033c	nānyo mahāratho rājañ jīvamāno vyadṛśyata<BR>
09,028.034a	droṇaputrād ṛte vīrāt tathaiva kṛtavarmaṇaḥ<BR>
09,028.034c	kṛpāc ca gautamād rājan pārthivāc ca tavātmajāt<BR>
09,028.035a	dhṛṣṭadyumnas tu māṃ dṛṣṭvā hasan sātyakim abravīt<BR>
09,028.035c	kim anena gṛhītena nānenārtho 'sti jīvatā<BR>
09,028.036a	dhṛṣṭadyumnavacaḥ śrutvā śiner naptā mahārathaḥ<BR>
09,028.036c	udyamya niśitaṃ khaḍgaṃ hantuṃ mām udyatas tadā<BR>
09,028.037a	tam āgamya mahāprājñaḥ kṛṣṇadvaipāyano 'bravīt<BR>
09,028.037c	mucyatāṃ saṃjayo jīvan na hantavyaḥ kathaṃ cana<BR>
09,028.038a	dvaipāyanavacaḥ śrutvā śiner naptā kṛtāñjaliḥ<BR>
09,028.038c	tato mām abravīn muktvā svasti saṃjaya sādhaya<BR>
09,028.039a	anujñātas tv ahaṃ tena nyastavarmā nirāyudhaḥ<BR>
09,028.039c	prātiṣṭhaṃ yena nagaraṃ sāyāhne rudhirokṣitaḥ<BR>
09,028.040a	krośamātram apakrāntaṃ gadāpāṇim avasthitam<BR>
09,028.040c	ekaṃ duryodhanaṃ rājann apaśyaṃ bhṛśavikṣatam<BR>
09,028.041a	sa tu mām aśrupūrṇākṣo nāśaknod abhivīkṣitum<BR>
09,028.041c	upapraikṣata māṃ dṛṣṭvā tadā dīnam avasthitam<BR>
09,028.042a	taṃ cāham api śocantaṃ dṛṣṭvaikākinam āhave<BR>
09,028.042c	muhūrtaṃ nāśakaṃ vaktuṃ kiṃ cid duḥkhapariplutaḥ<BR>
09,028.042d*0173_01	yasya mūrdhāvasiktānāṃ sahasraṃ maṇimaulinām<BR>
09,028.042d*0173_02	āhṛtya ca karaṃ sarvaṃ svasya vai vaśam āgatam<BR>
09,028.042d*0173_03	catuḥsāgaraparyantā pṛthivī ratnabhūṣitā<BR>
09,028.042d*0173_04	karṇenaikena yasyārthe karam āhāritā purā<BR>
09,028.042d*0173_05	yasyājñā pararāṣṭreṣu karṇenaiva prasāritā<BR>
09,028.042d*0173_06	nābhavad yasya śastreṣu khedo rājñaḥ praśāsataḥ<BR>
09,028.042d*0173_07	āsīno hastinapure kṣemaṃ rājyam akaṇṭakam<BR>
09,028.042d*0173_08	anvapālayad aiśvaryāt kuberam api nāsmarat<BR>
09,028.042d*0173_09	bhavanād bhavanaṃ rājan prayātuṃ pṛthivīpate<BR>
09,028.042d*0173_10	devālayapraveśe ca panthā yasya hiraṇmayaḥ<BR>
09,028.042d*0173_11	patākāvṛtasūryāṃśutoraṇocchritaśobhinaḥ<BR>
09,028.042d*0173_12	prayāṇe pṛthivībhartur dhanyānām abhavan gṛhāḥ<BR>
09,028.042d*0173_13	āruhyairāvataprakhyaṃ nāgam indrasamo balī<BR>
09,028.042d*0173_14	vibhūtyā sumahatyā yaḥ prayāti pṛthivīpate<BR>
09,028.042d*0173_15	taṃ bhṛśaṃ kṣatam indrābhaṃ padbhyām eva dharātale<BR>
09,028.042d*0173_16	tiṣṭhantam ekaṃ dṛṣṭvā tu mamābhūt kleśa uttamaḥ<BR>
09,028.042d*0173_17	tasya caivaṃvidhasyādya jagannāthasya bhūpate<BR>
09,028.042d*0173_18	āpadapratimaivābhūd balīyān vidhir eva hi<BR>
09,028.043a	tato 'smai tad ahaṃ sarvam uktavān grahaṇaṃ tadā<BR>
09,028.043c	dvaipāyanaprasādāc ca jīvato mokṣam āhave<BR>
09,028.044a	muhūrtam iva ca dhyātvā pratilabhya ca cetanām<BR>
09,028.044c	bhrātṝṃś ca sarvasainyāni paryapṛcchata māṃ tataḥ<BR>
09,028.045a	tasmai tad aham ācakṣaṃ sarvaṃ pratyakṣadarśivān<BR>
09,028.045c	bhrātṝṃś ca nihatān sarvān sainyaṃ ca vinipātitam<BR>
09,028.046a	trayaḥ kila rathāḥ śiṣṭās tāvakānāṃ narādhipa<BR>
09,028.046c	iti prasthānakāle māṃ kṛṣṇadvaipāyano 'bravīt<BR>
09,028.047a	sa dīrgham iva niḥśvasya viprekṣya ca punaḥ punaḥ<BR>
09,028.047c	aṃse māṃ pāṇinā spṛṣṭvā putras te paryabhāṣata<BR>
09,028.048a	tvad anyo neha saṃgrāme kaś cij jīvati saṃjaya<BR>
09,028.048c	dvitīyaṃ neha paśyāmi sasahāyāś ca pāṇḍavāḥ<BR>
09,028.049a	brūyāḥ saṃjaya rājānaṃ prajñācakṣuṣam īśvaram<BR>
09,028.049c	duryodhanas tava sutaḥ praviṣṭo hradam ity uta<BR>
09,028.050a	suhṛdbhis tādṛśair hīnaḥ putrair bhrātṛbhir eva ca<BR>
09,028.050c	pāṇḍavaiś ca hṛte rājye ko nu jīvati mādṛśaḥ<BR>
09,028.051a	ācakṣethāḥ sarvam idaṃ māṃ ca muktaṃ mahāhavāt<BR>
09,028.051c	asmiṃs toyahrade suptaṃ jīvantaṃ bhṛśavikṣatam<BR>
09,028.052a	evam uktvā mahārāja prāviśat taṃ hradaṃ nṛpaḥ<BR>
09,028.052c	astambhayata toyaṃ ca māyayā manujādhipaḥ<BR>
09,028.053a	tasmin hradaṃ praviṣṭe tu trīn rathāñ śrāntavāhanān<BR>
09,028.053c	apaśyaṃ sahitān ekas taṃ deśaṃ samupeyuṣaḥ<BR>
09,028.054a	kṛpaṃ śāradvataṃ vīraṃ drauṇiṃ ca rathināṃ varam<BR>
09,028.054c	bhojaṃ ca kṛtavarmāṇaṃ sahitāñ śaravikṣatān<BR>
09,028.055a	te sarve mām abhiprekṣya tūrṇam aśvān acodayan<BR>
09,028.055c	upayāya ca mām ūcur diṣṭyā jīvasi saṃjaya<BR>
09,028.056a	apṛcchaṃś caiva māṃ sarve putraṃ tava janādhipam<BR>
09,028.056c	kaccid duryodhano rājā sa no jīvati saṃjaya<BR>
09,028.057a	ākhyātavān ahaṃ tebhyas tadā kuśalinaṃ nṛpam<BR>
09,028.057c	tac caiva sarvam ācakṣaṃ yan māṃ duryodhano 'bravīt<BR>
09,028.057e	hradaṃ caivāham ācaṣṭa yaṃ praviṣṭo narādhipaḥ<BR>
09,028.058a	aśvatthāmā tu tad rājan niśamya vacanaṃ mama<BR>
09,028.058c	taṃ hradaṃ vipulaṃ prekṣya karuṇaṃ paryadevayat<BR>
09,028.059a	aho dhiṅ na sa jānāti jīvato 'smān narādhipaḥ<BR>
09,028.059c	paryāptā hi vayaṃ tena saha yodhayituṃ parān<BR>
09,028.060a	te tu tatra ciraṃ kālaṃ vilapya ca mahārathāḥ<BR>
09,028.060c	prādravan rathināṃ śreṣṭhā dṛṣṭvā pāṇḍusutān raṇe<BR>
09,028.061a	te tu māṃ ratham āropya kṛpasya supariṣkṛtam<BR>
09,028.061c	senāniveśam ājagmur hataśeṣās trayo rathāḥ<BR>
09,028.062a	tatra gulmāḥ paritrastāḥ sūrye cāstam ite sati<BR>
09,028.062c	sarve vicukruśuḥ śrutvā putrāṇāṃ tava saṃkṣayam<BR>
09,028.063a	tato vṛddhā mahārāja yoṣitāṃ rakṣaṇo narāḥ<BR>
09,028.063c	rājadārān upādāya prayayur nagaraṃ prati<BR>
09,028.064a	tatra vikrośatīnāṃ ca rudatīnāṃ ca sarvaśaḥ<BR>
09,028.064c	prādurāsīn mahāñ śabdaḥ śrutvā tad balasaṃkṣayam<BR>
09,028.065a	tatas tā yoṣito rājan krandantyo vai muhur muhuḥ<BR>
09,028.065c	kurarya iva śabdena nādayantyo mahītalam<BR>
09,028.066a	ājaghnuḥ karajaiś cāpi pāṇibhiś ca śirāṃsy uta<BR>
09,028.066c	luluvuś ca tadā keśān krośantyas tatra tatra ha<BR>
09,028.067a	hāhākāravinādinyo vinighnantya urāṃsi ca<BR>
09,028.067c	krośantyas tatra ruruduḥ krandamānā viśāṃ pate<BR>
09,028.068a	tato duryodhanāmātyāḥ sāśrukaṇṭhā bhṛśāturāḥ<BR>
09,028.068c	rājadārān upādāya prayayur nagaraṃ prati<BR>
09,028.069a	vetrajarjharahastāś ca dvārādhyakṣā viśāṃ pate<BR>
09,028.069c	śayanīyāni śubhrāṇi spardhyāstaraṇavanti ca<BR>
09,028.069e	samādāya yayus tūrṇaṃ nagaraṃ dārarakṣiṇaḥ<BR>
09,028.070a	āsthāyāśvatarīyuktān syandanān apare janāḥ<BR>
09,028.070c	svān svān dārān upādāya prayayur nagaraṃ prati<BR>
09,028.071a	adṛṣṭapūrvā yā nāryo bhāskareṇāpi veśmasu<BR>
09,028.071c	dadṛśus tā mahārāja janā yāntīḥ puraṃ prati<BR>
09,028.072a	tāḥ striyo bharataśreṣṭha saukumāryasamanvitāḥ<BR>
09,028.072c	prayayur nagaraṃ tūrṇaṃ hatasvajanabāndhavāḥ<BR>
09,028.073a	ā gopālāvipālebhyo dravanto nagaraṃ prati<BR>
09,028.073c	yayur manuṣyāḥ saṃbhrāntā bhīmasenabhayārditāḥ<BR>
09,028.074a	api caiṣāṃ bhayaṃ tīvraṃ pārthebhyo 'bhūt sudāruṇam<BR>
09,028.074c	prekṣamāṇās tadānyonyam ādhāvan nagaraṃ prati<BR>
09,028.075a	tasmiṃs tadā vartamāne vidrave bhṛśadāruṇe<BR>
09,028.075c	yuyutsuḥ śokasaṃmūḍhaḥ prāptakālam acintayat<BR>
09,028.076a	jito duryodhanaḥ saṃkhye pāṇḍavair bhīmavikramaiḥ<BR>
09,028.076c	ekādaśacamūbhartā bhrātaraś cāsya sūditāḥ<BR>
09,028.076e	hatāś ca kuravaḥ sarve bhīṣmadroṇapuraḥsarāḥ<BR>
09,028.077a	aham eko vimuktas tu bhāgyayogād yadṛcchayā<BR>
09,028.077c	vidrutāni ca sarvāṇi śibirāṇi samantataḥ<BR>
09,028.077d*0174_01	itas tataḥ palāyante hatanāthā hataujasaḥ<BR>
09,028.077d*0174_02	adṛṣṭapūrvā duḥkhārtā bhayavyākulalocanāḥ<BR>
09,028.077d*0174_03	hariṇā iva vitrastāḥ prekṣyamāṇā diśo daśa<BR>
09,028.078a	duryodhanasya sacivā ye ke cid avaśeṣitāḥ<BR>
09,028.078c	rājadārān upādāya vyadhāvan nagaraṃ prati<BR>
09,028.079a	prāptakālam ahaṃ manye praveśaṃ taiḥ sahābhibho<BR>
09,028.079c	yudhiṣṭhiram anujñāpya bhīmasenaṃ tathaiva ca<BR>
09,028.080a	etam arthaṃ mahābāhur ubhayoḥ sa nyavedayat<BR>
09,028.080c	tasya prīto 'bhavad rājā nityaṃ karuṇaveditā<BR>
09,028.080e	pariṣvajya mahābāhur vaiśyāputraṃ vyasarjayat<BR>
09,028.081a	tataḥ sa ratham āsthāya drutam aśvān acodayat<BR>
09,028.081c	asaṃbhāvitavāṃś cāpi rājadārān puraṃ prati<BR>
09,028.082a	taiś caiva sahitaḥ kṣipram astaṃ gacchati bhāskare<BR>
09,028.082c	praviṣṭo hāstinapuraṃ bāṣpakaṇṭho 'śrulocanaḥ<BR>
09,028.083a	apaśyata mahāprājñaṃ viduraṃ sāśrulocanam<BR>
09,028.083c	rājñaḥ samīpān niṣkrāntaṃ śokopahatacetasam<BR>
09,028.084a	tam abravīt satyadhṛtiḥ praṇataṃ tv agrataḥ sthitam<BR>
09,028.084c	asmin kurukṣaye vṛtte diṣṭyā tvaṃ putra jīvasi<BR>
09,028.085a	vinā rājñaḥ praveśād vai kim asi tvam ihāgataḥ<BR>
09,028.085c	etan me kāraṇaṃ sarvaṃ vistareṇa nivedaya<BR>
09,028.086	yuyutsur uvāca<BR>
09,028.086a	nihate śakunau tāta sajñātisutabāndhave<BR>
09,028.086c	hataśeṣaparīvāro rājā duryodhanas tataḥ<BR>
09,028.086e	svakaṃ sa hayam utsṛjya prāṅmukhaḥ prādravad bhayāt<BR>
09,028.087a	apakrānte tu nṛpatau skandhāvāraniveśanāt<BR>
09,028.087c	bhayavyākulitaṃ sarvaṃ prādravan nagaraṃ prati<BR>
09,028.088a	tato rājñaḥ kalatrāṇi bhrātṝṇāṃ cāsya sarvaśaḥ<BR>
09,028.088c	vāhaneṣu samāropya stryadhyakṣāḥ prādravan bhayāt<BR>
09,028.089a	tato 'haṃ samanujñāpya rājānaṃ sahakeśavam<BR>
09,028.089c	praviṣṭo hāstinapuraṃ rakṣaṃl lokād dhi vācyatām<BR>
09,028.090a	etac chrutvā tu vacanaṃ vaiśyāputreṇa bhāṣitam<BR>
09,028.090c	prāptakālam iti jñātvā viduraḥ sarvadharmavit<BR>
09,028.090e	apūjayad ameyātmā yuyutsuṃ vākyakovidam<BR>
09,028.091a	prāptakālam idaṃ sarvaṃ bhavato bharatakṣaye<BR>
09,028.091b*0175_01	saṃsmṛtaḥ kuladharmaś ca sānukrośatayā tvayā<BR>
09,028.091b*0175_02	diṣṭyā tvāṃ tāta saṃgrāmād asmād vīrakṣayāt puram<BR>
09,028.091b*0175_03	samāgatam apaśyāma hy aṃśumantam iva prajāḥ<BR>
09,028.091b*0175_04	andhasya nṛpater yaṣṭir lubdhasyādīrghadarśinaḥ<BR>
09,028.091b*0175_05	bahuśo yācyamānasya daivopahatacetasaḥ<BR>
09,028.091b*0175_06	tvam eko vyasanārtasya dhriyase putra sarvadā<BR>
09,028.091c	adya tvam iha viśrāntaḥ śvo 'bhigantā yudhiṣṭhiram<BR>
09,028.092a	etāvad uktvā vacanaṃ viduraḥ sarvadharmavit<BR>
09,028.092b*0176_01	yuyutsuṃ preṣayām āsa svagṛhaṃ yāhi putraka<BR>
09,028.092b*0176_02	yuyutsur api kṣattāraṃ natvā svagṛham āyayau<BR>
09,028.092c	yuyutsuṃ samanujñāpya praviveśa nṛpakṣayam<BR>
09,028.092d*0177_01	paurajānapadair duḥkhād dhā heti bhṛśanāditam<BR>
09,028.092d*0177_02	nirānandaṃ gataśrīkaṃ hṛtanāgam ivāśayam<BR>
09,028.092d*0177_03	śūnyarūpam apadhvastaṃ dṛṣṭvā dhvastataro 'bhavat<BR>
09,028.092d*0177_04	viduraḥ sarvadharmajño viklavenāntarātmanā<BR>
09,028.092d*0177_05	viveśa nṛpate rājan niśaśvāsa śanaiḥ śanaiḥ<BR>
09,028.092e	yuyutsur api tāṃ rātriṃ svagṛhe nyavasat tadā<BR>
09,028.092f*0178_01	vandyamānaḥ svakaiś cāpi nābhyanandat suduḥkhitaḥ<BR>
09,028.092f*0178_02	cintayānaḥ kṣayaṃ tīvraṃ bharatānāṃ parasparam<BR>
09,029.000*0179_01	nārāyaṇaṃ namaskṛtya naraṃ caiva narottamam<BR>
09,029.000*0179_02	devīṃ sarasvatīṃ caiva tato jayam udīrayet<BR>
09,029.000*0180_00	saṃjaya uvāca<BR>
09,029.000*0180_01	muhūrtād iva rājendra sarvaṃ śūnyam adṛśyata<BR>
09,029.000*0180_02	mattavāraṇasaṃghuṣṭaṃ śibiraṃ vidrute bale<BR>
09,029.000*0180_03	yatra śabdena mahatā nānvabudhyan mahārathāḥ<BR>
09,029.000*0180_04	tatra śabdaṃ na śṛṇumo manuṣyasyāpi kasya cit<BR>
09,029.001	dhṛtarāṣṭra uvāca<BR>
09,029.001a	hateṣu sarvasainyeṣu pāṇḍuputrai raṇājire<BR>
09,029.001c	mama sainyāvaśiṣṭās te kim akurvata saṃjaya<BR>
09,029.002a	kṛtavarmā kṛpaś caiva droṇaputraś ca vīryavān<BR>
09,029.002c	duryodhanaś ca mandātmā rājā kim akarot tadā<BR>
09,029.003	saṃjaya uvāca<BR>
09,029.003a	saṃprādravatsu dāreṣu kṣatriyāṇāṃ mahātmanām<BR>
09,029.003c	vidrute śibire śūnye bhṛśodvignās trayo rathāḥ<BR>
09,029.004a	niśamya pāṇḍuputrāṇāṃ tadā vijayināṃ svanam<BR>
09,029.004c	vidrutaṃ śibiraṃ dṛṣṭvā sāyāhne rājagṛddhinaḥ<BR>
09,029.004e	sthānaṃ nārocayaṃs tatra tatas te hradam abhyayuḥ<BR>
09,029.005a	yudhiṣṭhiro 'pi dharmātmā bhrātṛbhiḥ sahito raṇe<BR>
09,029.005c	hṛṣṭaḥ paryapatad rājan duryodhanavadhepsayā<BR>
09,029.006a	mārgamāṇās tu saṃkruddhās tava putraṃ jayaiṣiṇaḥ<BR>
09,029.006c	yatnato 'nveṣamāṇās tu naivāpaśyañ janādhipam<BR>
09,029.007a	sa hi tīvreṇa vegena gadāpāṇir apākramat<BR>
09,029.007b*0181_01	yadā duryodhano yuddhaṃ tyaktvā pattir apākramat<BR>
09,029.007c	taṃ hradaṃ prāviśac cāpi viṣṭabhyāpaḥ svamāyayā<BR>
09,029.008a	yadā tu pāṇḍavāḥ sarve supariśrāntavāhanāḥ<BR>
09,029.008c	tataḥ svaśibiraṃ prāpya vyatiṣṭhan sahasainikāḥ<BR>
09,029.009a	tataḥ kṛpaś ca drauṇiś ca kṛtavarmā ca sātvataḥ<BR>
09,029.009c	saṃniviṣṭeṣu pārtheṣu prayātās taṃ hradaṃ śanaiḥ<BR>
09,029.010a	te taṃ hradaṃ samāsādya yatra śete janādhipaḥ<BR>
09,029.010c	abhyabhāṣanta durdharṣaṃ rājānaṃ suptam ambhasi<BR>
09,029.011a	rājann uttiṣṭha yudhyasva sahāsmābhir yudhiṣṭhiram<BR>
09,029.011c	jitvā vā pṛthivīṃ bhuṅkṣva hato vā svargam āpnuhi<BR>
09,029.012a	teṣām api balaṃ sarvaṃ hataṃ duryodhana tvayā<BR>
09,029.012c	pratirabdhāś ca bhūyiṣṭhaṃ ye śiṣṭās tatra sainikāḥ<BR>
09,029.013a	na te vegaṃ viṣahituṃ śaktās tava viśāṃ pate<BR>
09,029.013c	asmābhir abhiguptasya tasmād uttiṣṭha bhārata<BR>
09,029.013d*0182_01	evam uktaḥ pratyuvāca tān sa tatra mahārathān<BR>
09,029.014	duryodhana uvāca<BR>
09,029.014a	diṣṭyā paśyāmi vo muktān īdṛśāt puruṣakṣayāt<BR>
09,029.014c	pāṇḍukauravasaṃmardāj jīvamānān nararṣabhān<BR>
09,029.015a	vijeṣyāmo vayaṃ sarve viśrāntā vigataklamāḥ<BR>
09,029.015c	bhavantaś ca pariśrāntā vayaṃ ca bhṛśavikṣatāḥ<BR>
09,029.015e	udīrṇaṃ ca balaṃ teṣāṃ tena yuddhaṃ na rocaye<BR>
09,029.016a	na tv etad adbhutaṃ vīrā yad vo mahad idaṃ manaḥ<BR>
09,029.016c	asmāsu ca parā bhaktir na tu kālaḥ parākrame<BR>
09,029.017a	viśramyaikāṃ niśām adya bhavadbhiḥ sahito raṇe<BR>
09,029.017c	pratiyotsyāmy ahaṃ śatrūñ śvo na me 'sty atra saṃśayaḥ<BR>
09,029.018	saṃjaya uvāca<BR>
09,029.018a	evam ukto 'bravīd drauṇī rājānaṃ yuddhadurmadam<BR>
09,029.018c	uttiṣṭha rājan bhadraṃ te vijeṣyāmo raṇe parān<BR>
09,029.019a	iṣṭāpūrtena dānena satyena ca japena ca<BR>
09,029.019c	śape rājan yathā hy adya nihaniṣyāmi somakān<BR>
09,029.020a	mā sma yajñakṛtāṃ prītiṃ prāpnuyāṃ sajjanocitām<BR>
09,029.020c	yadīmāṃ rajanīṃ vyuṣṭāṃ na nihanmi parān raṇe<BR>
09,029.021a	nāhatvā sarvapāñcālān vimokṣye kavacaṃ vibho<BR>
09,029.021c	iti satyaṃ bravīmy etat tan me śṛṇu janādhipa<BR>
09,029.022a	teṣu saṃbhāṣamāṇeṣu vyādhās taṃ deśam āyayuḥ<BR>
09,029.022c	māṃsabhārapariśrāntāḥ pānīyārthaṃ yadṛcchayā<BR>
09,029.023a	te hi nityaṃ mahārāja bhīmasenasya lubdhakāḥ<BR>
09,029.023c	māṃsabhārān upājahrur bhaktyā paramayā vibho<BR>
09,029.024a	te tatra viṣṭhitās teṣāṃ sarvaṃ tad vacanaṃ rahaḥ<BR>
09,029.024c	duryodhanavacaś caiva śuśruvuḥ saṃgatā mithaḥ<BR>
09,029.025a	te 'pi sarve maheṣvāsā ayuddhārthini kaurave<BR>
09,029.025c	nirbandhaṃ paramaṃ cakrus tadā vai yuddhakāṅkṣiṇaḥ<BR>
09,029.026a	tāṃs tathā samudīkṣyātha kauravāṇāṃ mahārathān<BR>
09,029.026c	ayuddhamanasaṃ caiva rājānaṃ sthitam ambhasi<BR>
09,029.027a	teṣāṃ śrutvā ca saṃvādaṃ rājñaś ca salile sataḥ<BR>
09,029.027c	vyādhābhyajānan rājendra salilasthaṃ suyodhanam<BR>
09,029.028a	te pūrvaṃ pāṇḍuputreṇa pṛṣṭā hy āsan sutaṃ tava<BR>
09,029.028c	yadṛcchopagatās tatra rājānaṃ parimārgitāḥ<BR>
09,029.029a	tatas te pāṇḍuputrasya smṛtvā tad bhāṣitaṃ tadā<BR>
09,029.029c	anyonyam abruvan rājan mṛgavyādhāḥ śanair idam<BR>
09,029.030a	duryodhanaṃ khyāpayāmo dhanaṃ dāsyati pāṇḍavaḥ<BR>
09,029.030c	suvyaktam iti naḥ khyāto hrade duryodhano nṛpaḥ<BR>
09,029.031a	tasmād gacchāmahe sarve yatra rājā yudhiṣṭhiraḥ<BR>
09,029.031c	ākhyātuṃ salile suptaṃ duryodhanam amarṣaṇam<BR>
09,029.032a	dhṛtarāṣṭrātmajaṃ tasmai bhīmasenāya dhīmate<BR>
09,029.032c	śayānaṃ salile sarve kathayāmo dhanurbhṛte<BR>
09,029.033a	sa no dāsyati suprīto dhanāni bahulāny uta<BR>
09,029.033c	kiṃ no māṃsena śuṣkeṇa parikliṣṭena śoṣiṇā<BR>
09,029.034a	evam uktvā tato vyādhāḥ saṃprahṛṣṭā dhanārthinaḥ<BR>
09,029.034c	māṃsabhārān upādāya prayayuḥ śibiraṃ prati<BR>
09,029.035a	pāṇḍavāś ca mahārāja labdhalakṣāḥ prahāriṇaḥ<BR>
09,029.035c	apaśyamānāḥ samare duryodhanam avasthitam<BR>
09,029.036a	nikṛtes tasya pāpasya te pāraṃ gamanepsavaḥ<BR>
09,029.036c	cārān saṃpreṣayām āsuḥ samantāt tad raṇājiram<BR>
09,029.037a	āgamya tu tataḥ sarve naṣṭaṃ duryodhanaṃ nṛpam<BR>
09,029.037c	nyavedayanta sahitā dharmarājasya sainikāḥ<BR>
09,029.038a	teṣāṃ tad vacanaṃ śrutvā cārāṇāṃ bharatarṣabha<BR>
09,029.038c	cintām abhyagamat tīvrāṃ niśaśvāsa ca pārthivaḥ<BR>
09,029.038d*0183_01	ariśeṣe bhavati tu saṃdigdho vijayo bhavet<BR>
09,029.038d*0183_02	rājyaṃ labhe kathaṃ tad dhi pūjitaṃ vijayādibhiḥ<BR>
09,029.039a	atha sthitānāṃ pāṇḍūnāṃ dīnānāṃ bharatarṣabha<BR>
09,029.039c	tasmād deśād apakramya tvaritā lubdhakā vibho<BR>
09,029.040a	ājagmuḥ śibiraṃ hṛṣṭā dṛṣṭvā duryodhanaṃ nṛpam<BR>
09,029.040c	vāryamāṇāḥ praviṣṭāś ca bhīmasenasya paśyataḥ<BR>
09,029.041a	te tu pāṇḍavam āsādya bhīmasenaṃ mahābalam<BR>
09,029.041c	tasmai tat sarvam ācakhyur yad vṛttaṃ yac ca vai śrutam<BR>
09,029.042a	tato vṛkodaro rājan dattvā teṣāṃ dhanaṃ bahu<BR>
09,029.042c	dharmarājāya tat sarvam ācacakṣe paraṃtapaḥ<BR>
09,029.043a	asau duryodhano rājan vijñāto mama lubdhakaiḥ<BR>
09,029.043c	saṃstabhya salilaṃ śete yasyārthe paritapyase<BR>
09,029.044a	tad vaco bhīmasenasya priyaṃ śrutvā viśāṃ pate<BR>
09,029.044c	ajātaśatruḥ kaunteyo hṛṣṭo 'bhūt saha sodaraiḥ<BR>
09,029.045a	taṃ ca śrutvā maheṣvāsaṃ praviṣṭaṃ salilahradam<BR>
09,029.045c	kṣipram eva tato 'gacchat puraskṛtya janārdanam<BR>
09,029.046a	tataḥ kilakilāśabdaḥ prādurāsīd viśāṃ pate<BR>
09,029.046c	pāṇḍavānāṃ prahṛṣṭānāṃ pāñcālānāṃ ca sarvaśaḥ<BR>
09,029.047a	siṃhanādāṃs tataś cakruḥ kṣveḍāṃś ca bharatarṣabha<BR>
09,029.047c	tvaritāḥ kṣatriyā rājañ jagmur dvaipāyanaṃ hradam<BR>
09,029.048a	jñātaḥ pāpo dhārtarāṣṭro dṛṣṭaś cety asakṛd raṇe<BR>
09,029.048c	prākrośan somakās tatra hṛṣṭarūpāḥ samantataḥ<BR>
09,029.049a	teṣām āśu prayātānāṃ rathānāṃ tatra veginām<BR>
09,029.049c	babhūva tumulaḥ śabdo divaspṛk pṛthivīpate<BR>
09,029.050a	duryodhanaṃ parīpsantas tatra tatra yudhiṣṭhiram<BR>
09,029.050c	anvayus tvaritās te vai rājānaṃ śrāntavāhanāḥ<BR>
09,029.051a	arjuno bhīmasenaś ca mādrīputrau ca pāṇḍavau<BR>
09,029.051c	dhṛṣṭadyumnaś ca pāñcālyaḥ śikhaṇḍī cāparājitaḥ<BR>
09,029.052a	uttamaujā yudhāmanyuḥ sātyakiś cāparājitaḥ<BR>
09,029.052c	pāñcālānāṃ ca ye śiṣṭā draupadeyāś ca bhārata<BR>
09,029.052e	hayāś ca sarve nāgāś ca śataśaś ca padātayaḥ<BR>
09,029.053a	tataḥ prāpto mahārāja dharmaputro yudhiṣṭhiraḥ<BR>
09,029.053c	dvaipāyanahradaṃ khyātaṃ yatra duryodhano 'bhavat<BR>
09,029.054a	śītāmalajalaṃ hṛdyaṃ dvitīyam iva sāgaram<BR>
09,029.054c	māyayā salilaṃ stabhya yatrābhūt te sutaḥ sthitaḥ<BR>
09,029.055a	atyadbhutena vidhinā daivayogena bhārata<BR>
09,029.055c	salilāntargataḥ śete durdarśaḥ kasya cit prabho<BR>
09,029.055e	mānuṣasya manuṣyendra gadāhasto janādhipaḥ<BR>
09,029.056a	tato duryodhano rājā salitāntargato vasan<BR>
09,029.056c	śuśruve tumulaṃ śabdaṃ jaladopamaniḥsvanam<BR>
09,029.057a	yudhiṣṭhiras tu rājendra hradaṃ taṃ saha sodaraiḥ<BR>
09,029.057c	ājagāma mahārāja tava putravadhāya vai<BR>
09,029.058a	mahatā śaṅkhanādena rathanemisvanena ca<BR>
09,029.058c	uddhunvaṃś ca mahāreṇuṃ kampayaṃś cāpi medinīm<BR>
09,029.059a	yaudhiṣṭhirasya sainyasya śrutvā śabdaṃ mahārathāḥ<BR>
09,029.059c	kṛtavarmā kṛpo drauṇī rājānam idam abruvan<BR>
09,029.060a	ime hy āyānti saṃhṛṣṭāḥ pāṇḍavā jitakāśinaḥ<BR>
09,029.060c	apayāsyāmahe tāvad anujānātu no bhavān<BR>
09,029.061a	duryodhanas tu tac chrutvā teṣāṃ tatra yaśasvinām<BR>
09,029.061c	tathety uktvā hradaṃ taṃ vai māyayāstambhayat prabho<BR>
09,029.062a	te tv anujñāpya rājānaṃ bhṛśaṃ śokaparāyaṇāḥ<BR>
09,029.062c	jagmur dūraṃ mahārāja kṛpaprabhṛtayo rathāḥ<BR>
09,029.063a	te gatvā dūram adhvānaṃ nyagrodhaṃ prekṣya māriṣa<BR>
09,029.063c	nyaviśanta bhṛśaṃ śrāntāś cintayanto nṛpaṃ prati<BR>
09,029.064a	viṣṭabhya salilaṃ supto dhārtarāṣṭro mahābalaḥ<BR>
09,029.064c	pāṇḍavāś cāpi saṃprāptās taṃ deśaṃ yuddham īpsavaḥ<BR>
09,029.065a	kathaṃ nu yuddhaṃ bhavitā kathaṃ rājā bhaviṣyati<BR>
09,029.065c	kathaṃ nu pāṇḍavā rājan pratipatsyanti kauravam<BR>
09,029.066a	ity evaṃ cintayantas te rathebhyo 'śvān vimucya ha<BR>
09,029.066c	tatrāsāṃ cakrire rājan kṛpaprabhṛtayo rathāḥ<BR>
09,030.001	saṃjaya uvāca<BR>
09,030.001a	tatas teṣv apayāteṣu ratheṣu triṣu pāṇḍavāḥ<BR>
09,030.001c	taṃ hradaṃ pratyapadyanta yatra duryodhano 'bhavat<BR>
09,030.002a	āsādya ca kuruśreṣṭha tadā dvaipāyanahradam<BR>
09,030.002c	stambhitaṃ dhārtarāṣṭreṇa dṛṣṭvā taṃ salilāśayam<BR>
09,030.002e	vāsudevam idaṃ vākyam abravīt kurunandanaḥ<BR>
09,030.003a	paśyemāṃ dhārtarāṣṭreṇa māyām apsu prayojitām<BR>
09,030.003c	viṣṭabhya salilaṃ śete nāsya mānuṣato bhayam<BR>
09,030.004a	daivīṃ māyām imāṃ kṛtvā salilāntargato hy ayam<BR>
09,030.004c	nikṛtyā nikṛtiprajño na me jīvan vimokṣyate<BR>
09,030.005a	yady asya samare sāhyaṃ kurute vajrabhṛt svayam<BR>
09,030.005c	tathāpy enaṃ hataṃ yuddhe loko drakṣyati mādhava<BR>
09,030.006	śrīvāsudeva uvāca<BR>
09,030.006a	māyāvina imāṃ māyāṃ māyayā jahi bhārata<BR>
09,030.006c	māyāvī māyayā vadhyaḥ satyam etad yudhiṣṭhira<BR>
09,030.007a	kriyābhyupāyair bahulair māyām apsu prayojya ha<BR>
09,030.007c	jahi tvaṃ bharataśreṣṭha pāpātmānaṃ suyodhanam<BR>
09,030.008a	kriyābhyupāyair indreṇa nihatā daityadānavāḥ<BR>
09,030.008c	kriyābhyupāyair bahubhir balir baddho mahātmanā<BR>
09,030.009a	kriyābhyupāyaiḥ pūrvaṃ hi hiraṇyākṣo mahāsuraḥ<BR>
09,030.009c	hiraṇyakaśipuś caiva kriyayaiva niṣūditau<BR>
09,030.009e	vṛtraś ca nihato rājan kriyayaiva na saṃśayaḥ<BR>
09,030.010a	tathā paulastyatanayo rāvaṇo nāma rākṣasaḥ<BR>
09,030.010c	rāmeṇa nihato rājan sānubandhaḥ sahānugaḥ<BR>
09,030.010e	kriyayā yogam āsthāya tathā tvam api vikrama<BR>
09,030.011a	kriyābhyupāyair nihato mayā rājan purātane<BR>
09,030.011c	tārakaś ca mahādaityo vipracittiś ca vīryavān<BR>
09,030.012a	vātāpir ilvalaś caiva triśirāś ca tathā vibho<BR>
09,030.012c	sundopasundāv asurau kriyayaiva niṣūditau<BR>
09,030.012d*0184_01	tārakaś ca mahādaityo hy andhakaś ca niṣūditaḥ<BR>
09,030.013a	kriyābhyupāyair indreṇa tridivaṃ bhujyate vibho<BR>
09,030.013c	kriyā balavatī rājan nānyat kiṃ cid yudhiṣṭhira<BR>
09,030.014a	daityāś ca dānavāś caiva rākṣasāḥ pārthivās tathā<BR>
09,030.014c	kriyābhyupāyair nihatāḥ kriyāṃ tasmāt samācara<BR>
09,030.015	saṃjaya uvāca<BR>
09,030.015a	ity ukto vāsudevena pāṇḍavaḥ saṃśitavrataḥ<BR>
09,030.015c	jalasthaṃ taṃ mahārāja tava putraṃ mahābalam<BR>
09,030.015e	abhyabhāṣata kaunteyaḥ prahasann iva bhārata<BR>
09,030.016a	suyodhana kimartho 'yam ārambho 'psu kṛtas tvayā<BR>
09,030.016c	sarvaṃ kṣatraṃ ghātayitvā svakulaṃ ca viśāṃ pate<BR>
09,030.017a	jalāśayaṃ praviṣṭo 'dya vāñchañ jīvitam ātmanaḥ<BR>
09,030.017c	uttiṣṭha rājan yudhyasva sahāsmābhiḥ suyodhana<BR>
09,030.018a	sa ca darpo naraśreṣṭha sa ca mānaḥ kva te gataḥ<BR>
09,030.018c	yas tvaṃ saṃstabhya salilaṃ bhīto rājan vyavasthitaḥ<BR>
09,030.019a	sarve tvāṃ śūra ity eva janā jalpanti saṃsadi<BR>
09,030.019c	vyarthaṃ tad bhavato manye śauryaṃ salilaśāyinaḥ<BR>
09,030.020a	uttiṣṭha rājan yudhyasva kṣatriyo 'si kulodbhavaḥ<BR>
09,030.020c	kauraveyo viśeṣeṇa kule janma ca saṃsmara<BR>
09,030.021a	sa kathaṃ kaurave vaṃśe praśaṃsañ janma cātmanaḥ<BR>
09,030.021c	yuddhād bhītas tatas toyaṃ praviśya pratitiṣṭhasi<BR>
09,030.022a	ayuddham avyavasthānaṃ naiṣa dharmaḥ sanātanaḥ<BR>
09,030.022c	anāryajuṣṭam asvargyaṃ raṇe rājan palāyanam<BR>
09,030.023a	kathaṃ pāram agatvā hi yuddhe tvaṃ vai jijīviṣuḥ<BR>
09,030.023c	imān nipatitān dṛṣṭvā putrān bhrātṝn pitṝṃs tathā<BR>
09,030.024a	saṃbandhino vayasyāṃś ca mātulān bāndhavāṃs tathā<BR>
09,030.024c	ghātayitvā kathaṃ tāta hrade tiṣṭhasi sāṃpratam<BR>
09,030.025a	śūramānī na śūras tvaṃ mithyā vadasi bhārata<BR>
09,030.025c	śūro 'ham iti durbuddhe sarvalokasya śṛṇvataḥ<BR>
09,030.026a	na hi śūrāḥ palāyante śatrūn dṛṣṭvā kathaṃ cana<BR>
09,030.026c	brūhi vā tvaṃ yayā dhṛtyā śūra tyajasi saṃgaram<BR>
09,030.027a	sa tvam uttiṣṭha yudhyasva vinīya bhayam ātmanaḥ<BR>
09,030.027c	ghātayitvā sarvasainyaṃ bhrātṝṃś caiva suyodhana<BR>
09,030.028a	nedānīṃ jīvite buddhiḥ kāryā dharmacikīrṣayā<BR>
09,030.028c	kṣatradharmam apāśritya tvadvidhena suyodhana<BR>
09,030.029a	yat tat karṇam upāśritya śakuniṃ cāpi saubalam<BR>
09,030.029c	amartya iva saṃmohāt tvam ātmānaṃ na buddhavān<BR>
09,030.030a	tat pāpaṃ sumahat kṛtvā pratiyudhyasva bhārata<BR>
09,030.030c	kathaṃ hi tvadvidho mohād rocayeta palāyanam<BR>
09,030.031a	kva te tat pauruṣaṃ yātaṃ kva ca mānaḥ suyodhana<BR>
09,030.031c	kva ca vikrāntatā yātā kva ca visphūrjitaṃ mahat<BR>
09,030.032a	kva te kṛtāstratā yātā kiṃ ca śeṣe jalāśaye<BR>
09,030.032c	sa tvam uttiṣṭha yudhyasva kṣatradharmeṇa bhārata<BR>
09,030.033a	asmān vā tvaṃ parājitya praśādhi pṛthivīm imām<BR>
09,030.033c	atha vā nihato 'smābhir bhūmau svapsyasi bhārata<BR>
09,030.034a	eṣa te prathamo dharmaḥ sṛṣṭo dhātrā mahātmanā<BR>
09,030.034c	taṃ kuruṣva yathātathyaṃ rājā bhava mahāratha<BR>
09,030.034d*0185_00	saṃjaya uvāca<BR>
09,030.034d*0185_01	evam ukto mahārāja dharmaputreṇa dhīmatā<BR>
09,030.034d*0185_02	salilasthas tava suta idaṃ vacanam abravīt<BR>
09,030.035	duryodhana uvāca<BR>
09,030.035a	naitac citraṃ mahārāja yad bhīḥ prāṇinam āviśet<BR>
09,030.035c	na ca prāṇabhayād bhīto vyapayāto 'smi bhārata<BR>
09,030.036a	arathaś cāniṣaṅgī ca nihataḥ pārṣṇisārathiḥ<BR>
09,030.036c	ekaś cāpy agaṇaḥ saṃkhye pratyāśvāsam arocayam<BR>
09,030.037a	na prāṇahetor na bhayān na viṣādād viśāṃ pate<BR>
09,030.037c	idam ambhaḥ praviṣṭo 'smi śramāt tv idam anuṣṭhitam<BR>
09,030.038a	tvaṃ cāśvasihi kaunteya ye cāpy anugatās tava<BR>
09,030.038c	aham utthāya vaḥ sarvān pratiyotsyāmi saṃyuge<BR>
09,030.039	yudhiṣṭhira uvāca<BR>
09,030.039a	āśvastā eva sarve sma ciraṃ tvāṃ mṛgayāmahe<BR>
09,030.039c	tad idānīṃ samuttiṣṭha yudhyasveha suyodhana<BR>
09,030.040a	hatvā vā samare pārthān sphītaṃ rājyam avāpnuhi<BR>
09,030.040c	nihato vā raṇe 'smābhir vīralokam avāpsyasi<BR>
09,030.041	duryodhana uvāca<BR>
09,030.041a	yadarthaṃ rājyam icchāmi kurūṇāṃ kurunandana<BR>
09,030.041c	ta ime nihatāḥ sarve bhrātaro me janeśvara<BR>
09,030.042a	kṣīṇaratnāṃ ca pṛthivīṃ hatakṣatriyapuṃgavām<BR>
09,030.042c	nābhyutsahāmy ahaṃ bhoktuṃ vidhavām iva yoṣitam<BR>
09,030.043a	adyāpi tv aham āśaṃse tvāṃ vijetuṃ yudhiṣṭhira<BR>
09,030.043c	bhaṅktvā pāñcālapāṇḍūnām utsāhaṃ bharatarṣabha<BR>
09,030.044a	na tv idānīm ahaṃ manye kāryaṃ yuddhena karhi cit<BR>
09,030.044c	droṇe karṇe ca saṃśānte nihate ca pitāmahe<BR>
09,030.045a	astv idānīm iyaṃ rājan kevalā pṛthivī tava<BR>
09,030.045c	asahāyo hi ko rājā rājyam icchet praśāsitum<BR>
09,030.046a	suhṛdas tādṛśān hitvā putrān bhrātṝn pitṝn api<BR>
09,030.046c	bhavadbhiś ca hṛte rājye ko nu jīveta mādṛśaḥ<BR>
09,030.047a	ahaṃ vanaṃ gamiṣyāmi hy ajinaiḥ prativāsitaḥ<BR>
09,030.047c	ratir hi nāsti me rājye hatapakṣasya bhārata<BR>
09,030.048a	hatabāndhavabhūyiṣṭhā hatāśvā hatakuñjarā<BR>
09,030.048c	eṣā te pṛthivī rājan bhuṅkṣvaināṃ vigatajvaraḥ<BR>
09,030.049a	vanam eva gamiṣyāmi vasāno mṛgacarmaṇī<BR>
09,030.049c	na hi me nirjitasyāsti jīvite 'dya spṛhā vibho<BR>
09,030.050a	gaccha tvaṃ bhuṅkṣva rājendra pṛthivīṃ nihateśvarām<BR>
09,030.050c	hatayodhāṃ naṣṭaratnāṃ kṣīṇavaprāṃ yathāsukham<BR>
09,030.050d*0186_00	saṃjaya uvāca<BR>
09,030.050d*0186_01	duryodhanaṃ tava sutaṃ salilasthaṃ mahāyaśāḥ<BR>
09,030.050d*0186_02	śrutvā tu karuṇaṃ vākyam abhāṣata yudhiṣṭhiraḥ<BR>
09,030.051	yudhiṣṭhira uvāca<BR>
09,030.051a	ārtapralāpān mā tāta salilasthaḥ prabhāṣathāḥ<BR>
09,030.051c	naitan manasi me rājan vāśitaṃ śakuner iva<BR>
09,030.052a	yadi cāpi samarthaḥ syās tvaṃ dānāya suyodhana<BR>
09,030.052c	nāham iccheyam avaniṃ tvayā dattāṃ praśāsitum<BR>
09,030.053a	adharmeṇa na gṛhṇīyāṃ tvayā dattāṃ mahīm imām<BR>
09,030.053c	na hi dharmaḥ smṛto rājan kṣatriyasya pratigrahaḥ<BR>
09,030.054a	tvayā dattāṃ na ceccheyaṃ pṛthivīm akhilām aham<BR>
09,030.054c	tvāṃ tu yuddhe vinirjitya bhoktāsmi vasudhām imām<BR>
09,030.055a	anīśvaraś ca pṛthivīṃ kathaṃ tvaṃ dātum icchasi<BR>
09,030.055c	tvayeyaṃ pṛthivī rājan kiṃ na dattā tadaiva hi<BR>
09,030.056a	dharmato yācamānānāṃ śamārthaṃ ca kulasya naḥ<BR>
09,030.056c	vārṣṇeyaṃ prathamaṃ rājan pratyākhyāya mahābalam<BR>
09,030.057a	kim idānīṃ dadāsi tvaṃ ko hi te cittavibhramaḥ<BR>
09,030.057c	abhiyuktas tu ko rājā dātum icched dhi medinīm<BR>
09,030.058a	na tvam adya mahīṃ dātum īśaḥ kauravanandana<BR>
09,030.058c	ācchettuṃ vā balād rājan sa kathaṃ dātum icchasi<BR>
09,030.058e	māṃ tu nirjitya saṃgrāme pālayemāṃ vasuṃdharām<BR>
09,030.059a	sūcyagreṇāpi yad bhūmer api dhrīyeta bhārata<BR>
09,030.059c	tanmātram api no mahyaṃ na dadāti purā bhavān<BR>
09,030.060a	sa kathaṃ pṛthivīm etāṃ pradadāsi viśāṃ pate<BR>
09,030.060c	sūcyagraṃ nātyajaḥ pūrvaṃ sa kathaṃ tyajasi kṣitim<BR>
09,030.061a	evam aiśvaryam āsādya praśāsya pṛthivīm imām<BR>
09,030.061c	ko hi mūḍho vyavasyeta śatror dātuṃ vasuṃdharām<BR>
09,030.062a	tvaṃ tu kevalamaurkhyeṇa vimūḍho nāvabudhyase<BR>
09,030.062c	pṛthivīṃ dātukāmo 'pi jīvitenādya mokṣyase<BR>
09,030.063a	asmān vā tvaṃ parājitya praśādhi pṛthivīm imām<BR>
09,030.063c	atha vā nihato 'smābhir vraja lokān anuttamān<BR>
09,030.064a	āvayor jīvato rājan mayi ca tvayi ca dhruvam<BR>
09,030.064c	saṃśayaḥ sarvabhūtānāṃ vijaye no bhaviṣyati<BR>
09,030.065a	jīvitaṃ tava duṣprajña mayi saṃprati vartate<BR>
09,030.065c	jīvayeyaṃ tv ahaṃ kāmaṃ na tu tvaṃ jīvituṃ kṣamaḥ<BR>
09,030.066a	dahane hi kṛto yatnas tvayāsmāsu viśeṣataḥ<BR>
09,030.066c	āśīviṣair viṣaiś cāpi jale cāpi praveśanaiḥ<BR>
09,030.066e	tvayā vinikṛtā rājan rājyasya haraṇena ca<BR>
09,030.066f*0187_01	apriyāṇāṃ ca vacanair draupadyāḥ karṣaṇena ca<BR>
09,030.066f*0188_01	asaṃbaddhapralāpāc ca vanavāsābhisaṃśrayāt<BR>
09,030.066f*0189_01	hradān niṣkramya yudhyasva tataḥ śreyo bhaviṣyati<BR>
09,030.067a	etasmāt kāraṇāt pāpa jīvitaṃ te na vidyate<BR>
09,030.067c	uttiṣṭhottiṣṭha yudhyasva tat te śreyo bhaviṣyati<BR>
09,030.068	saṃjaya uvāca<BR>
09,030.068a	evaṃ tu vividhā vāco jayayuktāḥ punaḥ punaḥ<BR>
09,030.068c	kīrtayanti sma te vīrās tatra tatra janādhipa<BR>
09,031.001	dhṛtarāṣṭra uvāca<BR>
09,031.001a	evaṃ saṃtarjyamānas tu mama putro mahīpatiḥ<BR>
09,031.001c	prakṛtyā manyumān vīraḥ katham āsīt paraṃtapaḥ<BR>
09,031.002a	na hi saṃtarjanā tena śrutapūrvā kadā cana<BR>
09,031.002c	rājabhāvena mānyaś ca sarvalokasya so 'bhavat<BR>
09,031.002d*0190_01	yasyātapatracchāyāpi svakā bhānos tathā prabhā<BR>
09,031.002d*0190_02	khedāyaivābhimānitvāt sahet saivaṃ kathaṃ giraḥ<BR>
09,031.003a	iyaṃ ca pṛthivī sarvā samlecchāṭavikā bhṛśam<BR>
09,031.003c	prasādād dhriyate yasya pratyakṣaṃ tava saṃjaya<BR>
09,031.004a	sa tathā tarjyamānas tu pāṇḍuputrair viśeṣataḥ<BR>
09,031.004c	vihīnaś ca svakair bhṛtyair nirjane cāvṛto bhṛśam<BR>
09,031.005a	śrutvā sa kaṭukā vāco jayayuktāḥ punaḥ punaḥ<BR>
09,031.005c	kim abravīt pāṇḍaveyāṃs tan mamācakṣva saṃjaya<BR>
09,031.006	saṃjaya uvāca<BR>
09,031.006a	tarjyamānas tadā rājann udakasthas tavātmajaḥ<BR>
09,031.006c	yudhiṣṭhireṇa rājendra bhrātṛbhiḥ sahitena ha<BR>
09,031.007a	śrutvā sa kaṭukā vāco viṣamastho janādhipaḥ<BR>
09,031.007c	dīrgham uṣṇaṃ ca niḥśvasya salilasthaḥ punaḥ punaḥ<BR>
09,031.008a	salilāntargato rājā dhunvan hastau punaḥ punaḥ<BR>
09,031.008c	manaś cakāra yuddhāya rājānaṃ cābhyabhāṣata<BR>
09,031.009a	yūyaṃ sasuhṛdaḥ pārthāḥ sarve sarathavāhanāḥ<BR>
09,031.009c	aham ekaḥ paridyūno viratho hatavāhanaḥ<BR>
09,031.010a	āttaśastrai rathagatair bahubhiḥ parivāritaḥ<BR>
09,031.010c	katham ekaḥ padātiḥ sann aśastro yoddhum utsahe<BR>
09,031.011a	ekaikena tu māṃ yūyaṃ yodhayadhvaṃ yudhiṣṭhira<BR>
09,031.011c	na hy eko bahubhir vīrair nyāyyaṃ yodhayituṃ yudhi<BR>
09,031.012a	viśeṣato vikavacaḥ śrāntaś cāpaḥ samāśritaḥ<BR>
09,031.012c	bhṛśaṃ vikṣatagātraś ca śrāntavāhanasainikaḥ<BR>
09,031.013a	na me tvatto bhayaṃ rājan na ca pārthād vṛkodarāt<BR>
09,031.013c	phalgunād vāsudevād vā pāñcālebhyo 'tha vā punaḥ<BR>
09,031.014a	yamābhyāṃ yuyudhānād vā ye cānye tava sainikāḥ<BR>
09,031.014c	ekaḥ sarvān ahaṃ kruddho na tān yoddhum ihotsahe<BR>
09,031.015a	dharmamūlā satāṃ kīrtir manuṣyāṇāṃ janādhipa<BR>
09,031.015c	dharmaṃ caiveha kīrtiṃ ca pālayan prabravīmy aham<BR>
09,031.016a	aham utthāya vaḥ sarvān pratiyotsyāmi saṃyuge<BR>
09,031.016c	anvaṃśābhyāgatān sarvān ṛtūn saṃvatsaro yathā<BR>
09,031.017a	adya vaḥ sarathān sāśvān aśastro viratho 'pi san<BR>
09,031.017c	nakṣatrāṇīva sarvāṇi savitā rātrisaṃkṣaye<BR>
09,031.017e	tejasā nāśayiṣyāmi sthirībhavata pāṇḍavāḥ<BR>
09,031.018a	adyānṛṇyaṃ gamiṣyāmi kṣatriyāṇāṃ yaśasvinām<BR>
09,031.018c	bāhlīkadroṇabhīṣmāṇāṃ karṇasya ca mahātmanaḥ<BR>
09,031.019a	jayadrathasya śūrasya bhagadattasya cobhayoḥ<BR>
09,031.019c	madrarājasya śalyasya bhūriśravasa eva ca<BR>
09,031.020a	putrāṇāṃ bharataśreṣṭha śakuneḥ saubalasya ca<BR>
09,031.020c	mitrāṇāṃ suhṛdāṃ caiva bāndhavānāṃ tathaiva ca<BR>
09,031.021a	ānṛṇyam adya gacchāmi hatvā tvāṃ bhrātṛbhiḥ saha<BR>
09,031.021c	etāvad uktvā vacanaṃ virarāma janādhipaḥ<BR>
09,031.021d*0191_01	salilāntargataḥ śrīmān putro duryodhanas tava<BR>
09,031.022	yudhiṣṭhira uvāca<BR>
09,031.022a	diṣṭyā tvam api jānīṣe kṣatradharmaṃ suyodhana<BR>
09,031.022c	diṣṭyā te vartate buddhir yuddhāyaiva mahābhuja<BR>
09,031.023a	diṣṭyā śūro 'si kauravya diṣṭyā jānāsi saṃgaram<BR>
09,031.023c	yas tvam eko hi naḥ sarvān saṃyuge yoddhum icchasi<BR>
09,031.024a	eka ekena saṃgamya yat te saṃmatam āyudham<BR>
09,031.024c	tat tvam ādāya yudhyasva prekṣakās te vayaṃ sthitāḥ<BR>
09,031.025a	ayam iṣṭaṃ ca te kāmaṃ vīra bhūyo dadāmy aham<BR>
09,031.025c	hatvaikaṃ bhavato rājyaṃ hato vā svargam āpnuhi<BR>
09,031.025d*0192_01	tatroccaiś cukruśuḥ siddhās tasya vākyāntare nṛpa<BR>
09,031.026	duryodhana uvāca<BR>
09,031.026a	ekaś ced yoddhum ākrande varo 'dya mama dīyate<BR>
09,031.026c	āyudhānām iyaṃ cāpi vṛtā tvatsaṃmate gadā<BR>
09,031.027a	bhrātṝṇāṃ bhavatām ekaḥ śakyaṃ māṃ yo 'bhimanyate<BR>
09,031.027c	padātir gadayā saṃkhye sa yudhyatu mayā saha<BR>
09,031.028a	vṛttāni rathayuddhāni vicitrāṇi pade pade<BR>
09,031.028c	idam ekaṃ gadāyuddhaṃ bhavatv adyādbhutaṃ mahat<BR>
09,031.029a	annānām api paryāyaṃ kartum icchanti mānavāḥ<BR>
09,031.029c	yuddhānām api paryāyo bhavatv anumate tava<BR>
09,031.030a	gadayā tvāṃ mahābāho vijeṣyāmi sahānujam<BR>
09,031.030c	pāñcālān sṛñjayāṃś caiva ye cānye tava sainikāḥ<BR>
09,031.030d*0193_01	na hi me saṃbhramo jātu śakrād api yudhiṣṭhira<BR>
09,031.031	yudhiṣṭhira uvāca<BR>
09,031.031a	uttiṣṭhottiṣṭha gāndhāre māṃ yodhaya suyodhana<BR>
09,031.031c	eka ekena saṃgamya saṃyuge gadayā balī<BR>
09,031.032a	puruṣo bhava gāndhāre yudhyasva susamāhitaḥ<BR>
09,031.032c	adya te jīvitaṃ nāsti yady api tvaṃ manojavaḥ<BR>
09,031.033	saṃjaya uvāca<BR>
09,031.033a	etat sa naraśārdūlo nāmṛṣyata tavātmajaḥ<BR>
09,031.033c	salilāntargataḥ śvabhre mahānāga iva śvasan<BR>
09,031.034a	tathāsau vākpratodena tudyamānaḥ punaḥ punaḥ<BR>
09,031.034c	vācaṃ na mamṛṣe dhīmān uttamāśvaḥ kaśām iva<BR>
09,031.035a	saṃkṣobhya salilaṃ vegād gadām ādāya vīryavān<BR>
09,031.035c	adrisāramayīṃ gurvīṃ kāñcanāṅgadabhūṣaṇām<BR>
09,031.035e	antarjalāt samuttasthau nāgendra iva niḥśvasan<BR>
09,031.036a	sa bhittvā stambhitaṃ toyaṃ skandhe kṛtvāyasīṃ gadām<BR>
09,031.036c	udatiṣṭhata putras te pratapan raśmimān iva<BR>
09,031.037a	tataḥ śaikyāyasīṃ gurvīṃ jātarūpapariṣkṛtām<BR>
09,031.037c	gadāṃ parāmṛśad dhīmān dhārtarāṣṭro mahābalaḥ<BR>
09,031.038a	gadāhastaṃ tu taṃ dṛṣṭvā saśṛṅgam iva parvatam<BR>
09,031.038c	prajānām iva saṃkruddhaṃ śūlapāṇim avasthitam<BR>
09,031.038e	sagado bhārato bhāti pratapan bhāskaro yathā<BR>
09,031.039a	tam uttīrṇaṃ mahābāhuṃ gadāhastam ariṃdamam<BR>
09,031.039c	menire sarvabhūtāni daṇḍahastam ivāntakam<BR>
09,031.040a	vajrahastaṃ yathā śakraṃ śūlahastaṃ yathā haram<BR>
09,031.040c	dadṛśuḥ sarvapāñcālāḥ putraṃ tava janādhipa<BR>
09,031.041a	tam uttīrṇaṃ tu saṃprekṣya samahṛṣyanta sarvaśaḥ<BR>
09,031.041c	pāñcālāḥ pāṇḍaveyāś ca te 'nyonyasya talān daduḥ<BR>
09,031.042a	avahāsaṃ tu taṃ matvā putro duryodhanas tava<BR>
09,031.042c	udvṛtya nayane kruddho didhakṣur iva pāṇḍavān<BR>
09,031.043a	triśikhāṃ bhrukuṭīṃ kṛtvā saṃdaṣṭadaśanacchadaḥ<BR>
09,031.043c	pratyuvāca tatas tān vai pāṇḍavān sahakeśavān<BR>
09,031.044a	avahāsasya vo 'syādya prativaktāsmi pāṇḍavāḥ<BR>
09,031.044c	gamiṣyatha hatāḥ sadyaḥ sapāñcālā yamakṣayam<BR>
09,031.045a	utthitas tu jalāt tasmāt putro duryodhanas tava<BR>
09,031.045c	atiṣṭhata gadāpāṇī rudhireṇa samukṣitaḥ<BR>
09,031.046a	tasya śoṇitadigdhasya salilena samukṣitam<BR>
09,031.046c	śarīraṃ sma tadā bhāti sravann iva mahīdharaḥ<BR>
09,031.047a	tam udyatagadaṃ vīraṃ menire tatra pāṇḍavāḥ<BR>
09,031.047c	vaivasvatam iva kruddhaṃ kiṃkarodyatapāṇinam<BR>
09,031.048a	sa meghaninado harṣān nadann iva ca govṛṣaḥ<BR>
09,031.048c	ājuhāva tataḥ pārthān gadayā yudhi vīryavān<BR>
09,031.049	duryodhana uvāca<BR>
09,031.049a	ekaikena ca māṃ yūyam āsīdata yudhiṣṭhira<BR>
09,031.049c	na hy eko bahubhir nyāyyo vīra yodhayituṃ yudhi<BR>
09,031.050a	nyastavarmā viśeṣeṇa śrāntaś cāpsu pariplutaḥ<BR>
09,031.050c	bhṛśaṃ vikṣatagātraś ca hatavāhanasainikaḥ<BR>
09,031.050d*0194_01	sarvopakaraṇair hīnaṃ varmaśastrāstravarjitam<BR>
09,031.050d*0194_02	ekākinaṃ yudhyamānaṃ paśyantu divi devatāḥ<BR>
09,031.050d*0195_01	avaśyam eva yoddhavyaṃ sarvair eva mayā saha<BR>
09,031.050d*0195_02	yuktaṃ tv ayuktam ity etad vetsi tvaṃ caiva sarvadā<BR>
09,031.051	yudhiṣṭhira uvāca<BR>
09,031.051a	nābhūd iyaṃ tava prajñā katham evaṃ suyodhana<BR>
09,031.051c	yadābhimanyuṃ bahavo jaghnur yudhi mahārathāḥ<BR>
09,031.051d*0196_01	kṣatradharmaṃ bhṛśaṃ krūraṃ nirapekṣaṃ sunirghṛṇam<BR>
09,031.051d*0196_02	anyathā tu kathaṃ hanyur abhimanyuṃ tathāgatam<BR>
09,031.051d*0196_03	sarve bhavanto dharmajñāḥ sarve śūrās tanutyajaḥ<BR>
09,031.051d*0196_04	nyāyena yudhyatāṃ proktā śakralokagatiḥ parā<BR>
09,031.051d*0196_05	yady ekas tu na hantavyo bahubhir dharma eva tu<BR>
09,031.051d*0196_06	tadābhimanyuṃ bahavo nijaghnus tvanmate katham<BR>
09,031.051d*0196_07	sarvo vimṛśate jantuḥ kṛcchrastho dharmadarśanam<BR>
09,031.051d*0196_08	padastho vihitaṃ dvāraṃ paralokasya paśyati<BR>
09,031.052a	āmuñca kavacaṃ vīra mūrdhajān yamayasva ca<BR>
09,031.052c	yac cānyad api te nāsti tad apy ādatsva bhārata<BR>
09,031.052d*0197_01	iṣuṃ prāsaṃ gadāṃ vāpi varaṃ bhūyo dadāmy aham<BR>
09,031.052e	imam ekaṃ ca te kāmaṃ vīra bhūyo dadāmy aham<BR>
09,031.053a	pañcānāṃ pāṇḍaveyānāṃ yena yoddhum ihecchasi<BR>
09,031.053c	taṃ hatvā vai bhavān rājā hato vā svargam āpnuhi<BR>
09,031.053e	ṛte ca jīvitād vīra yuddhe kiṃ kurma te priyam<BR>
09,031.054	saṃjaya uvāca<BR>
09,031.054a	tatas tava suto rājan varma jagrāha kāñcanam<BR>
09,031.054c	vicitraṃ ca śirastrāṇaṃ jāmbūnadapariṣkṛtam<BR>
09,031.055a	so 'vabaddhaśirastrāṇaḥ śubhakāñcanavarmabhṛt<BR>
09,031.055c	rarāja rājan putras te kāñcanaḥ śailarāḍ iva<BR>
09,031.056a	saṃnaddhaḥ sa gadī rājan sajjaḥ saṃgrāmamūrdhani<BR>
09,031.056c	abravīt pāṇḍavān sarvān putro duryodhanas tava<BR>
09,031.057a	bhrātṝṇāṃ bhavatām eko yudhyatāṃ gadayā mayā<BR>
09,031.057c	sahadevena vā yotsye bhīmena nakulena vā<BR>
09,031.058a	atha vā phalgunenādya tvayā vā bharatarṣabha<BR>
09,031.058c	yotsye 'haṃ saṃgaraṃ prāpya vijeṣye ca raṇājire<BR>
09,031.059a	aham adya gamiṣyāmi vairasyāntaṃ sudurgamam<BR>
09,031.059c	gadayā puruṣavyāghra hemapaṭṭavinaddhayā<BR>
09,031.060a	gadāyuddhe na me kaś cit sadṛśo 'stīti cintaya<BR>
09,031.060c	gadayā vo haniṣyāmi sarvān eva samāgatān<BR>
09,031.060d*0198_01	na me samarthāḥ sarve vai yoddhuṃ nyāyena ke cana<BR>
09,031.060d*0198_02	na yuktam ātmanā vaktum evaṃ garvoddhataṃ vacaḥ<BR>
09,031.060d*0198_03	atha vā saphalaṃ hy etat kariṣye bhavatāṃ puraḥ<BR>
09,031.060d*0198_04	asmin muhūrte satyaṃ vā mithyā vaitad bhaviṣyati<BR>
09,031.060e	gṛhṇātu sa gadāṃ yo vai yudhyate 'dya mayā saha<BR>
09,032.001	saṃjaya uvāca<BR>
09,032.001a	evaṃ duryodhane rājan garjamāne muhur muhuḥ<BR>
09,032.001c	yudhiṣṭhirasya saṃkruddho vāsudevo 'bravīd idam<BR>
09,032.002a	yadi nāma hy ayaṃ yuddhe varayet tvāṃ yudhiṣṭhira<BR>
09,032.002c	arjunaṃ nakulaṃ vāpi sahadevam athāpi vā<BR>
09,032.003a	kim idaṃ sāhasaṃ rājaṃs tvayā vyāhṛtam īdṛśam<BR>
09,032.003c	ekam eva nihatyājau bhava rājā kuruṣv iti<BR>
09,032.004a	etena hi kṛtā yogyā varṣāṇīha trayodaśa<BR>
09,032.004b*0199_01	yat tvayā hi kṛtaṃ pūrvaṃ bhīmasenajighāṃsayā<BR>
09,032.004b*0199_02	tasyādya kāryavṛttasya vākyasyānṛṇyatāṃ vraja<BR>
09,032.004c	āyase puruṣe rājan bhīmasenajighāṃsayā<BR>
09,032.005a	kathaṃ nāma bhavet kāryam asmābhir bharatarṣabha<BR>
09,032.005c	sāhasaṃ kṛtavāṃs tvaṃ tu hy anukrośān nṛpottama<BR>
09,032.006a	nānyam asyānupaśyāmi pratiyoddhāram āhave<BR>
09,032.006c	ṛte vṛkodarāt pārthāt sa ca nātikṛtaśramaḥ<BR>
09,032.007a	tad idaṃ dyūtam ārabdhaṃ punar eva yathā purā<BR>
09,032.007c	viṣamaṃ śakuneś caiva tava caiva viśāṃ pate<BR>
09,032.008a	balī bhīmaḥ samarthaś ca kṛtī rājā suyodhanaḥ<BR>
09,032.008c	balavān vā kṛtī veti kṛtī rājan viśiṣyate<BR>
09,032.009a	so 'yaṃ rājaṃs tvayā śatruḥ same pathi niveśitaḥ<BR>
09,032.009c	nyastaś cātmā suviṣame kṛcchram āpāditā vayam<BR>
09,032.010a	ko nu sarvān vinirjitya śatrūn ekena vairiṇā<BR>
09,032.010c	paṇitvā caikapāṇena rocayed evam āhavam<BR>
09,032.010d*0200_01	kṛcchraprāptena ca tathā hārayed rājyam āgatam<BR>
09,032.011a	na hi paśyāmi taṃ loke gadāhastaṃ narottamam<BR>
09,032.011a*0201_01	**** **** yo 'dya duryodhanaṃ raṇe<BR>
09,032.011c	yudhyed duryodhanaṃ saṃkhye kṛtitvād dhi viśeṣayet<BR>
09,032.011d*0201_02	gadāhastaṃ vijetuṃ vai śaktaḥ syād amaro 'pi hi<BR>
09,032.012a	phalgunaṃ vā bhavantaṃ vā mādrīputrāv athāpi vā<BR>
09,032.012b*0201_03	na tvaṃ bhīmo na nakulaḥ sahadevo 'tha phalgunaḥ<BR>
09,032.012c	na samarthān ahaṃ manye gadāhastasya saṃyuge<BR>
09,032.012d*0201_04	jetuṃ nyāyena śakto vai kṛtī rājā suyodhanaḥ<BR>
09,032.013a	sa kathaṃ vadase śatruṃ yudhyasva gadayeti ha<BR>
09,032.013c	ekaṃ ca no nihatyājau bhava rājeti bhārata<BR>
09,032.014a	vṛkodaraṃ samāsādya saṃśayo vijaye hi naḥ<BR>
09,032.014c	nyāyato yudhyamānānāṃ kṛtī hy eṣa mahābalaḥ<BR>
09,032.014d*0202_01	ekaṃ vāsmān nihatya tvaṃ bhava rājeti vai punaḥ<BR>
09,032.014d*0202_02	nūnaṃ na rājyabhāgeṣā pāṇḍoḥ kuntyāś ca saṃtatiḥ<BR>
09,032.014d*0202_03	atyantavanavāsāya sṛṣṭā bhaikṣyāya vā punaḥ<BR>
09,032.015	bhīma uvāca<BR>
09,032.015a	madhusūdana mā kārṣīr viṣādaṃ yadunandana<BR>
09,032.015c	adya pāraṃ gamiṣyāmi vairasya bhṛśadurgamam<BR>
09,032.016a	ahaṃ suyodhanaṃ saṃkhye haniṣyāmi na saṃśayaḥ<BR>
09,032.016c	vijayo vai dhruvaṃ kṛṣṇa dharmarājasya dṛśyate<BR>
09,032.017a	adhyardhena guṇeneyaṃ gadā gurutarī mama<BR>
09,032.017c	na tathā dhārtarāṣṭrasya mā kārṣīr mādhava vyathām<BR>
09,032.017d*0203_01	anayā gadayā cāhaṃ saṃyuge yoddhum utsahe<BR>
09,032.017d*0203_02	bhavantaḥ prekṣakāḥ sarve mama santu janārdana<BR>
09,032.018a	sāmarān api lokāṃs trīn nānāśastradharān yudhi<BR>
09,032.018c	yodhayeyaṃ raṇe hṛṣṭaḥ kim utādya suyodhanam<BR>
09,032.019	saṃjaya uvāca<BR>
09,032.019@002_0001	tathā saṃbhāṣamāṇe tu harṣād utphullalocane<BR>
09,032.019@002_0002	hasamāne bṛṃhamāṇe nardamāne ca naikaśaḥ<BR>
09,032.019@002_0003	muhur muhur balāmāne kṣveḍāṃ muñcati cāsakṛt<BR>
09,032.019@002_0004	vikārān naikarūpāṃś ca manyusaṃjananān bhṛśam<BR>
09,032.019@002_0005	putrasyotpāṭanārthāya tava kurvati vāyuje<BR>
09,032.019@002_0006	vāsudevaḥ pratītātmā bhīmaṃ vākyam athābravīt<BR>
09,032.019@002_0007	naitac citraṃ mahābāho hanyās tvaṃ yat suyodhanam<BR>
09,032.019@002_0008	yena vaiśravaṇo yuddhe maṇibhadraś ca yakṣarāṭ<BR>
09,032.019@002_0009	yakṣarākṣasabhūtānāṃ sahasrāṇi hi naikaśaḥ<BR>
09,032.019@002_0010	tasya te gaṇanāṃ yuddhe kaḥ kuryād dhṛtarāṣṭraje<BR>
09,032.019@002_0011	yas tvaṃ nāgāyutaprāṇaṃ hiḍimbaṃ bhīmarūpiṇam<BR>
09,032.019@002_0012	bakaṃ taddviguṇaṃ saṃkhye kirmīraṃ ca caturguṇam<BR>
09,032.019@002_0013	hatavān astrarahitaḥ kīcakaṃ cāmaropamam<BR>
09,032.019@002_0014	sa tvaṃ nihantā kauravyam atra kasyāsti saṃśayaḥ<BR>
09,032.019@002_0015	tathokte vāsudevena dharmarājo 'bravīd idam<BR>
09,032.019@002_0016	tavaiva tejasā kṛṣṇa haniṣyati suyodhanam<BR>
09,032.019@002_0017	pūrṇapratijña evāyaṃ śatrūṇām antakṛt tathā<BR>
09,032.019@002_0018	vipriyaṃ bhīmasenasya kṛtvā ko 'sti sukhī naraḥ<BR>
09,032.019@002_0019	sātyakiḥ prāha kṛṣṇātmā bhīmaṃ saṃvīkṣya keśavam<BR>
09,032.019@002_0020	nāyaṃ keśava sāmānyo gadāyuddhe vṛkodaraḥ<BR>
09,032.019@002_0021	girīn aśeṣān saṃkruddhaś cūrṇayed yaḥ kṣaṇena ha<BR>
09,032.019@002_0022	tasyāmānuṣadehasya kṣatriyasyāsti kā kathā<BR>
09,032.019@002_0023	gajair gajān hayair aśvān rathāṃś caiva rathais tathā<BR>
09,032.019@002_0024	apātayat samakṣaṃ te mama prītyartham eva ca<BR>
09,032.019@002_0025	tathā saṃpūjayām āsa śauryaṃ bhīmasya phalgunaḥ<BR>
09,032.019@002_0026	nakulaḥ sahadevaś ca praśaśaṃsuḥ punaḥ punaḥ<BR>
09,032.019@002_0027	dhṛṣṭadyumnamukhāś caiva pāñcālāḥ somakaiḥ saha<BR>
09,032.019@002_0028	rājāno hataśiṣṭāś ca praśaśaṃsur vṛkodaram<BR>
09,032.019@002_0029	vividhābhiś ca vāgbhiś ca pūjayām āsur ādṛtāḥ<BR>
09,032.019@002_0030	tad vaco bhīmasenasya sarva evābhyapūjayan<BR>
09,032.019@002_0031	tato bhīmabalo bhīmo vāsudevapurogamaiḥ<BR>
09,032.019@002_0032	pāṇḍavaḥ saha pāñcālaiḥ saṃstutaḥ karmabhis tathā<BR>
09,032.019@002_0033	pūjitaś ca maheṣvāsas tadaiva tejito bhṛśam<BR>
09,032.019@002_0034	avardhata balenāsau parvaṇīva mahodadhiḥ<BR>
09,032.019@002_0035	uvāca suhṛdaḥ sarvān hṛṣṭaromodgamo mudā<BR>
09,032.019@002_0036	keśavaṃ dharmarājaṃ ca samastān anujāṃs tathā<BR>
09,032.019@002_0037	adya krodhaṃ vimokṣyāmi cirakālābhisaṃvṛtam<BR>
09,032.019@002_0038	śalyam adyoddhariṣyāmi nihitaṃ dhṛtarāṣṭrajaiḥ<BR>
09,032.019a	tathā saṃbhāṣamāṇaṃ tu vāsudevo vṛkodaram<BR>
09,032.019c	hṛṣṭaḥ saṃpūjayām āsa vacanaṃ cedam abravīt<BR>
09,032.020a	tvām āśritya mahābāho dharmarājo yudhiṣṭhiraḥ<BR>
09,032.020c	nihatāriḥ svakāṃ dīptāṃ śriyaṃ prāpto na saṃśayaḥ<BR>
09,032.021a	tvayā vinihatāḥ sarve dhṛtarāṣṭrasutā raṇe<BR>
09,032.021c	rājāno rājaputrāś ca nāgāś ca vinipātitāḥ<BR>
09,032.022a	kaliṅgā māgadhāḥ prācyā gāndhārāḥ kuravas tathā<BR>
09,032.022c	tvām āsādya mahāyuddhe nihatāḥ pāṇḍunandana<BR>
09,032.023a	hatvā duryodhanaṃ cāpi prayacchorvīṃ sasāgarām<BR>
09,032.023c	dharmarājāya kaunteya yathā viṣṇuḥ śacīpateḥ<BR>
09,032.024a	tvāṃ ca prāpya raṇe pāpo dhārtarāṣṭro vinaṅkṣyati<BR>
09,032.024c	tvam asya sakthinī bhaṅktvā pratijñāṃ pārayiṣyasi<BR>
09,032.025a	yatnena tu sadā pārtha yoddhavyo dhṛtarāṣṭrajaḥ<BR>
09,032.025c	kṛtī ca balavāṃś caiva yuddhaśauṇḍaś ca nityadā<BR>
09,032.026a	tatas tu sātyakī rājan pūjayām āsa pāṇḍavam<BR>
09,032.026c	vividhābhiś ca tāṃ vāgbhiḥ pūjayām āsa mādhavaḥ<BR>
09,032.027a	pāñcālāḥ pāṇḍaveyāś ca dharmarājapurogamāḥ<BR>
09,032.027c	tad vaco bhīmasenasya sarva evābhyapūjayan<BR>
09,032.028a	tato bhīmabalo bhīmo yudhiṣṭhiram athābravīt<BR>
09,032.028c	sṛñjayaiḥ saha tiṣṭhantaṃ tapantam iva bhāskaram<BR>
09,032.029a	aham etena saṃgamya saṃyuge yoddhum utsahe<BR>
09,032.029c	na hi śakto raṇe jetuṃ mām eṣa puruṣādhamaḥ<BR>
09,032.030a	adya krodhaṃ vimokṣyāmi nihitaṃ hṛdaye bhṛśam<BR>
09,032.030c	suyodhane dhārtarāṣṭre khāṇḍave 'gnim ivārjunaḥ<BR>
09,032.031a	śalyam adyoddhariṣyāmi tava pāṇḍava hṛcchayam<BR>
09,032.031c	nihatya gadayā pāpam adya rājan sukhī bhava<BR>
09,032.032a	adya kīrtimayīṃ mālāṃ pratimokṣye tavānagha<BR>
09,032.032c	prāṇāñ śriyaṃ ca rājyaṃ ca mokṣyate 'dya suyodhanaḥ<BR>
09,032.033a	rājā ca dhṛtarāṣṭro 'dya śrutvā putraṃ mayā hatam<BR>
09,032.033c	smariṣyaty aśubhaṃ karma yat tac chakunibuddhijam<BR>
09,032.034a	ity uktvā bharataśreṣṭho gadām udyamya vīryavān<BR>
09,032.034c	udatiṣṭhata yuddhāya śakro vṛtram ivāhvayan<BR>
09,032.034d*0204_01	tad āhvānam amṛṣyan vai tava putro 'tivīryavān<BR>
09,032.034d*0204_02	pratyupasthita evāśu matto mattam iva dvipam<BR>
09,032.034d*0204_03	gadāhastaṃ tava sutaṃ yuddhāya samupasthitam<BR>
09,032.034d*0204_04	dadṛśuḥ pāṇḍavāḥ sarve kailāsam iva śṛṅgiṇam<BR>
09,032.035a	tam ekākinam āsādya dhārtarāṣṭraṃ mahābalam<BR>
09,032.035c	niryūtham iva mātaṅgaṃ samahṛṣyanta pāṇḍavāḥ<BR>
09,032.035d*0205_01	na saṃbhramo na ca bhayaṃ na ca glānir na ca vyathā<BR>
09,032.035d*0205_02	āsīd duryodhanasyāpi sthitaḥ siṃha ivāhave<BR>
09,032.036a	tam udyatagadaṃ dṛṣṭvā kailāsam iva śṛṅgiṇam<BR>
09,032.036c	bhīmasenas tadā rājan duryodhanam athābravīt<BR>
09,032.037a	rājñāpi dhṛtarāṣṭreṇa tvayā cāsmāsu yat kṛtam<BR>
09,032.037c	smara tad duṣkṛtaṃ karma yad vṛttaṃ vāraṇāvate<BR>
09,032.038a	draupadī ca parikliṣṭā sabhāmadhye rajasvalā<BR>
09,032.038c	dyūte yad vijito rājā śakuner buddhiniścayāt<BR>
09,032.039a	yāni cānyāni duṣṭātman pāpāni kṛtavān asi<BR>
09,032.039c	anāgaḥsu ca pārtheṣu tasya paśya mahat phalam<BR>
09,032.040a	tvatkṛte nihataḥ śete śaratalpe mahāyaśāḥ<BR>
09,032.040c	gāṅgeyo bharataśreṣṭhaḥ sarveṣāṃ naḥ pitāmahaḥ<BR>
09,032.041a	hato droṇaś ca karṇaś ca hataḥ śalyaḥ pratāpavān<BR>
09,032.041c	vairasya cādikartāsau śakunir nihato yudhi<BR>
09,032.042a	bhrātaras te hatāḥ śūrāḥ putrāś ca sahasainikāḥ<BR>
09,032.042c	rājānaś ca hatāḥ śūrāḥ samareṣv anivartinaḥ<BR>
09,032.043a	ete cānye ca nihatā bahavaḥ kṣatriyarṣabhāḥ<BR>
09,032.043c	prātikāmī tathā pāpo draupadyāḥ kleśakṛd dhataḥ<BR>
09,032.044a	avaśiṣṭas tvam evaikaḥ kulaghno 'dhamapūruṣaḥ<BR>
09,032.044c	tvām apy adya haniṣyāmi gadayā nātra saṃśayaḥ<BR>
09,032.045a	adya te 'haṃ raṇe darpaṃ sarvaṃ nāśayitā nṛpa<BR>
09,032.045c	rājyāśāṃ vipulāṃ rājan pāṇḍaveṣu ca duṣkṛtam<BR>
09,032.046	duryodhana uvāca<BR>
09,032.046a	kiṃ katthitena bahudhā yudhyasvādya mayā saha<BR>
09,032.046c	adya te 'haṃ vineṣyāmi yuddhaśraddhāṃ vṛkodara<BR>
09,032.047a	kiṃ na paśyasi māṃ pāpa gadāyuddhe vyavasthitam<BR>
09,032.047c	himavacchikharākārāṃ pragṛhya mahatīṃ gadām<BR>
09,032.048a	gadinaṃ ko 'dya māṃ pāpa jetum utsahate ripuḥ<BR>
09,032.048c	nyāyato yudhyamānasya deveṣv api puraṃdaraḥ<BR>
09,032.048d*0206_01	yad etat kathitaṃ pūrvaṃ madīyaṃ durviceṣṭitam<BR>
09,032.048d*0206_02	sarvaṃ tan na ca me kiṃ cic chaṅkitaṃ kartum eva hi<BR>
09,032.048d*0206_03	araṇye cāpi vasatiṃ dāsyaṃ ca paraveśmasu<BR>
09,032.048d*0206_04	tathā rūpaviparyāsam akariṣyam ahaṃ balāt<BR>
09,032.048d*0206_05	hatāś ca bāndhavās tubhyaṃ kṣayas tulyo 'yam āvayoḥ<BR>
09,032.048d*0206_06	patanaṃ saṃprati tu me yadi nāma bhaved yudhi<BR>
09,032.048d*0206_07	tad atiślāghyam eva syāt kālo vā tatra kāraṇam<BR>
09,032.048d*0206_08	adyāpi hi na me jetā dharmeṇāsti raṇājire<BR>
09,032.048d*0206_09	chadmanā yadi jeṣyadhvam akīrtiḥ sthāsyati dhruvam<BR>
09,032.048d*0206_10	adharmyā vāyaśasyā ca paścāt tapsyatha vai dhruvam<BR>
09,032.049a	mā vṛthā garja kaunteya śāradābhram ivājalam<BR>
09,032.049c	darśayasva balaṃ yuddhe yāvat tat te 'dya vidyate<BR>
09,032.050a	tasya tad vacanaṃ śrutvā pāñcālāḥ sahasṛñjayāḥ<BR>
09,032.050c	sarve saṃpūjayām āsus tad vaco vijigīṣavaḥ<BR>
09,032.051a	taṃ mattam iva mātaṅgaṃ talaśabdena mānavāḥ<BR>
09,032.051c	bhūyaḥ saṃharṣayām āsū rājan duryodhanaṃ nṛpam<BR>
09,032.052a	bṛṃhanti kuñjarās tatra hayā heṣanti cāsakṛt<BR>
09,032.052c	śastrāṇi saṃpradīpyante pāṇḍavānāṃ jayaiṣiṇām<BR>
09,033.001	saṃjaya uvāca<BR>
09,033.001a	tasmin yuddhe mahārāja saṃpravṛtte sudāruṇe<BR>
09,033.001c	upaviṣṭeṣu sarveṣu pāṇḍaveṣu mahātmasu<BR>
09,033.002a	tatas tāladhvajo rāmas tayor yuddha upasthite<BR>
09,033.002c	śrutvā tac chiṣyayo rājann ājagāma halāyudhaḥ<BR>
09,033.003a	taṃ dṛṣṭvā paramaprītāḥ pūjayitvā narādhipāḥ<BR>
09,033.003b*0207_01	upagamyopasaṃgṛhya vidhivat pratyapūjayan<BR>
09,033.003b*0207_02	pūjayitvā tataḥ paścād idaṃ vacanam abruvan<BR>
09,033.003c	śiṣyayoḥ kauśalaṃ yuddhe paśya rāmeti cābruvan<BR>
09,033.004a	abravīc ca tadā rāmo dṛṣṭvā kṛṣṇaṃ ca pāṇḍavam<BR>
09,033.004c	duryodhanaṃ ca kauravyaṃ gadāpāṇim avasthitam<BR>
09,033.005a	catvāriṃśad ahāny adya dve ca me niḥsṛtasya vai<BR>
09,033.005c	puṣyeṇa saṃprayāto 'smi śravaṇe punarāgataḥ<BR>
09,033.005e	śiṣyayor vai gadāyuddhaṃ draṣṭukāmo 'smi mādhava<BR>
09,033.005f*0208_01	tatas tadā gadāhastau duryodhanavṛkodarau<BR>
09,033.005f*0208_02	yuddhabhūmigatau vīrāv ubhāv eva virejatuḥ<BR>
09,033.006a	tato yudhiṣṭhiro rājā pariṣvajya halāyudham<BR>
09,033.006c	svāgataṃ kuśalaṃ cāsmai paryapṛcchad yathātatham<BR>
09,033.007a	kṛṣṇau cāpi maheṣvāsāv abhivādya halāyudham<BR>
09,033.007c	sasvajāte pariprītau priyamāṇau yaśasvinau<BR>
09,033.008a	mādrīputrau tathā śūrau draupadyāḥ pañca cātmajāḥ<BR>
09,033.008c	abhivādya sthitā rājan rauhiṇeyaṃ mahābalam<BR>
09,033.009a	bhīmaseno 'tha balavān putras tava janādhipa<BR>
09,033.009c	tathaiva codyatagadau pūjayām āsatur balam<BR>
09,033.009d*0209_01	abhivādya tatas tau tu sasvajāte halāyudham<BR>
09,033.010a	svāgatena ca te tatra pratipūjya punaḥ punaḥ<BR>
09,033.010c	paśya yuddhaṃ mahābāho iti te rāmam abruvan<BR>
09,033.010e	evam ūcur mahātmānaṃ rauhiṇeyaṃ narādhipāḥ<BR>
09,033.011a	pariṣvajya tadā rāmaḥ pāṇḍavān sṛñjayān api<BR>
09,033.011c	apṛcchat kuśalaṃ sarvān pāṇḍavāṃś cāmitaujasaḥ<BR>
09,033.011e	tathaiva te samāsādya papracchus tam anāmayam<BR>
09,033.012a	pratyabhyarcya halī sarvān kṣatriyāṃś ca mahāmanāḥ<BR>
09,033.012c	kṛtvā kuśalasaṃyuktāṃ saṃvidaṃ ca yathāvayaḥ<BR>
09,033.013a	janārdanaṃ sātyakiṃ ca premṇā sa pariṣasvaje<BR>
09,033.013c	mūrdhni caitāv upāghrāya kuśalaṃ paryapṛcchata<BR>
09,033.014a	tau cainaṃ vidhivad rājan pūjayām āsatur gurum<BR>
09,033.014c	brahmāṇam iva deveśam indropendrau mudā yutau<BR>
09,033.015a	tato 'bravīd dharmasuto rauhiṇeyam ariṃdamam<BR>
09,033.015c	idaṃ bhrātror mahāyuddhaṃ paśya rāmeti bhārata<BR>
09,033.016a	teṣāṃ madhye mahābāhuḥ śrīmān keśavapūrvajaḥ<BR>
09,033.016c	nyaviśat paramaprītaḥ pūjyamāno mahārathaiḥ<BR>
09,033.017a	sa babhau rājamadhyastho nīlavāsāḥ sitaprabhaḥ<BR>
09,033.017c	divīva nakṣatragaṇaiḥ parikīrṇo niśākaraḥ<BR>
09,033.018a	tatas tayoḥ saṃnipātas tumulo romaharṣaṇaḥ<BR>
09,033.018c	āsīd antakaro rājan vairasya tava putrayoḥ<BR>
09,034.001	janamejaya uvāca<BR>
09,034.001a	pūrvam eva yadā rāmas tasmin yuddha upasthite<BR>
09,034.001c	āmantrya keśavaṃ yāto vṛṣṇibhiḥ sahitaḥ prabhuḥ<BR>
09,034.002a	sāhāyyaṃ dhārtarāṣṭrasya na ca kartāsmi keśava<BR>
09,034.002c	na caiva pāṇḍuputrāṇāṃ gamiṣyāmi yathāgatam<BR>
09,034.003a	evam uktvā tadā rāmo yātaḥ śatrunibarhaṇaḥ<BR>
09,034.003c	tasya cāgamanaṃ bhūyo brahmañ śaṃsitum arhasi<BR>
09,034.004a	ākhyāhi me vistarataḥ kathaṃ rāma upasthitaḥ<BR>
09,034.004c	kathaṃ ca dṛṣṭavān yuddhaṃ kuśalo hy asi sattama<BR>
09,034.005	vaiśaṃpāyana uvāca<BR>
09,034.005a	upaplavye niviṣṭeṣu pāṇḍaveṣu mahātmasu<BR>
09,034.005c	preṣito dhṛtarāṣṭrasya samīpaṃ madhusūdanaḥ<BR>
09,034.005e	śamaṃ prati mahābāho hitārthaṃ sarvadehinām<BR>
09,034.006a	sa gatvā hāstinapuraṃ dhṛtarāṣṭraṃ sametya ca<BR>
09,034.006c	uktavān vacanaṃ tathyaṃ hitaṃ caiva viśeṣataḥ<BR>
09,034.006e	na ca tat kṛtavān rājā yathākhyātaṃ hi te purā<BR>
09,034.007a	anavāpya śamaṃ tatra kṛṣṇaḥ puruṣasattamaḥ<BR>
09,034.007c	āgacchata mahābāhur upaplavyaṃ janādhipa<BR>
09,034.008a	tataḥ pratyāgataḥ kṛṣṇo dhārtarāṣṭravisarjitaḥ<BR>
09,034.008b*0210_01	ājagāma naravyāghraḥ pāṇḍavānām anīkinīm<BR>
09,034.008c	akriyāyāṃ naravyāghra pāṇḍavān idam abravīt<BR>
09,034.008d*0211_01	yathoktaṃ ca yathāvṛttam uktvā pāṇḍavam abravīt<BR>
09,034.009a	na kurvanti vaco mahyaṃ kuravaḥ kālacoditāḥ<BR>
09,034.009c	nirgacchadhvaṃ pāṇḍaveyāḥ puṣyeṇa sahitā mayā<BR>
09,034.010a	tato vibhajyamāneṣu baleṣu balināṃ varaḥ<BR>
09,034.010c	provāca bhrātaraṃ kṛṣṇaṃ rauhiṇeyo mahāmanāḥ<BR>
09,034.011a	teṣām api mahābāho sāhāyyaṃ madhusūdana<BR>
09,034.011c	kriyatām iti tat kṛṣṇo nāsya cakre vacas tadā<BR>
09,034.011d*0212_01	dhīmān arivināśāya kṛtaṃ sarvaṃ sadā hariḥ<BR>
09,034.011d*0212_02	sasmāra sa tadā tatra idaṃ tatra punaḥ punaḥ<BR>
09,034.012a	tato manyuparītātmā jagāma yadunandanaḥ<BR>
09,034.012c	tīrthayātrāṃ haladharaḥ sarasvatyāṃ mahāyaśāḥ<BR>
09,034.012e	maitre nakṣatrayoge sma sahitaḥ sarvayādavaiḥ<BR>
09,034.013a	āśrayām āsa bhojas tu duryodhanam ariṃdamaḥ<BR>
09,034.013c	yuyudhānena sahito vāsudevas tu pāṇḍavān<BR>
09,034.014a	rauhiṇeye gate śūre puṣyeṇa madhusūdanaḥ<BR>
09,034.014c	pāṇḍaveyān puraskṛtya yayāv abhimukhaḥ kurūn<BR>
09,034.015a	gacchann eva pathisthas tu rāmaḥ preṣyān uvāca ha<BR>
09,034.015c	saṃbhārāṃs tīrthayātrāyāṃ sarvopakaraṇāni ca<BR>
09,034.015e	ānayadhvaṃ dvārakāyā agnīn vai yājakāṃs tathā<BR>
09,034.016a	suvarṇaṃ rajataṃ caiva dhenūr vāsāṃsi vājinaḥ<BR>
09,034.016c	kuñjarāṃś ca rathāṃś caiva kharoṣṭraṃ vāhanāni ca<BR>
09,034.016e	kṣipram ānīyatāṃ sarvaṃ tīrthahetoḥ paricchadam<BR>
09,034.017a	pratisrotaḥ sarasvatyā gacchadhvaṃ śīghragāminaḥ<BR>
09,034.017c	ṛtvijaś cānayadhvaṃ vai śataśaś ca dvijarṣabhān<BR>
09,034.018a	evaṃ saṃdiśya tu preṣyān baladevo mahābalaḥ<BR>
09,034.018c	tīrthayātrāṃ yayau rājan kurūṇāṃ vaiśase tadā<BR>
09,034.018e	sarasvatīṃ pratisrotaḥ samudrād abhijagmivān<BR>
09,034.018f*0213_01	rāmo yadūttamaḥ śrīmāṃs tīrthayātrām anusmaran<BR>
09,034.019a	ṛtvigbhiś ca suhṛdbhiś ca tathānyair dvijasattamaiḥ<BR>
09,034.019c	rathair gajais tathāśvaiś ca preṣyaiś ca bharatarṣabha<BR>
09,034.019e	gokharoṣṭraprayuktaiś ca yānaiś ca bahubhir vṛtaḥ<BR>
09,034.020a	śrāntānāṃ klāntavapuṣāṃ śiśūnāṃ vipulāyuṣām<BR>
09,034.020c	tāni yānāni deśeṣu pratīkṣyante sma bhārata<BR>
09,034.020e	bubhukṣitānām arthāya kḷptam annaṃ samantataḥ<BR>
09,034.020f*0214_01	deśe deśe tu deyāni dānāni vividhāni ca<BR>
09,034.020f*0214_02	arcāyai cārthināṃ rājan klṛptāni bahuśas tathā<BR>
09,034.021a	yo yo yatra dvijo bhoktuṃ kāmaṃ kāmayate tadā<BR>
09,034.021c	tasya tasya tu tatraivam upajahrus tadā nṛpa<BR>
09,034.022a	tatra sthitā narā rājan rauhiṇeyasya śāsanāt<BR>
09,034.022c	bhakṣyapeyasya kurvanti rāśīṃs tatra samantataḥ<BR>
09,034.023a	vāsāṃsi ca mahārhāṇi paryaṅkāstaraṇāni ca<BR>
09,034.023c	pūjārthaṃ tatra kḷptāni viprāṇāṃ sukham icchatām<BR>
09,034.024a	yatra yaḥ svapate vipraḥ kṣatriyo vāpi bhārata<BR>
09,034.024c	tatra tatra tu tasyaiva sarvaṃ kḷptam adṛśyata<BR>
09,034.025a	yathāsukhaṃ janaḥ sarvas tiṣṭhate yāti vā tadā<BR>
09,034.025c	yātukāmasya yānāni pānāni tṛṣitasya ca<BR>
09,034.026a	bubhukṣitasya cānnāni svādūni bharatarṣabha<BR>
09,034.026c	upajahrur narās tatra vastrāṇy ābharaṇāni ca<BR>
09,034.027a	sa panthāḥ prababhau rājan sarvasyaiva sukhāvahaḥ<BR>
09,034.027c	svargopamas tadā vīra narāṇāṃ tatra gacchatām<BR>
09,034.028a	nityapramuditopetaḥ svādubhakṣaḥ śubhānvitaḥ<BR>
09,034.028c	vipaṇyāpaṇapaṇyānāṃ nānājanaśatair vṛtaḥ<BR>
09,034.028e	nānādrumalatopeto nānāratnavibhūṣitaḥ<BR>
09,034.029a	tato mahātmā niyame sthitātmā; puṇyeṣu tīrtheṣu vasūni rājan<BR>
09,034.029c	dadau dvijebhyaḥ kratudakṣiṇāś ca; yadupravīro halabhṛt pratītaḥ<BR>
09,034.030a	dogdhrīś ca dhenūś ca sahasraśo vai; suvāsasaḥ kāñcanabaddhaśṛṅgīḥ<BR>
09,034.030c	hayāṃś ca nānāvidhadeśajātān; yānāni dāsīś ca tathā dvijebhyaḥ<BR>
09,034.031a	ratnāni muktāmaṇividrumaṃ ca; śṛṅgīsuvarṇaṃ rajataṃ ca śubhram<BR>
09,034.031c	ayasmayaṃ tāmramayaṃ ca bhāṇḍaṃ; dadau dvijātipravareṣu rāmaḥ<BR>
09,034.032a	evaṃ sa vittaṃ pradadau mahātmā; sarasvatītīrthavareṣu bhūri<BR>
09,034.032c	yayau krameṇāpratimaprabhāvas; tataḥ kurukṣetram udāravṛttaḥ<BR>
09,034.033	janamejaya uvāca<BR>
09,034.033a	sārasvatānāṃ tīrthānāṃ guṇotpattiṃ vadasva me<BR>
09,034.033c	phalaṃ ca dvipadāṃ śreṣṭha karmanirvṛttim eva ca<BR>
09,034.034a	yathākramaṃ ca bhagavaṃs tīrthānām anupūrvaśaḥ<BR>
09,034.034c	brahman brahmavidāṃ śreṣṭha paraṃ kautūhalaṃ hi me<BR>
09,034.035	vaiśaṃpāyana uvāca<BR>
09,034.035a	tīrthānāṃ vistaraṃ rājan guṇotpattiṃ ca sarvaśaḥ<BR>
09,034.035c	mayocyamānāṃ śṛṇu vai puṇyāṃ rājendra kṛtsnaśaḥ<BR>
09,034.036a	pūrvaṃ mahārāja yadupravīra; ṛtviksuhṛdvipragaṇaiś ca sārdham<BR>
09,034.036c	puṇyaṃ prabhāsaṃ samupājagāma; yatroḍurāḍ yakṣmaṇā kliśyamānaḥ<BR>
09,034.037a	vimuktaśāpaḥ punar āpya tejaḥ; sarvaṃ jagad bhāsayate narendra<BR>
09,034.037c	evaṃ tu tīrthapravaraṃ pṛthivyāṃ; prabhāsanāt tasya tataḥ prabhāsaḥ<BR>
09,034.038	janamejaya uvāca<BR>
09,034.038a	kimarthaṃ bhagavān somo yakṣmaṇā samagṛhyata<BR>
09,034.038c	kathaṃ ca tīrthapravare tasmiṃś candro nyamajjata<BR>
09,034.039a	katham āplutya tasmiṃs tu punar āpyāyitaḥ śaśī<BR>
09,034.039c	etan me sarvam ācakṣva vistareṇa mahāmune<BR>
09,034.040	vaiśaṃpāyana uvāca<BR>
09,034.040a	dakṣasya tanayā yās tāḥ prādurāsan viśāṃ pate<BR>
09,034.040c	sa saptaviṃśatiṃ kanyā dakṣaḥ somāya vai dadau<BR>
09,034.041a	nakṣatrayoganiratāḥ saṃkhyānārthaṃ ca bhārata<BR>
09,034.041c	patnyo vai tasya rājendra somasya śubhalakṣaṇāḥ<BR>
09,034.042a	tās tu sarvā viśālākṣyo rūpeṇāpratimā bhuvi<BR>
09,034.042c	atyaricyata tāsāṃ tu rohiṇī rūpasaṃpadā<BR>
09,034.043a	tatas tasyāṃ sa bhagavān prītiṃ cakre niśākaraḥ<BR>
09,034.043c	sāsya hṛdyā babhūvātha tasmāt tāṃ bubhuje sadā<BR>
09,034.044a	purā hi somo rājendra rohiṇyām avasac ciram<BR>
09,034.044c	tato 'sya kupitāny āsan nakṣatrāṇi mahātmanaḥ<BR>
09,034.045a	tā gatvā pitaraṃ prāhuḥ prajāpatim atandritāḥ<BR>
09,034.045c	somo vasati nāsmāsu rohiṇīṃ bhajate sadā<BR>
09,034.046a	tā vayaṃ sahitāḥ sarvās tvatsakāśe prajeśvara<BR>
09,034.046b*0215_01	saṃprāptāḥ paribhūtāḥ smo gatir bhava pitaḥ svayam<BR>
09,034.046c	vatsyāmo niyatāhārās tapaścaraṇatatparāḥ<BR>
09,034.047a	śrutvā tāsāṃ tu vacanaṃ dakṣaḥ somam athābravīt<BR>
09,034.047c	samaṃ vartasva bhāryāsu mā tvādharmo mahān spṛśet<BR>
09,034.048a	tāś ca sarvābravīd dakṣo gacchadhvaṃ somam antikāt<BR>
09,034.048c	samaṃ vatsyati sarvāsu candramā mama śāsanāt<BR>
09,034.049a	visṛṣṭās tās tadā jagmuḥ śītāṃśubhavanaṃ tadā<BR>
09,034.049c	tathāpi somo bhagavān punar eva mahīpate<BR>
09,034.049e	rohiṇīṃ nivasaty eva prīyamāṇo muhur muhuḥ<BR>
09,034.050a	tatas tāḥ sahitāḥ sarvā bhūyaḥ pitaram abruvan<BR>
09,034.050c	tava śuśrūṣaṇe yuktā vatsyāmo hi tavāśrame<BR>
09,034.050e	somo vasati nāsmāsu nākarod vacanaṃ tava<BR>
09,034.051a	tāsāṃ tad vacanaṃ śrutvā dakṣaḥ somam athābravīt<BR>
09,034.051c	samaṃ vartasva bhāryāsu mā tvāṃ śapsye virocana<BR>
09,034.052a	anādṛtya tu tad vākyaṃ dakṣasya bhagavāñ śaśī<BR>
09,034.052c	rohiṇyā sārdham avasat tatas tāḥ kupitāḥ punaḥ<BR>
09,034.053a	gatvā ca pitaraṃ prāhuḥ praṇamya śirasā tadā<BR>
09,034.053c	somo vasati nāsmāsu tasmān naḥ śaraṇaṃ bhava<BR>
09,034.054a	rohiṇyām eva bhagavan sadā vasati candramāḥ<BR>
09,034.054b*0216_01	na tvadvaco gaṇayati nāsmāsu sneham icchati<BR>
09,034.054c	tasmān nas trāhi sarvā vai yathā naḥ soma āviśet<BR>
09,034.055a	tac chrutvā bhagavān kruddho yakṣmāṇaṃ pṛthivīpate<BR>
09,034.055c	sasarja roṣāt somāya sa coḍupatim āviśat<BR>
09,034.056a	sa yakṣmaṇābhibhūtātmākṣīyatāhar ahaḥ śaśī<BR>
09,034.056c	yatnaṃ cāpy akarod rājan mokṣārthaṃ tasya yakṣmaṇaḥ<BR>
09,034.057a	iṣṭveṣṭibhir mahārāja vividhābhir niśākaraḥ<BR>
09,034.057c	na cāmucyata śāpād vai kṣayaṃ caivābhyagacchata<BR>
09,034.058a	kṣīyamāṇe tataḥ some oṣadhyo na prajajñire<BR>
09,034.058c	nirāsvādarasāḥ sarvā hatavīryāś ca sarvaśaḥ<BR>
09,034.059a	oṣadhīnāṃ kṣaye jāte prāṇinām api saṃkṣayaḥ<BR>
09,034.059c	kṛśāś cāsan prajāḥ sarvāḥ kṣīyamāṇe niśākare<BR>
09,034.060a	tato devāḥ samāgamya somam ūcur mahīpate<BR>
09,034.060c	kim idaṃ bhavato rūpam īdṛśaṃ na prakāśate<BR>
09,034.061a	kāraṇaṃ brūhi naḥ sarvaṃ yenedaṃ te mahad bhayam<BR>
09,034.061c	śrutvā tu vacanaṃ tvatto vidhāsyāmas tato vayam<BR>
09,034.062a	evam uktaḥ pratyuvāca sarvāṃs tāñ śaśalakṣaṇaḥ<BR>
09,034.062c	śāpaṃ ca kāraṇaṃ caiva yakṣmāṇaṃ ca tathātmanaḥ<BR>
09,034.063a	devās tasya vacaḥ śrutvā gatvā dakṣam athābruvan<BR>
09,034.063c	prasīda bhagavan some śāpaś caiṣa nivartyatām<BR>
09,034.064a	asau hi candramāḥ kṣīṇaḥ kiṃciccheṣo hi lakṣyate<BR>
09,034.064c	kṣayāc caivāsya deveśa prajāś cāpi gatāḥ kṣayam<BR>
09,034.065a	vīrudoṣadhayaś caiva bījāni vividhāni ca<BR>
09,034.065b*0217_01	teṣāṃ kṣaye kṣayo 'smākaṃ vināsmābhir jagac ca kim<BR>
09,034.065c	tathā vayaṃ lokaguro prasādaṃ kartum arhasi<BR>
09,034.066a	evam uktas tadā cintya prāha vākyaṃ prajāpatiḥ<BR>
09,034.066c	naitac chakyaṃ mama vaco vyāvartayitum anyathā<BR>
09,034.066e	hetunā tu mahābhāgā nivartiṣyati kena cit<BR>
09,034.067a	samaṃ vartatu sarvāsu śaśī bhāryāsu nityaśaḥ<BR>
09,034.067c	sarasvatyā vare tīrthe unmajjañ śaśalakṣaṇaḥ<BR>
09,034.067e	punar vardhiṣyate devās tad vai satyaṃ vaco mama<BR>
09,034.068a	māsārdhaṃ ca kṣayaṃ somo nityam eva gamiṣyati<BR>
09,034.068c	māsārdhaṃ ca sadā vṛddhiṃ satyam etad vaco mama<BR>
09,034.068d*0218_01	samudraṃ paścimaṃ gatvā sarasvatyabdhisaṃgamam<BR>
09,034.068d*0218_02	ārādhayatu deveśaṃ tataḥ kāntim avāpsyati<BR>
09,034.069a	sarasvatīṃ tataḥ somo jagāma ṛṣiśāsanāt<BR>
09,034.069c	prabhāsaṃ paramaṃ tīrthaṃ sarasvatyā jagāma ha<BR>
09,034.070a	amāvāsyāṃ mahātejās tatronmajjan mahādyutiḥ<BR>
09,034.070c	lokān prabhāsayām āsa śītāṃśutvam avāpa ca<BR>
09,034.071a	devāś ca sarve rājendra prabhāsaṃ prāpya puṣkalam<BR>
09,034.071c	somena sahitā bhūtvā dakṣasya pramukhe 'bhavan<BR>
09,034.072a	tataḥ prajāpatiḥ sarvā visasarjātha devatāḥ<BR>
09,034.072c	somaṃ ca bhagavān prīto bhūyo vacanam abravīt<BR>
09,034.073a	māvamaṃsthāḥ striyaḥ putra mā ca viprān kadā cana<BR>
09,034.073c	gaccha yuktaḥ sadā bhūtvā kuru vai śāsanaṃ mama<BR>
09,034.074a	sa visṛṣṭo mahārāja jagāmātha svam ālayam<BR>
09,034.074c	prajāś ca muditā bhūtvā bhojane ca yathā purā<BR>
09,034.075a	etat te sarvam ākhyātaṃ yathā śapto niśākaraḥ<BR>
09,034.075c	prabhāsaṃ ca yathā tīrthaṃ tīrthānāṃ pravaraṃ hy abhūt<BR>
09,034.076a	amāvāsyāṃ mahārāja nityaśaḥ śaśalakṣaṇaḥ<BR>
09,034.076c	snātvā hy āpyāyate śrīmān prabhāse tīrtha uttame<BR>
09,034.077a	ataś cainaṃ prajānanti prabhāsam iti bhūmipa<BR>
09,034.077c	prabhāṃ hi paramāṃ lebhe tasminn unmajjya candramāḥ<BR>
09,034.077d*0219_01	lokān prabhāsayām āsa pupoṣa ca vapus tathā<BR>
09,034.077d*0219_02	tatra snātvā halī rāmo dattvā prīto 'tha dakṣiṇām<BR>
09,034.078a	tatas tu camasodbhedam acyutas tv agamad balī<BR>
09,034.078c	camasodbheda ity evaṃ yaṃ janāḥ kathayanty uta<BR>
09,034.079a	tatra dattvā ca dānāni viśiṣṭāni halāyudhaḥ<BR>
09,034.079c	uṣitvā rajanīm ekāṃ snātvā ca vidhivat tadā<BR>
09,034.080a	udapānam athāgacchat tvarāvān keśavāgrajaḥ<BR>
09,034.080c	ādyaṃ svastyayanaṃ caiva tatrāvāpya mahat phalam<BR>
09,034.081a	snigdhatvād oṣadhīnāṃ ca bhūmeś ca janamejaya<BR>
09,034.081c	jānanti siddhā rājendra naṣṭām api sarasvatīm<BR>
09,035.001	vaiśaṃpāyana uvāca<BR>
09,035.001a	tasmān nadīgataṃ cāpi udapānaṃ yaśasvinaḥ<BR>
09,035.001c	tritasya ca mahārāja jagāmātha halāyudhaḥ<BR>
09,035.002a	tatra dattvā bahu dravyaṃ pūjayitvā tathā dvijān<BR>
09,035.002c	upaspṛśya ca tatraiva prahṛṣṭo musalāyudhaḥ<BR>
09,035.003a	tatra dharmaparo hy āsīt tritaḥ sa sumahātapāḥ<BR>
09,035.003c	kūpe ca vasatā tena somaḥ pīto mahātmanā<BR>
09,035.004a	tatra cainaṃ samutsṛjya bhrātarau jagmatur gṛhān<BR>
09,035.004c	tatas tau vai śaśāpātha trito brāhmaṇasattamaḥ<BR>
09,035.005	janamejaya uvāca<BR>
09,035.005a	udapānaṃ kathaṃ brahman kathaṃ ca sumahātapāḥ<BR>
09,035.005c	patitaḥ kiṃ ca saṃtyakto bhrātṛbhyāṃ dvijasattamaḥ<BR>
09,035.006a	kūpe kathaṃ ca hitvainaṃ bhrātarau jagmatur gṛhān<BR>
09,035.006b*0220_01	kathaṃ ca yājayām āsa papau somaṃ ca vai katham<BR>
09,035.006c	etad ācakṣva me brahman yadi śrāvyaṃ hi manyase<BR>
09,035.007	vaiśaṃpāyana uvāca<BR>
09,035.007a	āsan pūrvayuge rājan munayo bhrātaras trayaḥ<BR>
09,035.007c	ekataś ca dvitaś caiva tritaś cādityasaṃnibhāḥ<BR>
09,035.008a	sarve prajāpatisamāḥ prajāvantas tathaiva ca<BR>
09,035.008c	brahmalokajitaḥ sarve tapasā brahmavādinaḥ<BR>
09,035.009a	teṣāṃ tu tapasā prīto niyamena damena ca<BR>
09,035.009c	abhavad gautamo nityaṃ pitā dharmarataḥ sadā<BR>
09,035.010a	sa tu dīrgheṇa kālena teṣāṃ prītim avāpya ca<BR>
09,035.010c	jagāma bhagavān sthānam anurūpam ivātmanaḥ<BR>
09,035.011a	rājānas tasya ye pūrve yājyā hy āsan mahātmanaḥ<BR>
09,035.011c	te sarve svargate tasmiṃs tasya putrān apūjayan<BR>
09,035.012a	teṣāṃ tu karmaṇā rājaṃs tathaivādhyayanena ca<BR>
09,035.012c	tritaḥ sa śreṣṭhatāṃ prāpa yathaivāsya pitā tathā<BR>
09,035.013a	taṃ sma sarve mahābhāgā munayaḥ puṇyalakṣaṇāḥ<BR>
09,035.013c	apūjayan mahābhāgaṃ tathā vidvattayaiva tu<BR>
09,035.014a	kadā cid dhi tato rājan bhrātarāv ekatadvitau<BR>
09,035.014c	yajñārthaṃ cakratuś cittaṃ dhanārthaṃ ca viśeṣataḥ<BR>
09,035.015a	tayoś cintā samabhavat tritaṃ gṛhya paraṃtapa<BR>
09,035.015c	yājyān sarvān upādāya pratigṛhya paśūṃs tataḥ<BR>
09,035.016a	somaṃ pāsyāmahe hṛṣṭāḥ prāpya yajñaṃ mahāphalam<BR>
09,035.016c	cakruś caiva mahārāja bhrātaras traya eva ha<BR>
09,035.016d*0221_01	tathā te samayaṃ kṛtvā gṛhān niṣkramya pārthiva<BR>
09,035.017a	tathā tu te parikramya yājyān sarvān paśūn prati<BR>
09,035.017c	yājayitvā tato yājyāṃl labdhvā ca subahūn paśūn<BR>
09,035.018a	yājyena karmaṇā tena pratigṛhya vidhānataḥ<BR>
09,035.018c	prācīṃ diśaṃ mahātmāna ājagmus te maharṣayaḥ<BR>
09,035.019a	tritas teṣāṃ mahārāja purastād yāti hṛṣṭavat<BR>
09,035.019c	ekataś ca dvitaś caiva pṛṣṭhataḥ kālayan paśūn<BR>
09,035.020a	tayoś cintā samabhavad dṛṣṭvā paśugaṇaṃ mahat<BR>
09,035.020c	kathaṃ na syur imā gāva āvābhyāṃ vai vinā tritam<BR>
09,035.021a	tāv anyonyaṃ samābhāṣya ekataś ca dvitaś ca ha<BR>
09,035.021c	yad ūcatur mithaḥ pāpau tan nibodha janeśvara<BR>
09,035.022a	trito yajñeṣu kuśalas trito vedeṣu niṣṭhitaḥ<BR>
09,035.022c	anyās trito bahutarā gāvaḥ samupalapsyate<BR>
09,035.023a	tad āvāṃ sahitau bhūtvā gāḥ prakālya vrajāvahe<BR>
09,035.023c	trito 'pi gacchatāṃ kāmam āvābhyāṃ vai vinākṛtaḥ<BR>
09,035.024a	teṣām āgacchatāṃ rātrau pathisthāne vṛko 'bhavat<BR>
09,035.024c	tathā kūpo 'vidūre 'bhūt sarasvatyās taṭe mahān<BR>
09,035.025a	atha trito vṛkaṃ dṛṣṭvā pathi tiṣṭhantam agrataḥ<BR>
09,035.025c	tadbhayād apasarpan vai tasmin kūpe papāta ha<BR>
09,035.025e	agādhe sumahāghore sarvabhūtabhayaṃkare<BR>
09,035.026a	tritas tato mahābhāgaḥ kūpastho munisattamaḥ<BR>
09,035.026c	ārtanādaṃ tataś cakre tau tu śuśruvatur munī<BR>
09,035.027a	taṃ jñātvā patitaṃ kūpe bhrātarāv ekatadvitau<BR>
09,035.027c	vṛkatrāsāc ca lobhāc ca samutsṛjya prajagmatuḥ<BR>
09,035.028a	bhrātṛbhyāṃ paśulubdhābhyām utsṛṣṭaḥ sa mahātapāḥ<BR>
09,035.028c	udapāne mahārāja nirjale pāṃsusaṃvṛte<BR>
09,035.029a	trita ātmānam ālakṣya kūpe vīruttṛṇāvṛte<BR>
09,035.029c	nimagnaṃ bharataśreṣṭha pāpakṛn narake yathā<BR>
09,035.030a	buddhyā hy agaṇayat prājño mṛtyor bhīto hy asomapaḥ<BR>
09,035.030c	somaḥ kathaṃ nu pātavya ihasthena mayā bhavet<BR>
09,035.031a	sa evam anusaṃcintya tasmin kūpe mahātapāḥ<BR>
09,035.031c	dadarśa vīrudhaṃ tatra lambamānāṃ yadṛcchayā<BR>
09,035.032a	pāṃsugraste tataḥ kūpe vicintya salilaṃ muniḥ<BR>
09,035.032c	agnīn saṃkalpayām āsa hotre cātmānam eva ca<BR>
09,035.033a	tatas tāṃ vīrudhaṃ somaṃ saṃkalpya sumahātapāḥ<BR>
09,035.033c	ṛco yajūṃṣi sāmāni manasā cintayan muniḥ<BR>
09,035.033e	grāvāṇaḥ śarkarāḥ kṛtvā pracakre 'bhiṣavaṃ nṛpa<BR>
09,035.034a	ājyaṃ ca salilaṃ cakre bhāgāṃś ca tridivaukasām<BR>
09,035.034c	somasyābhiṣavaṃ kṛtvā cakāra tumulaṃ dhvanim<BR>
09,035.035a	sa cāviśad divaṃ rājan svaraḥ śaikṣas tritasya vai<BR>
09,035.035c	samavāpa ca taṃ yajñaṃ yathoktaṃ brahmavādibhiḥ<BR>
09,035.036a	vartamāne tathā yajñe tritasya sumahātmanaḥ<BR>
09,035.036c	āvignaṃ tridivaṃ sarvaṃ kāraṇaṃ ca na budhyate<BR>
09,035.037a	tataḥ sutumulaṃ śabdaṃ śuśrāvātha bṛhaspatiḥ<BR>
09,035.037c	śrutvā caivābravīd devān sarvān devapurohitaḥ<BR>
09,035.038a	tritasya vartate yajñas tatra gacchāmahe surāḥ<BR>
09,035.038c	sa hi kruddhaḥ sṛjed anyān devān api mahātapāḥ<BR>
09,035.039a	tac chrutvā vacanaṃ tasya sahitāḥ sarvadevatāḥ<BR>
09,035.039c	prayayus tatra yatrāsau tritayajñaḥ pravartate<BR>
09,035.040a	te tatra gatvā vibudhās taṃ kūpaṃ yatra sa tritaḥ<BR>
09,035.040c	dadṛśus taṃ mahātmānaṃ dīkṣitaṃ yajñakarmasu<BR>
09,035.041a	dṛṣṭvā cainaṃ mahātmānaṃ śriyā paramayā yutam<BR>
09,035.041c	ūcuś cātha mahābhāgaṃ prāptā bhāgārthino vayam<BR>
09,035.042a	athābravīd ṛṣir devān paśyadhvaṃ māṃ divaukasaḥ<BR>
09,035.042c	asmin pratibhaye kūpe nimagnaṃ naṣṭacetasam<BR>
09,035.043a	tatas trito mahārāja bhāgāṃs teṣāṃ yathāvidhi<BR>
09,035.043c	mantrayuktān samadadāt te ca prītās tadābhavan<BR>
09,035.044a	tato yathāvidhi prāptān bhāgān prāpya divaukasaḥ<BR>
09,035.044c	prītātmāno dadus tasmai varān yān manasecchati<BR>
09,035.045a	sa tu vavre varaṃ devāṃs trātum arhatha mām itaḥ<BR>
09,035.045c	yaś cehopaspṛśet kūpe sa somapagatiṃ labhet<BR>
09,035.046a	tatra cormimatī rājann utpapāta sarasvatī<BR>
09,035.046b*0222_01	ājagāma drutaṃ prītā tasmin kūpe sarasvatī<BR>
09,035.046c	tayotkṣiptas tritas tasthau pūjayaṃs tridivaukasaḥ<BR>
09,035.047a	tatheti coktvā vibudhā jagmū rājan yathāgatam<BR>
09,035.047c	tritaś cāpy agamat prītaḥ svam eva nilayaṃ tadā<BR>
09,035.048a	kruddhaḥ sa tu samāsādya tāv ṛṣī bhrātarau tadā<BR>
09,035.048c	uvāca paruṣaṃ vākyaṃ śaśāpa ca mahātapāḥ<BR>
09,035.049a	paśulubdhau yuvāṃ yasmān mām utsṛjya pradhāvitau<BR>
09,035.049c	tasmād rūpeṇa teṣāṃ vai daṃṣṭriṇām abhitaś carau<BR>
09,035.050a	bhavitārau mayā śaptau pāpenānena karmaṇā<BR>
09,035.050c	prasavaś caiva yuvayor golāṅgūlarkṣavānarāḥ<BR>
09,035.051a	ity ukte tu tadā tena kṣaṇād eva viśāṃ pate<BR>
09,035.051c	tathābhūtāv adṛśyetāṃ vacanāt satyavādinaḥ<BR>
09,035.052a	tatrāpy amitavikrāntaḥ spṛṣṭvā toyaṃ halāyudhaḥ<BR>
09,035.052c	dattvā ca vividhān dāyān pūjayitvā ca vai dvijān<BR>
09,035.053a	udapānaṃ ca taṃ dṛṣṭvā praśasya ca punaḥ punaḥ<BR>
09,035.053c	nadīgatam adīnātmā prāpto vinaśanaṃ tadā<BR>
09,036.001	vaiśaṃpāyana uvāca<BR>
09,036.001a	tato vinaśanaṃ rājann ājagāma halāyudhaḥ<BR>
09,036.001c	śūdrābhīrān prati dveṣād yatra naṣṭā sarasvatī<BR>
09,036.002a	yasmāt sā bharataśreṣṭha dveṣān naṣṭā sarasvatī<BR>
09,036.002c	tasmāt tad ṛṣayo nityaṃ prāhur vinaśaneti ha<BR>
09,036.003a	tac cāpy upaspṛśya balaḥ sarasvatyāṃ mahābalaḥ<BR>
09,036.003c	subhūmikaṃ tato 'gacchat sarasvatyās taṭe vare<BR>
09,036.004a	tatra cāpsarasaḥ śubhrā nityakālam atandritāḥ<BR>
09,036.004c	krīḍābhir vimalābhiś ca krīḍanti vimalānanāḥ<BR>
09,036.005a	tatra devāḥ sagandharvā māsi māsi janeśvara<BR>
09,036.005c	abhigacchanti tat tīrthaṃ puṇyaṃ brāhmaṇasevitam<BR>
09,036.006a	tatrādṛśyanta gandharvās tathaivāpsarasāṃ gaṇāḥ<BR>
09,036.006c	sametya sahitā rājan yathāprāptaṃ yathāsukham<BR>
09,036.007a	tatra modanti devāś ca pitaraś ca savīrudhaḥ<BR>
09,036.007c	puṇyaiḥ puṣpaiḥ sadā divyaiḥ kīryamāṇāḥ punaḥ punaḥ<BR>
09,036.008a	ākrīḍabhūmiḥ sā rājaṃs tāsām apsarasāṃ śubhā<BR>
09,036.008c	subhūmiketi vikhyātā sarasvatyās taṭe vare<BR>
09,036.009a	tatra snātvā ca dattvā ca vasu vipreṣu mādhavaḥ<BR>
09,036.009c	śrutvā gītaṃ ca tad divyaṃ vāditrāṇāṃ ca niḥsvanam<BR>
09,036.010a	chāyāś ca vipulā dṛṣṭvā devagandharvarakṣasām<BR>
09,036.010c	gandharvāṇāṃ tatas tīrtham āgacchad rohiṇīsutaḥ<BR>
09,036.011a	viśvāvasumukhās tatra gandharvās tapasānvitāḥ<BR>
09,036.011c	nṛttavāditragītaṃ ca kurvanti sumanoramam<BR>
09,036.012a	tatra dattvā haladharo viprebhyo vividhaṃ vasu<BR>
09,036.012c	ajāvikaṃ gokharoṣṭraṃ suvarṇaṃ rajataṃ tathā<BR>
09,036.013a	bhojayitvā dvijān kāmaiḥ saṃtarpya ca mahādhanaiḥ<BR>
09,036.013c	prayayau sahito vipraiḥ stūyamānaś ca mādhavaḥ<BR>
09,036.014a	tasmād gandharvatīrthāc ca mahābāhur ariṃdamaḥ<BR>
09,036.014c	gargasroto mahātīrtham ājagāmaikakuṇḍalī<BR>
09,036.015a	yatra gargeṇa vṛddhena tapasā bhāvitātmanā<BR>
09,036.015c	kālajñānagatiś caiva jyotiṣāṃ ca vyatikramaḥ<BR>
09,036.016a	utpātā dāruṇāś caiva śubhāś ca janamejaya<BR>
09,036.016c	sarasvatyāḥ śubhe tīrthe vihitā vai mahātmanā<BR>
09,036.016e	tasya nāmnā ca tat tīrthaṃ gargasrota iti smṛtam<BR>
09,036.017a	tatra gargaṃ mahābhāgam ṛṣayaḥ suvratā nṛpa<BR>
09,036.017c	upāsāṃ cakrire nityaṃ kālajñānaṃ prati prabho<BR>
09,036.018a	tatra gatvā mahārāja balaḥ śvetānulepanaḥ<BR>
09,036.018c	vidhivad dhi dhanaṃ dattvā munīnāṃ bhāvitātmanām<BR>
09,036.019a	uccāvacāṃs tathā bhakṣyān dvijebhyo vipradāya saḥ<BR>
09,036.019c	nīlavāsās tato 'gacchac chaṅkhatīrthaṃ mahāyaśāḥ<BR>
09,036.020a	tatrāpaśyan mahāśaṅkhaṃ mahāmerum ivocchritam<BR>
09,036.020c	śvetaparvatasaṃkāśam ṛṣisaṃghair niṣevitam<BR>
09,036.020e	sarasvatyās taṭe jātaṃ nagaṃ tāladhvajo balī<BR>
09,036.021a	yakṣā vidyādharāś caiva rākṣasāś cāmitaujasaḥ<BR>
09,036.021c	piśācāś cāmitabalā yatra siddhāḥ sahasraśaḥ<BR>
09,036.022a	te sarve hy aśanaṃ tyaktvā phalaṃ tasya vanaspateḥ<BR>
09,036.022c	vrataiś ca niyamaiś caiva kāle kāle sma bhuñjate<BR>
09,036.023a	prāptaiś ca niyamais tais tair vicarantaḥ pṛthak pṛthak<BR>
09,036.023c	adṛśyamānā manujair vyacaran puruṣarṣabha<BR>
09,036.024a	evaṃ khyāto narapate loke 'smin sa vanaspatiḥ<BR>
09,036.024c	tatra tīrthaṃ sarasvatyāḥ pāvanaṃ lokaviśrutam<BR>
09,036.025a	tasmiṃś ca yaduśārdūlo dattvā tīrthe yaśasvinām<BR>
09,036.025c	tāmrāyasāni bhāṇḍāni vastrāṇi vividhāni ca<BR>
09,036.026a	pūjayitvā dvijāṃś caiva pūjitaś ca tapodhanaiḥ<BR>
09,036.026c	puṇyaṃ dvaitavanaṃ rājann ājagāma halāyudhaḥ<BR>
09,036.027a	tatra gatvā munīn dṛṣṭvā nānāveṣadharān balaḥ<BR>
09,036.027c	āplutya salile cāpi pūjayām āsa vai dvijān<BR>
09,036.028a	tathaiva dattvā viprebhyaḥ paribhogān supuṣkalān<BR>
09,036.028c	tataḥ prāyād balo rājan dakṣiṇena sarasvatīm<BR>
09,036.029a	gatvā caiva mahābāhur nātidūraṃ mahāyaśāḥ<BR>
09,036.029c	dharmātmā nāgadhanvānaṃ tīrtham āgamad acyutaḥ<BR>
09,036.030a	yatra pannagarājasya vāsukeḥ saṃniveśanam<BR>
09,036.030c	mahādyuter mahārāja bahubhiḥ pannagair vṛtam<BR>
09,036.030e	yatrāsann ṛṣayaḥ siddhāḥ sahasrāṇi caturdaśa<BR>
09,036.031a	yatra devāḥ samāgamya vāsukiṃ pannagottamam<BR>
09,036.031c	sarvapannagarājānam abhyaṣiñcan yathāvidhi<BR>
09,036.031e	pannagebhyo bhayaṃ tatra vidyate na sma kaurava<BR>
09,036.032a	tatrāpi vidhivad dattvā viprebhyo ratnasaṃcayān<BR>
09,036.032c	prāyāt prācīṃ diśaṃ rājan dīpyamānaḥ svatejasā<BR>
09,036.032d*0223_01	tasyāṃ diśi vicitrāṇi tīrthāni paramāṇi ca<BR>
09,036.033a	āplutya bahuśo hṛṣṭas teṣu tīrtheṣu lāṅgalī<BR>
09,036.033c	dattvā vasu dvijātibhyo jagāmāti tapasvinaḥ<BR>
09,036.034a	tatrasthān ṛṣisaṃghāṃs tān abhivādya halāyudhaḥ<BR>
09,036.034c	tato rāmo 'gamat tīrtham ṛṣibhiḥ sevitaṃ mahat<BR>
09,036.035a	yatra bhūyo nivavṛte prāṅmukhā vai sarasvatī<BR>
09,036.035b*0224_01	**** **** tathā tīrthāny anekaśaḥ<BR>
09,036.035b*0224_02	sahasraśatasaṃkhyāni prathitāni pade pade<BR>
09,036.035b*0224_03	āplutya teṣu tīrtheṣu yathoktaṃ tatra carṣibhiḥ<BR>
09,036.035b*0224_04	kṛtvopavāsaniyamaṃ dattvā dānāni bhūriśaḥ<BR>
09,036.035b*0224_05	abhivādya munīṃs tāṃs tu tatra tīrthanivāsinaḥ<BR>
09,036.035b*0224_06	uddiṣṭamārgaḥ prayayau yatra bhūyaḥ sarasvatī<BR>
09,036.035b*0224_07	prāṅmukhaṃ vai nivavṛte vṛṣṭir vātahatā yathā<BR>
09,036.035c	ṛṣīṇāṃ naimiṣeyāṇām avekṣārthaṃ mahātmanām<BR>
09,036.036a	nivṛttāṃ tāṃ saricchreṣṭhāṃ tatra dṛṣṭvā tu lāṅgalī<BR>
09,036.036c	babhūva vismito rājan balaḥ śvetānulepanaḥ<BR>
09,036.037	janamejaya uvāca<BR>
09,036.037a	kasmāt sarasvatī brahman nivṛttā prāṅmukhī tataḥ<BR>
09,036.037c	vyākhyātum etad icchāmi sarvam adhvaryusattama<BR>
09,036.038a	kasmiṃś ca kāraṇe tatra vismito yadunandanaḥ<BR>
09,036.038c	vinivṛttā saricchreṣṭhā katham etad dvijottama<BR>
09,036.039	vaiśaṃpāyana uvāca<BR>
09,036.039a	pūrvaṃ kṛtayuge rājan naimiṣeyās tapasvinaḥ<BR>
09,036.039b*0225_01	dvādaśaṃ vārṣikaṃ satraṃ samupāsanyatavratāḥ<BR>
09,036.039b*0226_01	sāyaṃprātarvrataparā naktasaṃbhojanāḥ pare<BR>
09,036.039b*0226_02	pañcāgnitapaso grīṣme varṣāsv ākāśaśāyinaḥ<BR>
09,036.039b*0226_03	tṛṇāśinas tathā cānye mārgaśāyina eva ca<BR>
09,036.039b*0226_04	kaṇṭakapravare ghore svaptāro bhūmiśāyinaḥ<BR>
09,036.039c	vartamāne subahule satre dvādaśavārṣike<BR>
09,036.039e	ṛṣayo bahavo rājaṃs tatra saṃpratipedire<BR>
09,036.040a	uṣitvā ca mahābhāgās tasmin satre yathāvidhi<BR>
09,036.040c	nivṛtte naimiṣeye vai satre dvādaśavārṣike<BR>
09,036.040e	ājagmur ṛṣayas tatra bahavas tīrthakāraṇāt<BR>
09,036.041a	ṛṣīṇāṃ bahulatvāt tu sarasvatyā viśāṃ pate<BR>
09,036.041c	tīrthāni nagarāyante kūle vai dakṣiṇe tadā<BR>
09,036.042a	samantapañcakaṃ yāvat tāvat te dvijasattamāḥ<BR>
09,036.042c	tīrthalobhān naravyāghra nadyās tīraṃ samāśritāḥ<BR>
09,036.043a	juhvatāṃ tatra teṣāṃ tu munīnāṃ bhāvitātmanām<BR>
09,036.043c	svādhyāyenāpi mahatā babhūvuḥ pūritā diśaḥ<BR>
09,036.044a	agnihotrais tatas teṣāṃ hūyamānair mahātmanām<BR>
09,036.044c	aśobhata saricchreṣṭhā dīpyamānaiḥ samantataḥ<BR>
09,036.045a	vālakhilyā mahārāja aśmakuṭṭāś ca tāpasāḥ<BR>
09,036.045c	dantolūkhalinaś cānye saṃprakṣālās tathāpare<BR>
09,036.046a	vāyubhakṣā jalāhārāḥ parṇabhakṣāś ca tāpasāḥ<BR>
09,036.046b*0227_01	kaṇadhūmabhujaś cānye tathā māsopavāsinaḥ<BR>
09,036.046b*0227_02	sarvatithyupavāsāś ca tathā hy anye sahasraśaḥ<BR>
09,036.046b*0227_03	bhūmipātrabhujaś cānye tathā bhūmibhujo 'pi hi<BR>
09,036.046b*0227_04	āvasathyāgniniratās tretāgniniratās tathā<BR>
09,036.046b*0227_05	vighasābhyāśinas tīvrās tathānye mitabhojanāḥ<BR>
09,036.046c	nānāniyamayuktāś ca tathā sthaṇḍilaśāyinaḥ<BR>
09,036.047a	āsan vai munayas tatra sarasvatyāḥ samīpataḥ<BR>
09,036.047c	śobhayantaḥ saricchreṣṭhāṃ gaṅgām iva divaukasaḥ<BR>
09,036.048a	tataḥ paścāt samāpetur ṛṣayaḥ satrayājinaḥ<BR>
09,036.048c	te 'vakāśaṃ na dadṛśuḥ kurukṣetre mahāvratāḥ<BR>
09,036.049a	tato yajñopavītais te tat tīrthaṃ nirmimāya vai<BR>
09,036.049c	juhuvuś cāgnihotrāṇi cakruś ca vividhāḥ kriyāḥ<BR>
09,036.050a	tatas tam ṛṣisaṃghātaṃ nirāśaṃ cintayānvitam<BR>
09,036.050c	darśayām āsa rājendra teṣām arthe sarasvatī<BR>
09,036.051a	tataḥ kuñjān bahūn kṛtvā saṃnivṛttā saridvarā<BR>
09,036.051c	ṛṣīṇāṃ puṇyatapasāṃ kāruṇyāj janamejaya<BR>
09,036.052a	tato nivṛtya rājendra teṣām arthe sarasvatī<BR>
09,036.052c	bhūyaḥ pratīcyabhimukhī susrāva saritāṃ varā<BR>
09,036.053a	amoghā gamanaṃ kṛtvā teṣāṃ bhūyo vrajāmy aham<BR>
09,036.053c	ity adbhutaṃ mahac cakre tato rājan mahānadī<BR>
09,036.053d*0228_01	tatraiva kuñjamadhye tu sā jagāma sarasvatī<BR>
09,036.053d*0229_01	yathāgataṃ puṇyajalā kurukṣetraṃ praviśya ha<BR>
09,036.054a	evaṃ sa kuñjo rājendra naimiṣeya iti smṛtaḥ<BR>
09,036.054c	kurukṣetre kuruśreṣṭha kuruṣva mahatīḥ kriyāḥ<BR>
09,036.055a	tatra kuñjān bahūn dṛṣṭvā saṃnivṛttāṃ ca tāṃ nadīm<BR>
09,036.055c	babhūva vismayas tatra rāmasyātha mahātmanaḥ<BR>
09,036.056a	upaspṛśya tu tatrāpi vidhivad yadunandanaḥ<BR>
09,036.056c	dattvā dāyān dvijātibhyo bhāṇḍāni vividhāni ca<BR>
09,036.056e	bhakṣyaṃ peyaṃ ca vividhaṃ brāhmaṇān pratyapādayat<BR>
09,036.057a	tataḥ prāyād balo rājan pūjyamāno dvijātibhiḥ<BR>
09,036.057c	sarasvatītīrthavaraṃ nānādvijagaṇāyutam<BR>
09,036.057d*0230_01	haṃsakāraṇḍavākīrṇaṃ cakravākopaśobhitam<BR>
09,036.058a	badareṅgudakāśmaryaplakṣāśvatthavibhītakaiḥ<BR>
09,036.058c	panasaiś ca palāśaiś ca karīraiḥ pīlubhis tathā<BR>
09,036.058d*0231_01	sālais tālais tamālaiś ca kakubhaiś ca saketakaiḥ<BR>
09,036.059a	sarasvatītīraruhair bandhanaiḥ syandanais tathā<BR>
09,036.059c	parūṣakavanaiś caiva bilvair āmrātakais tathā<BR>
09,036.060a	atimuktakaṣaṇḍaiś ca pārijātaiś ca śobhitam<BR>
09,036.060c	kadalīvanabhūyiṣṭham iṣṭaṃ kāntaṃ manoramam<BR>
09,036.061a	vāyvambuphalaparṇādair dantolūkhalikair api<BR>
09,036.061c	tathāśmakuṭṭair vāneyair munibhir bahubhir vṛtam<BR>
09,036.062a	svādhyāyaghoṣasaṃghuṣṭaṃ mṛgayūthaśatākulam<BR>
09,036.062c	ahiṃsrair dharmaparamair nṛbhir atyantasevitam<BR>
09,036.063a	saptasārasvataṃ tīrtham ājagāma halāyudhaḥ<BR>
09,036.063c	yatra maṅkaṇakaḥ siddhas tapas tepe mahāmuniḥ<BR>
09,037.001	janamejaya uvāca<BR>
09,037.001a	saptasārasvataṃ kasmāt kaś ca maṅkaṇako muniḥ<BR>
09,037.001c	kathaṃ siddhaś ca bhagavān kaś cāsya niyamo 'bhavat<BR>
09,037.002a	kasya vaṃśe samutpannaḥ kiṃ cādhītaṃ dvijottama<BR>
09,037.002c	etad icchāmy ahaṃ śrotuṃ vidhivad dvijasattama<BR>
09,037.003	vaiśaṃpāyana uvāca<BR>
09,037.003a	rājan sapta sarasvatyo yābhir vyāptam idaṃ jagat<BR>
09,037.003c	āhūtā balavadbhir hi tatra tatra sarasvatī<BR>
09,037.004a	suprabhā kāñcanākṣī ca viśālā mānasahradā<BR>
09,037.004c	sarasvatī oghavatī suveṇur vimalodakā<BR>
09,037.005a	pitāmahasya mahato vartamāne mahītale<BR>
09,037.005c	vitate yajñavāṭe vai sameteṣu dvijātiṣu<BR>
09,037.006a	puṇyāhaghoṣair vimalair vedānāṃ ninadais tathā<BR>
09,037.006c	deveṣu caiva vyagreṣu tasmin yajñavidhau tadā<BR>
09,037.007a	tatra caiva mahārāja dīkṣite prapitāmahe<BR>
09,037.007c	yajatas tatra satreṇa sarvakāmasamṛddhinā<BR>
09,037.008a	manasā cintitā hy arthā dharmārthakuśalais tadā<BR>
09,037.008c	upatiṣṭhanti rājendra dvijātīṃs tatra tatra ha<BR>
09,037.009a	jaguś ca tatra gandharvā nanṛtuś cāpsarogaṇāḥ<BR>
09,037.009c	vāditrāṇi ca divyāni vādayām āsur añjasā<BR>
09,037.010a	tasya yajñasya saṃpattyā tutuṣur devatā api<BR>
09,037.010c	vismayaṃ paramaṃ jagmuḥ kim u mānuṣayonayaḥ<BR>
09,037.011a	vartamāne tathā yajñe puṣkarasthe pitāmahe<BR>
09,037.011c	abruvann ṛṣayo rājan nāyaṃ yajño mahāphalaḥ<BR>
09,037.011e	na dṛśyate saricchreṣṭhā yasmād iha sarasvatī<BR>
09,037.012a	tac chrutvā bhagavān prītaḥ sasmārātha sarasvatīm<BR>
09,037.012c	pitāmahena yajatā āhūtā puṣkareṣu vai<BR>
09,037.012e	suprabhā nāma rājendra nāmnā tatra sarasvatī<BR>
09,037.013a	tāṃ dṛṣṭvā munayas tuṣṭā vegayuktāṃ sarasvatīm<BR>
09,037.013c	pitāmahaṃ mānayantīṃ kratuṃ te bahu menire<BR>
09,037.014a	evam eṣā saricchreṣṭhā puṣkareṣu sarasvatī<BR>
09,037.014c	pitāmahārthaṃ saṃbhūtā tuṣṭyarthaṃ ca manīṣiṇām<BR>
09,037.015a	naimiṣe munayo rājan samāgamya samāsate<BR>
09,037.015c	tatra citrāḥ kathā hy āsan vedaṃ prati janeśvara<BR>
09,037.016a	tatra te munayo hy āsan nānāsvādhyāyavedinaḥ<BR>
09,037.016c	te samāgamya munayaḥ sasmarur vai sarasvatīm<BR>
09,037.017a	sā tu dhyātā mahārāja ṛṣibhiḥ satrayājibhiḥ<BR>
09,037.017c	samāgatānāṃ rājendra sahāyārthaṃ mahātmanām<BR>
09,037.017e	ājagāma mahābhāgā tatra puṇyā sarasvatī<BR>
09,037.018a	naimiṣe kāñcanākṣī tu munīnāṃ satrayājinām<BR>
09,037.018c	āgatā saritāṃ śreṣṭhā tatra bhārata pūjitā<BR>
09,037.019a	gayasya yajamānasya gayeṣv eva mahākratum<BR>
09,037.019c	āhūtā saritāṃ śreṣṭhā gayayajñe sarasvatī<BR>
09,037.020a	viśālāṃ tu gayeṣv āhur ṛṣayaḥ saṃśitavratāḥ<BR>
09,037.020c	sarit sā himavatpārśvāt prasūtā śīghragāminī<BR>
09,037.021a	auddālakes tathā yajñe yajatas tatra bhārata<BR>
09,037.021c	samete sarvataḥ sphīte munīnāṃ maṇḍale tadā<BR>
09,037.022a	uttare kosalābhāge puṇye rājan mahātmanaḥ<BR>
09,037.022c	auddālakena yajatā pūrvaṃ dhyātā sarasvatī<BR>
09,037.023a	ājagāma saricchreṣṭhā taṃ deśam ṛṣikāraṇāt<BR>
09,037.023c	pūjyamānā munigaṇair valkalājinasaṃvṛtaiḥ<BR>
09,037.023e	manohradeti vikhyātā sā hi tair manasā hṛtā<BR>
09,037.024a	suveṇur ṛṣabhadvīpe puṇye rājarṣisevite<BR>
09,037.024c	kuroś ca yajamānasya kurukṣetre mahātmanaḥ<BR>
09,037.024e	ājagāma mahābhāgā saricchreṣṭhā sarasvatī<BR>
09,037.025a	oghavaty api rājendra vasiṣṭhena mahātmanā<BR>
09,037.025c	samāhūtā kurukṣetre divyatoyā sarasvatī<BR>
09,037.026a	dakṣeṇa yajatā cāpi gaṅgādvāre sarasvatī<BR>
09,037.026b*0232_01	suveṇur iti vikhyātā prasrutā śīghragāminī<BR>
09,037.026c	vimalodā bhagavatī brahmaṇā yajatā punaḥ<BR>
09,037.026e	samāhūtā yayau tatra puṇye haimavate girau<BR>
09,037.027a	ekībhūtās tatas tās tu tasmiṃs tīrthe samāgatāḥ<BR>
09,037.027c	saptasārasvataṃ tīrthaṃ tatas tat prathitaṃ bhuvi<BR>
09,037.028a	iti sapta sarasvatyo nāmataḥ parikīrtitāḥ<BR>
09,037.028c	saptasārasvataṃ caiva tīrthaṃ puṇyaṃ tathā smṛtam<BR>
09,037.029a	śṛṇu maṅkaṇakasyāpi kaumārabrahmacāriṇaḥ<BR>
09,037.029c	āpagām avagāḍhasya rājan prakrīḍitaṃ mahat<BR>
09,037.030a	dṛṣṭvā yadṛcchayā tatra striyam ambhasi bhārata<BR>
09,037.030c	snāyantīṃ rucirāpāṅgīṃ digvāsasam aninditām<BR>
09,037.030e	sarasvatyāṃ mahārāja caskande vīryam ambhasi<BR>
09,037.031a	tad retaḥ sa tu jagrāha kalaśe vai mahātapāḥ<BR>
09,037.031b*0233_01	ṛṣiḥ paramadharmātmā tadā puruṣasattamaḥ<BR>
09,037.031c	saptadhā pravibhāgaṃ tu kalaśasthaṃ jagāma ha<BR>
09,037.031e	tatrarṣayaḥ sapta jātā jajñire marutāṃ gaṇāḥ<BR>
09,037.032a	vāyuvego vāyubalo vāyuhā vāyumaṇḍalaḥ<BR>
09,037.032c	vāyujvālo vāyuretā vāyucakraś ca vīryavān<BR>
09,037.032e	evam ete samutpannā marutāṃ janayiṣṇavaḥ<BR>
09,037.033a	idam anyac ca rājendra śṛṇv āścaryataraṃ bhuvi<BR>
09,037.033c	maharṣeś caritaṃ yādṛk triṣu lokeṣu viśrutam<BR>
09,037.034a	purā maṅkaṇakaḥ siddhaḥ kuśāgreṇeti naḥ śrutam<BR>
09,037.034c	kṣataḥ kila kare rājaṃs tasya śākaraso 'sravat<BR>
09,037.034e	sa vi śākarasaṃ dṛṣṭvā harṣāviṣṭaḥ pranṛttavān<BR>
09,037.035a	tatas tasmin pranṛtte vai sthāvaraṃ jaṅgamaṃ ca yat<BR>
09,037.035c	pranṛttam ubhayaṃ vīra tejasā tasya mohitam<BR>
09,037.036a	brahmādibhiḥ surai rājann ṛṣibhiś ca tapodhanaiḥ<BR>
09,037.036c	vijñapto vai mahādeva ṛṣer arthe narādhipa<BR>
09,037.036e	nāyaṃ nṛtyed yathā deva tathā tvaṃ kartum arhasi<BR>
09,037.037a	tato devo muniṃ dṛṣṭvā harṣāviṣṭam atīva ha<BR>
09,037.037c	surāṇāṃ hitakāmārthaṃ mahādevo 'bhyabhāṣata<BR>
09,037.038a	bho bho brāhmaṇa dharmajña kimarthaṃ narinartsi vai<BR>
09,037.038c	harṣasthānaṃ kimarthaṃ vai tavedaṃ munisattama<BR>
09,037.038e	tapasvino dharmapathe sthitasya dvijasattama<BR>
09,037.039	ṛṣir uvāca<BR>
09,037.039a	kiṃ na paśyasi me brahman karāc chākarasaṃ srutam<BR>
09,037.039c	yaṃ dṛṣṭvā vai pranṛtto 'haṃ harṣeṇa mahatā vibho<BR>
09,037.040a	taṃ prahasyābravīd devo muniṃ rāgeṇa mohitam<BR>
09,037.040c	ahaṃ na vismayaṃ vipra gacchāmīti prapaśya mām<BR>
09,037.041a	evam uktvā muniśreṣṭhaṃ mahādevena dhīmatā<BR>
09,037.041c	aṅgulyagreṇa rājendra svāṅguṣṭhas tāḍito 'bhavat<BR>
09,037.042a	tato bhasma kṣatād rājan nirgataṃ himasaṃnibham<BR>
09,037.042c	tad dṛṣṭvā vrīḍito rājan sa muniḥ pādayor gataḥ<BR>
09,037.042d*0234_01	mene devaṃ mahādevam idaṃ covāca vismitaḥ<BR>
09,037.042d*0235_01	uvāca pārvatīnātham indurekhāvataṃsakam<BR>
09,037.043	ṛṣir uvāca<BR>
09,037.043a	nānyaṃ devād ahaṃ manye rudrāt parataraṃ mahat<BR>
09,037.043c	surāsurasya jagato gatis tvam asi śūladhṛk<BR>
09,037.044a	tvayā sṛṣṭam idaṃ viśvaṃ vadantīha manīṣiṇaḥ<BR>
09,037.044c	tvām eva sarvaṃ viśati punar eva yugakṣaye<BR>
09,037.045a	devair api na śakyas tvaṃ parijñātuṃ kuto mayā<BR>
09,037.045c	tvayi sarve sma dṛśyante surā brahmādayo 'nagha<BR>
09,037.045c*0236_01	**** **** bhāvā ye jagati sthitāḥ<BR>
09,037.045c*0236_02	tvām upāsanta varadaṃ<BR>
09,037.046a	sarvas tvam asi devānāṃ kartā kārayitā ca ha<BR>
09,037.046c	tvatprasādāt surāḥ sarve modantīhākutobhayāḥ<BR>
09,037.046d*0237_01	tvaṃ prabhuḥ paramaiśvaryād adhikaṃ bhāsi śaṃkara<BR>
09,037.046d*0237_02	tvayi brahmā ca viṣṇuś ca lokān saṃdhārya tiṣṭhataḥ<BR>
09,037.046d*0237_03	tvanmūlaṃ ca jagat sarvaṃ tvadantaṃ ca maheśvara<BR>
09,037.046d*0237_04	tvayā hi vitatā lokā sapteme sarvasaṃbhava<BR>
09,037.046d*0237_05	sarvathā sarvabhūteśa tvām evārcanti daivatam<BR>
09,037.046d*0237_06	tvanmayaṃ hi jagat sarvaṃ bhūtaṃ sthāvarajaṅgamam<BR>
09,037.046d*0237_07	svargaṃ ca paramasthānaṃ nṛṇām abhyudayārthinām<BR>
09,037.046d*0237_08	dadāsi ca prasannas tvaṃ bhaktānāṃ parameśvara<BR>
09,037.046d*0237_09	anāvṛttipadaṃ nṝṇāṃ nityaṃ niḥśreyasārthinām<BR>
09,037.046d*0237_10	dadāsi karmiṇāṃ karma bhāvayan dhyānayogataḥ<BR>
09,037.046d*0237_11	na vṛthāsti mahādeva prasādas te maheśvara<BR>
09,037.046d*0237_12	yasmāt tvayopakaraṇāt karomi kamalekṣaṇa<BR>
09,037.046d*0237_13	prapadye śaraṇaṃ śaṃbhuṃ sarvadā sarvataḥ sthitam<BR>
09,037.046d*0237_14	karmaṇā manasā vācā tam evābhijagāma ha<BR>
09,037.047a	evaṃ stutvā mahādevaṃ sa ṛṣiḥ praṇato 'bravīt<BR>
09,037.047b*0238_01	yad idaṃ cāpalaṃ deva kṛtam etat smayādikam<BR>
09,037.047c	bhagavaṃs tvatprasādād vai tapo me na kṣared iti<BR>
09,037.048a	tato devaḥ prītamanās tam ṛṣiṃ punar abravīt<BR>
09,037.048c	tapas te vardhatāṃ vipra matprasādāt sahasradhā<BR>
09,037.048e	āśrame ceha vatsyāmi tvayā sārdham ahaṃ sadā<BR>
09,037.049a	saptasārasvate cāsmin yo mām arciṣyate naraḥ<BR>
09,037.049c	na tasya durlabhaṃ kiṃ cid bhaviteha paratra ca<BR>
09,037.049e	sārasvataṃ ca lokaṃ te gamiṣyanti na saṃśayaḥ<BR>
09,037.050a	etan maṅkaṇakasyāpi caritaṃ bhūritejasaḥ<BR>
09,037.050b*0239_01	kathitaṃ ca nṛpatiśreṣṭha kiṃ bhūyaḥ kathayāmi te<BR>
09,037.050b*0240_01	saptasārasvataṃ cāpi yathotpannaṃ tathoditam<BR>
09,037.050c	sa hi putraḥ sajanyāyām utpanno mātariśvanā<BR>
09,038.001	vaiśaṃpāyana uvāca<BR>
09,038.001a	uṣitvā tatra rāmas tu saṃpūjyāśramavāsinaḥ<BR>
09,038.001c	tathā maṅkaṇake prītiṃ śubhāṃ cakre halāyudhaḥ<BR>
09,038.002a	dattvā dānaṃ dvijātibhyo rajanīṃ tām upoṣya ca<BR>
09,038.002c	pūjito munisaṃghaiś ca prātar utthāya lāṅgalī<BR>
09,038.003a	anujñāpya munīn sarvān spṛṣṭvā toyaṃ ca bhārata<BR>
09,038.003c	prayayau tvarito rāmas tīrthahetor mahābalaḥ<BR>
09,038.004a	tata auśanasaṃ tīrtham ājagāma halāyudhaḥ<BR>
09,038.004c	kapālamocanaṃ nāma yatra mukto mahāmuniḥ<BR>
09,038.005a	mahatā śirasā rājan grastajaṅgho mahodaraḥ<BR>
09,038.005c	rākṣasasya mahārāja rāmakṣiptasya vai purā<BR>
09,038.006a	tatra pūrvaṃ tapas taptaṃ kāvyena sumahātmanā<BR>
09,038.006c	yatrāsya nītir akhilā prādurbhūtā mahātmanaḥ<BR>
09,038.006e	tatrasthaś cintayām āsa daityadānavavigraham<BR>
09,038.007a	tat prāpya ca balo rājaṃs tīrthapravaram uttamam<BR>
09,038.007c	vidhivad dhi dadau vittaṃ brāhmaṇānāṃ mahātmanām<BR>
09,038.008	janamejaya uvāca<BR>
09,038.008a	kapālamocanaṃ brahman kathaṃ yatra mahāmuniḥ<BR>
09,038.008c	muktaḥ kathaṃ cāsya śiro lagnaṃ kena ca hetunā<BR>
09,038.009	vaiśaṃpāyana uvāca<BR>
09,038.009a	purā vai daṇḍakāraṇye rāghaveṇa mahātmanā<BR>
09,038.009c	vasatā rājaśārdūla rākṣasās tatra hiṃsitāḥ<BR>
09,038.010a	janasthāne śiraś chinnaṃ rākṣasasya durātmanaḥ<BR>
09,038.010c	kṣureṇa śitadhāreṇa tat papāta mahāvane<BR>
09,038.011a	mahodarasya tal lagnaṃ jaṅghāyāṃ vai yadṛcchayā<BR>
09,038.011c	vane vicarato rājann asthi bhittvāsphurat tadā<BR>
09,038.012a	sa tena lagnena tadā dvijātir na śaśāka ha<BR>
09,038.012c	abhigantuṃ mahāprājñas tīrthāny āyatanāni ca<BR>
09,038.013a	sa pūtinā visravatā vedanārto mahāmuniḥ<BR>
09,038.013c	jagāma sarvatīrthāni pṛthivyām iti naḥ śrutam<BR>
09,038.014a	sa gatvā saritaḥ sarvāḥ samudrāṃś ca mahātapāḥ<BR>
09,038.014c	kathayām āsa tat sarvam ṛṣīṇāṃ bhāvitātmanām<BR>
09,038.015a	āplutaḥ sarvatīrtheṣu na ca mokṣam avāptavān<BR>
09,038.015c	sa tu śuśrāva viprendro munīnāṃ vacanaṃ mahat<BR>
09,038.016a	sarasvatyās tīrthavaraṃ khyātam auśanasaṃ tadā<BR>
09,038.016c	sarvapāpapraśamanaṃ siddhakṣetram anuttamam<BR>
09,038.017a	sa tu gatvā tatas tatra tīrtham auśanasaṃ dvijaḥ<BR>
09,038.017c	tata auśanase tīrthe tasyopaspṛśatas tadā<BR>
09,038.017e	tacchiraś caraṇaṃ muktvā papātāntarjale tadā<BR>
09,038.017f*0241_01	vimuktas tena śirasā paraṃ sukham avāpa ha<BR>
09,038.017f*0241_02	sa cāpy antarjale mūrdhā jagāmādarśanaṃ vibho<BR>
09,038.018a	tataḥ sa virujo rājan pūtātmā vītakalmaṣaḥ<BR>
09,038.018c	ājagāmāśramaṃ prītaḥ kṛtakṛtyo mahodaraḥ<BR>
09,038.019a	so 'tha gatvāśramaṃ puṇyaṃ vipramukto mahātapāḥ<BR>
09,038.019c	kathayām āsa tat sarvam ṛṣīṇāṃ bhāvitātmanām<BR>
09,038.020a	te śrutvā vacanaṃ tasya tatas tīrthasya mānada<BR>
09,038.020c	kapālamocanam iti nāma cakruḥ samāgatāḥ<BR>
09,038.020d*0242_01	sa cāpi tīrthapravaraṃ punar gatvā mahān ṛṣiḥ<BR>
09,038.020d*0242_02	pītvā payaḥ suvipulaṃ siddhim āyāt tadā muniḥ<BR>
09,038.021a	tatra dattvā bahūn dāyān viprān saṃpūjya mādhavaḥ<BR>
09,038.021c	jagāma vṛṣṇipravaro ruṣaṅgorāśramaṃ tadā<BR>
09,038.022a	yatra taptaṃ tapo ghoram ārṣṭiṣeṇena bhārata<BR>
09,038.022c	brāhmaṇyaṃ labdhavāṃs tatra viśvāmitro mahāmuniḥ<BR>
09,038.022d*0243_01	sarvakāmasamṛddhaṃ ca tad āśramapadaṃ mahat<BR>
09,038.022d*0243_02	munibhir brāhmaṇaiś caiva sevitaṃ sarvadā vibho<BR>
09,038.023a	tato haladharaḥ śrīmān brāhmaṇaiḥ parivāritaḥ<BR>
09,038.023c	jagāma yatra rājendra ruṣaṅgus tanum atyajat<BR>
09,038.024a	ruṣaṅgur brāhmaṇo vṛddhas taponityaś ca bhārata<BR>
09,038.024c	dehanyāse kṛtamanā vicintya bahudhā bahu<BR>
09,038.025a	tataḥ sarvān upādāya tanayān vai mahātapāḥ<BR>
09,038.025c	ruṣaṅgur abravīt tatra nayadhvaṃ mā pṛthūdakam<BR>
09,038.026a	vijñāyātītavayasaṃ ruṣaṅguṃ te tapodhanāḥ<BR>
09,038.026c	taṃ vai tīrtham upāninyuḥ sarasvatyās tapodhanam<BR>
09,038.027a	sa taiḥ putrais tadā dhīmān ānīto vai sarasvatīm<BR>
09,038.027c	puṇyāṃ tīrthaśatopetāṃ viprasaṃghair niṣevitām<BR>
09,038.028a	sa tatra vidhinā rājann āplutaḥ sumahātapāḥ<BR>
09,038.028c	jñātvā tīrthaguṇāṃś caiva prāhedam ṛṣisattamaḥ<BR>
09,038.028e	suprītaḥ puruṣavyāghra sarvān putrān upāsataḥ<BR>
09,038.028f*0244_01	provāca karma tattvajñaḥ prītas tīrthasya darśanāt<BR>
09,038.029a	sarasvaty uttare tīre yas tyajed ātmanas tanum<BR>
09,038.029c	pṛthūdake japyaparo nainaṃ śvomaraṇaṃ tapet<BR>
09,038.030a	tatrāplutya sa dharmātmā upaspṛśya halāyudhaḥ<BR>
09,038.030c	dattvā caiva bahūn dāyān viprāṇāṃ vipravatsalaḥ<BR>
09,038.031a	sasarja yatra bhagavāṃl lokāṃl lokapitāmahaḥ<BR>
09,038.031c	yatrārṣṭiṣeṇaḥ kauravya brāhmaṇyaṃ saṃśitavrataḥ<BR>
09,038.031e	tapasā mahatā rājan prāptavān ṛṣisattamaḥ<BR>
09,038.032a	sindhudvīpaś ca rājarṣir devāpiś ca mahātapāḥ<BR>
09,038.032c	brāhmaṇyaṃ labdhavān yatra viśvāmitro mahāmuniḥ<BR>
09,038.032e	mahātapasvī bhagavān ugratejā mahātapāḥ<BR>
09,038.033a	tatrājagāma balavān balabhadraḥ pratāpavān<BR>
09,039.001	janamejaya uvāca<BR>
09,039.001a	katham ārṣṭiṣeṇo bhagavān vipulaṃ taptavāṃs tapaḥ<BR>
09,039.001c	sindhudvīpaḥ kathaṃ cāpi brāhmaṇyaṃ labdhavāṃs tadā<BR>
09,039.002a	devāpiś ca kathaṃ brahman viśvāmitraś ca sattama<BR>
09,039.002c	tan mamācakṣva bhagavan paraṃ kautūhalaṃ hi me<BR>
09,039.003	vaiśaṃpāyana uvāca<BR>
09,039.003a	purā kṛtayuge rājann ārṣṭiṣeṇo dvijottamaḥ<BR>
09,039.003c	vasan gurukule nityaṃ nityam adhyayane rataḥ<BR>
09,039.004a	tasya rājan gurukule vasato nityam eva ha<BR>
09,039.004c	samāptiṃ nāgamad vidyā nāpi vedā viśāṃ pate<BR>
09,039.005a	sa nirviṇṇas tato rājaṃs tapas tepe mahātapāḥ<BR>
09,039.005c	tato vai tapasā tena prāpya vedān anuttamān<BR>
09,039.006a	sa vidvān vedayuktaś ca siddhaś cāpy ṛṣisattamaḥ<BR>
09,039.006b*0245_01	tatāpa rājan saṃprāpya tīrthaṃ vai sumahātapāḥ<BR>
09,039.006c	tatra tīrthe varān prādāt trīn eva sumahātapāḥ<BR>
09,039.007a	asmiṃs tīrthe mahānadyā adyaprabhṛti mānavaḥ<BR>
09,039.007c	āpluto vājimedhasya phalaṃ prāpnoti puṣkalam<BR>
09,039.008a	adyaprabhṛti naivātra bhayaṃ vyālād bhaviṣyati<BR>
09,039.008c	api cālpena yatnena phalaṃ prāpsyati puṣkalam<BR>
09,039.009a	evam uktvā mahātejā jagāma tridivaṃ muniḥ<BR>
09,039.009c	evaṃ siddhaḥ sa bhagavān ārṣṭiṣeṇaḥ pratāpavān<BR>
09,039.010a	tasminn eva tadā tīrthe sindhudvīpaḥ pratāpavān<BR>
09,039.010c	devāpiś ca mahārāja brāhmaṇyaṃ prāpatur mahat<BR>
09,039.011a	tathā ca kauśikas tāta taponityo jitendriyaḥ<BR>
09,039.011c	tapasā vai sutaptena brāhmaṇatvam avāptavān<BR>
09,039.012a	gādhir nāma mahān āsīt kṣatriyaḥ prathito bhuvi<BR>
09,039.012c	tasya putro 'bhavad rājan viśvāmitraḥ pratāpavān<BR>
09,039.013a	sa rājā kauśikas tāta mahāyogy abhavat kila<BR>
09,039.013c	sa putram abhiṣicyātha viśvāmitraṃ mahātapāḥ<BR>
09,039.014a	dehanyāse manaś cakre tam ūcuḥ praṇatāḥ prajāḥ<BR>
09,039.014c	na gantavyaṃ mahāprājña trāhi cāsmān mahābhayāt<BR>
09,039.015a	evam uktaḥ pratyuvāca tato gādhiḥ prajās tadā<BR>
09,039.015c	viśvasya jagato goptā bhaviṣyati suto mama<BR>
09,039.016a	ity uktvā tu tato gādhir viśvāmitraṃ niveśya ca<BR>
09,039.016c	jagāma tridivaṃ rājan viśvāmitro 'bhavan nṛpaḥ<BR>
09,039.016c*0246_01	**** **** pathā vai puṇyakarmaṇām<BR>
09,039.016c*0246_02	tathā gādhisuto rājā<BR>
09,039.016e	na ca śaknoti pṛthivīṃ yatnavān api rakṣitum<BR>
09,039.017a	tataḥ śuśrāva rājā sa rākṣasebhyo mahābhayam<BR>
09,039.017c	niryayau nagarāc cāpi caturaṅgabalānvitaḥ<BR>
09,039.018a	sa gatvā dūram adhvānaṃ vasiṣṭhāśramam abhyayāt<BR>
09,039.018c	tasya te sainikā rājaṃś cakrus tatrānayān bahūn<BR>
09,039.019a	tatas tu bhagavān vipro vasiṣṭho ''śramam abhyayāt<BR>
09,039.019c	dadṛśe ca tataḥ sarvaṃ bhajyamānaṃ mahāvanam<BR>
09,039.020a	tasya kruddho mahārāja vasiṣṭho munisattamaḥ<BR>
09,039.020c	sṛjasva śabarān ghorān iti svāṃ gām uvāca ha<BR>
09,039.021a	tathoktā sāsṛjad dhenuḥ puruṣān ghoradarśanān<BR>
09,039.021c	te ca tad balam āsādya babhañjuḥ sarvatodiśam<BR>
09,039.022a	tad dṛṣṭvā vidrutaṃ sainyaṃ viśvāmitras tu gādhijaḥ<BR>
09,039.022c	tapaḥ paraṃ manyamānas tapasy eva mano dadhe<BR>
09,039.023a	so 'smiṃs tīrthavare rājan sarasvatyāḥ samāhitaḥ<BR>
09,039.023c	niyamaiś copavāsaiś ca karśayan deham ātmanaḥ<BR>
09,039.024a	jalāhāro vāyubhakṣaḥ parṇāhāraś ca so 'bhavat<BR>
09,039.024c	tathā sthaṇḍilaśāyī ca ye cānye niyamāḥ pṛthak<BR>
09,039.025a	asakṛt tasya devās tu vratavighnaṃ pracakrire<BR>
09,039.025c	na cāsya niyamād buddhir apayāti mahātmanaḥ<BR>
09,039.026a	tataḥ pareṇa yatnena taptvā bahuvidhaṃ tapaḥ<BR>
09,039.026c	tejasā bhāskarākāro gādhijaḥ samapadyata<BR>
09,039.027a	tapasā tu tathā yuktaṃ viśvāmitraṃ pitāmahaḥ<BR>
09,039.027c	amanyata mahātejā varado varam asya tat<BR>
09,039.028a	sa tu vavre varaṃ rājan syām ahaṃ brāhmaṇas tv iti<BR>
09,039.028c	tatheti cābravīd brahmā sarvalokapitāmahaḥ<BR>
09,039.029a	sa labdhvā tapasogreṇa brāhmaṇatvaṃ mahāyaśāḥ<BR>
09,039.029c	vicacāra mahīṃ kṛtsnāṃ kṛtakāmaḥ suropamaḥ<BR>
09,039.030a	tasmiṃs tīrthavare rāmaḥ pradāya vividhaṃ vasu<BR>
09,039.030c	payasvinīs tathā dhenūr yānāni śayanāni ca<BR>
09,039.031a	tathā vastrāṇy alaṃkāraṃ bhakṣyaṃ peyaṃ ca śobhanam<BR>
09,039.031c	adadān mudito rājan pūjayitvā dvijottamān<BR>
09,039.032a	yayau rājaṃs tato rāmo bakasyāśramam antikāt<BR>
09,039.032c	yatra tepe tapas tīvraṃ dālbhyo baka iti śrutiḥ<BR>
09,040.001	vaiśaṃpāyana uvāca<BR>
09,040.001a	brahmayonibhir ākīrṇaṃ jagāma yadunandanaḥ<BR>
09,040.001c	yatra dālbhyo bako rājan paśvarthaṃ sumahātapāḥ<BR>
09,040.001c*0247_01	**** **** dhṛtarāṣṭreṇa satkṛtaḥ<BR>
09,040.001c*0247_02	kiṃ cit prapāṃ pade mātraṃ (sic)<BR>
09,040.001e	juhāva dhṛtarāṣṭrasya rāṣṭraṃ vaicitravīryiṇaḥ<BR>
09,040.002a	tapasā ghorarūpeṇa karśayan deham ātmanaḥ<BR>
09,040.002c	krodhena mahatāviṣṭo dharmātmā vai pratāpavān<BR>
09,040.003a	purā hi naimiṣeyāṇāṃ satre dvādaśavārṣike<BR>
09,040.003c	vṛtte viśvajito 'nte vai pāñcālān ṛṣayo 'gaman<BR>
09,040.004a	tatreśvaram ayācanta dakṣiṇārthaṃ manīṣiṇaḥ<BR>
09,040.004b*0248_01	tatra te lebhire rājan pāñcālebhyo maharṣayaḥ<BR>
09,040.004c	balānvitān vatsatarān nirvyādhīn ekaviṃśatim<BR>
09,040.004d*0249_01	teṣāṃ vipradadau rājā brāhmaṇānāṃ vṛṣāṃs tadā<BR>
09,040.005a	tān abravīd bako vṛddho vibhajadhvaṃ paśūn iti<BR>
09,040.005c	paśūn etān ahaṃ tyaktvā bhikṣiṣye rājasattamam<BR>
09,040.006a	evam uktvā tato rājann ṛṣīn sarvān pratāpavān<BR>
09,040.006c	jagāma dhṛtarāṣṭrasya bhavanaṃ brāhmaṇottamaḥ<BR>
09,040.007a	sa samīpagato bhūtvā dhṛtarāṣṭraṃ janeśvaram<BR>
09,040.007c	ayācata paśūn dālbhyaḥ sa cainaṃ ruṣito 'bravīt<BR>
09,040.008a	yadṛcchayā mṛtā dṛṣṭvā gās tadā nṛpasattama<BR>
09,040.008c	etān paśūn naya kṣipraṃ brahmabandho yadīcchasi<BR>
09,040.009a	ṛṣis tv atha vacaḥ śrutvā cintayām āsa dharmavit<BR>
09,040.009c	aho bata nṛśaṃsaṃ vai vākyam ukto 'smi saṃsadi<BR>
09,040.010a	cintayitvā muhūrtaṃ ca roṣāviṣṭo dvijottamaḥ<BR>
09,040.010c	matiṃ cakre vināśāya dhṛtarāṣṭrasya bhūpateḥ<BR>
09,040.011a	sa utkṛtya mṛtānāṃ vai māṃsāni dvijasattamaḥ<BR>
09,040.011c	juhāva dhṛtarāṣṭrasya rāṣṭraṃ narapateḥ purā<BR>
09,040.012a	avakīrṇe sarasvatyās tīrthe prajvālya pāvakam<BR>
09,040.012c	bako dālbhyo mahārāja niyamaṃ param āsthitaḥ<BR>
09,040.012e	sa tair eva juhāvāsya rāṣṭraṃ māṃsair mahātapāḥ<BR>
09,040.013a	tasmiṃs tu vidhivat satre saṃpravṛtte sudāruṇe<BR>
09,040.013c	akṣīyata tato rāṣṭraṃ dhṛtarāṣṭrasya pārthiva<BR>
09,040.013d*0250_01	tataḥ prakṣīyamāṇaṃ tad rāṣṭraṃ tasya mahīpateḥ<BR>
09,040.014a	chidyamānaṃ yathānantaṃ vanaṃ paraśunā vibho<BR>
09,040.014c	babhūvāpahataṃ tac cāpy avakīrṇam acetanam<BR>
09,040.015a	dṛṣṭvā tad avakīrṇaṃ tu rāṣṭraṃ sa manujādhipaḥ<BR>
09,040.015c	babhūva durmanā rājaṃś cintayām āsa ca prabhuḥ<BR>
09,040.016a	mokṣārtham akarod yatnaṃ brāhmaṇaiḥ sahitaḥ purā<BR>
09,040.016b*0251_01	na ca śreyo 'dhyagacchat tu kṣīyate rāṣṭram eva ca<BR>
09,040.016c	athāsau pārthivaḥ khinnas te ca viprās tadā nṛpa<BR>
09,040.017a	yadā cāpi na śaknoti rāṣṭraṃ mocayituṃ nṛpa<BR>
09,040.017c	atha vaiprāśnikāṃs tatra papraccha janamejaya<BR>
09,040.018a	tato vaiprāśnikāḥ prāhuḥ paśuviprakṛtas tvayā<BR>
09,040.018c	māṃsair abhijuhotīti tava rāṣṭraṃ munir bakaḥ<BR>
09,040.019a	tena te hūyamānasya rāṣṭrasyāsya kṣayo mahān<BR>
09,040.019c	tasyaitat tapasaḥ karma yena te hy anayo mahān<BR>
09,040.019d*0252_01	yadīcchasi mahābāho śāntiṃ rāṣṭrasya bhūmipa<BR>
09,040.019e	apāṃ kuñje sarasvatyās taṃ prasādaya pārthiva<BR>
09,040.020a	sarasvatīṃ tato gatvā sa rājā bakam abravīt<BR>
09,040.020c	nipatya śirasā bhūmau prāñjalir bharatarṣabha<BR>
09,040.021a	prasādaye tvā bhagavann aparādhaṃ kṣamasva me<BR>
09,040.021c	mama dīnasya lubdhasya maurkhyeṇa hatacetasaḥ<BR>
09,040.021e	tvaṃ gatis tvaṃ ca me nāthaḥ prasādaṃ kartum arhasi<BR>
09,040.022a	taṃ tathā vilapantaṃ tu śokopahatacetasam<BR>
09,040.022c	dṛṣṭvā tasya kṛpā jajñe rāṣṭraṃ tac ca vyamocayat<BR>
09,040.023a	ṛṣiḥ prasannas tasyābhūt saṃrambhaṃ ca vihāya saḥ<BR>
09,040.023c	mokṣārthaṃ tasya rāṣṭrasya juhāva punar āhutim<BR>
09,040.024a	mokṣayitvā tato rāṣṭraṃ pratigṛhya paśūn bahūn<BR>
09,040.024c	hṛṣṭātmā naimiṣāraṇyaṃ jagāma punar eva hi<BR>
09,040.025a	dhṛtarāṣṭro 'pi dharmātmā svasthacetā mahāmanāḥ<BR>
09,040.025c	svam eva nagaraṃ rājā pratipede maharddhimat<BR>
09,040.026a	tatra tīrthe mahārāja bṛhaspatir udāradhīḥ<BR>
09,040.026c	asurāṇām abhāvāya bhāvāya ca divaukasām<BR>
09,040.027a	māṃsair api juhāveṣṭim akṣīyanta tato 'surāḥ<BR>
09,040.027c	daivatair api saṃbhagnā jitakāśibhir āhave<BR>
09,040.028a	tatrāpi vidhivad dattvā brāhmaṇebhyo mahāyaśāḥ<BR>
09,040.028c	vājinaḥ kuñjarāṃś caiva rathāṃś cāśvatarīyutān<BR>
09,040.029a	ratnāni ca mahārhāṇi dhanaṃ dhānyaṃ ca puṣkalam<BR>
09,040.029c	yayau tīrthaṃ mahābāhur yāyātaṃ pṛthivīpate<BR>
09,040.030a	yatra yajñe yayātes tu mahārāja sarasvatī<BR>
09,040.030c	sarpiḥ payaś ca susrāva nāhuṣasya mahātmanaḥ<BR>
09,040.031a	tatreṣṭvā puruṣavyāghro yayātiḥ pṛthivīpatiḥ<BR>
09,040.031c	ākrāmad ūrdhvaṃ mudito lebhe lokāṃś ca puṣkalān<BR>
09,040.031d*0253_01	punas tatra ca rājñas tu yayāter yajataḥ prabhoḥ<BR>
09,040.031d*0253_02	audāryaṃ paramaṃ kṛtvā bhaktiṃ cātmani śāśvatīm<BR>
09,040.031d*0253_03	dadau kāmān brāhmaṇebhyo yān yān yo manasecchati<BR>
09,040.031d*0253_04	yo yatra sthita eveha āhūto yajñasaṃstare<BR>
09,040.031d*0253_05	tasya tasya saric chreṣṭhā gṛhādiśayanādikam<BR>
09,040.031d*0253_06	yatra saṃbhojanaṃ caiva dānaṃ nānāvidhaṃ bahu<BR>
09,040.031d*0253_07	te manyamānā rājñas tu saṃpradānam anuttamam<BR>
09,040.031d*0253_08	rājānaṃ tuṣṭuvuḥ prītā dattvā caivāśiṣaḥ śubhāḥ<BR>
09,040.032a	yayāter yajamānasya yatra rājan sarasvatī<BR>
09,040.032c	prasṛtā pradadau kāmān brāhmaṇānāṃ mahātmanām<BR>
09,040.033a	yatra yatra hi yo vipro yān yān kāmān abhīpsati<BR>
09,040.033c	tatra tatra saricchreṣṭhā sasarja subahūn rasān<BR>
09,040.034a	tatra devāḥ sagandharvāḥ prītā yajñasya saṃpadā<BR>
09,040.034c	vismitā mānuṣāś cāsan dṛṣṭvā tāṃ yajñasaṃpadam<BR>
09,040.035a	tatas tālaketur mahādharmasetur; mahātmā kṛtātmā mahādānanityaḥ<BR>
09,040.035c	vasiṣṭhāpavāhaṃ mahābhīmavegaṃ; dhṛtātmā jitātmā samabhyājagāma<BR>
09,041.001	janamejaya uvāca<BR>
09,041.001a	vasiṣṭhasyāpavāho vai bhīmavegaḥ kathaṃ nu saḥ<BR>
09,041.001c	kimarthaṃ ca saricchreṣṭhā tam ṛṣiṃ pratyavāhayat<BR>
09,041.002a	kena cāsyābhavad vairaṃ kāraṇaṃ kiṃ ca tat prabho<BR>
09,041.002c	śaṃsa pṛṣṭo mahāprājña na hi tṛpyāmi kathyatām<BR>
09,041.003	vaiśaṃpāyana uvāca<BR>
09,041.003a	viśvāmitrasya caivarṣer vasiṣṭhasya ca bhārata<BR>
09,041.003c	bhṛśaṃ vairam abhūd rājaṃs tapaḥspardhākṛtaṃ mahat<BR>
09,041.004a	āśramo vai vasiṣṭhasya sthāṇutīrthe 'bhavan mahān<BR>
09,041.004c	pūrvataḥ paścimaś cāsīd viśvāmitrasya dhīmataḥ<BR>
09,041.005a	yatra sthāṇur mahārāja taptavān sumahat tapaḥ<BR>
09,041.005c	yatrāsya karma tad ghoraṃ pravadanti manīṣiṇaḥ<BR>
09,041.006a	yatreṣṭvā bhagavān sthāṇuḥ pūjayitvā sarasvatīm<BR>
09,041.006c	sthāpayām āsa tat tīrthaṃ sthāṇutīrtham iti prabho<BR>
09,041.007a	tatra sarve surāḥ skandam abhyaṣiñcan narādhipa<BR>
09,041.007c	senāpatyena mahatā surārivinibarhaṇam<BR>
09,041.008a	tasmin sarasvatītīrthe viśvāmitro mahāmuniḥ<BR>
09,041.008c	vasiṣṭhaṃ cālayām āsa tapasogreṇa tac chṛṇu<BR>
09,041.009a	viśvāmitravasiṣṭhau tāv ahany ahani bhārata<BR>
09,041.009c	spardhāṃ tapaḥkṛtāṃ tīvrāṃ cakratus tau tapodhanau<BR>
09,041.010a	tatrāpy adhikasaṃtāpo viśvāmitro mahāmuniḥ<BR>
09,041.010c	dṛṣṭvā tejo vasiṣṭhasya cintām abhijagāma ha<BR>
09,041.010e	tasya buddhir iyaṃ hy āsīd dharmanityasya bhārata<BR>
09,041.011a	iyaṃ sarasvatī tūrṇaṃ matsamīpaṃ tapodhanam<BR>
09,041.011c	ānayiṣyati vegena vasiṣṭhaṃ japatāṃ varam<BR>
09,041.011e	ihāgataṃ dvijaśreṣṭhaṃ haniṣyāmi na saṃśayaḥ<BR>
09,041.012a	evaṃ niścitya bhagavān viśvāmitro mahāmuniḥ<BR>
09,041.012c	sasmāra saritāṃ śreṣṭhāṃ krodhasaṃraktalocanaḥ<BR>
09,041.013a	sā dhyātā muninā tena vyākulatvaṃ jagāma ha<BR>
09,041.013c	jajñe cainaṃ mahāvīryaṃ mahākopaṃ ca bhāminī<BR>
09,041.014a	tata enaṃ vepamānā vivarṇā prāñjalis tadā<BR>
09,041.014c	upatasthe munivaraṃ viśvāmitraṃ sarasvatī<BR>
09,041.015a	hatavīrā yathā nārī sābhavad duḥkhitā bhṛśam<BR>
09,041.015c	brūhi kiṃ karavāṇīti provāca munisattamam<BR>
09,041.016a	tām uvāca muniḥ kruddho vasiṣṭhaṃ śīghram ānaya<BR>
09,041.016c	yāvad enaṃ nihanmy adya tac chrutvā vyathitā nadī<BR>
09,041.017a	sāñjaliṃ tu tataḥ kṛtvā puṇḍarīkanibhekṣaṇā<BR>
09,041.017c	vivyathe suvirūḍheva latā vāyusamīritā<BR>
09,041.018a	tathāgatāṃ tu tāṃ dṛṣṭvā vepamānāṃ kṛtāñjalim<BR>
09,041.018c	viśvāmitro 'bravīt kruddho vasiṣṭhaṃ śīghram ānaya<BR>
09,041.019a	tato bhītā saricchreṣṭhā cintayām āsa bhārata<BR>
09,041.019c	ubhayoḥ śāpayor bhītā katham etad bhaviṣyati<BR>
09,041.019d*0254_01	prākampata bhṛśaṃ bhītā vāyunevāhatā latā<BR>
09,041.019d*0254_02	tathārūpāṃ tu tāṃ dṛṣṭvā munir āha mahānadīm<BR>
09,041.019d*0254_03	avicāraṃ vasiṣṭhaṃ tvam ānayasvāntikaṃ mama<BR>
09,041.019d*0254_04	sā tasya vacanaṃ śrutvā jñātvā pāpaṃ cikīrṣitam<BR>
09,041.019d*0254_05	vasiṣṭhasya prabhāvaṃ ca jānanty apratimaṃ bhuvi<BR>
09,041.020a	sābhigamya vasiṣṭhaṃ tu imam artham acodayat<BR>
09,041.020c	yad uktā saritāṃ śreṣṭhā viśvāmitreṇa dhīmatā<BR>
09,041.021a	ubhayoḥ śāpayor bhītā vepamānā punaḥ punaḥ<BR>
09,041.021c	cintayitvā mahāśāpam ṛṣivitrāsitā bhṛśam<BR>
09,041.022a	tāṃ kṛśāṃ ca vivarṇāṃ ca dṛṣṭvā cintāsamanvitām<BR>
09,041.022c	uvāca rājan dharmātmā vasiṣṭho dvipadāṃ varaḥ<BR>
09,041.023a	trāhy ātmānaṃ saricchreṣṭhe vaha māṃ śīghragāminī<BR>
09,041.023c	viśvāmitraḥ śaped dhi tvāṃ mā kṛthās tvaṃ vicāraṇām<BR>
09,041.024a	tasya tad vacanaṃ śrutvā kṛpāśīlasya sā sarit<BR>
09,041.024c	cintayām āsa kauravya kiṃ kṛtaṃ sukṛtaṃ bhavet<BR>
09,041.025a	tasyāś cintā samutpannā vasiṣṭho mayy atīva hi<BR>
09,041.025c	kṛtavān hi dayāṃ nityaṃ tasya kāryaṃ hitaṃ mayā<BR>
09,041.026a	atha kūle svake rājañ japantam ṛṣisattamam<BR>
09,041.026c	juhvānaṃ kauśikaṃ prekṣya sarasvaty abhyacintayat<BR>
09,041.027a	idam antaram ity eva tataḥ sā saritāṃ varā<BR>
09,041.027c	kūlāpahāram akarot svena vegena sā sarit<BR>
09,041.028a	tena kūlāpahāreṇa maitrāvaruṇir auhyata<BR>
09,041.028c	uhyamānaś ca tuṣṭāva tadā rājan sarasvatīm<BR>
09,041.029a	pitāmahasya sarasaḥ pravṛttāsi sarasvati<BR>
09,041.029c	vyāptaṃ cedaṃ jagat sarvaṃ tavaivāmbhobhir uttamaiḥ<BR>
09,041.030a	tvam evākāśagā devi megheṣūtsṛjase payaḥ<BR>
09,041.030c	sarvāś cāpas tvam eveti tvatto vayam adhīmahe<BR>
09,041.031a	puṣṭir dyutis tathā kīrtiḥ siddhir vṛddhir umā tathā<BR>
09,041.031c	tvam eva vāṇī svāhā tvaṃ tvayy āyattam idaṃ jagat<BR>
09,041.031e	tvam eva sarvabhūteṣu vasasīha caturvidhā<BR>
09,041.032a	evaṃ sarasvatī rājan stūyamānā maharṣiṇā<BR>
09,041.032c	vegenovāha taṃ vipraṃ viśvāmitrāśramaṃ prati<BR>
09,041.032e	nyavedayata cābhīkṣṇaṃ viśvāmitrāya taṃ munim<BR>
09,041.033a	tam ānītaṃ sarasvatyā dṛṣṭvā kopasamanvitaḥ<BR>
09,041.033b*0255_01	astrodyataḥ samuttiṣṭhad viśvāmitro muniṃ prati<BR>
09,041.033b*0255_02	taṃ gṛhītāyudhaṃ dṛṣṭvā vasiṣṭhāntakaraṃ munim<BR>
09,041.033b*0255_03	kauśikaṃ sumahat kruddhaṃ kālamṛtyum ivāparam<BR>
09,041.033c	athānveṣat praharaṇaṃ vasiṣṭhāntakaraṃ tadā<BR>
09,041.034a	taṃ tu kruddham abhiprekṣya brahmahatyābhayān nadī<BR>
09,041.034c	apovāha vasiṣṭhaṃ tu prācīṃ diśam atandritā<BR>
09,041.034e	ubhayoḥ kurvatī vākyaṃ vañcayitvā tu gādhijam<BR>
09,041.035a	tato 'pavāhitaṃ dṛṣṭvā vasiṣṭham ṛṣisattamam<BR>
09,041.035c	abravīd atha saṃkruddho viśvāmitro hy amarṣaṇaḥ<BR>
09,041.036a	yasmān mā tvaṃ saricchreṣṭhe vañcayitvā punar gatā<BR>
09,041.036c	śoṇitaṃ vaha kalyāṇi rakṣogrāmaṇisaṃmatam<BR>
09,041.037a	tataḥ sarasvatī śaptā viśvāmitreṇa dhīmatā<BR>
09,041.037c	avahac choṇitonmiśraṃ toyaṃ saṃvatsaraṃ tadā<BR>
09,041.038a	atharṣayaś ca devāś ca gandharvāpsarasas tathā<BR>
09,041.038c	sarasvatīṃ tathā dṛṣṭvā babhūvur bhṛśaduḥkhitāḥ<BR>
09,041.039a	evaṃ vasiṣṭhāpavāho loke khyāto janādhipa<BR>
09,041.039c	āgacchac ca punar mārgaṃ svam eva saritāṃ varā<BR>
09,042.001	vaiśaṃpāyana uvāca<BR>
09,042.001a	sā śaptā tena kruddhena viśvāmitreṇa dhīmatā<BR>
09,042.001c	tasmiṃs tīrthavare śubhre śoṇitaṃ samupāvahat<BR>
09,042.002a	athājagmus tato rājan rākṣasās tatra bhārata<BR>
09,042.002c	tatra te śoṇitaṃ sarve pibantaḥ sukham āsate<BR>
09,042.003a	tṛptāś ca subhṛśaṃ tena sukhitā vigatajvarāḥ<BR>
09,042.003c	nṛtyantaś ca hasantaś ca yathā svargajitas tathā<BR>
09,042.004a	kasya cit tv atha kālasya ṛṣayaḥ satapodhanāḥ<BR>
09,042.004c	tīrthayātrāṃ samājagmuḥ sarasvatyāṃ mahīpate<BR>
09,042.005a	teṣu sarveṣu tīrtheṣu āplutya munipuṃgavāḥ<BR>
09,042.005c	prāpya prītiṃ parāṃ cāpi tapolubdhā viśāradāḥ<BR>
09,042.005e	prayayur hi tato rājan yena tīrthaṃ hi tat tathā<BR>
09,042.006a	athāgamya mahābhāgās tat tīrthaṃ dāruṇaṃ tadā<BR>
09,042.006c	dṛṣṭvā toyaṃ sarasvatyāḥ śoṇitena pariplutam<BR>
09,042.006e	pīyamānaṃ ca rakṣobhir bahubhir nṛpasattama<BR>
09,042.007a	tān dṛṣṭvā rākṣasān rājan munayaḥ saṃśitavratāḥ<BR>
09,042.007c	paritrāṇe sarasvatyāḥ paraṃ yatnaṃ pracakrire<BR>
09,042.008a	te tu sarve mahābhāgāḥ samāgamya mahāvratāḥ<BR>
09,042.008c	āhūya saritāṃ śreṣṭhām idaṃ vacanam abruvan<BR>
09,042.009a	kāraṇaṃ brūhi kalyāṇi kimarthaṃ te hrado hy ayam<BR>
09,042.009c	evam ākulatāṃ yātaḥ śrutvā pāsyāmahe vayam<BR>
09,042.010a	tataḥ sā sarvam ācaṣṭa yathāvṛttaṃ pravepatī<BR>
09,042.010c	duḥkhitām atha tāṃ dṛṣṭvā ta ūcur vai tapodhanāḥ<BR>
09,042.011a	kāraṇaṃ śrutam asmābhiḥ śāpaś caiva śruto 'naghe<BR>
09,042.011c	kariṣyanti tu yat prāptaṃ sarva eva tapodhanāḥ<BR>
09,042.012a	evam uktvā saricchreṣṭhām ūcus te 'tha parasparam<BR>
09,042.012c	vimocayāmahe sarve śāpād etāṃ sarasvatīm<BR>
09,042.012d*0256_01	te sarve brāhmaṇā rājaṃs tapobhir niyamais tathā<BR>
09,042.012d*0256_02	upavāsaiś ca vividhair yamaiḥ kaṣṭavratais tathā<BR>
09,042.012d*0256_03	ārādhya paśubhartāraṃ mahādevaṃ jagatpatim<BR>
09,042.012d*0256_04	mokṣayām āsus tāṃ devīṃ saricchreṣṭhāṃ sarasvatīm<BR>
09,042.013a	teṣāṃ tu vacanād eva prakṛtisthā sarasvatī<BR>
09,042.013c	prasannasalilā jajñe yathā pūrvaṃ tathaiva hi<BR>
09,042.013d*0257_01	evam uktvā ca munayo duḥkhāc caināṃ vyamocayan<BR>
09,042.013e	vimuktā ca saricchreṣṭhā vibabhau sā yathā purā<BR>
09,042.014a	dṛṣṭvā toyaṃ sarasvatyā munibhis tais tathā kṛtam<BR>
09,042.014b*0258_01	tān eva śaraṇaṃ jagmū rākṣasāḥ kṣudhitās tathā<BR>
09,042.014c	kṛtāñjalīs tato rājan rākṣasāḥ kṣudhayārditāḥ<BR>
09,042.014e	ūcus tān vai munīn sarvān kṛpāyuktān punaḥ punaḥ<BR>
09,042.015a	vayaṃ hi kṣudhitāś caiva dharmād dhīnāś ca śāśvatāt<BR>
09,042.015c	na ca naḥ kāmakāro 'yaṃ yad vayaṃ pāpakāriṇaḥ<BR>
09,042.016a	yuṣmākaṃ cāprasādena duṣkṛtena ca karmaṇā<BR>
09,042.016c	pakṣo 'yaṃ vardhate 'smākaṃ yataḥ sma brahmarākṣasāḥ<BR>
09,042.017a	evaṃ hi vaiśyaśūdrāṇāṃ kṣatriyāṇāṃ tathaiva ca<BR>
09,042.017c	ye brāhmaṇān pradviṣanti te bhavantīha rākṣasāḥ<BR>
09,042.018a	ācāryam ṛtvijaṃ caiva guruṃ vṛddhajanaṃ tathā<BR>
09,042.018c	prāṇino ye 'vamanyante te bhavantīha rākṣasāḥ<BR>
09,042.018e	yoṣitāṃ caiva pāpānāṃ yonidoṣeṇa vardhate<BR>
09,042.018f*0259_01	pakṣo 'smākam ṛṣiśreṣṭhā yad atrānantaraṃ kṣamam<BR>
09,042.019a	tat kurudhvam ihāsmākaṃ kāruṇyaṃ dvijasattamāḥ<BR>
09,042.019c	śaktā bhavantaḥ sarveṣāṃ lokānām api tāraṇe<BR>
09,042.020a	teṣāṃ te munayaḥ śrutvā tuṣṭuvus tāṃ mahānadīm<BR>
09,042.020c	mokṣārthaṃ rakṣasāṃ teṣām ūcuḥ prayatamānasāḥ<BR>
09,042.021a	kṣutakīṭāvapannaṃ ca yac cocchiṣṭāśitaṃ bhavet<BR>
09,042.021c	keśāvapannam ādhūtam ārugṇam api yad bhavet<BR>
09,042.021d*0260_01	avadhūtam avijñātam atiśītaṃ ca yad bhavet<BR>
09,042.021d*0260_02	patitānnaṃ sūtikānnaṃ puṃścalyānnaṃ ca yad bhavet<BR>
09,042.021e	śvabhiḥ saṃspṛṣṭam annaṃ ca bhāgo 'sau rakṣasām iha<BR>
09,042.022a	tasmāj jñātvā sadā vidvān etāny annāni varjayet<BR>
09,042.022c	rākṣasānnam asau bhuṅkte yo bhuṅkte hy annam īdṛśam<BR>
09,042.023a	śodhayitvā tatas tīrtham ṛṣayas te tapodhanāḥ<BR>
09,042.023c	mokṣārthaṃ rākṣasānāṃ ca nadīṃ tāṃ pratyacodayan<BR>
09,042.024a	maharṣīṇāṃ mataṃ jñātvā tataḥ sā saritāṃ varā<BR>
09,042.024c	aruṇām ānayām āsa svāṃ tanuṃ puruṣarṣabha<BR>
09,042.025a	tasyāṃ te rākṣasāḥ snātvā tanūs tyaktvā divaṃ gatāḥ<BR>
09,042.025c	aruṇāyāṃ mahārāja brahmahatyāpahā hi sā<BR>
09,042.026a	etam artham abhijñāya devarājaḥ śatakratuḥ<BR>
09,042.026c	tasmiṃs tīrthavare snātvā vimuktaḥ pāpmanā kila<BR>
09,042.027	janamejaya uvāca<BR>
09,042.027a	kimarthaṃ bhagavāñ śakro brahmahatyām avāptavān<BR>
09,042.027c	katham asmiṃś ca tīrthe vai āplutyākalmaṣo 'bhavat<BR>
09,042.028	vaiśaṃpāyana uvāca<BR>
09,042.028a	śṛṇuṣvaitad upākhyānaṃ yathāvṛttaṃ janeśvara<BR>
09,042.028c	yathā bibheda samayaṃ namucer vāsavaḥ purā<BR>
09,042.029a	namucir vāsavād bhītaḥ sūryaraśmiṃ samāviśat<BR>
09,042.029c	tenendraḥ sakhyam akarot samayaṃ cedam abravīt<BR>
09,042.030a	nārdreṇa tvā na śuṣkeṇa na rātrau nāpi vāhani<BR>
09,042.030c	vadhiṣyāmy asuraśreṣṭha sakhe satyena te śape<BR>
09,042.031a	evaṃ sa kṛtvā samayaṃ sṛṣṭvā nīhāram īśvaraḥ<BR>
09,042.031c	cicchedāsya śiro rājann apāṃ phenena vāsavaḥ<BR>
09,042.032a	tac chiro namuceś chinnaṃ pṛṣṭhataḥ śakram anvayāt<BR>
09,042.032c	he mitrahan pāpa iti bruvāṇaṃ śakram antikāt<BR>
09,042.033a	evaṃ sa śirasā tena codyamānaḥ punaḥ punaḥ<BR>
09,042.033c	pitāmahāya saṃtapta evam arthaṃ nyavedayat<BR>
09,042.034a	tam abravīl lokagurur aruṇāyāṃ yathāvidhi<BR>
09,042.034c	iṣṭvopaspṛśa devendra brahmahatyāpahā hi sā<BR>
09,042.034d*0261_01	eṣā puṇyajalā śakra kṛtā munibhir eva tu<BR>
09,042.034d*0261_02	nigūḍham asyā gamanam ihāsīt pūrvam eva tu<BR>
09,042.034d*0261_03	tato 'bhyetyāruṇāṃ devīṃ plāvayām āsa vāriṇā<BR>
09,042.034d*0261_04	sarasvatyāruṇāyāś ca puṇyo 'yaṃ saṃgamo mahān<BR>
09,042.034d*0261_05	iha tvaṃ yaja devendra dada dānāny anekaśaḥ<BR>
09,042.034d*0261_06	atrāplutya sughorāt tvaṃ pātakād vipramokṣyase<BR>
09,042.035a	ity uktaḥ sa sarasvatyāḥ kuñje vai janamejaya<BR>
09,042.035c	iṣṭvā yathāvad balabhid aruṇāyām upāspṛśat<BR>
09,042.036a	sa muktaḥ pāpmanā tena brahmahatyākṛtena ha<BR>
09,042.036b*0262_01	brahmaṇo vacanāc chakro 'yajad yajñair anekaśaḥ<BR>
09,042.036b*0262_02	dattvā dānāny anekāni snātvā tīrthe śatakratuḥ<BR>
09,042.036b*0262_03	vipāpmā virajāḥ śrīmān brahmavadhyāṃ vidhūya saḥ<BR>
09,042.036c	jagāma saṃhṛṣṭamanās tridivaṃ tridaśeśvaraḥ<BR>
09,042.037a	śiras tac cāpi namuces tatraivāplutya bhārata<BR>
09,042.037c	lokān kāmadughān prāptam akṣayān rājasattama<BR>
09,042.038a	tatrāpy upaspṛśya balo mahātmā; dattvā ca dānāni pṛthagvidhāni<BR>
09,042.038c	avāpya dharmaṃ param āryakarmā; jagāma somasya mahat sa tīrtham<BR>
09,042.039a	yatrāyajad rājasūyena somaḥ; sākṣāt purā vidhivat pārthivendra<BR>
09,042.039c	atrir dhīmān vipramukhyo babhūva; hotā yasmin kratumukhye mahātmā<BR>
09,042.040a	yasyānte 'bhūt sumahān dānavānāṃ; daiteyānāṃ rākṣasānāṃ ca devaiḥ<BR>
09,042.040c	sa saṃgrāmas tārakākhyaḥ sutīvro; yatra skandas tārakākhyaṃ jaghāna<BR>
09,042.041a	senāpatyaṃ labdhavān devatānāṃ; mahāseno yatra daityāntakartā<BR>
09,042.041c	sākṣāc cātra nyavasat kārttikeyaḥ; sadā kumāro yatra sa plakṣarājaḥ<BR>
09,043.001	janamejaya uvāca<BR>
09,043.001a	sarasvatyāḥ prabhāvo 'yam uktas te dvijasattama<BR>
09,043.001c	kumārasyābhiṣekaṃ tu brahman vyākhyātum arhasi<BR>
09,043.002a	yasmin kāle ca deśe ca yathā ca vadatāṃ vara<BR>
09,043.002c	yaiś cābhiṣikto bhagavān vidhinā yena ca prabhuḥ<BR>
09,043.003a	skando yathā ca daityānām akarot kadanaṃ mahat<BR>
09,043.003c	tathā me sarvam ācakṣva paraṃ kautūhalaṃ hi me<BR>
09,043.004	vaiśaṃpāyana uvāca<BR>
09,043.004a	kuruvaṃśasya sadṛśam idaṃ kautūhalaṃ tava<BR>
09,043.004c	harṣam utpādayaty etad vaco me janamejaya<BR>
09,043.005a	hanta te kathayiṣyāmi śṛṇvānasya janādhipa<BR>
09,043.005c	abhiṣekaṃ kumārasya prabhāvaṃ ca mahātmanaḥ<BR>
09,043.006a	tejo māheśvaraṃ skannam agnau prapatitaṃ purā<BR>
09,043.006c	tat sarvabhakṣo bhagavān nāśakad dagdhum akṣayam<BR>
09,043.007a	tenāsīdati tejasvī dīptimān havyavāhanaḥ<BR>
09,043.007c	na caiva dhārayām āsa garbhaṃ tejomayaṃ tadā<BR>
09,043.008a	sa gaṅgām abhisaṃgamya niyogād brahmaṇaḥ prabhuḥ<BR>
09,043.008c	garbham āhitavān divyaṃ bhāskaropamatejasam<BR>
09,043.009a	atha gaṅgāpi taṃ garbham asahantī vidhāraṇe<BR>
09,043.009c	utsasarja girau ramye himavaty amarārcite<BR>
09,043.010a	sa tatra vavṛdhe lokān āvṛtya jvalanātmajaḥ<BR>
09,043.010c	dadṛśur jvalanākāraṃ taṃ garbham atha kṛttikāḥ<BR>
09,043.011a	śarastambe mahātmānam analātmajam īśvaram<BR>
09,043.011c	mamāyam iti tāḥ sarvāḥ putrārthinyo 'bhicakramuḥ<BR>
09,043.012a	tāsāṃ viditvā bhāvaṃ taṃ mātṝṇāṃ bhagavān prabhuḥ<BR>
09,043.012c	prasnutānāṃ payaḥ ṣaḍbhir vadanair apibat tadā<BR>
09,043.013a	taṃ prabhāvaṃ samālakṣya tasya bālasya kṛttikāḥ<BR>
09,043.013c	paraṃ vismayam āpannā devyo divyavapurdharāḥ<BR>
09,043.014a	yatrotsṛṣṭaḥ sa bhagavān gaṅgayā girimūrdhani<BR>
09,043.014c	sa śailaḥ kāñcanaḥ sarvaḥ saṃbabhau kurusattama<BR>
09,043.015a	vardhatā caiva garbheṇa pṛthivī tena rañjitā<BR>
09,043.015c	ataś ca sarve saṃvṛttā girayaḥ kāñcanākarāḥ<BR>
09,043.016a	kumāraś ca mahāvīryaḥ kārttikeya iti smṛtaḥ<BR>
09,043.016c	gāṅgeyaḥ pūrvam abhavan mahāyogabalānvitaḥ<BR>
09,043.017a	sa devas tapasā caiva vīryeṇa ca samanvitaḥ<BR>
09,043.017c	vavṛdhe 'tīva rājendra candravat priyadarśanaḥ<BR>
09,043.018a	sa tasmin kāñcane divye śarastambe śriyā vṛtaḥ<BR>
09,043.018c	stūyamānas tadā śete gandharvair munibhis tathā<BR>
09,043.019a	tathainam anvanṛtyanta devakanyāḥ sahasraśaḥ<BR>
09,043.019c	divyavāditranṛttajñāḥ stuvantyaś cārudarśanāḥ<BR>
09,043.020a	anvāste ca nadī devaṃ gaṅgā vai saritāṃ varā<BR>
09,043.020c	dadhāra pṛthivī cainaṃ bibhratī rūpam uttamam<BR>
09,043.021a	jātakarmādikās tasya kriyāś cakre bṛhaspatiḥ<BR>
09,043.021c	vedaś cainaṃ caturmūrtir upatasthe kṛtāñjaliḥ<BR>
09,043.022a	dhanurvedaś catuṣpādaḥ śastragrāmaḥ sasaṃgrahaḥ<BR>
09,043.022c	tatrainaṃ samupātiṣṭhat sākṣād vāṇī ca kevalā<BR>
09,043.023a	sa dadarśa mahāvīryaṃ devadevam umāpatim<BR>
09,043.023c	śailaputryā sahāsīnaṃ bhūtasaṃghaśatair vṛtam<BR>
09,043.024a	nikāyā bhūtasaṃghānāṃ paramādbhutadarśanāḥ<BR>
09,043.024c	vikṛtā vikṛtākārā vikṛtābharaṇadhvajāḥ<BR>
09,043.025a	vyāghrasiṃharkṣavadanā biḍālamakarānanāḥ<BR>
09,043.025c	vṛṣadaṃśamukhāś cānye gajoṣṭravadanās tathā<BR>
09,043.026a	ulūkavadanāḥ ke cid gṛdhragomāyudarśanāḥ<BR>
09,043.026c	krauñcapārāvatanibhair vadanai rāṅkavair api<BR>
09,043.027a	śvāvicchalyakagodhānāṃ kharaiḍakagavāṃ tathā<BR>
09,043.027c	sadṛśāni vapūṃṣy anye tatra tatra vyadhārayan<BR>
09,043.028a	ke cic chailāmbudaprakhyāś cakrālātagadāyudhāḥ<BR>
09,043.028c	ke cid añjanapuñjābhāḥ ke cic chvetācalaprabhāḥ<BR>
09,043.029a	saptamātṛgaṇāś caiva samājagmur viśāṃ pate<BR>
09,043.029c	sādhyā viśve 'tha maruto vasavaḥ pitaras tathā<BR>
09,043.030a	rudrādityās tathā siddhā bhujagā dānavāḥ khagāḥ<BR>
09,043.030c	brahmā svayaṃbhūr bhagavān saputraḥ saha viṣṇunā<BR>
09,043.031a	śakras tathābhyayād draṣṭuṃ kumāravaram acyutam<BR>
09,043.031c	nāradapramukhāś cāpi devagandharvasattamāḥ<BR>
09,043.032a	devarṣayaś ca siddhāś ca bṛhaspatipurogamāḥ<BR>
09,043.032c	ṛbhavo nāma varadā devānām api devatāḥ<BR>
09,043.032e	te 'pi tatra samājagmur yāmā dhāmāś ca sarvaśaḥ<BR>
09,043.033a	sa tu bālo 'pi bhagavān mahāyogabalānvitaḥ<BR>
09,043.033c	abhyājagāma deveśaṃ śūlahastaṃ pinākinam<BR>
09,043.034a	tam āvrajantam ālakṣya śivasyāsīn manogatam<BR>
09,043.034c	yugapac chailaputryāś ca gaṅgāyāḥ pāvakasya ca<BR>
09,043.035a	kiṃ nu pūrvam ayaṃ bālo gauravād abhyupaiṣyati<BR>
09,043.035c	api mām iti sarveṣāṃ teṣām āsīn manogatam<BR>
09,043.036a	teṣām etam abhiprāyaṃ caturṇām upalakṣya saḥ<BR>
09,043.036c	yugapad yogam āsthāya sasarja vividhās tanūḥ<BR>
09,043.037a	tato 'bhavac caturmūrtiḥ kṣaṇena bhagavān prabhuḥ<BR>
09,043.037c	skandaḥ śākho viśākhaś ca naigameṣaś ca pṛṣṭhataḥ<BR>
09,043.038a	evaṃ sa kṛtvā hy ātmānaṃ caturdhā bhagavān prabhuḥ<BR>
09,043.038c	yato rudras tataḥ skando jagāmādbhutadarśanaḥ<BR>
09,043.039a	viśākhas tu yayau yena devī girivarātmajā<BR>
09,043.039c	śākho yayau ca bhagavān vāyumūrtir vibhāvasum<BR>
09,043.039e	naigameṣo 'gamad gaṅgāṃ kumāraḥ pāvakaprabhaḥ<BR>
09,043.040a	sarve bhāsvaradehās te catvāraḥ samarūpiṇaḥ<BR>
09,043.040c	tān samabhyayur avyagrās tad adbhutam ivābhavat<BR>
09,043.041a	hāhākāro mahān āsīd devadānavarakṣasām<BR>
09,043.041c	tad dṛṣṭvā mahad āścaryam adbhutaṃ romaharṣaṇam<BR>
09,043.042a	tato rudraś ca devī ca pāvakaś ca pitāmaham<BR>
09,043.042c	gaṅgayā sahitāḥ sarve praṇipetur jagatpatim<BR>
09,043.043a	praṇipatya tatas te tu vidhivad rājapuṃgava<BR>
09,043.043c	idam ūcur vaco rājan kārttikeyapriyepsayā<BR>
09,043.044a	asya bālasya bhagavann ādhipatyaṃ yathepsitam<BR>
09,043.044c	asmatpriyārthaṃ deveśa sadṛśaṃ dātum arhasi<BR>
09,043.045a	tataḥ sa bhagavān dhīmān sarvalokapitāmahaḥ<BR>
09,043.045c	manasā cintayām āsa kim ayaṃ labhatām iti<BR>
09,043.046a	aiśvaryāṇi hi sarvāṇi devagandharvarakṣasām<BR>
09,043.046c	bhūtayakṣavihaṃgānāṃ pannagānāṃ ca sarvaśaḥ<BR>
09,043.047a	pūrvam evādideśāsau nikāyeṣu mahātmanām<BR>
09,043.047c	samarthaṃ ca tam aiśvarye mahāmatir amanyata<BR>
09,043.048a	tato muhūrtaṃ sa dhyātvā devānāṃ śreyasi sthitaḥ<BR>
09,043.048c	senāpatyaṃ dadau tasmai sarvabhūteṣu bhārata<BR>
09,043.049a	sarvadevanikāyānāṃ ye rājānaḥ pariśrutāḥ<BR>
09,043.049c	tān sarvān vyādideśāsmai sarvabhūtapitāmahaḥ<BR>
09,043.050a	tataḥ kumāram ādāya devā brahmapurogamāḥ<BR>
09,043.050c	abhiṣekārtham ājagmuḥ śailendraṃ sahitās tataḥ<BR>
09,043.051a	puṇyāṃ haimavatīṃ devīṃ saricchreṣṭhāṃ sarasvatīm<BR>
09,043.051c	samantapañcake yā vai triṣu lokeṣu viśrutā<BR>
09,043.052a	tatra tīre sarasvatyāḥ puṇye sarvaguṇānvite<BR>
09,043.052c	niṣedur devagandharvāḥ sarve saṃpūrṇamānasāḥ<BR>
09,044.001	vaiśaṃpāyana uvāca<BR>
09,044.001a	tato 'bhiṣekasaṃbhārān sarvān saṃbhṛtya śāstrataḥ<BR>
09,044.001c	bṛhaspatiḥ samiddhe 'gnau juhāvājyaṃ yathāvidhi<BR>
09,044.002a	tato himavatā datte maṇipravaraśobhite<BR>
09,044.002c	divyaratnācite divye niṣaṇṇaḥ paramāsane<BR>
09,044.003a	sarvamaṅgalasaṃbhārair vidhimantrapuraskṛtam<BR>
09,044.003c	ābhiṣecanikaṃ dravyaṃ gṛhītvā devatāgaṇāḥ<BR>
09,044.004a	indrāviṣṇū mahāvīryau sūryācandramasau tathā<BR>
09,044.004c	dhātā caiva vidhātā ca tathā caivānilānalau<BR>
09,044.005a	pūṣṇā bhagenāryamṇā ca aṃśena ca vivasvatā<BR>
09,044.005c	rudraś ca sahito dhīmān mitreṇa varuṇena ca<BR>
09,044.006a	rudrair vasubhir ādityair aśvibhyāṃ ca vṛtaḥ prabhuḥ<BR>
09,044.006c	viśvedevair marudbhiś ca sādhyaiś ca pitṛbhiḥ saha<BR>
09,044.007a	gandharvair apsarobhiś ca yakṣarākṣasapannagaiḥ<BR>
09,044.007c	devarṣibhir asaṃkhyeyais tathā brahmarṣibhir varaiḥ<BR>
09,044.008a	vaikhānasair vālakhilyair vāyvāhārair marīcipaiḥ<BR>
09,044.008c	bhṛgubhiś cāṅgirobhiś ca yatibhiś ca mahātmabhiḥ<BR>
09,044.008e	sarvair vidyādharaiḥ puṇyair yogasiddhais tathā vṛtaḥ<BR>
09,044.009a	pitāmahaḥ pulastyaś ca pulahaś ca mahātapāḥ<BR>
09,044.009c	aṅgirāḥ kaśyapo 'triś ca marīcir bhṛgur eva ca<BR>
09,044.010a	kratur haraḥ pracetāś ca manur dakṣas tathaiva ca<BR>
09,044.010c	ṛtavaś ca grahāś caiva jyotīṃṣi ca viśāṃ pate<BR>
09,044.011a	mūrtimatyaś ca sarito vedāś caiva sanātanāḥ<BR>
09,044.011c	samudrāś ca hradāś caiva tīrthāni vividhāni ca<BR>
09,044.011e	pṛthivī dyaur diśaś caiva pādapāś ca janādhipa<BR>
09,044.012a	aditir devamātā ca hrīḥ śrīḥ svāhā sarasvatī<BR>
09,044.012c	umā śacī sinīvālī tathā cānumatiḥ kuhūḥ<BR>
09,044.012e	rākā ca dhiṣaṇā caiva patnyaś cānyā divaukasām<BR>
09,044.013a	himavāṃś caiva vindhyaś ca meruś cānekaśṛṅgavān<BR>
09,044.013c	airāvataḥ sānucaraḥ kalāḥ kāṣṭhās tathaiva ca<BR>
09,044.013e	māsārdhamāsā ṛtavas tathā rātryahanī nṛpa<BR>
09,044.014a	uccaiḥśravā hayaśreṣṭho nāgarājaś ca vāmanaḥ<BR>
09,044.014c	aruṇo garuḍaś caiva vṛkṣāś cauṣadhibhiḥ saha<BR>
09,044.015a	dharmaś ca bhagavān devaḥ samājagmur hi saṃgatāḥ<BR>
09,044.015c	kālo yamaś ca mṛtyuś ca yamasyānucarāś ca ye<BR>
09,044.016a	bahulatvāc ca noktā ye vividhā devatāgaṇāḥ<BR>
09,044.016c	te kumārābhiṣekārthaṃ samājagmus tatas tataḥ<BR>
09,044.017a	jagṛhus te tadā rājan sarva eva divaukasaḥ<BR>
09,044.017c	ābhiṣecanikaṃ bhāṇḍaṃ maṅgalāni ca sarvaśaḥ<BR>
09,044.018a	divyasaṃbhārasaṃyuktaiḥ kalaśaiḥ kāñcanair nṛpa<BR>
09,044.018c	sarasvatībhiḥ puṇyābhir divyatoyābhir eva tu<BR>
09,044.019a	abhyaṣiñcan kumāraṃ vai saṃprahṛṣṭā divaukasaḥ<BR>
09,044.019c	senāpatiṃ mahātmānam asurāṇāṃ bhayāvaham<BR>
09,044.020a	purā yathā mahārāja varuṇaṃ vai jaleśvaram<BR>
09,044.020c	tathābhyaṣiñcad bhagavān brahmā lokapitāmahaḥ<BR>
09,044.020e	kaśyapaś ca mahātejā ye cānye nānukīrtitāḥ<BR>
09,044.021a	tasmai brahmā dadau prīto balino vātaraṃhasaḥ<BR>
09,044.021c	kāmavīryadharān siddhān mahāpāriṣadān prabhuḥ<BR>
09,044.022a	nandiṣeṇaṃ lohitākṣaṃ ghaṇṭākarṇaṃ ca saṃmatam<BR>
09,044.022c	caturtham asyānucaraṃ khyātaṃ kumudamālinam<BR>
09,044.023a	tataḥ sthāṇuṃ mahāvegaṃ mahāpāriṣadaṃ kratum<BR>
09,044.023c	māyāśatadharaṃ kāmaṃ kāmavīryabalānvitam<BR>
09,044.023e	dadau skandāya rājendra surārivinibarhaṇam<BR>
09,044.024a	sa hi devāsure yuddhe daityānāṃ bhīmakarmaṇām<BR>
09,044.024c	jaghāna dorbhyāṃ saṃkruddhaḥ prayutāni caturdaśa<BR>
09,044.025a	tathā devā dadus tasmai senāṃ nairṛtasaṃkulām<BR>
09,044.025c	devaśatrukṣayakarīm ajayyāṃ viśvarūpiṇīm<BR>
09,044.026a	jayaśabdaṃ tataś cakrur devāḥ sarve savāsavāḥ<BR>
09,044.026c	gandharvayakṣarakṣāṃsi munayaḥ pitaras tathā<BR>
09,044.027a	yamaḥ prādād anucarau yamakālopamāv ubhau<BR>
09,044.027c	unmāthaṃ ca pramāthaṃ ca mahāvīryau mahādyutī<BR>
09,044.028a	subhrājo bhāskaraś caiva yau tau sūryānuyāyinau<BR>
09,044.028c	tau sūryaḥ kārttikeyāya dadau prītaḥ pratāpavān<BR>
09,044.029a	kailāsaśṛṅgasaṃkāśau śvetamālyānulepanau<BR>
09,044.029c	somo 'py anucarau prādān maṇiṃ sumaṇim eva ca<BR>
09,044.030a	jvālājihvaṃ tathā jyotir ātmajāya hutāśanaḥ<BR>
09,044.030c	dadāv anucarau śūrau parasainyapramāthinau<BR>
09,044.031a	parighaṃ ca vaṭaṃ caiva bhīmaṃ ca sumahābalam<BR>
09,044.031c	dahatiṃ dahanaṃ caiva pracaṇḍau vīryasaṃmatau<BR>
09,044.031e	aṃśo 'py anucarān pañca dadau skandāya dhīmate<BR>
09,044.032a	utkrośaṃ paṅkajaṃ caiva vajradaṇḍadharāv ubhau<BR>
09,044.032c	dadāv analaputrāya vāsavaḥ paravīrahā<BR>
09,044.032e	tau hi śatrūn mahendrasya jaghnatuḥ samare bahūn<BR>
09,044.033a	cakraṃ vikramakaṃ caiva saṃkramaṃ ca mahābalam<BR>
09,044.033c	skandāya trīn anucarān dadau viṣṇur mahāyaśāḥ<BR>
09,044.034a	vardhanaṃ nandanaṃ caiva sarvavidyāviśāradau<BR>
09,044.034c	skandāya dadatuḥ prītāv aśvinau bharatarṣabha<BR>
09,044.035a	kundanaṃ kusumaṃ caiva kumudaṃ ca mahāyaśāḥ<BR>
09,044.035c	ḍambarāḍambarau caiva dadau dhātā mahātmane<BR>
09,044.036a	vakrānuvakrau balinau meṣavaktrau balotkaṭau<BR>
09,044.036c	dadau tvaṣṭā mahāmāyau skandāyānucarau varau<BR>
09,044.037a	suvrataṃ satyasaṃdhaṃ ca dadau mitro mahātmane<BR>
09,044.037c	kumārāya mahātmānau tapovidyādharau prabhuḥ<BR>
09,044.038a	sudarśanīyau varadau triṣu lokeṣu viśrutau<BR>
09,044.038c	suprabhaṃ ca mahātmānaṃ śubhakarmāṇam eva ca<BR>
09,044.038e	kārttikeyāya saṃprādād vidhātā lokaviśrutau<BR>
09,044.039a	pālitakaṃ kālikaṃ ca mahāmāyāvināv ubhau<BR>
09,044.039c	pūṣā ca pārṣadau prādāt kārttikeyāya bhārata<BR>
09,044.040a	balaṃ cātibalaṃ caiva mahāvaktrau mahābalau<BR>
09,044.040c	pradadau kārttikeyāya vāyur bharatasattama<BR>
09,044.041a	ghasaṃ cātighasaṃ caiva timivaktrau mahābalau<BR>
09,044.041c	pradadau kārttikeyāya varuṇaḥ satyasaṃgaraḥ<BR>
09,044.042a	suvarcasaṃ mahātmānaṃ tathaivāpy ativarcasam<BR>
09,044.042c	himavān pradadau rājan hutāśanasutāya vai<BR>
09,044.043a	kāñcanaṃ ca mahātmānaṃ meghamālinam eva ca<BR>
09,044.043c	dadāv anucarau merur agniputrāya bhārata<BR>
09,044.044a	sthiraṃ cātisthiraṃ caiva merur evāparau dadau<BR>
09,044.044c	mahātmane 'gniputrāya mahābalaparākramau<BR>
09,044.045a	ucchritaṃ cātiśṛṅgaṃ ca mahāpāṣāṇayodhinau<BR>
09,044.045c	pradadāv agniputrāya vindhyaḥ pāriṣadāv ubhau<BR>
09,044.046a	saṃgrahaṃ vigrahaṃ caiva samudro 'pi gadādharau<BR>
09,044.046c	pradadāv agniputrāya mahāpāriṣadāv ubhau<BR>
09,044.047a	unmādaṃ puṣpadantaṃ ca śaṅkukarṇaṃ tathaiva ca<BR>
09,044.047c	pradadāv agniputrāya pārvatī śubhadarśanā<BR>
09,044.048a	jayaṃ mahājayaṃ caiva nāgau jvalanasūnave<BR>
09,044.048c	pradadau puruṣavyāghra vāsukiḥ pannageśvaraḥ<BR>
09,044.049a	evaṃ sādhyāś ca rudrāś ca vasavaḥ pitaras tathā<BR>
09,044.049c	sāgarāḥ saritaś caiva girayaś ca mahābalāḥ<BR>
09,044.050a	daduḥ senāgaṇādhyakṣāñ śūlapaṭṭiśadhāriṇaḥ<BR>
09,044.050c	divyapraharaṇopetān nānāveṣavibhūṣitān<BR>
09,044.051a	śṛṇu nāmāni cānyeṣāṃ ye 'nye skandasya sainikāḥ<BR>
09,044.051c	vividhāyudhasaṃpannāś citrābharaṇavarmiṇaḥ<BR>
09,044.052a	śaṅkukarṇo nikumbhaś ca padmaḥ kumuda eva ca<BR>
09,044.052c	ananto dvādaśabhujas tathā kṛṣṇopakṛṣṇakau<BR>
09,044.053a	droṇaśravāḥ kapiskandhaḥ kāñcanākṣo jalaṃdhamaḥ<BR>
09,044.053c	akṣasaṃtarjano rājan kunadīkas tamobhrakṛt<BR>
09,044.054a	ekākṣo dvādaśākṣaś ca tathaivaikajaṭaḥ prabhuḥ<BR>
09,044.054c	sahasrabāhur vikaṭo vyāghrākṣaḥ kṣitikampanaḥ<BR>
09,044.055a	puṇyanāmā sunāmā ca suvaktraḥ priyadarśanaḥ<BR>
09,044.055c	pariśrutaḥ kokanadaḥ priyamālyānulepanaḥ<BR>
09,044.056a	ajodaro gajaśirāḥ skandhākṣaḥ śatalocanaḥ<BR>
09,044.056c	jvālājihvaḥ karālaś ca sitakeśo jaṭī hariḥ<BR>
09,044.056d*0263_01	pariśrutaḥ kokanadaḥ kṛṣṇakeśo jaṭādharaḥ<BR>
09,044.057a	caturdaṃṣṭro 'ṣṭajihvaś ca meghanādaḥ pṛthuśravāḥ<BR>
09,044.057c	vidyudakṣo dhanurvaktro jaṭharo mārutāśanaḥ<BR>
09,044.058a	udarākṣo jhaṣākṣaś ca vajranābho vasuprabhaḥ<BR>
09,044.058c	samudravego rājendra śailakampī tathaiva ca<BR>
09,044.059a	putrameṣaḥ pravāhaś ca tathā nandopanandakau<BR>
09,044.059c	dhūmraḥ śvetaḥ kaliṅgaś ca siddhārtho varadas tathā<BR>
09,044.060a	priyakaś caiva nandaś ca gonandaś ca pratāpavān<BR>
09,044.060c	ānandaś ca pramodaś ca svastiko dhruvakas tathā<BR>
09,044.061a	kṣemavāpaḥ sujātaś ca siddhayātraś ca bhārata<BR>
09,044.061c	govrajaḥ kanakāpīḍo mahāpāriṣadeśvaraḥ<BR>
09,044.062a	gāyano hasanaś caiva bāṇaḥ khaḍgaś ca vīryavān<BR>
09,044.062c	vaitālī cātitālī ca tathā katikavātikau<BR>
09,044.063a	haṃsajaḥ paṅkadigdhāṅgaḥ samudronmādanaś ca ha<BR>
09,044.063c	raṇotkaṭaḥ prahāsaś ca śvetaśīrṣaś ca nandakaḥ<BR>
09,044.064a	kālakaṇṭhaḥ prabhāsaś ca tathā kumbhāṇḍako 'paraḥ<BR>
09,044.064c	kālakākṣaḥ sitaś caiva bhūtalonmathanas tathā<BR>
09,044.064d*0264_01	samudronmadanaś caiva mahānādī raṇotkaṭaḥ<BR>
09,044.064d*0264_02	kālakaś ca prahāsaś ca tathāṅgārakavahnikau<BR>
09,044.064d*0264_03	ete cānye ca bahavo mahāśālī raṇotkaṭaḥ<BR>
09,044.065a	yajñavāhaḥ pravāhaś ca devayājī ca somapaḥ<BR>
09,044.065c	sajālaś ca mahātejāḥ krathakrāthau ca bhārata<BR>
09,044.066a	tuhanaś ca tuhānaś ca citradevaś ca vīryavān<BR>
09,044.066c	madhuraḥ suprasādaś ca kirīṭī ca mahābalaḥ<BR>
09,044.067a	vasano madhuvarṇaś ca kalaśodara eva ca<BR>
09,044.067c	dhamanto manmathakaraḥ sūcīvaktraś ca vīryavān<BR>
09,044.068a	śvetavaktraḥ suvaktraś ca cāruvaktraś ca pāṇḍuraḥ<BR>
09,044.068c	daṇḍabāhuḥ subāhuś ca rajaḥ kokilakas tathā<BR>
09,044.069a	acalaḥ kanakākṣaś ca bālānām ayikaḥ prabhuḥ<BR>
09,044.069c	saṃcārakaḥ kokanado gṛdhravaktraś ca jambukaḥ<BR>
09,044.070a	lohāśavaktro jaṭharaḥ kumbhavaktraś ca kuṇḍakaḥ<BR>
09,044.070c	madgugrīvaś ca kṛṣṇaujā haṃsavaktraś ca candrabhāḥ<BR>
09,044.070d*0265_01	candramāḥ pāṇikarmā ca uḍukaś ca mahābalaḥ<BR>
09,044.071a	pāṇikūrmā ca śambūkaḥ pañcavaktraś ca śikṣakaḥ<BR>
09,044.071c	cāṣavaktraś ca jambūkaḥ śākavaktraś ca kuṇḍakaḥ<BR>
09,044.072a	yogayuktā mahātmānaḥ satataṃ brāhmaṇapriyāḥ<BR>
09,044.072c	paitāmahā mahātmāno mahāpāriṣadāś ca ha<BR>
09,044.072e	yauvanasthāś ca bālāś ca vṛddhāś ca janamejaya<BR>
09,044.073a	sahasraśaḥ pāriṣadāḥ kumāram upatasthire<BR>
09,044.073c	vaktrair nānāvidhair ye tu śṛṇu tāñ janamejaya<BR>
09,044.074a	kūrmakukkuṭavaktrāś ca śaśolūkamukhās tathā<BR>
09,044.074a*0266_01	**** **** dīrghavaktrāś ca bhārata<BR>
09,044.074a*0266_02	śvagomāyumukhāś caiva<BR>
09,044.074c	kharoṣṭravadanāś caiva varāhavadanās tathā<BR>
09,044.075a	manuṣyameṣavaktrāś ca sṛgālavadanās tathā<BR>
09,044.075c	bhīmā makaravaktrāś ca śiṃśumāramukhās tathā<BR>
09,044.076a	mārjāraśaśavaktrāś ca dīrghavaktrāś ca bhārata<BR>
09,044.076c	nakulolūkavaktrāś ca śvavaktrāś ca tathāpare<BR>
09,044.077a	ākhubabhrukavaktrāś ca mayūravadanās tathā<BR>
09,044.077c	matsyameṣānanāś cānye ajāvimahiṣānanāḥ<BR>
09,044.078a	ṛkṣaśārdūlavaktrāś ca dvīpisiṃhānanās tathā<BR>
09,044.078c	bhīmā gajānanāś caiva tathā nakramukhāḥ pare<BR>
09,044.079a	garuḍānanāḥ khaḍgamukhā vṛkakākamukhās tathā<BR>
09,044.079c	gokharoṣṭramukhāś cānye vṛṣadaṃśamukhās tathā<BR>
09,044.080a	mahājaṭharapādāṅgās tārakākṣāś ca bhārata<BR>
09,044.080c	pārāvatamukhāś cānye tathā vṛṣamukhāḥ pare<BR>
09,044.081a	kokilāvadanāś cānye śyenatittirikānanāḥ<BR>
09,044.081c	kṛkalāsamukhāś caiva virajombaradhāriṇaḥ<BR>
09,044.082a	vyālavaktrāḥ śūlamukhāś caṇḍavaktrāḥ śatānanāḥ<BR>
09,044.082c	āśīviṣāś cīradharā gonāsāvaraṇās tathā<BR>
09,044.083a	sthūlodarāḥ kṛśāṅgāś ca sthūlāṅgāś ca kṛśodarāḥ<BR>
09,044.083c	hrasvagrīvā mahākarṇā nānāvyālavibhūṣitāḥ<BR>
09,044.084a	gajendracarmavasanās tathā kṛṣṇājināmbarāḥ<BR>
09,044.084c	skandhemukhā mahārāja tathā hy udaratomukhāḥ<BR>
09,044.085a	pṛṣṭhemukhā hanumukhās tathā jaṅghāmukhā api<BR>
09,044.085c	pārśvānanāś ca bahavo nānādeśamukhās tathā<BR>
09,044.086a	tathā kīṭapataṃgānāṃ sadṛśāsyā gaṇeśvarāḥ<BR>
09,044.086c	nānāvyālamukhāś cānye bahubāhuśirodharāḥ<BR>
09,044.087a	nānāvṛkṣabhujāḥ ke cit kaṭiśīrṣās tathāpare<BR>
09,044.087c	bhujaṃgabhogavadanā nānāgulmanivāsinaḥ<BR>
09,044.088a	cīrasaṃvṛtagātrāś ca tathā phalakavāsasaḥ<BR>
09,044.088c	nānāveṣadharāś caiva carmavāsasa eva ca<BR>
09,044.088c*0267_01	**** **** nānāmālyānulepanāḥ<BR>
09,044.088c*0267_02	nānāvastradharāś caiva<BR>
09,044.089a	uṣṇīṣiṇo mukuṭinaḥ kambugrīvāḥ suvarcasaḥ<BR>
09,044.089c	kirīṭinaḥ pañcaśikhās tathā kaṭhinamūrdhajāḥ<BR>
09,044.090a	triśikhā dviśikhāś caiva tathā saptaśikhāḥ pare<BR>
09,044.090c	śikhaṇḍino mukuṭino muṇḍāś ca jaṭilās tathā<BR>
09,044.091a	citramālyadharāḥ ke cit ke cid romānanās tathā<BR>
09,044.091c	divyamālyāmbaradharāḥ satataṃ priyavigrahāḥ<BR>
09,044.091d*0268_01	vigrahaikarasā nityam ajeyāḥ surasattamaiḥ<BR>
09,044.092a	kṛṣṇā nirmāṃsavaktrāś ca dīrghapṛṣṭhā nirūdarāḥ<BR>
09,044.092c	sthūlapṛṣṭhā hrasvapṛṣṭhāḥ pralambodaramehanāḥ<BR>
09,044.093a	mahābhujā hrasvabhujā hrasvagātrāś ca vāmanāḥ<BR>
09,044.093c	kubjāś ca dīrghajaṅghāś ca hastikarṇaśirodharāḥ<BR>
09,044.094a	hastināsāḥ kūrmanāsā vṛkanāsās tathāpare<BR>
09,044.094c	dīrghoṣṭhā dīrghajihvāś ca vikarālā hy adhomukhāḥ<BR>
09,044.095a	mahādaṃṣṭrā hrasvadaṃṣṭrāś caturdaṃṣṭrās tathāpare<BR>
09,044.095c	vāraṇendranibhāś cānye bhīmā rājan sahasraśaḥ<BR>
09,044.096a	suvibhaktaśarīrāś ca dīptimantaḥ svalaṃkṛtāḥ<BR>
09,044.096c	piṅgākṣāḥ śaṅkukarṇāś ca vakranāsāś ca bhārata<BR>
09,044.097a	pṛthudaṃṣṭrā mahādaṃṣṭrāḥ sthūlauṣṭhā harimūrdhajāḥ<BR>
09,044.097c	nānāpādauṣṭhadaṃṣṭrāś ca nānāhastaśirodharāḥ<BR>
09,044.097e	nānāvarmabhir ācchannā nānābhāṣāś ca bhārata<BR>
09,044.098a	kuśalā deśabhāṣāsu jalpanto 'nyonyam īśvarāḥ<BR>
09,044.098c	hṛṣṭāḥ paripatanti sma mahāpāriṣadās tathā<BR>
09,044.099a	dīrghagrīvā dīrghanakhā dīrghapādaśirobhujāḥ<BR>
09,044.099c	piṅgākṣā nīlakaṇṭhāś ca lambakarṇāś ca bhārata<BR>
09,044.100a	vṛkodaranibhāś caiva ke cid añjanasaṃnibhāḥ<BR>
09,044.100c	śvetāṅgā lohitagrīvāḥ piṅgākṣāś ca tathāpare<BR>
09,044.100e	kalmāṣā bahavo rājaṃś citravarṇāś ca bhārata<BR>
09,044.101a	cāmarāpīḍakanibhāḥ śvetalohitarājayaḥ<BR>
09,044.101c	nānāvarṇāḥ savarṇāś ca mayūrasadṛśaprabhāḥ<BR>
09,044.101d*0269_01	nānāpraharaṇā ye vai nānāśastrāstrakovidāḥ<BR>
09,044.102a	punaḥ praharaṇāny eṣāṃ kīrtyamānāni me śṛṇu<BR>
09,044.102c	śeṣaiḥ kṛtaṃ pāriṣadair āyudhānāṃ parigraham<BR>
09,044.103a	pāśodyatakarāḥ ke cid vyāditāsyāḥ kharānanāḥ<BR>
09,044.103c	pṛthvakṣā nīlakaṇṭhāś ca tathā parighabāhavaḥ<BR>
09,044.104a	śataghnīcakrahastāś ca tathā musalapāṇayaḥ<BR>
09,044.104c	śūlāsihastāś ca tathā mahākāyā mahābalāḥ<BR>
09,044.105a	gadābhuśuṇḍihastāś ca tathā tomarapāṇayaḥ<BR>
09,044.105c	asimudgarahastāś ca daṇḍahastāś ca bhārata<BR>
09,044.106a	āyudhair vividhair ghorair mahātmāno mahājavāḥ<BR>
09,044.106c	mahābalā mahāvegā mahāpāriṣadās tathā<BR>
09,044.107a	abhiṣekaṃ kumārasya dṛṣṭvā hṛṣṭā raṇapriyāḥ<BR>
09,044.107c	ghaṇṭājālapinaddhāṅgā nanṛtus te mahaujasaḥ<BR>
09,044.108a	ete cānye ca bahavo mahāpāriṣadā nṛpa<BR>
09,044.108c	upatasthur mahātmānaṃ kārttikeyaṃ yaśasvinam<BR>
09,044.109a	divyāś cāpy āntarikṣāś ca pārthivāś cānilopamāḥ<BR>
09,044.109c	vyādiṣṭā daivataiḥ śūrāḥ skandasyānucarābhavan<BR>
09,044.110a	tādṛśānāṃ sahasrāṇi prayutāny arbudāni ca<BR>
09,044.110c	abhiṣiktaṃ mahātmānaṃ parivāryopatasthire<BR>
09,045.001	vaiśaṃpāyana uvāca<BR>
09,045.001a	śṛṇu mātṛgaṇān rājan kumārānucarān imān<BR>
09,045.001c	kīrtyamānān mayā vīra sapatnagaṇasūdanān<BR>
09,045.002a	yaśasvinīnāṃ mātṝṇāṃ śṛṇu nāmāni bhārata<BR>
09,045.002c	yābhir vyāptās trayo lokāḥ kalyāṇībhiś carācarāḥ<BR>
09,045.003a	prabhāvatī viśālākṣī palitā gonasī tathā<BR>
09,045.003c	śrīmatī bahulā caiva tathaiva bahuputrikā<BR>
09,045.004a	apsujātā ca gopālī bṛhadambālikā tathā<BR>
09,045.004c	jayāvatī mālatikā dhruvaratnā bhayaṃkarī<BR>
09,045.005a	vasudāmā sudāmā ca viśokā nandinī tathā<BR>
09,045.005c	ekacūḍā mahācūḍā cakranemiś ca bhārata<BR>
09,045.006a	uttejanī jayatsenā kamalākṣy atha śobhanā<BR>
09,045.006c	śatruṃjayā tathā caiva krodhanā śalabhī kharī<BR>
09,045.007a	mādhavī śubhavaktrā ca tīrthanemiś ca bhārata<BR>
09,045.007c	gītapriyā ca kalyāṇī kadrulā cāmitāśanā<BR>
09,045.008a	meghasvanā bhogavatī subhrūś ca kanakāvatī<BR>
09,045.008c	alātākṣī vīryavatī vidyujjihvā ca bhārata<BR>
09,045.009a	padmāvatī sunakṣatrā kandarā bahuyojanā<BR>
09,045.009c	saṃtānikā ca kauravya kamalā ca mahābalā<BR>
09,045.010a	sudāmā bahudāmā ca suprabhā ca yaśasvinī<BR>
09,045.010c	nṛtyapriyā ca rājendra śatolūkhalamekhalā<BR>
09,045.011a	śataghaṇṭā śatānandā bhaganandā ca bhāminī<BR>
09,045.011c	vapuṣmatī candraśītā bhadrakālī ca bhārata<BR>
09,045.012a	saṃkārikā niṣkuṭikā bhramā catvaravāsinī<BR>
09,045.012c	sumaṅgalā svastimatī vṛddhikāmā jayapriyā<BR>
09,045.013a	dhanadā suprasādā ca bhavadā ca jaleśvarī<BR>
09,045.013c	eḍī bheḍī sameḍī ca vetālajananī tathā<BR>
09,045.013e	kaṇḍūtiḥ kālikā caiva devamitrā ca bhārata<BR>
09,045.014a	lambasī ketakī caiva citrasenā tathā balā<BR>
09,045.014c	kukkuṭikā śaṅkhanikā tathā jarjarikā nṛpa<BR>
09,045.015a	kuṇḍārikā kokalikā kaṇḍarā ca śatodarī<BR>
09,045.015c	utkrāthinī jareṇā ca mahāvegā ca kaṅkaṇā<BR>
09,045.016a	manojavā kaṇṭakinī praghasā pūtanā tathā<BR>
09,045.016b*0270_01	vegapāṣviṭapāvāsā kānanākrīḍanaprabhā<BR>
09,045.016c	khaśayā curvyuṭir vāmā krośanātha taḍitprabhā<BR>
09,045.017a	maṇḍodarī ca tuṇḍā ca koṭarā meghavāsinī<BR>
09,045.017c	subhagā lambinī lambā vasucūḍā vikatthanī<BR>
09,045.018a	ūrdhvaveṇīdharā caiva piṅgākṣī lohamekhalā<BR>
09,045.018c	pṛthuvaktrā madhurikā madhukumbhā tathaiva ca<BR>
09,045.019a	pakṣālikā manthanikā jarāyur jarjarānanā<BR>
09,045.019c	khyātā dahadahā caiva tathā dhamadhamā nṛpa<BR>
09,045.020a	khaṇḍakhaṇḍā ca rājendra pūṣaṇā maṇikuṇḍalā<BR>
09,045.020c	amocā caiva kauravya tathā lambapayodharā<BR>
09,045.021a	veṇuvīṇādharā caiva piṅgākṣī lohamekhalā<BR>
09,045.021c	śaśolūkamukhī kṛṣṇā kharajaṅghā mahājavā<BR>
09,045.022a	śiśumāramukhī śvetā lohitākṣī vibhīṣaṇā<BR>
09,045.022c	jaṭālikā kāmacarī dīrghajihvā balotkaṭā<BR>
09,045.023a	kāleḍikā vāmanikā mukuṭā caiva bhārata<BR>
09,045.023c	lohitākṣī mahākāyā haripiṇḍī ca bhūmipa<BR>
09,045.024a	ekākṣarā sukusumā kṛṣṇakarṇī ca bhārata<BR>
09,045.024c	kṣurakarṇī catuṣkarṇī karṇaprāvaraṇā tathā<BR>
09,045.025a	catuṣpathaniketā ca gokarṇī mahiṣānanā<BR>
09,045.025c	kharakarṇī mahākarṇī bherīsvanamahāsvanā<BR>
09,045.026a	śaṅkhakumbhasvanā caiva bhaṅgadā ca mahābalā<BR>
09,045.026c	gaṇā ca sugaṇā caiva tathābhīty atha kāmadā<BR>
09,045.027a	catuṣpatharatā caiva bhūtitīrthānyagocarā<BR>
09,045.027c	paśudā vittadā caiva sukhadā ca mahāyaśāḥ<BR>
09,045.027e	payodā gomahiṣadā suviṣāṇā ca bhārata<BR>
09,045.028a	pratiṣṭhā supratiṣṭhā ca rocamānā surocanā<BR>
09,045.028c	gokarṇī ca sukarṇī ca sasirā stherikā tathā<BR>
09,045.028e	ekacakrā megharavā meghamālā virocanā<BR>
09,045.029a	etāś cānyāś ca bahavo mātaro bharatarṣabha<BR>
09,045.029c	kārttikeyānuyāyinyo nānārūpāḥ sahasraśaḥ<BR>
09,045.030a	dīrghanakhyo dīrghadantyo dīrghatuṇḍyaś ca bhārata<BR>
09,045.030c	saralā madhurāś caiva yauvanasthāḥ svalaṃkṛtāḥ<BR>
09,045.031a	māhātmyena ca saṃyuktāḥ kāmarūpadharās tathā<BR>
09,045.031c	nirmāṃsagātryaḥ śvetāś ca tathā kāñcanasaṃnibhāḥ<BR>
09,045.032a	kṛṣṇameghanibhāś cānyā dhūmrāś ca bharatarṣabha<BR>
09,045.032c	aruṇābhā mahābhāgā dīrghakeśyaḥ sitāmbarāḥ<BR>
09,045.033a	ūrdhvaveṇīdharāś caiva piṅgākṣyo lambamekhalāḥ<BR>
09,045.033c	lambodaryo lambakarṇās tathā lambapayodharāḥ<BR>
09,045.034a	tāmrākṣyas tāmravarṇāś ca haryakṣyaś ca tathāparāḥ<BR>
09,045.034c	varadāḥ kāmacāriṇyo nityapramuditās tathā<BR>
09,045.035a	yāmyo raudryas tathā saumyāḥ kauberyo 'tha mahābalāḥ<BR>
09,045.035c	vāruṇyo 'tha ca māhendryas tathāgneyyaḥ paraṃtapa<BR>
09,045.036a	vāyavyaś cātha kaumāryo brāhmyaś ca bharatarṣabha<BR>
09,045.036b*0271_01	vaiṣṇavyaś ca tathā sauryo vārāhyaś ca mahābalāḥ<BR>
09,045.036b*0272_01	vaiṣṇavyo 'tibhayāś cānyāḥ krūrarūpā bhayaṃkarāḥ<BR>
09,045.036c	rūpeṇāpsarasāṃ tulyā jave vāyusamās tathā<BR>
09,045.037a	parapuṣṭopamā vākye tatharddhyā dhanadopamāḥ<BR>
09,045.037c	śakravīryopamāś caiva dīptyā vahnisamās tathā<BR>
09,045.037d*0273_01	śatrūṇāṃ vigrahe nityaṃ bhayadās tā bhavanty uta<BR>
09,045.037d*0273_02	kāmarūpadharāś caiva jave vāyusamās tathā<BR>
09,045.037d*0273_03	acintyabalavīryāś ca tathācintyaparākramāḥ<BR>
09,045.038a	vṛkṣacatvaravāsinyaś catuṣpathaniketanāḥ<BR>
09,045.038c	guhāśmaśānavāsinyaḥ śailaprasravaṇālayāḥ<BR>
09,045.039a	nānābharaṇadhāriṇyo nānāmālyāmbarās tathā<BR>
09,045.039c	nānāvicitraveṣāś ca nānābhāṣās tathaiva ca<BR>
09,045.039d*0274_01	nānāvidhair bahuguṇaiś citrāyudhavibhūṣaṇaiḥ<BR>
09,045.040a	ete cānye ca bahavo gaṇāḥ śatrubhayaṃkarāḥ<BR>
09,045.040c	anujagmur mahātmānaṃ tridaśendrasya saṃmate<BR>
09,045.040d*0275_01	divyāś ca pradadau tasmai nānāratnasamācitāḥ<BR>
09,045.041a	tataḥ śaktyastram adadad bhagavān pākaśāsanaḥ<BR>
09,045.041c	guhāya rājaśārdūla vināśāya suradviṣām<BR>
09,045.042a	mahāsvanāṃ mahāghaṇṭāṃ dyotamānāṃ sitaprabhām<BR>
09,045.042c	taruṇādityavarṇāṃ ca patākāṃ bharatarṣabha<BR>
09,045.043a	dadau paśupatis tasmai sarvabhūtamahācamūm<BR>
09,045.043c	ugrāṃ nānāpraharaṇāṃ tapovīryabalānvitām<BR>
09,045.043d*0276_01	ajeyāṃ svaguṇair yuktāṃ nāmnā senāṃ dhanaṃjayām<BR>
09,045.043d*0276_02	rudratulyabalair guptāṃ yodhānām ayutais tribhiḥ<BR>
09,045.043d*0276_03	na sā vijānāti raṇāt kadā cid vinivartitum<BR>
09,045.044a	viṣṇur dadau vaijayantīṃ mālāṃ balavivardhinīm<BR>
09,045.044c	umā dadau cārajasī vāsasī sūryasaprabhe<BR>
09,045.045a	gaṅgā kamaṇḍaluṃ divyam amṛtodbhavam uttamam<BR>
09,045.045c	dadau prītyā kumārāya daṇḍaṃ caiva bṛhaspatiḥ<BR>
09,045.046a	garuḍo dayitaṃ putraṃ mayūraṃ citrabarhiṇam<BR>
09,045.046c	aruṇas tāmracūḍaṃ ca pradadau caraṇāyudham<BR>
09,045.047a	pāśaṃ tu varuṇo rājā balavīryasamanvitam<BR>
09,045.047c	kṛṣṇājinaṃ tathā brahmā brahmaṇyāya dadau prabhuḥ<BR>
09,045.047e	samareṣu jayaṃ caiva pradadau lokabhāvanaḥ<BR>
09,045.048a	senāpatyam anuprāpya skando devagaṇasya ha<BR>
09,045.048c	śuśubhe jvalito 'rciṣmān dvitīya iva pāvakaḥ<BR>
09,045.048e	tataḥ pāriṣadaiś caiva mātṛbhiś ca samanvitaḥ<BR>
09,045.048f*0277_01	yayau daityavināśāya hlādayan surapuṃgavān<BR>
09,045.049a	sā senā nairṛtī bhīmā saghaṇṭocchritaketanā<BR>
09,045.049c	sabherīśaṅkhamurajā sāyudhā sapatākinī<BR>
09,045.049e	śāradī dyaur ivābhāti jyotirbhir upaśobhitā<BR>
09,045.050a	tato devanikāyās te bhūtasenāgaṇās tathā<BR>
09,045.050c	vādayām āsur avyagrā bherīśaṅkhāṃś ca puṣkalān<BR>
09,045.051a	paṭahāñ jharjharāṃś caiva kṛkacān goviṣāṇikān<BR>
09,045.051c	āḍambarān gomukhāṃś ca ḍiṇḍimāṃś ca mahāsvanān<BR>
09,045.052a	tuṣṭuvus te kumāraṃ ca sarve devāḥ savāsavāḥ<BR>
09,045.052c	jaguś ca devagandharvā nanṛtuś cāpsarogaṇāḥ<BR>
09,045.053a	tataḥ prīto mahāsenas tridaśebhyo varaṃ dadau<BR>
09,045.053c	ripūn hantāsmi samare ye vo vadhacikīrṣavaḥ<BR>
09,045.054a	pratigṛhya varaṃ devās tasmād vibudhasattamāt<BR>
09,045.054c	prītātmāno mahātmāno menire nihatān ripūn<BR>
09,045.055a	sarveṣāṃ bhūtasaṃghānāṃ harṣān nādaḥ samutthitaḥ<BR>
09,045.055c	apūrayata lokāṃs trīn vare datte mahātmanā<BR>
09,045.056a	sa niryayau mahāseno mahatyā senayā vṛtaḥ<BR>
09,045.056c	vadhāya yudhi daityānāṃ rakṣārthaṃ ca divaukasām<BR>
09,045.057a	vyavasāyo jayo dharmaḥ siddhir lakṣmīr dhṛtiḥ smṛtiḥ<BR>
09,045.057c	mahāsenasya sainyānām agre jagmur narādhipa<BR>
09,045.058a	sa tayā bhīmayā devaḥ śūlamudgarahastayā<BR>
09,045.058b*0278_01	jvalitālātadhāriṇyā citrābharaṇavarmayā<BR>
09,045.058c	gadāmusalanārācaśaktitomarahastayā<BR>
09,045.058e	dṛptasiṃhaninādinyā vinadya prayayau guhaḥ<BR>
09,045.059a	taṃ dṛṣṭvā sarvadaiteyā rākṣasā dānavās tathā<BR>
09,045.059c	vyadravanta diśaḥ sarvā bhayodvignāḥ samantataḥ<BR>
09,045.059e	abhyadravanta devās tān vividhāyudhapāṇayaḥ<BR>
09,045.060a	dṛṣṭvā ca sa tataḥ kruddhaḥ skandas tejobalānvitaḥ<BR>
09,045.060c	śaktyastraṃ bhagavān bhīmaṃ punaḥ punar avāsṛjat<BR>
09,045.060e	ādadhac cātmanas tejo haviṣeddha ivānalaḥ<BR>
09,045.061a	abhyasyamāne śaktyastre skandenāmitatejasā<BR>
09,045.061c	ulkājvālā mahārāja papāta vasudhātale<BR>
09,045.062a	saṃhrādayantaś ca tathā nirghātāś cāpatan kṣitau<BR>
09,045.062c	yathāntakālasamaye sughorāḥ syus tathā nṛpa<BR>
09,045.063a	kṣiptā hy ekā tathā śaktiḥ sughorānalasūnunā<BR>
09,045.063c	tataḥ koṭyo viniṣpetuḥ śaktīnāṃ bharatarṣabha<BR>
09,045.064a	sa śaktyastreṇa saṃgrāme jaghāna bhagavān prabhuḥ<BR>
09,045.064c	daityendraṃ tārakaṃ nāma mahābalaparākramam<BR>
09,045.064e	vṛtaṃ daityāyutair vīrair balibhir daśabhir nṛpa<BR>
09,045.065a	mahiṣaṃ cāṣṭabhiḥ padmair vṛtaṃ saṃkhye nijaghnivān<BR>
09,045.065c	tripādaṃ cāyutaśatair jaghāna daśabhir vṛtam<BR>
09,045.066a	hradodaraṃ nikharvaiś ca vṛtaṃ daśabhir īśvaraḥ<BR>
09,045.066c	jaghānānucaraiḥ sārdhaṃ vividhāyudhapāṇibhiḥ<BR>
09,045.067a	tatrākurvanta vipulaṃ nādaṃ vadhyatsu śatruṣu<BR>
09,045.067c	kumārānucarā rājan pūrayanto diśo daśa<BR>
09,045.067d*0279_01	nanṛtuś ca vavalguś ca jahasuś ca mudānvitāḥ<BR>
09,045.068a	śaktyastrasya tu rājendra tato 'rcirbhiḥ samantataḥ<BR>
09,045.068b*0280_01	trailokyaṃ trāsitaṃ sarvaṃ jṛmbhamāṇābhir eva ca<BR>
09,045.068c	dagdhāḥ sahasraśo daityā nādaiḥ skandasya cāpare<BR>
09,045.069a	patākayāvadhūtāś ca hatāḥ ke cit suradviṣaḥ<BR>
09,045.069c	ke cid ghaṇṭāravatrastā nipetur vasudhātale<BR>
09,045.069e	ke cit praharaṇaiś chinnā vinipetur gatāsavaḥ<BR>
09,045.070a	evaṃ suradviṣo 'nekān balavān ātatāyinaḥ<BR>
09,045.070c	jaghāna samare vīraḥ kārttikeyo mahābalaḥ<BR>
09,045.071a	bāṇo nāmātha daiteyo baleḥ putro mahābalaḥ<BR>
09,045.071c	krauñcaṃ parvatam āsādya devasaṃghān abādhata<BR>
09,045.072a	tam abhyayān mahāsenaḥ suraśatrum udāradhīḥ<BR>
09,045.072c	sa kārttikeyasya bhayāt krauñcaṃ śaraṇam eyivān<BR>
09,045.073a	tataḥ krauñcaṃ mahāmanyuḥ krauñcanādanināditam<BR>
09,045.073c	śaktyā bibheda bhagavān kārttikeyo 'gnidattayā<BR>
09,045.074a	saśālaskandhasaralaṃ trastavānaravāraṇam<BR>
09,045.074c	pulinatrastavihagaṃ viniṣpatitapannagam<BR>
09,045.075a	golāṅgūlarkṣasaṃghaiś ca dravadbhir anunāditam<BR>
09,045.075c	kuraṅgagatinirghoṣam udbhrāntasṛmarācitam<BR>
09,045.076a	viniṣpatadbhiḥ śarabhaiḥ siṃhaiś ca sahasā drutaiḥ<BR>
09,045.076c	śocyām api daśāṃ prāpto rarājaiva sa parvataḥ<BR>
09,045.077a	vidyādharāḥ samutpetus tasya śṛṅganivāsinaḥ<BR>
09,045.077c	kiṃnarāś ca samudvignāḥ śaktipātaravoddhatāḥ<BR>
09,045.078a	tato daityā viniṣpetuḥ śataśo 'tha sahasraśaḥ<BR>
09,045.078c	pradīptāt parvataśreṣṭhād vicitrābharaṇasrajaḥ<BR>
09,045.079a	tān nijaghnur atikramya kumārānucarā mṛdhe<BR>
09,045.079b*0281_01	sa caiva bhagavān kruddho daityendrasya sutaṃ tadā<BR>
09,045.079b*0281_02	sahānujaṃ jaghānāśu vṛtraṃ devapatir yathā<BR>
09,045.079c	bibheda śaktyā krauñcaṃ ca pāvakiḥ paravīrahā<BR>
09,045.080a	bahudhā caikadhā caiva kṛtvātmānaṃ mahātmanā<BR>
09,045.080c	śaktiḥ kṣiptā raṇe tasya pāṇim eti punaḥ punaḥ<BR>
09,045.081a	evaṃprabhāvo bhagavān ato bhūyaś ca pāvakiḥ<BR>
09,045.081b*0282_01	śauryād dviguṇayogena tejasā yaśasā śriyā<BR>
09,045.081c	krauñcas tena vinirbhinno daityāś ca śataśo hatāḥ<BR>
09,045.082a	tataḥ sa bhagavān devo nihatya vibudhadviṣaḥ<BR>
09,045.082c	sabhājyamāno vibudhaiḥ paraṃ harṣam avāpa ha<BR>
09,045.082d*0283_01	bhinne krauñce girivare caṇḍaputre ca pātite<BR>
09,045.083a	tato dundubhayo rājan neduḥ śaṅkhāś ca bhārata<BR>
09,045.083c	mumucur devayoṣāś ca puṣpavarṣam anuttamam<BR>
09,045.084a	divyagandham upādāya vavau puṇyaś ca mārutaḥ<BR>
09,045.084c	gandharvās tuṣṭuvuś cainaṃ yajvānaś ca maharṣayaḥ<BR>
09,045.085a	ke cid enaṃ vyavasyanti pitāmahasutaṃ prabhum<BR>
09,045.085c	sanatkumāraṃ sarveṣāṃ brahmayoniṃ tam agrajam<BR>
09,045.086a	ke cin maheśvarasutaṃ ke cit putraṃ vibhāvasoḥ<BR>
09,045.086c	umāyāḥ kṛttikānāṃ ca gaṅgāyāś ca vadanty uta<BR>
09,045.087a	ekadhā ca dvidhā caiva caturdhā ca mahābalam<BR>
09,045.087c	yoginām īśvaraṃ devaṃ śataśo 'tha sahasraśaḥ<BR>
09,045.088a	etat te kathitaṃ rājan kārttikeyābhiṣecanam<BR>
09,045.088c	śṛṇu caiva sarasvatyās tīrthavaṃśasya puṇyatām<BR>
09,045.089a	babhūva tīrthapravaraṃ hateṣu suraśatruṣu<BR>
09,045.089c	kumāreṇa mahārāja triviṣṭapam ivāparam<BR>
09,045.090a	aiśvaryāṇi ca tatrastho dadāv īśaḥ pṛthak pṛthak<BR>
09,045.090c	tadā nairṛtamukhyebhyas trailokye pāvakātmajaḥ<BR>
09,045.091a	evaṃ sa bhagavāṃs tasmiṃs tīrthe daityakulāntakaḥ<BR>
09,045.091c	abhiṣikto mahārāja devasenāpatiḥ suraiḥ<BR>
09,045.092a	aujasaṃ nāma tat tīrthaṃ yatra pūrvam apāṃ patiḥ<BR>
09,045.092c	abhiṣiktaḥ suragaṇair varuṇo bharatarṣabha<BR>
09,045.093a	tasmiṃs tīrthavare snātvā skandaṃ cābhyarcya lāṅgalī<BR>
09,045.093c	brāhmaṇebhyo dadau rukmaṃ vāsāṃsy ābharaṇāni ca<BR>
09,045.094a	uṣitvā rajanīṃ tatra mādhavaḥ paravīrahā<BR>
09,045.094c	pūjya tīrthavaraṃ tac ca spṛṣṭvā toyaṃ ca lāṅgalī<BR>
09,045.094e	hṛṣṭaḥ prītamanāś caiva hy abhavan mādhavottamaḥ<BR>
09,045.095a	etat te sarvam ākhyātaṃ yan māṃ tvaṃ paripṛcchasi<BR>
09,045.095c	yathābhiṣikto bhagavān skando devaiḥ samāgataiḥ<BR>
09,045.095d*0284_01	senānīś ca kṛto rājan bāla eva mahābalaḥ<BR>
09,046.001	janamejaya uvāca<BR>
09,046.001a	atyadbhutam idaṃ brahmañ śrutavān asmi tattvataḥ<BR>
09,046.001c	abhiṣekaṃ kumārasya vistareṇa yathāvidhi<BR>
09,046.002a	yac chrutvā pūtam ātmānaṃ vijānāmi tapodhana<BR>
09,046.002c	prahṛṣṭāni ca romāṇi prasannaṃ ca mano mama<BR>
09,046.003a	abhiṣekaṃ kumārasya daityānāṃ ca vadhaṃ tathā<BR>
09,046.003c	śrutvā me paramā prītir bhūyaḥ kautūhalaṃ hi me<BR>
09,046.004a	apāṃ patiḥ kathaṃ hy asminn abhiṣiktaḥ surāsuraiḥ<BR>
09,046.004c	tan me brūhi mahāprājña kuśalo hy asi sattama<BR>
09,046.005	vaiśaṃpāyana uvāca<BR>
09,046.005a	śṛṇu rājann idaṃ citraṃ pūrvakalpe yathātatham<BR>
09,046.005c	ādau kṛtayuge tasmin vartamāne yathāvidhi<BR>
09,046.005e	varuṇaṃ devatāḥ sarvāḥ sametyedam athābruvan<BR>
09,046.006a	yathāsmān surarāṭ śakro bhayebhyaḥ pāti sarvadā<BR>
09,046.006c	tathā tvam api sarvāsāṃ saritāṃ vai patir bhava<BR>
09,046.007a	vāsaś ca te sadā deva sāgare makarālaye<BR>
09,046.007c	samudro 'yaṃ tava vaśe bhaviṣyati nadīpatiḥ<BR>
09,046.008a	somena sārdhaṃ ca tava hānivṛddhī bhaviṣyataḥ<BR>
09,046.008c	evam astv iti tān devān varuṇo vākyam abravīt<BR>
09,046.009a	samāgamya tataḥ sarve varuṇaṃ sāgarālayam<BR>
09,046.009c	apāṃ patiṃ pracakrur hi vidhidṛṣṭena karmaṇā<BR>
09,046.010a	abhiṣicya tato devā varuṇaṃ yādasāṃ patim<BR>
09,046.010c	jagmuḥ svāny eva sthānāni pūjayitvā jaleśvaram<BR>
09,046.011a	abhiṣiktas tato devair varuṇo 'pi mahāyaśāḥ<BR>
09,046.011c	saritaḥ sāgarāṃś caiva nadāṃś caiva sarāṃsi ca<BR>
09,046.011e	pālayām āsa vidhinā yathā devāñ śatakratuḥ<BR>
09,046.012a	tatas tatrāpy upaspṛśya dattvā ca vividhaṃ vasu<BR>
09,046.012c	agnitīrthaṃ mahāprājñaḥ sa jagāma pralambahā<BR>
09,046.012e	naṣṭo na dṛśyate yatra śamīgarbhe hutāśanaḥ<BR>
09,046.013a	lokālokavināśe ca prādurbhūte tadānagha<BR>
09,046.013c	upatasthur mahātmānaṃ sarvalokapitāmaham<BR>
09,046.014a	agniḥ pranaṣṭo bhagavān kāraṇaṃ ca na vidmahe<BR>
09,046.014c	sarvalokakṣayo mā bhūt saṃpādayatu no 'nalam<BR>
09,046.015	janamejaya uvāca<BR>
09,046.015a	kimarthaṃ bhagavān agniḥ pranaṣṭo lokabhāvanaḥ<BR>
09,046.015c	vijñātaś ca kathaṃ devais tan mamācakṣva tattvataḥ<BR>
09,046.016	vaiśaṃpāyana uvāca<BR>
09,046.016a	bhṛgoḥ śāpād bhṛśaṃ bhīto jātavedāḥ pratāpavān<BR>
09,046.016c	śamīgarbham athāsādya nanāśa bhagavāṃs tataḥ<BR>
09,046.017a	pranaṣṭe tu tadā vahnau devāḥ sarve savāsavāḥ<BR>
09,046.017c	anveṣanta tadā naṣṭaṃ jvalanaṃ bhṛśaduḥkhitāḥ<BR>
09,046.018a	tato 'gnitīrtham āsādya śamīgarbhastham eva hi<BR>
09,046.018c	dadṛśur jvalanaṃ tatra vasamānaṃ yathāvidhi<BR>
09,046.019a	devāḥ sarve naravyāghra bṛhaspatipurogamāḥ<BR>
09,046.019c	jvalanaṃ taṃ samāsādya prītābhūvan savāsavāḥ<BR>
09,046.019e	punar yathāgataṃ jagmuḥ sarvabhakṣaś ca so 'bhavat<BR>
09,046.020a	bhṛgoḥ śāpān mahīpāla yad uktaṃ brahmavādinā<BR>
09,046.020c	tatrāpy āplutya matimān brahmayoniṃ jagāma ha<BR>
09,046.021a	sasarja bhagavān yatra sarvalokapitāmahaḥ<BR>
09,046.021c	tatrāplutya tato brahmā saha devaiḥ prabhuḥ purā<BR>
09,046.021e	sasarja cānnāni tathā devatānāṃ yathāvidhi<BR>
09,046.022a	tatra snātvā ca dattvā ca vasūni vividhāni ca<BR>
09,046.022c	kauberaṃ prayayau tīrthaṃ tatra taptvā mahat tapaḥ<BR>
09,046.022e	dhanādhipatyaṃ saṃprāpto rājann ailabilaḥ prabhuḥ<BR>
09,046.023a	tatrastham eva taṃ rājan dhanāni nidhayas tathā<BR>
09,046.023c	upatasthur naraśreṣṭha tat tīrthaṃ lāṅgalī tataḥ<BR>
09,046.023e	gatvā snātvā ca vidhivad brāhmaṇebhyo dhanaṃ dadau<BR>
09,046.024a	dadṛśe tatra tat sthānaṃ kaubere kānanottame<BR>
09,046.024c	purā yatra tapas taptaṃ vipulaṃ sumahātmanā<BR>
09,046.025a	yatra rājñā kubereṇa varā labdhāś ca puṣkalāḥ<BR>
09,046.025c	dhanādhipatyaṃ sakhyaṃ ca rudreṇāmitatejasā<BR>
09,046.026a	suratvaṃ lokapālatvaṃ putraṃ ca nalakūbaram<BR>
09,046.026c	yatra lebhe mahābāho dhanādhipatir añjasā<BR>
09,046.027a	abhiṣiktaś ca tatraiva samāgamya marudgaṇaiḥ<BR>
09,046.027c	vāhanaṃ cāsya tad dattaṃ haṃsayuktaṃ manoramam<BR>
09,046.027e	vimānaṃ puṣpakaṃ divyaṃ nairṛtaiśvaryam eva ca<BR>
09,046.028a	tatrāplutya balo rājan dattvā dāyāṃś ca puṣkalān<BR>
09,046.028c	jagāma tvarito rāmas tīrthaṃ śvetānulepanaḥ<BR>
09,046.029a	niṣevitaṃ sarvasattvair nāmnā badarapācanam<BR>
09,046.029c	nānartukavanopetaṃ sadāpuṣpaphalaṃ śubham<BR>
09,047.001	vaiśaṃpāyana uvāca<BR>
09,047.001a	tatas tīrthavaraṃ rāmo yayau badarapācanam<BR>
09,047.001c	tapasvisiddhacaritaṃ yatra kanyā dhṛtavratā<BR>
09,047.002a	bharadvājasya duhitā rūpeṇāpratimā bhuvi<BR>
09,047.002c	srucāvatī nāma vibho kumārī brahmacāriṇī<BR>
09,047.003a	tapaś cacāra sātyugraṃ niyamair bahubhir nṛpa<BR>
09,047.003c	bhartā me devarājaḥ syād iti niścitya bhāminī<BR>
09,047.004a	samās tasyā vyatikrāntā bahvyaḥ kurukulodvaha<BR>
09,047.004c	carantyā niyamāṃs tāṃs tān strībhis tīvrān suduścarān<BR>
09,047.005a	tasyās tu tena vṛttena tapasā ca viśāṃ pate<BR>
09,047.005c	bhaktyā ca bhagavān prītaḥ parayā pākaśāsanaḥ<BR>
09,047.006a	ājagāmāśramaṃ tasyās tridaśādhipatiḥ prabhuḥ<BR>
09,047.006c	āsthāya rūpaṃ viprarṣer vasiṣṭhasya mahātmanaḥ<BR>
09,047.007a	sā taṃ dṛṣṭvogratapasaṃ vasiṣṭhaṃ tapatāṃ varam<BR>
09,047.007c	ācārair munibhir dṛṣṭaiḥ pūjayām āsa bhārata<BR>
09,047.008a	uvāca niyamajñā ca kalyāṇī sā priyaṃvadā<BR>
09,047.008c	bhagavan muniśārdūla kim ājñāpayasi prabho<BR>
09,047.009a	sarvam adya yathāśakti tava dāsyāmi suvrata<BR>
09,047.009c	śakrabhaktyā tu te pāṇiṃ na dāsyāmi kathaṃ cana<BR>
09,047.010a	vrataiś ca niyamaiś caiva tapasā ca tapodhana<BR>
09,047.010c	śakras toṣayitavyo vai mayā tribhuvaneśvaraḥ<BR>
09,047.011a	ity ukto bhagavān devaḥ smayann iva nirīkṣya tām<BR>
09,047.011c	uvāca niyamajñāṃ tāṃ sāntvayann iva bhārata<BR>
09,047.012a	ugraṃ tapaś carasi vai viditā me 'si suvrate<BR>
09,047.012c	yadartham ayam ārambhas tava kalyāṇi hṛdgataḥ<BR>
09,047.013a	tac ca sarvaṃ yathābhūtaṃ bhaviṣyati varānane<BR>
09,047.013c	tapasā labhyate sarvaṃ sarvaṃ tapasi tiṣṭhati<BR>
09,047.014a	yāni sthānāni divyāni vibudhānāṃ śubhānane<BR>
09,047.014c	tapasā tāni prāpyāni tapomūlaṃ mahat sukham<BR>
09,047.015a	iha kṛtvā tapo ghoraṃ dehaṃ saṃnyasya mānavāḥ<BR>
09,047.015c	devatvaṃ yānti kalyāṇi śṛṇu cedaṃ vaco mama<BR>
09,047.016a	pacasvaitāni subhage badarāṇi śubhavrate<BR>
09,047.016c	pacety uktvā sa bhagavāñ jagāma balasūdanaḥ<BR>
09,047.017a	āmantrya tāṃ tu kalyāṇīṃ tato japyaṃ jajāpa saḥ<BR>
09,047.017c	avidūre tatas tasmād āśramāt tīrtha uttame<BR>
09,047.017d*0285_01	tac ca tīrthaṃ mahārāja yatra japyaṃ jajāpa saḥ<BR>
09,047.017e	indratīrthe mahārāja triṣu lokeṣu viśrute<BR>
09,047.018a	tasyā jijñāsanārthaṃ sa bhagavān pākaśāsanaḥ<BR>
09,047.018c	badarāṇām apacanaṃ cakāra vibudhādhipaḥ<BR>
09,047.019a	tataḥ sa prayatā rājan vāgyatā vigataklamā<BR>
09,047.019c	tatparā śucisaṃvītā pāvake samadhiśrayat<BR>
09,047.019e	apacad rājaśārdūla badarāṇi mahāvratā<BR>
09,047.020a	tasyāḥ pacantyāḥ sumahān kālo 'gāt puruṣarṣabha<BR>
09,047.020c	na ca sma tāny apacyanta dinaṃ ca kṣayam abhyagāt<BR>
09,047.021a	hutāśanena dagdhaś ca yas tasyāḥ kāṣṭhasaṃcayaḥ<BR>
09,047.021c	akāṣṭham agniṃ sā dṛṣṭvā svaśarīram athādahat<BR>
09,047.022a	pādau prakṣipya sā pūrvaṃ pāvake cārudarśanā<BR>
09,047.022c	dagdhau dagdhau punaḥ pādāv upāvartayatānaghā<BR>
09,047.023a	caraṇau dahyamānau ca nācintayad aninditā<BR>
09,047.023c	duḥkhaṃ kamalapatrākṣī maharṣeḥ priyakāmyayā<BR>
09,047.023d*0286_01	na vaimanasyaṃ tasyāstu mukhabhedo 'tha vābhavat<BR>
09,047.023d*0286_02	śarīram agninādīpya jalamadhyeva harṣitā<BR>
09,047.023d*0286_03	tac cāsyā vacanaṃ nityam avartad dhṛdi bhārata<BR>
09,047.023d*0286_04	sarvathā badarāṇy eva paktavyānīti kanyakā<BR>
09,047.023d*0286_05	sā tan manasi kṛtvaiva maharṣer vacanaṃ śubhā<BR>
09,047.023d*0286_06	apacad badarāṇy eva na cāpacyanta bhārata<BR>
09,047.023d*0286_07	tasyāstu caraṇau vahnir dadāha bhagavān svayam<BR>
09,047.023d*0286_08	na ca tasyā manoduḥkhaṃ svalpam apy abhavat tadā<BR>
09,047.024a	atha tat karma dṛṣṭvāsyāḥ prītas tribhuvaneśvaraḥ<BR>
09,047.024c	tataḥ saṃdarśayām āsa kanyāyai rūpam ātmanaḥ<BR>
09,047.025a	uvāca ca suraśreṣṭhas tāṃ kanyāṃ sudṛḍhavratām<BR>
09,047.025c	prīto 'smi te śubhe bhaktyā tapasā niyamena ca<BR>
09,047.026a	tasmād yo 'bhimataḥ kāmaḥ sa te saṃpatsyate śubhe<BR>
09,047.026c	dehaṃ tyaktvā mahābhāge tridive mayi vatsyasi<BR>
09,047.027a	idaṃ ca te tīrthavaraṃ sthiraṃ loke bhaviṣyati<BR>
09,047.027c	sarvapāpāpahaṃ subhru nāmnā badarapācanam<BR>
09,047.027e	vikhyātaṃ triṣu lokeṣu brahmarṣibhir abhiplutam<BR>
09,047.028a	asmin khalu mahābhāge śubhe tīrthavare purā<BR>
09,047.028c	tyaktvā saptarṣayo jagmur himavantam arundhatīm<BR>
09,047.029a	tatas te vai mahābhāgā gatvā tatra susaṃśitāḥ<BR>
09,047.029c	vṛttyarthaṃ phalamūlāni samāhartuṃ yayuḥ kila<BR>
09,047.030a	teṣāṃ vṛttyarthināṃ tatra vasatāṃ himavadvane<BR>
09,047.030c	anāvṛṣṭir anuprāptā tadā dvādaśavārṣikī<BR>
09,047.031a	te kṛtvā cāśramaṃ tatra nyavasanta tapasvinaḥ<BR>
09,047.031c	arundhaty api kalyāṇī taponityābhavat tadā<BR>
09,047.032a	arundhatīṃ tato dṛṣṭvā tīvraṃ niyamam āsthitām<BR>
09,047.032c	athāgamat trinayanaḥ suprīto varadas tadā<BR>
09,047.033a	brāhmaṃ rūpaṃ tataḥ kṛtvā mahādevo mahāyaśāḥ<BR>
09,047.033c	tām abhyetyābravīd devo bhikṣām icchāmy ahaṃ śubhe<BR>
09,047.034a	pratyuvāca tataḥ sā taṃ brāhmaṇaṃ cārudarśanā<BR>
09,047.034c	kṣīṇo 'nnasaṃcayo vipra badarāṇīha bhakṣaya<BR>
09,047.034e	tato 'bravīn mahādevaḥ pacasvaitāni suvrate<BR>
09,047.035a	ity uktā sāpacat tāni brāhmaṇapriyakāmyayā<BR>
09,047.035c	adhiśritya samiddhe 'gnau badarāṇi yaśasvinī<BR>
09,047.036a	divyā manoramāḥ puṇyāḥ kathāḥ śuśrāva sā tadā<BR>
09,047.036c	atītā sā tv anāvṛṣṭir ghorā dvādaśavārṣikī<BR>
09,047.037a	anaśnantyāḥ pacantyāś ca śṛṇvantyāś ca kathāḥ śubhāḥ<BR>
09,047.037c	ahaḥsamaḥ sa tasyās tu kālo 'tītaḥ sudāruṇaḥ<BR>
09,047.038a	tatas te munayaḥ prāptāḥ phalāny ādāya parvatāt<BR>
09,047.038c	tataḥ sa bhagavān prītaḥ provācārundhatīṃ tadā<BR>
09,047.039a	upasarpasva dharmajñe yathāpūrvam imān ṛṣīn<BR>
09,047.039c	prīto 'smi tava dharmajñe tapasā niyamena ca<BR>
09,047.040a	tataḥ saṃdarśayām āsa svarūpaṃ bhagavān haraḥ<BR>
09,047.040c	tato 'bravīt tadā tebhyas tasyās tac caritaṃ mahat<BR>
09,047.041a	bhavadbhir himavatpṛṣṭhe yat tapaḥ samupārjitam<BR>
09,047.041c	asyāś ca yat tapo viprā na samaṃ tan mataṃ mama<BR>
09,047.042a	anayā hi tapasvinyā tapas taptaṃ suduścaram<BR>
09,047.042c	anaśnantyā pacantyā ca samā dvādaśa pāritāḥ<BR>
09,047.043a	tataḥ provāca bhagavāṃs tām evārundhatīṃ punaḥ<BR>
09,047.043c	varaṃ vṛṇīṣva kalyāṇi yat te 'bhilaṣitaṃ hṛdi<BR>
09,047.044a	sābravīt pṛthutāmrākṣī devaṃ saptarṣisaṃsadi<BR>
09,047.044c	bhagavān yadi me prītas tīrthaṃ syād idam uttamam<BR>
09,047.044e	siddhadevarṣidayitaṃ nāmnā badarapācanam<BR>
09,047.045a	tathāsmin devadeveśa trirātram uṣitaḥ śuciḥ<BR>
09,047.045c	prāpnuyād upavāsena phalaṃ dvādaśavārṣikam<BR>
09,047.045e	evam astv iti tāṃ coktvā haro yātas tadā divam<BR>
09,047.045e*0287_01	**** **** pratyuvāca tapasvinīm<BR>
09,047.045e*0287_02	saptarṣibhiḥ stuto devas<BR>
09,047.046a	ṛṣayo vismayaṃ jagmus tāṃ dṛṣṭvā cāpy arundhatīm<BR>
09,047.046c	aśrāntāṃ cāvivarṇāṃ ca kṣutpipāsāsahāṃ satīm<BR>
09,047.047a	evaṃ siddhiḥ parā prāptā arundhatyā viśuddhayā<BR>
09,047.047c	yathā tvayā mahābhāge madarthaṃ saṃśitavrate<BR>
09,047.048a	viśeṣo hi tvayā bhadre vrate hy asmin samarpitaḥ<BR>
09,047.048c	tathā cedaṃ dadāmy adya niyamena sutoṣitaḥ<BR>
09,047.049a	viśeṣaṃ tava kalyāṇi prayacchāmi varaṃ vare<BR>
09,047.049c	arundhatyā varas tasyā yo datto vai mahātmanā<BR>
09,047.050a	tasya cāhaṃ prasādena tava kalyāṇi tejasā<BR>
09,047.050c	pravakṣyāmy aparaṃ bhūyo varam atra yathāvidhi<BR>
09,047.051a	yas tv ekāṃ rajanīṃ tīrthe vatsyate susamāhitaḥ<BR>
09,047.051c	sa snātvā prāpsyate lokān dehanyāsāc ca durlabhān<BR>
09,047.052a	ity uktvā bhagavān devaḥ sahasrākṣaḥ pratāpavān<BR>
09,047.052c	srucāvatīṃ tataḥ puṇyāṃ jagāma tridivaṃ punaḥ<BR>
09,047.053a	gate vajradhare rājaṃs tatra varṣaṃ papāta ha<BR>
09,047.053c	puṣpāṇāṃ bharataśreṣṭha divyānāṃ divyagandhinām<BR>
09,047.054a	nedur dundubhayaś cāpi samantāt sumahāsvanāḥ<BR>
09,047.054c	mārutaś ca vavau yuktyā puṇyagandho viśāṃ pate<BR>
09,047.055a	utsṛjya tu śubhaṃ dehaṃ jagāmendrasya bhāryatām<BR>
09,047.055c	tapasogreṇa sā labdhvā tena reme sahācyuta<BR>
09,047.056	janamejaya uvāca<BR>
09,047.056a	kā tasyā bhagavan mātā kva saṃvṛddhā ca śobhanā<BR>
09,047.056c	śrotum icchāmy ahaṃ brahman paraṃ kautūhalaṃ hi me<BR>
09,047.057	vaiśaṃpāyana uvāca<BR>
09,047.057a	bhāradvājasya viprarṣeḥ skannaṃ reto mahātmanaḥ<BR>
09,047.057c	dṛṣṭvāpsarasam āyāntīṃ ghṛtācīṃ pṛthulocanām<BR>
09,047.058a	sa tu jagrāha tad retaḥ kareṇa japatāṃ varaḥ<BR>
09,047.058c	tadāvapat parṇapuṭe tatra sā saṃbhavac chubhā<BR>
09,047.059a	tasyās tu jātakarmādi kṛtvā sarvaṃ tapodhanaḥ<BR>
09,047.059c	nāma cāsyāḥ sa kṛtavān bhāradvājo mahāmuniḥ<BR>
09,047.060a	srucāvatīti dharmātmā tadarṣigaṇasaṃsadi<BR>
09,047.060c	sa ca tām āśrame nyasya jagāma himavadvanam<BR>
09,047.061a	tatrāpy upaspṛśya mahānubhāvo; vasūni dattvā ca mahādvijebhyaḥ<BR>
09,047.061c	jagāma tīrthaṃ susamāhitātmā; śakrasya vṛṣṇipravaras tadānīm<BR>
09,048.001	vaiśaṃpāyana uvāca<BR>
09,048.001a	indratīrthaṃ tato gatvā yadūnāṃ pravaro balī<BR>
09,048.001c	viprebhyo dhanaratnāni dadau snātvā yathāvidhi<BR>
09,048.002a	tatra hy amararājo 'sāv īje kratuśatena ha<BR>
09,048.002c	bṛhaspateś ca deveśaḥ pradadau vipulaṃ dhanam<BR>
09,048.003a	nirargalān sajārūthyān sarvān vividhadakṣiṇān<BR>
09,048.003c	ājahāra kratūṃs tatra yathoktān vedapāragaiḥ<BR>
09,048.003d*0288_01	yatra pūrvaṃ surapatiḥ kratūnāṃ śatam eva hi<BR>
09,048.004a	tān kratūn bharataśreṣṭha śatakṛtvo mahādyutiḥ<BR>
09,048.004c	pūrayām āsa vidhivat tataḥ khyātaḥ śatakratuḥ<BR>
09,048.005a	tasya nāmnā ca tat tīrthaṃ śivaṃ puṇyaṃ sanātanam<BR>
09,048.005c	indratīrtham iti khyātaṃ sarvapāpapramocanam<BR>
09,048.006a	upaspṛśya ca tatrāpi vidhivan musalāyudhaḥ<BR>
09,048.006c	brāhmaṇān pūjayitvā ca pānācchādanabhojanaiḥ<BR>
09,048.006e	śubhaṃ tīrthavaraṃ tasmād rāmatīrthaṃ jagāma ha<BR>
09,048.007a	yatra rāmo mahābhāgo bhārgavaḥ sumahātapāḥ<BR>
09,048.007c	asakṛt pṛthivīṃ sarvāṃ hatakṣatriyapuṃgavām<BR>
09,048.008a	upādhyāyaṃ puraskṛtya kaśyapaṃ munisattamam<BR>
09,048.008c	ayajad vājapeyena so 'śvamedhaśatena ca<BR>
09,048.008e	pradadau dakṣiṇārthaṃ ca pṛthivīṃ vai sasāgarām<BR>
09,048.008f*0289_01	dattvā ca dānaṃ vividhaṃ nānāratnasamanvitam<BR>
09,048.008f*0289_02	sagohastikadāsīkaṃ sājāvi gatavān vanam<BR>
09,048.008f*0289_03	puṇye tīrthavare tatra devabrahmarṣisevite<BR>
09,048.009a	rāmo dattvā dhanaṃ tatra dvijebhyo janamejaya<BR>
09,048.009c	upaspṛśya yathānyāyaṃ pūjayitvā tathā dvijān<BR>
09,048.010a	puṇye tīrthe śubhe deśe vasu dattvā śubhānanaḥ<BR>
09,048.010c	munīṃś caivābhivādyātha yamunātīrtham āgamat<BR>
09,048.011a	yatrānayām āsa tadā rājasūyaṃ mahīpate<BR>
09,048.011c	putro 'diter mahābhāgo varuṇo vai sitaprabhaḥ<BR>
09,048.012a	tatra nirjitya saṃgrāme mānuṣān daivatāṃs tathā<BR>
09,048.012c	varaṃ kratuṃ samājahre varuṇaḥ paravīrahā<BR>
09,048.013a	tasmin kratuvare vṛtte saṃgrāmaḥ samajāyata<BR>
09,048.013c	devānāṃ dānavānāṃ ca trailokyasya kṣayāvahaḥ<BR>
09,048.014a	rājasūye kratuśreṣṭhe nivṛtte janamejaya<BR>
09,048.014c	jāyate sumahāghoraḥ saṃgrāmaḥ kṣatriyān prati<BR>
09,048.015a	sīrāyudhas tadā rāmas tasmiṃs tīrthavare tadā<BR>
09,048.015c	tatra snātvā ca dattvā ca dvijebhyo vasu mādhavaḥ<BR>
09,048.015d*0290_01	tatrāpi lāṅgalī deva ṛṣīn abhyarcya pūjayā<BR>
09,048.015d*0290_02	itarebhyo 'py adād dānam arthibhyaḥ kāmado vibhuḥ<BR>
09,048.016a	vanamālī tato hṛṣṭaḥ stūyamāno dvijātibhiḥ<BR>
09,048.016c	tasmād ādityatīrthaṃ ca jagāma kamalekṣaṇaḥ<BR>
09,048.017a	yatreṣṭvā bhagavāñ jyotir bhāskaro rājasattama<BR>
09,048.017c	jyotiṣām ādhipatyaṃ ca prabhāvaṃ cābhyapadyata<BR>
09,048.018a	tasyā nadyās tu tīre vai sarve devāḥ savāsavāḥ<BR>
09,048.018c	viśvedevāḥ samaruto gandharvāpsarasaś ca ha<BR>
09,048.019a	dvaipāyanaḥ śukaś caiva kṛṣṇaś ca madhusūdanaḥ<BR>
09,048.019c	yakṣāś ca rākṣasāś caiva piśācāś ca viśāṃ pate<BR>
09,048.020a	ete cānye ca bahavo yogasiddhāḥ sahasraśaḥ<BR>
09,048.020c	tasmiṃs tīrthe sarasvatyāḥ śive puṇye paraṃtapa<BR>
09,048.021a	tatra hatvā purā viṣṇur asurau madhukaiṭabhau<BR>
09,048.021c	āpluto bharataśreṣṭha tīrthapravara uttame<BR>
09,048.022a	dvaipāyanaś ca dharmātmā tatraivāplutya bhārata<BR>
09,048.022c	saṃprāptaḥ paramaṃ yogaṃ siddhiṃ ca paramāṃ gataḥ<BR>
09,048.023a	asito devalaś caiva tasminn eva mahātapāḥ<BR>
09,048.023c	paramaṃ yogam āsthāya ṛṣir yogam avāptavān<BR>
09,049.001	vaiśaṃpāyana uvāca<BR>
09,049.001a	tasminn eva tu dharmātmā vasati sma tapodhanaḥ<BR>
09,049.001c	gārhasthyaṃ dharmam āsthāya asito devalaḥ purā<BR>
09,049.002a	dharmanityaḥ śucir dānto nyastadaṇḍo mahātapāḥ<BR>
09,049.002c	karmaṇā manasā vācā samaḥ sarveṣu jantuṣu<BR>
09,049.003a	akrodhano mahārāja tulyanindāpriyāpriyaḥ<BR>
09,049.003b*0291_01	priyāpriye tulyavṛttir yamavat samadarśanaḥ<BR>
09,049.003c	kāñcane loṣṭake caiva samadarśī mahātapāḥ<BR>
09,049.004a	devatāḥ pūjayan nityam atithīṃś ca dvijaiḥ saha<BR>
09,049.004c	brahmacaryarato nityaṃ sadā dharmaparāyaṇaḥ<BR>
09,049.005a	tato 'bhyetya mahārāja yogam āsthāya bhikṣukaḥ<BR>
09,049.005c	jaigīṣavyo munir dhīmāṃs tasmiṃs tīrthe samāhitaḥ<BR>
09,049.006a	devalasyāśrame rājan nyavasat sa mahādyutiḥ<BR>
09,049.006c	yoganityo mahārāja siddhiṃ prāpto mahātapāḥ<BR>
09,049.007a	taṃ tatra vasamānaṃ tu jaigīṣavyaṃ mahāmunim<BR>
09,049.007c	devalo darśayann eva naivāyuñjata dharmataḥ<BR>
09,049.007d*0292_01	na jñātas tena muninā devalena mahātmanā<BR>
09,049.008a	evaṃ tayor mahārāja dīrghakālo vyatikramat<BR>
09,049.008c	jaigīṣavyaṃ muniṃ caiva na dadarśātha devalaḥ<BR>
09,049.008d*0293_01	jaigīṣavyaḥ kadā cit sa darśayām āsa devalam<BR>
09,049.009a	āhārakāle matimān parivrāḍ janamejaya<BR>
09,049.009c	upātiṣṭhata dharmajño bhaikṣakāle sa devalam<BR>
09,049.010a	sa dṛṣṭvā bhikṣurūpeṇa prāptaṃ tatra mahāmunim<BR>
09,049.010c	gauravaṃ paramaṃ cakre prītiṃ ca vipulāṃ tathā<BR>
09,049.011a	devalas tu yathāśakti pūjayām āsa bhārata<BR>
09,049.011c	ṛṣidṛṣṭena vidhinā samā bahvyaḥ samāhitaḥ<BR>
09,049.012a	kadā cit tasya nṛpate devalasya mahātmanaḥ<BR>
09,049.012c	cintā sumahatī jātā muniṃ dṛṣṭvā mahādyutim<BR>
09,049.013a	samās tu samatikrāntā bahvyaḥ pūjayato mama<BR>
09,049.013c	na cāyam alaso bhikṣur abhyabhāṣata kiṃ cana<BR>
09,049.014a	evaṃ vigaṇayann eva sa jagāma mahodadhim<BR>
09,049.014c	antarikṣacaraḥ śrīmān kalaśaṃ gṛhya devalaḥ<BR>
09,049.015a	gacchann eva sa dharmātmā samudraṃ saritāṃ patim<BR>
09,049.015c	jaigīṣavyaṃ tato 'paśyad gataṃ prāg eva bhārata<BR>
09,049.016a	tataḥ savismayaś cintāṃ jagāmāthāsitaḥ prabhuḥ<BR>
09,049.016c	kathaṃ bhikṣur ayaṃ prāptaḥ samudre snāta eva ca<BR>
09,049.017a	ity evaṃ cintayām āsa maharṣir asitas tadā<BR>
09,049.017c	snātvā samudre vidhivac chucir japyaṃ jajāpa ha<BR>
09,049.018a	kṛtajapyāhnikaḥ śrīmān āśramaṃ ca jagāma ha<BR>
09,049.018c	kalaśaṃ jalapūrṇaṃ vai gṛhītvā janamejaya<BR>
09,049.019a	tataḥ sa praviśann eva svam āśramapadaṃ muniḥ<BR>
09,049.019c	āsīnam āśrame tatra jaigīṣavyam apaśyata<BR>
09,049.020a	na vyāharati caivainaṃ jaigīṣavyaḥ kathaṃ cana<BR>
09,049.020c	kāṣṭhabhūto ''śramapade vasati sma mahātapāḥ<BR>
09,049.021a	taṃ dṛṣṭvā cāplutaṃ toye sāgare sāgaropamam<BR>
09,049.021c	praviṣṭam āśramaṃ cāpi pūrvam eva dadarśa saḥ<BR>
09,049.022a	asito devalo rājaṃś cintayām āsa buddhimān<BR>
09,049.022c	dṛṣṭaḥ prabhāvaṃ tapaso jaigīṣavyasya yogajam<BR>
09,049.023a	cintayām āsa rājendra tadā sa munisattamaḥ<BR>
09,049.023c	mayā dṛṣṭaḥ samudre ca āśrame ca kathaṃ tv ayam<BR>
09,049.024a	evaṃ vigaṇayann eva sa munir mantrapāragaḥ<BR>
09,049.024c	utpapātāśramāt tasmād antarikṣaṃ viśāṃ pate<BR>
09,049.024e	jijñāsārthaṃ tadā bhikṣor jaigīṣavyasya devalaḥ<BR>
09,049.025a	so 'ntarikṣacarān siddhān samapaśyat samāhitān<BR>
09,049.025c	jaigīṣavyaṃ ca taiḥ siddhaiḥ pūjyamānam apaśyata<BR>
09,049.026a	tato 'sitaḥ susaṃrabdho vyavasāyī dṛḍhavrataḥ<BR>
09,049.026c	apaśyad vai divaṃ yāntaṃ jaigīṣavyaṃ sa devalaḥ<BR>
09,049.027a	tasmāc ca pitṛlokaṃ taṃ vrajantaṃ so 'nvapaśyata<BR>
09,049.027c	pitṛlokāc ca taṃ yāntaṃ yāmyaṃ lokam apaśyata<BR>
09,049.027d*0294_01	tasmād ādityalokaṃ ca vrajantaṃ so 'nvapaśyata<BR>
09,049.028a	tasmād api samutpatya somalokam abhiṣṭutam<BR>
09,049.028c	vrajantam anvapaśyat sa jaigīṣavyaṃ mahāmunim<BR>
09,049.029a	lokān samutpatantaṃ ca śubhān ekāntayājinām<BR>
09,049.029c	tato 'gnihotriṇāṃ lokāṃs tebhyaś cāpy utpapāta ha<BR>
09,049.030a	darśaṃ ca paurṇamāsaṃ ca ye yajanti tapodhanāḥ<BR>
09,049.030c	tebhyaḥ sa dadṛśe dhīmāṃl lokebhyaḥ paśuyājinām<BR>
09,049.030e	vrajantaṃ lokam amalam apaśyad devapūjitam<BR>
09,049.031a	cāturmāsyair bahuvidhair yajante ye tapodhanāḥ<BR>
09,049.031c	teṣāṃ sthānaṃ tathā yāntaṃ tathāgniṣṭomayājinām<BR>
09,049.032a	agniṣṭutena ca tathā ye yajanti tapodhanāḥ<BR>
09,049.032c	tat sthānam anusaṃprāptam anvapaśyata devalaḥ<BR>
09,049.033a	vājapeyaṃ kratuvaraṃ tathā bahusuvarṇakam<BR>
09,049.033c	āharanti mahāprājñās teṣāṃ lokeṣv apaśyata<BR>
09,049.034a	yajante puṇḍarīkeṇa rājasūyena caiva ye<BR>
09,049.034c	teṣāṃ lokeṣv apaśyac ca jaigīṣavyaṃ sa devalaḥ<BR>
09,049.035a	aśvamedhaṃ kratuvaraṃ naramedhaṃ tathaiva ca<BR>
09,049.035c	āharanti naraśreṣṭhās teṣāṃ lokeṣv apaśyata<BR>
09,049.036a	sarvamedhaṃ ca duṣprāpaṃ tathā sautrāmaṇiṃ ca ye<BR>
09,049.036c	teṣāṃ lokeṣv apaśyac ca jaigīṣavyaṃ sa devalaḥ<BR>
09,049.037a	dvādaśāhaiś ca satrair ye yajante vividhair nṛpa<BR>
09,049.037c	teṣāṃ lokeṣv apaśyac ca jaigīṣavyaṃ sa devalaḥ<BR>
09,049.038a	mitrāvaruṇayor lokān ādityānāṃ tathaiva ca<BR>
09,049.038c	salokatām anuprāptam apaśyata tato 'sitaḥ<BR>
09,049.039a	rudrāṇāṃ ca vasūnāṃ ca sthānaṃ yac ca bṛhaspateḥ<BR>
09,049.039c	tāni sarvāṇy atītaṃ ca samapaśyat tato 'sitaḥ<BR>
09,049.040a	āruhya ca gavāṃ lokaṃ prayāntaṃ brahmasatriṇām<BR>
09,049.040c	lokān apaśyad gacchantaṃ jaigīṣavyaṃ tato 'sitaḥ<BR>
09,049.041a	trīṃl lokān aparān vipram utpatantaṃ svatejasā<BR>
09,049.041c	pativratānāṃ lokāṃś ca vrajantaṃ so 'nvapaśyata<BR>
09,049.042a	tato munivaraṃ bhūyo jaigīṣavyam athāsitaḥ<BR>
09,049.042c	nānvapaśyata yogastham antarhitam ariṃdama<BR>
09,049.043a	so 'cintayan mahābhāgo jaigīṣavyasya devalaḥ<BR>
09,049.043c	prabhāvaṃ suvratatvaṃ ca siddhiṃ yogasya cātulām<BR>
09,049.044a	asito 'pṛcchata tadā siddhāṃl lokeṣu sattamān<BR>
09,049.044c	prayataḥ prāñjalir bhūtvā dhīras tān brahmasatriṇaḥ<BR>
09,049.045a	jaigīṣavyaṃ na paśyāmi taṃ śaṃsata mahaujasam<BR>
09,049.045c	etad icchāmy ahaṃ śrotuṃ paraṃ kautūhalaṃ hi me<BR>
09,049.045d*0295_01	so 'py apṛcchad yadā siddhān abruvan pṛcchate tadā<BR>
09,049.045d*0295_02	yathābhūtaṃ tathādṛṣṭaṃ prabhāvaṃ tapasāṃ nidheḥ<BR>
09,049.046	siddhā ūcuḥ<BR>
09,049.046a	śṛṇu devala bhūtārthaṃ śaṃsatāṃ no dṛḍhavrata<BR>
09,049.046c	jaigīṣavyo gato lokaṃ śāśvataṃ brahmaṇo 'vyayam<BR>
09,049.047a	sa śrutvā vacanaṃ teṣāṃ siddhānāṃ brahmasatriṇām<BR>
09,049.047c	asito devalas tūrṇam utpapāta papāta ca<BR>
09,049.048a	tataḥ siddhās ta ūcur hi devalaṃ punar eva ha<BR>
09,049.048c	na devala gatis tatra tava gantuṃ tapodhana<BR>
09,049.048e	brahmaṇaḥ sadanaṃ vipra jaigīṣavyo yadāptavān<BR>
09,049.049a	teṣāṃ tad vacanaṃ śrutvā siddhānāṃ devalaḥ punaḥ<BR>
09,049.049c	ānupūrvyeṇa lokāṃs tān sarvān avatatāra ha<BR>
09,049.050a	svam āśramapadaṃ puṇyam ājagāma pataṃgavat<BR>
09,049.050c	praviśann eva cāpaśyaj jaigīṣavyaṃ sa devalaḥ<BR>
09,049.051a	tato buddhyā vyagaṇayad devalo dharmayuktayā<BR>
09,049.051c	dṛṣṭvā prabhāvaṃ tapaso jaigīṣavyasya yogajam<BR>
09,049.052a	tato 'bravīn mahātmānaṃ jaigīṣavyaṃ sa devalaḥ<BR>
09,049.052c	vinayāvanato rājann upasarpya mahāmunim<BR>
09,049.052e	mokṣadharmaṃ samāsthātum iccheyaṃ bhagavann aham<BR>
09,049.053a	tasya tad vacanaṃ śrutvā upadeśaṃ cakāra saḥ<BR>
09,049.053c	vidhiṃ ca yogasya paraṃ kāryākāryaṃ ca śāstrataḥ<BR>
09,049.054a	saṃnyāsakṛtabuddhiṃ taṃ tato dṛṣṭvā mahātapāḥ<BR>
09,049.054c	sarvāś cāsya kriyāś cakre vidhidṛṣṭena karmaṇā<BR>
09,049.055a	saṃnyāsakṛtabuddhiṃ taṃ bhūtāni pitṛbhiḥ saha<BR>
09,049.055c	tato dṛṣṭvā praruruduḥ ko 'smān saṃvibhajiṣyati<BR>
09,049.056a	devalas tu vacaḥ śrutvā bhūtānāṃ karuṇaṃ tathā<BR>
09,049.056c	diśo daśa vyāharatāṃ mokṣaṃ tyaktuṃ mano dadhe<BR>
09,049.057a	tatas tu phalamūlāni pavitrāṇi ca bhārata<BR>
09,049.057c	puṣpāṇy oṣadhayaś caiva rorūyante sahasraśaḥ<BR>
09,049.058a	punar no devalaḥ kṣudro nūnaṃ chetsyati durmatiḥ<BR>
09,049.058c	abhayaṃ sarvabhūtebhyo yo dattvā nāvabudhyate<BR>
09,049.059a	tato bhūyo vyagaṇayat svabuddhyā munisattamaḥ<BR>
09,049.059c	mokṣe gārhasthyadharme vā kiṃ nu śreyaskaraṃ bhavet<BR>
09,049.060a	iti niścitya manasā devalo rājasattama<BR>
09,049.060c	tyaktvā gārhasthyadharmaṃ sa mokṣadharmam arocayat<BR>
09,049.061a	evamādīni saṃcintya devalo niścayāt tataḥ<BR>
09,049.061c	prāptavān paramāṃ siddhiṃ paraṃ yogaṃ ca bhārata<BR>
09,049.062a	tato devāḥ samāgamya bṛhaspatipurogamāḥ<BR>
09,049.062c	jaigīṣavyaṃ tapaś cāsya praśaṃsanti tapasvinaḥ<BR>
09,049.063a	athābravīd ṛṣivaro devān vai nāradas tadā<BR>
09,049.063c	jaigīṣavye tapo nāsti vismāpayati yo 'sitam<BR>
09,049.064a	tam evaṃvādinaṃ dhīraṃ pratyūcus te divaukasaḥ<BR>
09,049.064c	maivam ity eva śaṃsanto jaigīṣavyaṃ mahāmunim<BR>
09,049.064d*0296_01	nātaḥ parataraṃ kiṃ cit tulyam asti prabhāvataḥ<BR>
09,049.064d*0296_02	tejasas tapasaś cāsya yogasya ca mahātmanaḥ<BR>
09,049.064d*0296_03	evaṃprabhāvo dharmātmā jaigīṣavyas tathāsitaḥ<BR>
09,049.064d*0296_04	tayor idaṃ sthānavaraṃ tīrthaṃ caiva mahātmanoḥ<BR>
09,049.065a	tatrāpy upaspṛśya tato mahātmā; dattvā ca vittaṃ halabhṛd dvijebhyaḥ<BR>
09,049.065c	avāpya dharmaṃ param āryakarmā; jagāma somasya mahat sa tīrtham<BR>
09,050.001	vaiśaṃpāyana uvāca<BR>
09,050.001a	yatrejivān uḍupatī rājasūyena bhārata<BR>
09,050.001c	tasmin vṛtte mahān āsīt saṃgrāmas tārakāmayaḥ<BR>
09,050.002a	tatrāpy upaspṛśya balo dattvā dānāni cātmavān<BR>
09,050.002c	sārasvatasya dharmātmā munes tīrthaṃ jagāma ha<BR>
09,050.003a	yatra dvādaśavārṣikyām anāvṛṣṭyāṃ dvijottamān<BR>
09,050.003c	vedān adhyāpayām āsa purā sārasvato muniḥ<BR>
09,050.004	janamejaya uvāca<BR>
09,050.004a	kathaṃ dvādaśavārṣikyām anāvṛṣṭyāṃ tapodhanaḥ<BR>
09,050.004c	vedān adhyāpayām āsa purā sārasvato muniḥ<BR>
09,050.005	vaiśaṃpāyana uvāca<BR>
09,050.005a	āsīt pūrvaṃ mahārāja munir dhīmān mahātapāḥ<BR>
09,050.005c	dadhīca iti vikhyāto brahmacārī jitendriyaḥ<BR>
09,050.006a	tasyātitapasaḥ śakro bibheti satataṃ vibho<BR>
09,050.006c	na sa lobhayituṃ śakyaḥ phalair bahuvidhair api<BR>
09,050.007a	pralobhanārthaṃ tasyātha prāhiṇot pākaśāsanaḥ<BR>
09,050.007c	divyām apsarasaṃ puṇyāṃ darśanīyām alambusām<BR>
09,050.008a	tasya tarpayato devān sarasvatyāṃ mahātmanaḥ<BR>
09,050.008c	samīpato mahārāja sopātiṣṭhata bhāminī<BR>
09,050.009a	tāṃ divyavapuṣaṃ dṛṣṭvā tasyarṣer bhāvitātmanaḥ<BR>
09,050.009c	retaḥ skannaṃ sarasvatyāṃ tat sā jagrāha nimnagā<BR>
09,050.010a	kukṣau cāpy adadhad dṛṣṭvā tad retaḥ puruṣarṣabha<BR>
09,050.010c	sā dadhāra ca taṃ garbhaṃ putrahetor mahānadī<BR>
09,050.011a	suṣuve cāpi samaye putraṃ sā saritāṃ varā<BR>
09,050.011c	jagāma putram ādāya tam ṛṣiṃ prati ca prabho<BR>
09,050.012a	ṛṣisaṃsadi taṃ dṛṣṭvā sā nadī munisattamam<BR>
09,050.012c	tataḥ provāca rājendra dadatī putram asya tam<BR>
09,050.012e	brahmarṣe tava putro 'yaṃ tvadbhaktyā dhārito mayā<BR>
09,050.013a	dṛṣṭvā te 'psarasaṃ reto yat skannaṃ prāg alambusām<BR>
09,050.013c	tat kukṣiṇā vai brahmarṣe tvadbhaktyā dhṛtavaty aham<BR>
09,050.014a	na vināśam idaṃ gacchet tvatteja iti niścayāt<BR>
09,050.014c	pratigṛhṇīṣva putraṃ svaṃ mayā dattam aninditam<BR>
09,050.015a	ity uktaḥ pratijagrāha prītiṃ cāvāpa uttamām<BR>
09,050.015c	mantravac copajighrat taṃ mūrdhni premṇā dvijottamaḥ<BR>
09,050.016a	pariṣvajya ciraṃ kālaṃ tadā bharatasattama<BR>
09,050.016c	sarasvatyai varaṃ prādāt prīyamāṇo mahāmuniḥ<BR>
09,050.017a	viśve devāḥ sapitaro gandharvāpsarasāṃ gaṇāḥ<BR>
09,050.017c	tṛptiṃ yāsyanti subhage tarpyamāṇās tavāmbhasā<BR>
09,050.018a	ity uktvā sa tu tuṣṭāva vacobhir vai mahānadīm<BR>
09,050.018c	prītaḥ paramahṛṣṭātmā yathāvac chṛṇu pārthiva<BR>
09,050.019a	prasṛtāsi mahābhāge saraso brahmaṇaḥ purā<BR>
09,050.019c	jānanti tvāṃ saricchreṣṭhe munayaḥ saṃśitavratāḥ<BR>
09,050.020a	mama priyakarī cāpi satataṃ priyadarśane<BR>
09,050.020c	tasmāt sārasvataḥ putro mahāṃs te varavarṇini<BR>
09,050.021a	tavaiva nāmnā prathitaḥ putras te lokabhāvanaḥ<BR>
09,050.021c	sārasvata iti khyāto bhaviṣyati mahātapāḥ<BR>
09,050.022a	eṣa dvādaśavārṣikyām anāvṛṣṭyāṃ dvijarṣabhān<BR>
09,050.022c	sārasvato mahābhāge vedān adhyāpayiṣyati<BR>
09,050.023a	puṇyābhyaś ca saridbhyas tvaṃ sadā puṇyatamā śubhe<BR>
09,050.023c	bhaviṣyasi mahābhāge matprasādāt sarasvati<BR>
09,050.024a	evaṃ sā saṃstutā tena varaṃ labdhvā mahānadī<BR>
09,050.024c	putram ādāya muditā jagāma bharatarṣabha<BR>
09,050.025a	etasminn eva kāle tu virodhe devadānavaiḥ<BR>
09,050.025c	śakraḥ praharaṇānveṣī lokāṃs trīn vicacāra ha<BR>
09,050.026a	na copalebhe bhagavāñ śakraḥ praharaṇaṃ tadā<BR>
09,050.026c	yad vai teṣāṃ bhaved yogyaṃ vadhāya vibudhadviṣām<BR>
09,050.027a	tato 'bravīt surāñ śakro na me śakyā mahāsurāḥ<BR>
09,050.027c	ṛte 'sthibhir dadhīcasya nihantuṃ tridaśadviṣaḥ<BR>
09,050.028a	tasmād gatvā ṛṣiśreṣṭho yācyatāṃ surasattamāḥ<BR>
09,050.028c	dadhīcāsthīni dehīti tair vadhiṣyāmahe ripūn<BR>
09,050.029a	sa devair yācito 'sthīni yatnād ṛṣivaras tadā<BR>
09,050.029c	prāṇatyāgaṃ kuruṣveti cakāraivāvicārayan<BR>
09,050.029e	sa lokān akṣayān prāpto devapriyakaras tadā<BR>
09,050.030a	tasyāsthibhir atho śakraḥ saṃprahṛṣṭamanās tadā<BR>
09,050.030c	kārayām āsa divyāni nānāpraharaṇāny uta<BR>
09,050.030e	vajrāṇi cakrāṇi gadā gurudaṇḍāṃś ca puṣkalān<BR>
09,050.031a	sa hi tīvreṇa tapasā saṃbhṛtaḥ paramarṣiṇā<BR>
09,050.031c	prajāpatisutenātha bhṛguṇā lokabhāvanaḥ<BR>
09,050.032a	atikāyaḥ sa tejasvī lokasāravinirmitaḥ<BR>
09,050.032c	jajñe śailaguruḥ prāṃśur mahimnā prathitaḥ prabhuḥ<BR>
09,050.032e	nityam udvijate cāsya tejasā pākaśāsanaḥ<BR>
09,050.033a	tena vajreṇa bhagavān mantrayuktena bhārata<BR>
09,050.033c	bhṛśaṃ krodhavisṛṣṭena brahmatejobhavena ca<BR>
09,050.033e	daityadānavavīrāṇāṃ jaghāna navatīr nava<BR>
09,050.034a	atha kāle vyatikrānte mahaty atibhayaṃkare<BR>
09,050.034c	anāvṛṣṭir anuprāptā rājan dvādaśavārṣikī<BR>
09,050.035a	tasyāṃ dvādaśavārṣikyām anāvṛṣṭyāṃ maharṣayaḥ<BR>
09,050.035c	vṛttyarthaṃ prādravan rājan kṣudhārtāḥ sarvatodiśam<BR>
09,050.036a	digbhyas tān pradrutān dṛṣṭvā muniḥ sārasvatas tadā<BR>
09,050.036c	gamanāya matiṃ cakre taṃ provāca sarasvatī<BR>
09,050.037a	na gantavyam itaḥ putra tavāhāram ahaṃ sadā<BR>
09,050.037c	dāsyāmi matsyapravarān uṣyatām iha bhārata<BR>
09,050.038a	ity uktas tarpayām āsa sa pitṝn devatās tathā<BR>
09,050.038c	āhāram akaron nityaṃ prāṇān vedāṃś ca dhārayan<BR>
09,050.039a	atha tasyām atītāyām anāvṛṣṭyāṃ maharṣayaḥ<BR>
09,050.039c	anyonyaṃ paripapracchuḥ punaḥ svādhyāyakāraṇāt<BR>
09,050.040a	teṣāṃ kṣudhāparītānāṃ naṣṭā vedā vidhāvatām<BR>
09,050.040c	sarveṣām eva rājendra na kaś cit pratibhānavān<BR>
09,050.041a	atha kaś cid ṛṣis teṣāṃ sārasvatam upeyivān<BR>
09,050.041c	kurvāṇaṃ saṃśitātmānaṃ svādhyāyam ṛṣisattamam<BR>
09,050.042a	sa gatvācaṣṭa tebhyaś ca sārasvatam atiprabham<BR>
09,050.042c	svādhyāyam amaraprakhyaṃ kurvāṇaṃ vijane jane<BR>
09,050.043a	tataḥ sarve samājagmus tatra rājan maharṣayaḥ<BR>
09,050.043c	sārasvataṃ muniśreṣṭham idam ūcuḥ samāgatāḥ<BR>
09,050.044a	asmān adhyāpayasveti tān uvāca tato muniḥ<BR>
09,050.044c	śiṣyatvam upagacchadhvaṃ vidhivad bho mamety uta<BR>
09,050.045a	tato 'bravīd ṛṣigaṇo bālas tvam asi putraka<BR>
09,050.045c	sa tān āha na me dharmo naśyed iti punar munīn<BR>
09,050.046a	yo hy adharmeṇa vibrūyād gṛhṇīyād vāpy adharmataḥ<BR>
09,050.046c	mriyatāṃ tāv ubhau kṣipraṃ syātāṃ vā vairiṇāv ubhau<BR>
09,050.047a	na hāyanair na palitair na vittena na bandhubhiḥ<BR>
09,050.047c	ṛṣayaś cakrire dharmaṃ yo 'nūcānaḥ sa no mahān<BR>
09,050.048a	etac chrutvā vacas tasya munayas te vidhānataḥ<BR>
09,050.048c	tasmād vedān anuprāpya punar dharmaṃ pracakrire<BR>
09,050.049a	ṣaṣṭir munisahasrāṇi śiṣyatvaṃ pratipedire<BR>
09,050.049c	sārasvatasya viprarṣer vedasvādhyāyakāraṇāt<BR>
09,050.050a	muṣṭiṃ muṣṭiṃ tataḥ sarve darbhāṇāṃ te 'bhyupāharan<BR>
09,050.050c	tasyāsanārthaṃ viprarṣer bālasyāpi vaśe sthitāḥ<BR>
09,050.051a	tatrāpi dattvā vasu rauhiṇeyo; mahābalaḥ keśavapūrvajo 'tha<BR>
09,050.051c	jagāma tīrthaṃ muditaḥ krameṇa; khyātaṃ mahad vṛddhakanyā sma yatra<BR>
09,051.001	janamejaya uvāca<BR>
09,051.001a	kathaṃ kumārī bhagavaṃs tapoyuktā hy abhūt purā<BR>
09,051.001c	kimarthaṃ ca tapas tepe ko vāsyā niyamo 'bhavat<BR>
09,051.002a	suduṣkaram idaṃ brahmaṃs tvattaḥ śrutam anuttamam<BR>
09,051.002c	ākhyāhi tattvam akhilaṃ yathā tapasi sā sthitā<BR>
09,051.003	vaiśaṃpāyana uvāca<BR>
09,051.003a	ṛṣir āsīn mahāvīryaḥ kuṇir gārgyo mahāyaśāḥ<BR>
09,051.003c	sa taptvā vipulaṃ rājaṃs tapo vai tapatāṃ varaḥ<BR>
09,051.003e	mānasīṃ sa sutāṃ subhrūṃ samutpāditavān vibhuḥ<BR>
09,051.004a	tāṃ ca dṛṣṭvā bhṛśaṃ prītaḥ kuṇir gārgyo mahāyaśāḥ<BR>
09,051.004c	jagāma tridivaṃ rājan saṃtyajyeha kalevaram<BR>
09,051.005a	subhrūḥ sā hy atha kalyāṇī puṇḍarīkanibhekṣaṇā<BR>
09,051.005c	mahatā tapasogreṇa kṛtvāśramam aninditā<BR>
09,051.006a	upavāsaiḥ pūjayantī pitṝn devāṃś ca sā purā<BR>
09,051.006c	tasyās tu tapasogreṇa mahān kālo 'tyagān nṛpa<BR>
09,051.007a	sā pitrā dīyamānāpi bhartre naicchad aninditā<BR>
09,051.007c	ātmanaḥ sadṛśaṃ sā tu bhartāraṃ nānvapaśyata<BR>
09,051.008a	tataḥ sā tapasogreṇa pīḍayitvātmanas tanum<BR>
09,051.008c	pitṛdevārcanaratā babhūva vijane vane<BR>
09,051.009a	sātmānaṃ manyamānāpi kṛtakṛtyaṃ śramānvitā<BR>
09,051.009b*0297_01	jagāma vṛddhabhāvaṃ ca kaumārabrahmacāriṇī<BR>
09,051.009c	vārddhakena ca rājendra tapasā caiva karśitā<BR>
09,051.010a	sā nāśakad yadā gantuṃ padāt padam api svayam<BR>
09,051.010c	cakāra gamane buddhiṃ paralokāya vai tadā<BR>
09,051.011a	moktukāmāṃ tu tāṃ dṛṣṭvā śarīraṃ nārado 'bravīt<BR>
09,051.011c	asaṃskṛtāyāḥ kanyāyāḥ kuto lokās tavānaghe<BR>
09,051.012a	evaṃ hi śrutam asmābhir devaloke mahāvrate<BR>
09,051.012c	tapaḥ paramakaṃ prāptaṃ na tu lokās tvayā jitāḥ<BR>
09,051.013a	tan nāradavacaḥ śrutvā sābravīd ṛṣisaṃsadi<BR>
09,051.013c	tapaso 'rdhaṃ prayacchāmi pāṇigrāhasya sattamāḥ<BR>
09,051.014a	ity ukte cāsyā jagrāha pāṇiṃ gālavasaṃbhavaḥ<BR>
09,051.014c	ṛṣiḥ prāk śṛṅgavān nāma samayaṃ cedam abravīt<BR>
09,051.015a	samayena tavādyāhaṃ pāṇiṃ sprakṣyāmi śobhane<BR>
09,051.015c	yady ekarātraṃ vastavyaṃ tvayā saha mayeti ha<BR>
09,051.016a	tatheti sā pratiśrutya tasmai pāṇiṃ dadau tadā<BR>
09,051.016b*0298_01	yathādṛṣṭena vidhinā hutvā cāgniṃ vidhānataḥ<BR>
09,051.016c	cakre ca pāṇigrahaṇaṃ tasyodvāhaṃ ca gālaviḥ<BR>
09,051.017a	sā rātrāv abhavad rājaṃs taruṇī devavarṇinī<BR>
09,051.017c	divyābharaṇavastrā ca divyasraganulepanā<BR>
09,051.018a	tāṃ dṛṣṭvā gālaviḥ prīto dīpayantīm ivātmanā<BR>
09,051.018c	uvāsa ca kṣapām ekāṃ prabhāte sābravīc ca tam<BR>
09,051.019a	yas tvayā samayo vipra kṛto me tapatāṃ vara<BR>
09,051.019c	tenoṣitāsmi bhadraṃ te svasti te 'stu vrajāmy aham<BR>
09,051.020a	sānujñātābravīd bhūyo yo 'smiṃs tīrthe samāhitaḥ<BR>
09,051.020c	vatsyate rajanīm ekāṃ tarpayitvā divaukasaḥ<BR>
09,051.021a	catvāriṃśatam aṣṭau ca dve cāṣṭau samyag ācaret<BR>
09,051.021c	yo brahmacaryaṃ varṣāṇi phalaṃ tasya labheta saḥ<BR>
09,051.021e	evam uktvā tataḥ sādhvī dehaṃ tyaktvā divaṃ gatā<BR>
09,051.022a	ṛṣir apy abhavad dīnas tasyā rūpaṃ vicintayan<BR>
09,051.022c	samayena tapo 'rdhaṃ ca kṛcchrāt pratigṛhītavān<BR>
09,051.023a	sādhayitvā tadātmānaṃ tasyāḥ sa gatim anvayāt<BR>
09,051.023c	duḥkhito bharataśreṣṭha tasyā rūpabalātkṛtaḥ<BR>
09,051.023e	etat te vṛddhakanyāyā vyākhyātaṃ caritaṃ mahat<BR>
09,051.023f*0299_01	tathaiva brahmacaryaṃ ca svargasya ca gatiḥ śubhā<BR>
09,051.024a	tatrasthaś cāpi śuśrāva hataṃ śalyaṃ halāyudhaḥ<BR>
09,051.024c	tatrāpi dattvā dānāni dvijātibhyaḥ paraṃtapa<BR>
09,051.024e	śuśoca śalyaṃ saṃgrāme nihataṃ pāṇḍavais tadā<BR>
09,051.025a	samantapañcakadvārāt tato niṣkramya mādhavaḥ<BR>
09,051.025c	papraccharṣigaṇān rāmaḥ kurukṣetrasya yat phalam<BR>
09,051.026a	te pṛṣṭā yadusiṃhena kurukṣetraphalaṃ vibho<BR>
09,051.026c	samācakhyur mahātmānas tasmai sarvaṃ yathātatham<BR>
09,052.001	ṛṣaya ūcuḥ<BR>
09,052.001a	prajāpater uttaravedir ucyate; sanātanā rāma samantapañcakam<BR>
09,052.001c	samījire yatra purā divaukaso; vareṇa satreṇa mahāvarapradāḥ<BR>
09,052.002a	purā ca rājarṣivareṇa dhīmatā; bahūni varṣāṇy amitena tejasā<BR>
09,052.002c	prakṛṣṭam etat kuruṇā mahātmanā; tataḥ kurukṣetram itīha paprathe<BR>
09,052.003	rāma uvāca<BR>
09,052.003a	kimarthaṃ kuruṇā kṛṣṭaṃ kṣetram etan mahātmanā<BR>
09,052.003c	etad icchāmy ahaṃ śrotuṃ kathyamānaṃ tapodhanāḥ<BR>
09,052.004	ṛṣaya ūcuḥ<BR>
09,052.004a	purā kila kuruṃ rāma kṛṣantaṃ satatotthitam<BR>
09,052.004c	abhyetya śakras tridivāt paryapṛcchata kāraṇam<BR>
09,052.005a	kim idaṃ vartate rājan prayatnena pareṇa ca<BR>
09,052.005c	rājarṣe kim abhipretaṃ yeneyaṃ kṛṣyate kṣitiḥ<BR>
09,052.006	kurur uvāca<BR>
09,052.006a	iha ye puruṣāḥ kṣetre mariṣyanti śatakrato<BR>
09,052.006c	te gamiṣyanti sukṛtāṃl lokān pāpavivarjitān<BR>
09,052.007a	avahasya tataḥ śakro jagāma tridivaṃ prabhuḥ<BR>
09,052.007c	rājarṣir apy anirviṇṇaḥ karṣaty eva vasuṃdharām<BR>
09,052.008a	āgamyāgamya caivainaṃ bhūyo bhūyo 'vahasya ca<BR>
09,052.008c	śatakratur anirviṇṇaṃ pṛṣṭvā pṛṣṭvā jagāma ha<BR>
09,052.009a	yadā tu tapasogreṇa cakarṣa vasudhāṃ nṛpaḥ<BR>
09,052.009c	tataḥ śakro 'bravīd devān rājarṣer yac cikīrṣitam<BR>
09,052.010a	tac chrutvā cābruvan devāḥ sahasrākṣam idaṃ vacaḥ<BR>
09,052.010c	vareṇa cchandyatāṃ śakra rājarṣir yadi śakyate<BR>
09,052.011a	yadi hy atra pramītā vai svargaṃ gacchanti mānavāḥ<BR>
09,052.011c	asmān aniṣṭvā kratubhir bhāgo no na bhaviṣyati<BR>
09,052.012a	āgamya ca tataḥ śakras tadā rājarṣim abravīt<BR>
09,052.012c	alaṃ khedena bhavataḥ kriyatāṃ vacanaṃ mama<BR>
09,052.013a	mānavā ye nirāhārā dehaṃ tyakṣyanty atandritāḥ<BR>
09,052.013c	yudhi vā nihatāḥ samyag api tiryaggatā nṛpa<BR>
09,052.014a	te svargabhājo rājendra bhavantv iti mahāmate<BR>
09,052.014c	tathāstv iti tato rājā kuruḥ śakram uvāca ha<BR>
09,052.015a	tatas tam abhyanujñāpya prahṛṣṭenāntarātmanā<BR>
09,052.015c	jagāma tridivaṃ bhūyaḥ kṣipraṃ balaniṣūdanaḥ<BR>
09,052.016a	evam etad yaduśreṣṭha kṛṣṭaṃ rājarṣiṇā purā<BR>
09,052.016c	śakreṇa cāpy anujñātaṃ puṇyaṃ prāṇān vimuñcatām<BR>
09,052.016d*0300_01	brahmādyaiś ca suraśreṣṭhaiḥ puṇyai rājarṣibhis tathā<BR>
09,052.016d*0301_01	nātaḥ parataraṃ puṇyaṃ bhūmeḥ sthānaṃ bhaviṣyati<BR>
09,052.016d*0301_02	iha tapsyanti ye ke cit tapaḥ paramakaṃ narāḥ<BR>
09,052.016d*0301_03	dehatyāgena te sarve yāsyanti brahmaṇaḥ kṣayam<BR>
09,052.016d*0301_04	ye punaḥ puṇyabhājo vai dānaṃ dāsyanti mānavāḥ<BR>
09,052.016d*0301_05	teṣāṃ sahasraguṇitaṃ bhaviṣyaty acireṇa vai<BR>
09,052.016d*0301_06	ye ceha nityaṃ manujā nivatsyanti śubhaiṣiṇaḥ<BR>
09,052.016d*0301_07	yamasya viṣayaṃ te tu na drakṣyanti kadā cana<BR>
09,052.016d*0301_08	yakṣyanti ye ca kratubhir mahadbhir manujeśvarāḥ<BR>
09,052.016d*0301_09	teṣāṃ triviṣṭape vāso yāvad bhūmir dhariṣyati<BR>
09,052.017a	api cātra svayaṃ śakro jagau gāthāṃ surādhipaḥ<BR>
09,052.017c	kurukṣetre nibaddhāṃ vai tāṃ śṛṇuṣva halāyudha<BR>
09,052.018a	pāṃsavo 'pi kurukṣetrād vāyunā samudīritāḥ<BR>
09,052.018c	api duṣkṛtakarmāṇaṃ nayanti paramāṃ gatim<BR>
09,052.018d*0302_01	kurukṣetraṃ gamiṣyāmi kurukṣetre vasāmy aham<BR>
09,052.018d*0302_02	ity evaṃ niścito bhūtvā tenaiva svargam eṣyati<BR>
09,052.018d*0302_03	kurukṣetraṃ gamiṣyāmi kurukṣetre vasāmy aham<BR>
09,052.018d*0302_04	tathā sthānaṃ ca maunaṃ ca vīrāsanam upāsmahe<BR>
09,052.018d*0302_05	evaṃ pralapamāno 'pi cintayaṃś ca muhur muhuḥ<BR>
09,052.018d*0302_06	dūrastho yadi vā tiṣṭhaṃl labhet svargaṃ viniścitaḥ<BR>
09,052.019a	surarṣabhā brāhmaṇasattamāś ca; tathā nṛgādyā naradevamukhyāḥ<BR>
09,052.019c	iṣṭvā mahārhaiḥ kratubhir nṛsiṃha; saṃnyasya dehān sugatiṃ prapannāḥ<BR>
09,052.020a	tarantukārantukayor yad antaraṃ; rāmahradānāṃ ca macakrukasya<BR>
09,052.020c	etat kurukṣetrasamantapañcakaṃ; prajāpater uttaravedir ucyate<BR>
09,052.021a	śivaṃ mahat puṇyam idaṃ divaukasāṃ; susaṃmataṃ svargaguṇaiḥ samanvitam<BR>
09,052.021c	ataś ca sarve 'pi vasuṃdharādhipā; hatā gamiṣyanti mahātmanāṃ gatim<BR>
09,052.021d*0303_01	ity uvāca svayaṃ śakraḥ saha brahmādibhis tathā<BR>
09,052.021d*0303_02	tac cānumoditaṃ sarvaṃ brahmaviṣṇumaheśvaraiḥ<BR>
09,053.001	vaiśaṃpāyana uvāca<BR>
09,053.001a	kurukṣetraṃ tato dṛṣṭvā dattvā dāyāṃś ca sātvataḥ<BR>
09,053.001c	āśramaṃ sumahad divyam agamaj janamejaya<BR>
09,053.002a	madhūkāmravanopetaṃ plakṣanyagrodhasaṃkulam<BR>
09,053.002c	ciribilvayutaṃ puṇyaṃ panasārjunasaṃkulam<BR>
09,053.003a	taṃ dṛṣṭvā yādavaśreṣṭhaḥ pravaraṃ puṇyalakṣaṇam<BR>
09,053.003c	papraccha tān ṛṣīn sarvān kasyāśramavaras tv ayam<BR>
09,053.004a	te tu sarve mahātmānam ūcū rājan halāyudham<BR>
09,053.004c	śṛṇu vistarato rāma yasyāyaṃ pūrvam āśramaḥ<BR>
09,053.005a	atra viṣṇuḥ purā devas taptavāṃs tapa uttamam<BR>
09,053.005c	atrāsya vidhivad yajñāḥ sarve vṛttāḥ sanātanāḥ<BR>
09,053.006a	atraiva brāhmaṇī siddhā kaumārabrahmacāriṇī<BR>
09,053.006c	yogayuktā divaṃ yātā tapaḥsiddhā tapasvinī<BR>
09,053.007a	babhūva śrīmatī rājañ śāṇḍilyasya mahātmanaḥ<BR>
09,053.007c	sutā dhṛtavratā sādhvī niyatā brahmacāriṇī<BR>
09,053.007d*0304_01	sā tu taptvā tapo ghoraṃ duścaraṃ strījanena ha<BR>
09,053.008a	sā tu prāpya paraṃ yogaṃ gatā svargam anuttamam<BR>
09,053.008c	bhuktvāśrame 'śvamedhasya phalaṃ phalavatāṃ śubhā<BR>
09,053.008e	gatā svargaṃ mahābhāgā pūjitā niyatātmabhiḥ<BR>
09,053.009a	abhigamyāśramaṃ puṇyaṃ dṛṣṭvā ca yadupuṃgavaḥ<BR>
09,053.009b*0305_01	śrutvā ṛṣīṇāṃ vacanam āśramaṃ taṃ jagāma ha<BR>
09,053.009b*0306_01	ṛṣīṇāṃ vacanaṃ śrutvā jagāmāśramam uttamam<BR>
09,053.009b*0307_01	tasyāśrame 'śvamedhasya phaḷam āpnoti mānavaḥ<BR>
09,053.009c	ṛṣīṃs tān abhivādyātha pārśve himavato 'cyutaḥ<BR>
09,053.009e	skandhāvārāṇi sarvāṇi nivartyāruruhe 'calam<BR>
09,053.010a	nātidūraṃ tato gatvā nagaṃ tāladhvajo balī<BR>
09,053.010c	puṇyaṃ tīrthavaraṃ dṛṣṭvā vismayaṃ paramaṃ gataḥ<BR>
09,053.011a	prabhavaṃ ca sarasvatyāḥ plakṣaprasravaṇaṃ balaḥ<BR>
09,053.011c	saṃprāptaḥ kārapacanaṃ tīrthapravaram uttamam<BR>
09,053.012a	halāyudhas tatra cāpi dattvā dānaṃ mahābalaḥ<BR>
09,053.012c	āplutaḥ salile śīte tasmāc cāpi jagāma ha<BR>
09,053.012e	āśramaṃ paramaprīto mitrasya varuṇasya ca<BR>
09,053.012f*0308_01	āplutaḥ salile puṇye suśīte vimale śucau<BR>
09,053.012f*0308_02	saṃtarpayām āsa pitṝn devāṃś ca raṇadurmadaḥ<BR>
09,053.012f*0308_03	tatroṣyaikāṃ tu rajanīṃ yatibhir brāhmaṇaiḥ saha<BR>
09,053.012f*0308_04	mitrāvaruṇayoḥ puṇyaṃ jagāmāśramam acyutaḥ<BR>
09,053.013a	indro 'gnir aryamā caiva yatra prāk prītim āpnuvan<BR>
09,053.013c	taṃ deśaṃ kārapacanād yamunāyāṃ jagāma ha<BR>
09,053.014a	snātvā tatrāpi dharmātmā parāṃ tuṣṭim avāpya ca<BR>
09,053.014c	ṛṣibhiś caiva siddhaiś ca sahito vai mahābalaḥ<BR>
09,053.014e	upaviṣṭaḥ kathāḥ śubhrāḥ śuśrāva yadupuṃgavaḥ<BR>
09,053.015a	tathā tu tiṣṭhatāṃ teṣāṃ nārado bhagavān ṛṣiḥ<BR>
09,053.015c	ājagāmātha taṃ deśaṃ yatra rāmo vyavasthitaḥ<BR>
09,053.015d*0309_01	tatra saṃtiṣṭhataś cātha rāmasyāpratimadyuteḥ<BR>
09,053.015d*0309_02	ājagāma mahātejā nārado bhagavān ṛṣiḥ<BR>
09,053.016a	jaṭāmaṇḍalasaṃvītaḥ svarṇacīrī mahātapāḥ<BR>
09,053.016c	hemadaṇḍadharo rājan kamaṇḍaludharas tathā<BR>
09,053.017a	kacchapīṃ sukhaśabdāṃ tāṃ gṛhya vīṇāṃ manoramām<BR>
09,053.017c	nṛtye gīte ca kuśalo devabrāhmaṇapūjitaḥ<BR>
09,053.018a	prakartā kalahānāṃ ca nityaṃ ca kalahapriyaḥ<BR>
09,053.018c	taṃ deśam agamad yatra śrīmān rāmo vyavasthitaḥ<BR>
09,053.019a	pratyutthāya tu te sarve pūjayitvā yatavratam<BR>
09,053.019c	devarṣiṃ paryapṛcchanta yathāvṛttaṃ kurūn prati<BR>
09,053.020a	tato 'syākathayad rājan nāradaḥ sarvadharmavit<BR>
09,053.020c	sarvam eva yathāvṛttam atītaṃ kurusaṃkṣayam<BR>
09,053.021a	tato 'bravīd rauhiṇeyo nāradaṃ dīnayā girā<BR>
09,053.021c	kim avasthaṃ tu tat kṣatraṃ ye ca tatrābhavan nṛpāḥ<BR>
09,053.022a	śrutam etan mayā pūrvaṃ sarvam eva tapodhana<BR>
09,053.022c	vistaraśravaṇe jātaṃ kautūhalam atīva me<BR>
09,053.023	nārada uvāca<BR>
09,053.023a	pūrvam eva hato bhīṣmo droṇaḥ sindhupatis tathā<BR>
09,053.023c	hato vaikartanaḥ karṇaḥ putrāś cāsya mahārathāḥ<BR>
09,053.024a	bhūriśravā rauhiṇeya madrarājaś ca vīryavān<BR>
09,053.024c	ete cānye ca bahavas tatra tatra mahābalāḥ<BR>
09,053.025a	priyān prāṇān parityajya priyārthaṃ kauravasya vai<BR>
09,053.025c	rājāno rājaputrāś ca samareṣv anivartinaḥ<BR>
09,053.025d*0310_01	nihatāḥ pāṇḍavaiḥ sarve gatāḥ svargagatiṃ prati<BR>
09,053.026a	ahatāṃs tu mahābāho śṛṇu me tatra mādhava<BR>
09,053.026c	dhārtarāṣṭrabale śeṣāḥ kṛpo bhojaś ca vīryavān<BR>
09,053.026e	aśvatthāmā ca vikrānto bhagnasainyā diśo gatāḥ<BR>
09,053.026f*0311_01	**** **** trayaḥ samitimardanāḥ<BR>
09,053.026f*0311_02	kṛpaś ca kṛtavarmā ca droṇaputraś ca vīryavān<BR>
09,053.026f*0311_03	te 'pi vai vidrutā rāma diśo daśa bhayāt tadā<BR>
09,053.027a	duryodhano hate sainye pradruteṣu kṛpādiṣu<BR>
09,053.027c	hradaṃ dvaipāyanaṃ nāma viveśa bhṛśaduḥkhitaḥ<BR>
09,053.028a	śayānaṃ dhārtarāṣṭraṃ tu stambhite salile tadā<BR>
09,053.028c	pāṇḍavāḥ saha kṛṣṇena vāgbhir ugrābhir ārdayan<BR>
09,053.029a	sa tudyamāno balavān vāgbhī rāma samantataḥ<BR>
09,053.029c	utthitaḥ prāg ghradād vīraḥ pragṛhya mahatīṃ gadām<BR>
09,053.030a	sa cāpy upagato yuddhaṃ bhīmena saha sāṃpratam<BR>
09,053.030c	bhaviṣyati ca tat sadyas tayo rāma sudāruṇam<BR>
09,053.031a	yadi kautūhalaṃ te 'sti vraja mādhava mā ciram<BR>
09,053.031c	paśya yuddhaṃ mahāghoraṃ śiṣyayor yadi manyase<BR>
09,053.031c*0312_01	**** **** adya rāmāhave dvayoḥ<BR>
09,053.031c*0312_02	bhīmakauravayor vīra<BR>
09,053.032	vaiśaṃpāyana uvāca<BR>
09,053.032a	nāradasya vacaḥ śrutvā tān abhyarcya dvijarṣabhān<BR>
09,053.032c	sarvān visarjayām āsa ye tenābhyāgatāḥ saha<BR>
09,053.032e	gamyatāṃ dvārakāṃ ceti so 'nvaśād anuyāyinaḥ<BR>
09,053.033a	so 'vatīryācalaśreṣṭhāt plakṣaprasravaṇāc chubhāt<BR>
09,053.033c	tataḥ prītamanā rāmaḥ śrutvā tīrthaphalaṃ mahat<BR>
09,053.033e	viprāṇāṃ saṃnidhau ślokam agāyad idam acyutaḥ<BR>
09,053.034a	sarasvatīvāsasamā kuto ratiḥ; sarasvatīvāsasamāḥ kuto guṇāḥ<BR>
09,053.034c	sarasvatīṃ prāpya divaṃ gatā janāḥ; sadā smariṣyanti nadīṃ sarasvatīm<BR>
09,053.035a	sarasvatī sarvanadīṣu puṇyā; sarasvatī lokasukhāvahā sadā<BR>
09,053.035c	sarasvatīṃ prāpya janāḥ suduṣkṛtāḥ; sadā na śocanti paratra ceha ca<BR>
09,053.036a	tato muhur muhuḥ prītyā prekṣamāṇaḥ sarasvatīm<BR>
09,053.036c	hayair yuktaṃ rathaṃ śubhram ātiṣṭhata paraṃtapaḥ<BR>
09,053.037a	sa śīghragāminā tena rathena yadupuṃgavaḥ<BR>
09,053.037c	didṛkṣur abhisaṃprāptaḥ śiṣyayuddham upasthitam<BR>
09,054.001	vaiśaṃpāyana uvāca<BR>
09,054.001a	evaṃ tad abhavad yuddhaṃ tumulaṃ janamejaya<BR>
09,054.001c	yatra duḥkhānvito rājā dhṛtarāṣṭro 'bravīd idam<BR>
09,054.002a	rāmaṃ saṃnihitaṃ dṛṣṭvā gadāyuddha upasthite<BR>
09,054.002c	mama putraḥ kathaṃ bhīmaṃ pratyayudhyata saṃjaya<BR>
09,054.003	saṃjaya uvāca<BR>
09,054.003a	rāmasāṃnidhyam āsādya putro duryodhanas tava<BR>
09,054.003c	yuddhakāmo mahābāhuḥ samahṛṣyata vīryavān<BR>
09,054.004a	dṛṣṭvā lāṅgalinaṃ rājā pratyutthāya ca bhārata<BR>
09,054.004c	prītyā paramayā yukto yudhiṣṭhiram athābravīt<BR>
09,054.004c*0313_01	**** **** samabhyarcya yathāvidhi<BR>
09,054.004c*0313_02	āsanaṃ ca dadau tasmai paryapṛcchad anāmayam<BR>
09,054.004c*0313_03	tato yudhiṣṭhiraṃ rāmo vākyam etad uvāca ha<BR>
09,054.004c*0313_04	madhuraṃ dharmasaṃyuktaṃ śūrāṇāṃ hitam eva ca<BR>
09,054.004c*0313_05	mayā śrutaṃ kathayatām ṛṣīṇāṃ rājasattama<BR>
09,054.004c*0313_06	kurukṣetraṃ paraṃ puṇyaṃ pāvanaṃ svargyam eva ca<BR>
09,054.004c*0313_07	daivatair ṛṣibhir juṣṭaṃ brāhmaṇaiś ca mahātmabhiḥ<BR>
09,054.004c*0313_08	tatra vai yotsyamānā ye dehaṃ tyakṣyanti mānavāḥ<BR>
09,054.004c*0313_09	teṣāṃ svarge dhruvo vāsaḥ śakreṇa saha māriṣa<BR>
09,054.005a	samantapañcakaṃ kṣipram ito yāma viśāṃ pate<BR>
09,054.005c	prathitottaravedī sā devaloke prajāpateḥ<BR>
09,054.006a	tasmin mahāpuṇyatame trailokyasya sanātane<BR>
09,054.006c	saṃgrāme nidhanaṃ prāpya dhruvaṃ svargo bhaviṣyati<BR>
09,054.007a	tathety uktvā mahārāja kuntīputro yudhiṣṭhiraḥ<BR>
09,054.007c	samantapañcakaṃ vīraḥ prāyād abhimukhaḥ prabhuḥ<BR>
09,054.008a	tato duryodhano rājā pragṛhya mahatīṃ gadām<BR>
09,054.008c	padbhyām amarṣād dyutimān agacchat pāṇḍavaiḥ saha<BR>
09,054.009a	tathā yāntaṃ gadāhastaṃ varmaṇā cāpi daṃśitam<BR>
09,054.009c	antarikṣagatā devāḥ sādhu sādhv ity apūjayan<BR>
09,054.009e	vātikāś ca narā ye 'tra dṛṣṭvā te harṣam āgatāḥ<BR>
09,054.010a	sa pāṇḍavaiḥ parivṛtaḥ kururājas tavātmajaḥ<BR>
09,054.010c	mattasyeva gajendrasya gatim āsthāya so 'vrajat<BR>
09,054.011a	tataḥ śaṅkhaninādena bherīṇāṃ ca mahāsvanaiḥ<BR>
09,054.011c	siṃhanādaiś ca śūrāṇāṃ diśaḥ sarvāḥ prapūritāḥ<BR>
09,054.011d*0314_01	tatas te tu kurukṣetraṃ prāptā naravarottamāḥ<BR>
09,054.012a	pratīcyabhimukhaṃ deśaṃ yathoddiṣṭaṃ sutena te<BR>
09,054.012c	gatvā ca taiḥ parikṣiptaṃ samantāt sarvatodiśam<BR>
09,054.013a	dakṣiṇena sarasvatyāḥ svayanaṃ tīrtham uttamam<BR>
09,054.013c	tasmin deśe tv aniriṇe tatra yuddham arocayan<BR>
09,054.014a	tato bhīmo mahākoṭiṃ gadāṃ gṛhyātha varmabhṛt<BR>
09,054.014c	bibhrad rūpaṃ mahārāja sadṛśaṃ hi garutmataḥ<BR>
09,054.015a	avabaddhaśirastrāṇaḥ saṃkhye kāñcanavarmabhṛt<BR>
09,054.015c	rarāja rājan putras te kāñcanaḥ śailarāḍ iva<BR>
09,054.016a	varmabhyāṃ saṃvṛtau vīrau bhīmaduryodhanāv ubhau<BR>
09,054.016c	saṃyuge ca prakāśete saṃrabdhāv iva kuñjarau<BR>
09,054.017a	raṇamaṇḍalamadhyasthau bhrātarau tau nararṣabhau<BR>
09,054.017c	aśobhetāṃ mahārāja candrasūryāv ivoditau<BR>
09,054.018a	tāv anyonyaṃ nirīkṣetāṃ kruddhāv iva mahādvipau<BR>
09,054.018c	dahantau locanai rājan parasparavadhaiṣiṇau<BR>
09,054.019a	saṃprahṛṣṭamanā rājan gadām ādāya kauravaḥ<BR>
09,054.019c	sṛkkiṇī saṃlihan rājan krodharaktekṣaṇaḥ śvasan<BR>
09,054.020a	tato duryodhano rājā gadām ādāya vīryavān<BR>
09,054.020c	bhīmasenam abhiprekṣya gajo gajam ivāhvayat<BR>
09,054.021a	adrisāramayīṃ bhīmas tathaivādāya vīryavān<BR>
09,054.021c	āhvayām āsa nṛpatiṃ siṃhaḥ siṃhaṃ yathā vane<BR>
09,054.022a	tāv udyatagadāpāṇī duryodhanavṛkodarau<BR>
09,054.022c	saṃyuge sma prakāśete girī saśikharāv iva<BR>
09,054.023a	tāv ubhāv abhisaṃkruddhāv ubhau bhīmaparākramau<BR>
09,054.023c	ubhau śiṣyau gadāyuddhe rauhiṇeyasya dhīmataḥ<BR>
09,054.024a	ubhau sadṛśakarmāṇau yamavāsavayor iva<BR>
09,054.024c	tathā sadṛśakarmāṇau varuṇasya mahābalau<BR>
09,054.025a	vāsudevasya rāmasya tathā vaiśravaṇasya ca<BR>
09,054.025c	sadṛśau tau mahārāja madhukaiṭabhayor yudhi<BR>
09,054.026a	ubhau sadṛśakarmāṇau raṇe sundopasundayoḥ<BR>
09,054.026b*0315_01	rāmarāvaṇayoś caiva vālisugrīvayos tathā<BR>
09,054.026c	tathaiva kālasya samau mṛtyoś caiva paraṃtapau<BR>
09,054.027a	anyonyam abhidhāvantau mattāv iva mahādvipau<BR>
09,054.027c	vāśitāsaṃgame dṛptau śaradīva madotkaṭau<BR>
09,054.028a	mattāv iva jigīṣantau mātaṅgau bharatarṣabhau<BR>
09,054.028c	ubhau krodhaviṣaṃ dīptaṃ vamantāv uragāv iva<BR>
09,054.029a	anyonyam abhisaṃrabdhau prekṣamāṇāv ariṃdamau<BR>
09,054.029c	ubhau bharataśārdūlau vikrameṇa samanvitau<BR>
09,054.030a	siṃhāv iva durādharṣau gadāyuddhe paraṃtapau<BR>
09,054.030c	nakhadaṃṣṭrāyudhau vīrau vyāghrāv iva durutsahau<BR>
09,054.031a	prajāsaṃharaṇe kṣubdhau samudrāv iva dustarau<BR>
09,054.031c	lohitāṅgāv iva kruddhau pratapantau mahārathau<BR>
09,054.031d*0316_01	pūrvapaścimajau meghau vāyunā kṣubhitau yathā<BR>
09,054.031d*0316_02	garjamānau suviṣamaṃ kṣarantau prāvṛṣīva hi<BR>
09,054.032a	raśmimantau mahātmānau dīptimantau mahābalau<BR>
09,054.032c	dadṛśāte kuruśreṣṭhau kālasūryāv ivoditau<BR>
09,054.033a	vyāghrāv iva susaṃrabdhau garjantāv iva toyadau<BR>
09,054.033c	jahṛṣāte mahābāhū siṃhau kesariṇāv iva<BR>
09,054.034a	gajāv iva susaṃrabdhau jvalitāv iva pāvakau<BR>
09,054.034c	dadṛśus tau mahātmānau saśṛṅgāv iva parvatau<BR>
09,054.035a	roṣāt prasphuramāṇoṣṭhau nirīkṣantau parasparam<BR>
09,054.035c	tau sametau mahātmānau gadāhastau narottamau<BR>
09,054.036a	ubhau paramasaṃhṛṣṭāv ubhau paramasaṃmatau<BR>
09,054.036c	sadaśvāv iva heṣantau bṛṃhantāv iva kuñjarau<BR>
09,054.037a	vṛṣabhāv iva garjantau duryodhanavṛkodarau<BR>
09,054.037c	daityāv iva balonmattau rejatus tau narottamau<BR>
09,054.038a	tato duryodhano rājann idam āha yudhiṣṭhiram<BR>
09,054.038b*0317_01	bhrātṛbhiḥ sahitaṃ caiva kṛṣṇena ca mahātmanā<BR>
09,054.038b*0317_02	rāmeṇāmitavīryeṇa vākyaṃ śauṇḍīryasaṃmatam<BR>
09,054.038c	sṛñjayaiḥ saha tiṣṭhantaṃ tapantam iva bhāskaram<BR>
09,054.038d*0318_01	kekayaiḥ sṛñjayair guptaṃ pāñcālaiś ca mahātmabhiḥ<BR>
09,054.039a	idaṃ vyavasitaṃ yuddhaṃ mama bhīmasya cobhayoḥ<BR>
09,054.039c	upopaviṣṭāḥ paśyadhvaṃ vimardaṃ nṛpasattamāḥ<BR>
09,054.039d*0319_01	śrutvā duryodhanavacaḥ pratyapadyanta tat tathā<BR>
09,054.040a	tataḥ samupaviṣṭaṃ tat sumahad rājamaṇḍalam<BR>
09,054.040c	virājamānaṃ dadṛśe divīvādityamaṇḍalam<BR>
09,054.041a	teṣāṃ madhye mahābāhuḥ śrīmān keśavapūrvajaḥ<BR>
09,054.041c	upaviṣṭo mahārāja pūjyamānaḥ samantataḥ<BR>
09,054.042a	śuśubhe rājamadhyastho nīlavāsāḥ sitaprabhaḥ<BR>
09,054.042c	nakṣatrair iva saṃpūrṇo vṛto niśi niśākaraḥ<BR>
09,054.043a	tau tathā tu mahārāja gadāhastau durāsadau<BR>
09,054.043c	anyonyaṃ vāgbhir ugrābhis takṣamāṇau vyavasthitau<BR>
09,054.044a	apriyāṇi tato 'nyonyam uktvā tau kurupuṃgavau<BR>
09,054.044c	udīkṣantau sthitau vīrau vṛtraśakrāv ivāhave<BR>
09,055.001	vaiśaṃpāyana uvāca<BR>
09,055.001a	tato vāgyuddham abhavat tumulaṃ janamejaya<BR>
09,055.001a*0320_01	**** **** tumulaṃ romaharṣaṇam<BR>
09,055.001a*0320_02	krodhasaṃvardhanaṃ niṣṭhām (sic)<BR>
09,055.001c	yatra duḥkhānvito rājā dhṛtarāṣṭro 'bravīd idam<BR>
09,055.002a	dhig astu khalu mānuṣyaṃ yasya niṣṭheyam īdṛśī<BR>
09,055.002c	ekādaśacamūbhartā yatra putro mamābhibhūḥ<BR>
09,055.003a	ājñāpya sarvān nṛpatīn bhuktvā cemāṃ vasuṃdharām<BR>
09,055.003c	gadām ādāya vegena padātiḥ prasthito raṇam<BR>
09,055.004a	bhūtvā hi jagato nātho hy anātha iva me sutaḥ<BR>
09,055.004c	gadām udyamya yo yāti kim anyad bhāgadheyataḥ<BR>
09,055.005a	aho duḥkhaṃ mahat prāptaṃ putreṇa mama saṃjaya<BR>
09,055.005c	evam uktvā sa duḥkhārto virarāma janādhipaḥ<BR>
09,055.006	saṃjaya uvāca<BR>
09,055.006a	sa meghaninado harṣād vinadann iva govṛṣaḥ<BR>
09,055.006c	ājuhāva tataḥ pārthaṃ yuddhāya yudhi vīryavān<BR>
09,055.007a	bhīmam āhvayamāne tu kururāje mahātmani<BR>
09,055.007b*0321_01	ājuhāva tato bhīmo yuddhāya ca suyodhanam<BR>
09,055.007b*0321_02	evam āhvayamāne tu bhīmasene mahātmani<BR>
09,055.007c	prādurāsan sughorāṇi rūpāṇi vividhāny uta<BR>
09,055.008a	vavur vātāḥ sanirghātāḥ pāṃsuvarṣaṃ papāta ca<BR>
09,055.008c	babhūvuś ca diśaḥ sarvās timireṇa samāvṛtāḥ<BR>
09,055.009a	mahāsvanāḥ sanirghātās tumulā romaharṣaṇāḥ<BR>
09,055.009c	petus tatholkāḥ śataśaḥ sphoṭayantyo nabhastalam<BR>
09,055.010a	rāhuś cāgrasad ādityam aparvaṇi viśāṃ pate<BR>
09,055.010c	cakampe ca mahākampaṃ pṛthivī savanadrumā<BR>
09,055.011a	rūkṣāś ca vātāḥ pravavur nīcaiḥ śarkaravarṣiṇaḥ<BR>
09,055.011c	girīṇāṃ śikharāṇy eva nyapatanta mahītale<BR>
09,055.012a	mṛgā bahuvidhākārāḥ saṃpatanti diśo daśa<BR>
09,055.012c	dīptāḥ śivāś cāpy anadan ghorarūpāḥ sudāruṇāḥ<BR>
09,055.013a	nirghātāś ca mahāghorā babhūvū romaharṣaṇāḥ<BR>
09,055.013c	dīptāyāṃ diśi rājendra mṛgāś cāśubhavādinaḥ<BR>
09,055.014a	udapānagatāś cāpo vyavardhanta samantataḥ<BR>
09,055.014c	aśarīrā mahānādāḥ śrūyante sma tadā nṛpa<BR>
09,055.015a	evamādīni dṛṣṭvātha nimittāni vṛkodaraḥ<BR>
09,055.015c	uvāca bhrātaraṃ jyeṣṭhaṃ dharmarājaṃ yudhiṣṭhiram<BR>
09,055.016a	naiṣa śakto raṇe jetuṃ mandātmā māṃ suyodhanaḥ<BR>
09,055.016c	adya krodhaṃ vimokṣyāmi nigūḍhaṃ hṛdaye ciram<BR>
09,055.016e	suyodhane kauravendre khāṇḍave pāvako yathā<BR>
09,055.017a	śalyam adyoddhariṣyāmi tava pāṇḍava hṛcchayam<BR>
09,055.017c	nihatya gadayā pāpam imaṃ kurukulādhamam<BR>
09,055.018a	adya kīrtimayīṃ mālāṃ pratimokṣyāmy ahaṃ tvayi<BR>
09,055.018c	hatvemaṃ pāpakarmāṇaṃ gadayā raṇamūrdhani<BR>
09,055.019a	adyāsya śatadhā dehaṃ bhinadmi gadayānayā<BR>
09,055.019c	nāyaṃ praveṣṭā nagaraṃ punar vāraṇasāhvayam<BR>
09,055.020a	sarpotsargasya śayane viṣadānasya bhojane<BR>
09,055.020c	pramāṇakoṭyāṃ pātasya dāhasya jatuveśmani<BR>
09,055.021a	sabhāyām avahāsasya sarvasvaharaṇasya ca<BR>
09,055.021c	varṣam ajñātavāsasya vanavāsasya cānagha<BR>
09,055.021d*0322_01	draupadyāḥ kleśadānasya vastrasaṃharaṇasya ca<BR>
09,055.022a	adyāntam eṣāṃ duḥkhānāṃ gantā bharatasattama<BR>
09,055.022c	ekāhnā vinihatyemaṃ bhaviṣyāmy ātmano 'nṛṇaḥ<BR>
09,055.023a	adyāyur dhārtarāṣṭrasya durmater akṛtātmanaḥ<BR>
09,055.023c	samāptaṃ bharataśreṣṭha mātāpitroś ca darśanam<BR>
09,055.023d*0323_01	adya saukhyaṃ tu rājendra kururājasya durmateḥ<BR>
09,055.023d*0323_02	samāptaṃ ca mahārāja nārīṇāṃ darśanaṃ punaḥ<BR>
09,055.024a	adyāyaṃ kururājasya śaṃtanoḥ kulapāṃsanaḥ<BR>
09,055.024c	prāṇāñ śriyaṃ ca rājyaṃ ca tyaktvā śeṣyati bhūtale<BR>
09,055.025a	rājā ca dhṛtarāṣṭro 'dya śrutvā putraṃ mayā hatam<BR>
09,055.025c	smariṣyaty aśubhaṃ karma yat tac chakunibuddhijam<BR>
09,055.026a	ity uktvā rājaśārdūla gadām ādāya vīryavān<BR>
09,055.026c	avātiṣṭhata yuddhāya śakro vṛtram ivāhvayan<BR>
09,055.027a	tam udyatagadaṃ dṛṣṭvā kailāsam iva śṛṅgiṇam<BR>
09,055.027c	bhīmasenaḥ punaḥ kruddho duryodhanam uvāca ha<BR>
09,055.028a	rājñaś ca dhṛtarāṣṭrasya tathā tvam api cātmanaḥ<BR>
09,055.028a*0324_01	**** **** tava hetor durātmanaḥ<BR>
09,055.028a*0324_02	sarveṣām api cāsmākaṃ duḥkhaṃ prāptaṃ sudurmate<BR>
09,055.028c	smara tad duṣkṛtaṃ karma yad vṛttaṃ vāraṇāvate<BR>
09,055.029a	draupadī ca parikliṣṭā sabhāyāṃ yad rajasvalā<BR>
09,055.029c	dyūte ca vañcito rājā yat tvayā saubalena ca<BR>
09,055.030a	vane duḥkhaṃ ca yat prāptam asmābhis tvatkṛtaṃ mahat<BR>
09,055.030c	virāṭanagare caiva yonyantaragatair iva<BR>
09,055.030e	tat sarvaṃ yātayāmy adya diṣṭyā dṛṣṭo 'si durmate<BR>
09,055.031a	tvatkṛte 'sau hataḥ śete śaratalpe pratāpavān<BR>
09,055.031c	gāṅgeyo rathināṃ śreṣṭho nihato yājñaseninā<BR>
09,055.032a	hato droṇaś ca karṇaś ca tathā śalyaḥ pratāpavān<BR>
09,055.032c	vairāgner ādikartā ca śakuniḥ saubalo hataḥ<BR>
09,055.033a	prātikāmī tathā pāpo draupadyāḥ kleśakṛd dhataḥ<BR>
09,055.033c	bhrātaras te hatāḥ sarve śūrā vikrāntayodhinaḥ<BR>
09,055.034a	ete cānye ca bahavo nihatās tvatkṛte nṛpāḥ<BR>
09,055.034c	tvām adya nihaniṣyāmi gadayā nātra saṃśayaḥ<BR>
09,055.035a	ity evam uccai rājendra bhāṣamāṇaṃ vṛkodaram<BR>
09,055.035c	uvāca vītabhī rājan putras te satyavikramaḥ<BR>
09,055.036a	kiṃ katthitena bahudhā yudhyasva tvaṃ vṛkodara<BR>
09,055.036c	adya te 'haṃ vineṣyāmi yuddhaśraddhāṃ kulādhama<BR>
09,055.036d*0325_01	iti duryodhanenoktaḥ pratyuvāca vṛkodaraḥ<BR>
09,055.037a	naiva duryodhanaḥ kṣudra kena cit tvadvidhena vai<BR>
09,055.037c	śakyas trāsayituṃ vācā yathānyaḥ prākṛto naraḥ<BR>
09,055.038a	cirakālepsitaṃ diṣṭyā hṛdayastham idaṃ mama<BR>
09,055.038c	tvayā saha gadāyuddhaṃ tridaśair upapāditam<BR>
09,055.039a	kiṃ vācā bahunoktena katthitena ca durmate<BR>
09,055.039c	vāṇī saṃpadyatām eṣā karmaṇā mā ciraṃ kṛthāḥ<BR>
09,055.040a	tasya tad vacanaṃ śrutvā sarva evābhyapūjayan<BR>
09,055.040c	rājānaḥ somakāś caiva ye tatrāsan samāgatāḥ<BR>
09,055.041a	tataḥ saṃpūjitaḥ sarvaiḥ saṃprahṛṣṭatanūruhaḥ<BR>
09,055.041c	bhūyo dhīraṃ manaś cakre yuddhāya kurunandanaḥ<BR>
09,055.042a	taṃ mattam iva mātaṅgaṃ talatālair narādhipāḥ<BR>
09,055.042c	bhūyaḥ saṃharṣayāṃ cakrur duryodhanam amarṣaṇam<BR>
09,055.043a	taṃ mahātmā mahātmānaṃ gadām udyamya pāṇḍavaḥ<BR>
09,055.043c	abhidudrāva vegena dhārtarāṣṭraṃ vṛkodaraḥ<BR>
09,055.044a	bṛṃhanti kuñjarās tatra hayā heṣanti cāsakṛt<BR>
09,055.044c	śastrāṇi cāpy adīpyanta pāṇḍavānāṃ jayaiṣiṇām<BR>
09,056.001	saṃjaya uvāca<BR>
09,056.001a	tato duryodhano dṛṣṭvā bhīmasenaṃ tathāgatam<BR>
09,056.001c	pratyudyayāv adīnātmā vegena mahatā nadan<BR>
09,056.002a	samāpetatur ānadya śṛṅgiṇau vṛṣabhāv iva<BR>
09,056.002c	mahānirghātaghoṣaś ca saṃprahāras tayor abhūt<BR>
09,056.003a	abhavac ca tayor yuddhaṃ tumulaṃ romaharṣaṇam<BR>
09,056.003c	jigīṣator yudhānyonyam indraprahrādayor iva<BR>
09,056.003d@003_0001	tau vṛṣāv iva garjantau maṇḍalāni viceratuḥ<BR>
09,056.003d@003_0002	āvarjitagadāhastau duryodhanavṛkodarau<BR>
09,056.003d@003_0003	maṇḍalāvartamārgeṣu gadāpraharaṇe 'pi ca<BR>
09,056.003d@003_0004	nirviśeṣam abhūd yuddhaṃ tayoḥ puruṣasiṃhayoḥ<BR>
09,056.003d@003_0005	taptahemamayī śubhrair babhūva bhayavardhanī<BR>
09,056.003d@003_0006	agnijvālair ivāvidhya pade bhīmasya sā gadā<BR>
09,056.003d@003_0007	tāḍitā dhārtarāṣṭreṇa bhīmasya gadayā gadā<BR>
09,056.003d@003_0008	gadāyuddhe mahārāja sasṛje pāvakārciṣaḥ<BR>
09,056.003d@003_0009<BR>
09,056.003d@003_0010 aṅgāravarṣaṃ mumuce tad adbhutam ivābhavat<BR>
09,056.003d@003_0011 dantair iva mahānāgau śṛṅgair iva mahāvṛṣau<BR>
09,056.003d@003_0012 tau tu rejatur anyonyaṃ gadābhyām aparikṣatau<BR>
09,056.003d@003_0013 gadayābhihate gātre kṣaṇena rudhirokṣitau<BR>
09,056.003d@003_0014 prekṣaṇīyatarāv āstāṃ puṣpitāv iva kiṃśukau<BR>
09,056.003d@003_0015 gadayā dhārtarāṣṭreṇa savye pārśve bhṛśāhataḥ<BR>
09,056.003d@003_0016 bhīmaseno mahābāhur na cacālācalo yathā<BR>
09,056.003d@003_0017 tadā bhīmagadāvegais tāḍyamāno muhur muhuḥ<BR>
09,056.003d@003_0018 kaṭitvān mocayām āsa duṣṭahastīva hastipam<BR>
09,056.003d@003_0019 śuśruve dikṣu sarvāsu tayoḥ puruṣasiṃhayoḥ<BR>
09,056.003d@003_0020 gadānipātasaṃhrādo vajrayor iva nisvanaḥ<BR>
09,056.003d@003_0021 abhihṛtya mahāvīryau nivṛtya tu mahāgadau<BR>
09,056.003d@003_0022 punar uttamamārgasthau maṇḍalāni viceratuḥ<BR>
09,056.003d@003_0023 tadānyonyam abhidrutya sthitau vīrau mahāgadau<BR>
09,056.003d@003_0024 udyamya lohadaṇḍābhyāṃ tāḍyamānau hi petatuḥ<BR>
09,056.003d@003_0025 punar utpatya vegena maṇḍalāni viceratuḥ<BR>
09,056.003d@003_0026 kriyāviśeṣabalinau darśayām āsatus tadā<BR>
09,056.003d@003_0027 abhyudyatagadau vīrau saśṛṅgāv iva parvatau<BR>
09,056.003d@003_0028 tāv ājaghnatur anyonyaṃ yathā bhūmicale 'calau<BR>
09,056.003d@003_0029 tau parasparasaṃvegād gadābhyāṃ bhṛśam āhatau<BR>
09,056.003d@003_0030 yugapat petatur vīrau tathālakṣya samutthitau<BR>
09,056.003d@003_0031 bhṛśaṃ marmasv abhihatāv ubhāv āstāṃ suvihvalau<BR>
09,056.003d@003_0032 tau parasparasaṃgharṣau prekṣatāṃ hi mahābalau<BR>
09,056.004a	rudhirokṣitasarvāṅgau gadāhastau manasvinau<BR>
09,056.004c	dadṛśāte mahātmānau puṣpitāv iva kiṃśukau<BR>
09,056.005a	tathā tasmin mahāyuddhe vartamāne sudāruṇe<BR>
09,056.005c	khadyotasaṃghair iva khaṃ darśanīyaṃ vyarocata<BR>
09,056.006a	tathā tasmin vartamāne saṃkule tumule bhṛśam<BR>
09,056.006b*0326_01	saṃgrāme dāruṇe tāta subhṛśaṃ krodhasaṃyutau<BR>
09,056.006c	ubhāv api pariśrāntau yudhyamānāv ariṃdamau<BR>
09,056.007a	tau muhūrtaṃ samāśvasya punar eva paraṃtapau<BR>
09,056.007c	abhyahārayatāṃ tatra saṃpragṛhya gade śubhe<BR>
09,056.008a	tau tu dṛṣṭvā mahāvīryau samāśvastau nararṣabhau<BR>
09,056.008c	balinau vāraṇau yadvad vāśitārthe madotkaṭau<BR>
09,056.009a	apāravīryau saṃprekṣya pragṛhītagadāv ubhau<BR>
09,056.009c	vismayaṃ paramaṃ jagmur devagandharvadānavāḥ<BR>
09,056.010a	pragṛhītagadau dṛṣṭvā duryodhanavṛkodarau<BR>
09,056.010c	saṃśayaḥ sarvabhūtānāṃ vijaye samapadyata<BR>
09,056.011a	samāgamya tato bhūyo bhrātarau balināṃ varau<BR>
09,056.011c	anyonyasyāntaraprepsū pracakrāte 'ntaraṃ prati<BR>
09,056.012a	yamadaṇḍopamāṃ gurvīm indrāśanim ivodyatām<BR>
09,056.012c	dadṛśuḥ prekṣakā rājan raudrīṃ viśasanīṃ gadām<BR>
09,056.013a	āvidhyato gadāṃ tasya bhīmasenasya saṃyuge<BR>
09,056.013c	śabdaḥ sutumulo ghoro muhūrtaṃ samapadyata<BR>
09,056.014a	āvidhyantam abhiprekṣya dhārtarāṣṭro 'tha pāṇḍavam<BR>
09,056.014c	gadām alaghuvegāṃ tāṃ vismitaḥ saṃbabhūva ha<BR>
09,056.015a	caraṃś ca vividhān mārgān maṇḍalāni ca bhārata<BR>
09,056.015c	aśobhata tadā vīro bhūya eva vṛkodaraḥ<BR>
09,056.016a	tau parasparam āsādya yat tāv anyonyarakṣaṇe<BR>
09,056.016c	mārjārāv iva bhakṣārthe tatakṣāte muhur muhuḥ<BR>
09,056.017a	acarad bhīmasenas tu mārgān bahuvidhāṃs tathā<BR>
09,056.017c	maṇḍalāni vicitrāṇi sthānāni vividhāni ca<BR>
09,056.018a	gomūtrikāṇi citrāṇi gatapratyāgatāni ca<BR>
09,056.018c	parimokṣaṃ prahārāṇāṃ varjanaṃ paridhāvanam<BR>
09,056.019a	abhidravaṇam ākṣepam avasthānaṃ savigraham<BR>
09,056.019c	parāvartanasaṃvartam avaplutam athāplutam<BR>
09,056.019e	upanyastam apanyastaṃ gadāyuddhaviśāradau<BR>
09,056.020a	evaṃ tau vicarantau tu nyaghnatāṃ vai parasparam<BR>
09,056.020c	vañcayantau punaś caiva ceratuḥ kurusattamau<BR>
09,056.021a	vikrīḍantau subalinau maṇḍalāni praceratuḥ<BR>
09,056.021c	gadāhastau tatas tau tu maṇḍalāvasthitau balī<BR>
09,056.022a	dakṣiṇaṃ maṇḍalaṃ rājan dhārtarāṣṭro 'bhyavartata<BR>
09,056.022c	savyaṃ tu maṇḍalaṃ tatra bhīmaseno 'bhyavartata<BR>
09,056.023a	tathā tu caratas tasya bhīmasya raṇamūrdhani<BR>
09,056.023c	duryodhano mahārāja pārśvadeśe 'bhyatāḍayat<BR>
09,056.024a	āhatas tu tadā bhīmas tava putreṇa bhārata<BR>
09,056.024c	āvidhyata gadāṃ gurvīṃ prahāraṃ tam acintayan<BR>
09,056.025a	indrāśanisamāṃ ghorāṃ yamadaṇḍam ivodyatām<BR>
09,056.025c	dadṛśus te mahārāja bhīmasenasya tāṃ gadām<BR>
09,056.026a	āvidhyantaṃ gadāṃ dṛṣṭvā bhīmasenaṃ tavātmajaḥ<BR>
09,056.026c	samudyamya gadāṃ ghorāṃ pratyavidhyad ariṃdamaḥ<BR>
09,056.026d*0327_01	yamadaṇḍanibhāṃ rājan ghorāṃ prati ariṃdamaḥ<BR>
09,056.027a	gadāmārutavegena tava putrasya bhārata<BR>
09,056.027c	śabda āsīt sutumulas tejaś ca samajāyata<BR>
09,056.027d*0328_01	śabda āsīn mahāṃs tatra tumulo lomaharṣaṇaḥ<BR>
09,056.028a	sa caran vividhān mārgān maṇḍalāni ca bhāgaśaḥ<BR>
09,056.028c	samaśobhata tejasvī bhūyo bhīmāt suyodhanaḥ<BR>
09,056.029a	āviddhā sarvavegena bhīmena mahatī gadā<BR>
09,056.029c	sadhūmaṃ sārciṣaṃ cāgniṃ mumocogrā mahāsvanā<BR>
09,056.029d*0329_01	udvamac cārciṣo vahniṃ sasphuliṅgaṃ samantataḥ<BR>
09,056.030a	ādhūtāṃ bhīmasenena gadāṃ dṛṣṭvā suyodhanaḥ<BR>
09,056.030c	adrisāramayīṃ gurvīm āvidhyan bahv aśobhata<BR>
09,056.031a	gadāmārutavegaṃ hi dṛṣṭvā tasya mahātmanaḥ<BR>
09,056.031c	bhayaṃ viveśa pāṇḍūn vai sarvān eva sasomakān<BR>
09,056.032a	tau darśayantau samare yuddhakrīḍāṃ samantataḥ<BR>
09,056.032c	gadābhyāṃ sahasānyonyam ājaghnatur ariṃdamau<BR>
09,056.033a	tau parasparam āsādya daṃṣṭrābhyāṃ dviradau yathā<BR>
09,056.033c	aśobhetāṃ mahārāja śoṇitena pariplutau<BR>
09,056.034a	evaṃ tad abhavad yuddhaṃ ghorarūpam asaṃvṛtam<BR>
09,056.034c	parivṛtte 'hani krūraṃ vṛtravāsavayor iva<BR>
09,056.035a	dṛṣṭvā vyavasthitaṃ bhīmaṃ tava putro mahābalaḥ<BR>
09,056.035c	caraṃś citratarān mārgān kaunteyam abhidudruve<BR>
09,056.036a	tasya bhīmo mahāvegāṃ jāmbūnadapariṣkṛtām<BR>
09,056.036c	abhikruddhasya kruddhas tu tāḍayām āsa tāṃ gadām<BR>
09,056.037a	savisphuliṅgo nirhrādas tayos tatrābhighātajaḥ<BR>
09,056.037c	prādurāsīn mahārāja sṛṣṭayor vajrayor iva<BR>
09,056.038a	vegavatyā tayā tatra bhīmasenapramuktayā<BR>
09,056.038c	nipatantyā mahārāja pṛthivī samakampata<BR>
09,056.039a	tāṃ nāmṛṣyata kauravyo gadāṃ pratihatāṃ raṇe<BR>
09,056.039c	matto dvipa iva kruddhaḥ pratikuñjaradarśanāt<BR>
09,056.040a	sa savyaṃ maṇḍalaṃ rājann udbhrāmya kṛtaniścayaḥ<BR>
09,056.040c	ājaghne mūrdhni kaunteyaṃ gadayā bhīmavegayā<BR>
09,056.041a	tayā tv abhihato bhīmaḥ putreṇa tava pāṇḍavaḥ<BR>
09,056.041c	nākampata mahārāja tad adbhutam ivābhavat<BR>
09,056.042a	āścaryaṃ cāpi tad rājan sarvasainyāny apūjayan<BR>
09,056.042c	yad gadābhihato bhīmo nākampata padāt padam<BR>
09,056.043a	tato gurutarāṃ dīptāṃ gadāṃ hemapariṣkṛtām<BR>
09,056.043c	duryodhanāya vyasṛjad bhīmo bhīmaparākramaḥ<BR>
09,056.044a	taṃ prahāram asaṃbhrānto lāghavena mahābalaḥ<BR>
09,056.044c	moghaṃ duryodhanaś cakre tatrābhūd vismayo mahān<BR>
09,056.045a	sā tu moghā gadā rājan patantī bhīmacoditā<BR>
09,056.045c	cālayām āsa pṛthivīṃ mahānirghātanisvanā<BR>
09,056.046a	āsthāya kauśikān mārgān utpatan sa punaḥ punaḥ<BR>
09,056.046b*0330_01	gadānipātaṃ kriyayā moghaṃ cakre sutas tava<BR>
09,056.046b*0330_02	sa gadāvarjitaṃ dṛṣṭvā bhīmasenam upādravat<BR>
09,056.046b*0330_03	so 'gacchac calito rājan kaunteyas trirathāntaram<BR>
09,056.046c	gadānipātaṃ prajñāya bhīmasenam avañcayat<BR>
09,056.047a	vañcayitvā tathā bhīmaṃ gadayā kurusattamaḥ<BR>
09,056.047c	tāḍayām āsa saṃkruddho vakṣodeśe mahābalaḥ<BR>
09,056.048a	gadayābhihato bhīmo muhyamāno mahāraṇe<BR>
09,056.048c	nābhyamanyata kartavyaṃ putreṇābhyāhatas tava<BR>
09,056.049a	tasmiṃs tathā vartamāne rājan somakapāṇḍavāḥ<BR>
09,056.049c	bhṛśopahatasaṃkalpā nahṛṣṭamanaso 'bhavan<BR>
09,056.050a	sa tu tena prahāreṇa mātaṅga iva roṣitaḥ<BR>
09,056.050c	hastivad dhastisaṃkāśam abhidudrāva te sutam<BR>
09,056.051a	tatas tu rabhaso bhīmo gadayā tanayaṃ tava<BR>
09,056.051c	abhidudrāva vegena siṃho vanagajaṃ yathā<BR>
09,056.052a	upasṛtya tu rājānaṃ gadāmokṣaviśāradaḥ<BR>
09,056.052c	āvidhyata gadāṃ rājan samuddiśya sutaṃ tava<BR>
09,056.053a	atāḍayad bhīmasenaḥ pārśve duryodhanaṃ tadā<BR>
09,056.053c	sa vihvalaḥ prahāreṇa jānubhyām agaman mahīm<BR>
09,056.054a	tasmiṃs tu bharataśreṣṭhe jānubhyām avanīṃ gate<BR>
09,056.054c	udatiṣṭhat tato nādaḥ sṛñjayānāṃ jagatpate<BR>
09,056.055a	teṣāṃ tu ninadaṃ śrutvā sṛñjayānāṃ nararṣabhaḥ<BR>
09,056.055c	amarṣād bharataśreṣṭha putras te samakupyata<BR>
09,056.056a	utthāya tu mahābāhuḥ kruddho nāga iva śvasan<BR>
09,056.056c	didhakṣann iva netrābhyāṃ bhīmasenam avaikṣata<BR>
09,056.057a	tataḥ sa bharataśreṣṭho gadāpāṇir abhidravat<BR>
09,056.057c	pramathiṣyann iva śiro bhīmasenasya saṃyuge<BR>
09,056.058a	sa mahātmā mahātmānaṃ bhīmaṃ bhīmaparākramaḥ<BR>
09,056.058c	atāḍayac chaṅkhadeśe sa cacālācalopamaḥ<BR>
09,056.059a	sa bhūyaḥ śuśubhe pārthas tāḍito gadayā raṇe<BR>
09,056.059c	udbhinnarudhiro rājan prabhinna iva kuñjaraḥ<BR>
09,056.059d*0331_01	sa saṃkruddho mahārāja bhīmo bhīmaparākramaḥ<BR>
09,056.060a	tato gadāṃ vīrahaṇīm ayasmayīṃ; pragṛhya vajrāśanitulyanisvanām<BR>
09,056.060c	atāḍayac chatrum amitrakarśano; balena vikramya dhanaṃjayāgrajaḥ<BR>
09,056.061a	sa bhīmasenābhihatas tavātmajaḥ; papāta saṃkampitadehabandhanaḥ<BR>
09,056.061c	supuṣpito mārutavegatāḍito; mahāvane sāla ivāvaghūrṇitaḥ<BR>
09,056.062a	tataḥ praṇedur jahṛṣuś ca pāṇḍavāḥ; samīkṣya putraṃ patitaṃ kṣitau tava<BR>
09,056.062c	tataḥ sutas te pratilabhya cetanāṃ; samutpapāta dvirado yathā hradāt<BR>
09,056.063a	sa pārthivo nityam amarṣitas tadā; mahārathaḥ śikṣitavat paribhraman<BR>
09,056.063c	atāḍayat pāṇḍavam agrataḥ sthitaṃ; sa vihvalāṅgo jagatīm upāspṛśat<BR>
09,056.064a	sa siṃhanādān vinanāda kauravo; nipātya bhūmau yudhi bhīmam ojasā<BR>
09,056.064c	bibheda caivāśanitulyatejasā; gadānipātena śarīrarakṣaṇam<BR>
09,056.065a	tato 'ntarikṣe ninado mahān abhūd; divaukasām apsarasāṃ ca neduṣām<BR>
09,056.065c	papāta coccair amarapraveritaṃ; vicitrapuṣpotkaravarṣam uttamam<BR>
09,056.066a	tataḥ parān āviśad uttamaṃ bhayaṃ; samīkṣya bhūmau patitaṃ narottamam<BR>
09,056.066c	ahīyamānaṃ ca balena kauravaṃ; niśamya bhedaṃ ca dṛḍhasya varmaṇaḥ<BR>
09,056.067a	tato muhūrtād upalabhya cetanāṃ; pramṛjya vaktraṃ rudhirārdram ātmanaḥ<BR>
09,056.067c	dhṛtiṃ samālambya vivṛttalocano; balena saṃstabhya vṛkodaraḥ sthitaḥ<BR>
09,056.067d*0332_01	tato yamau yamasadṛśau parākrame<BR>
09,056.067d*0332_02	sapārṣataḥ śinitanayaś ca vīryavān<BR>
09,056.067d*0332_03	samāhvayann aham aham ity abhitvaraṃs<BR>
09,056.067d*0332_04	tavātmajaṃ samabhiyayur vadhaiṣiṇaḥ<BR>
09,056.067d*0332_05	nigṛhya tān punar api pāṇḍavo balī<BR>
09,056.067d*0332_06	tavātmajaṃ svayam abhigamya kālavat<BR>
09,056.067d*0332_07	cacāra ca vyapagatakhedavepathuḥ<BR>
09,056.067d*0332_08	sureśvaro namucim ivottamaṃ raṇe<BR>
09,057.001	saṃjaya uvāca<BR>
09,057.001a	samudīrṇaṃ tato dṛṣṭvā saṃgrāmaṃ kurumukhyayoḥ<BR>
09,057.001c	athābravīd arjunas tu vāsudevaṃ yaśasvinam<BR>
09,057.002a	anayor vīrayor yuddhe ko jyāyān bhavato mataḥ<BR>
09,057.002c	kasya vā ko guṇo bhūyān etad vada janārdana<BR>
09,057.003	vāsudeva uvāca<BR>
09,057.003a	upadeśo 'nayos tulyo bhīmas tu balavattaraḥ<BR>
09,057.003c	kṛtayatnataras tv eṣa dhārtarāṣṭro vṛkodarāt<BR>
09,057.004a	bhīmasenas tu dharmeṇa yudhyamāno na jeṣyati<BR>
09,057.004c	anyāyena tu yudhyan vai hanyād eṣa suyodhanam<BR>
09,057.005a	māyayā nirjitā devair asurā iti naḥ śrutam<BR>
09,057.005c	virocanaś ca śakreṇa māyayā nirjitaḥ sakhe<BR>
09,057.005e	māyayā cākṣipat tejo vṛtrasya balasūdanaḥ<BR>
09,057.005f*0333_01	tasmān māyāmayaṃ bhīma ātiṣṭhatu parākramam<BR>
09,057.005f*0334_01	karotu bhīmaḥ samayaṃ balam āsthāya vīryavān<BR>
09,057.006a	pratijñātaṃ tu bhīmena dyūtakāle dhanaṃjaya<BR>
09,057.006c	ūrū bhetsyāmi te saṃkhye gadayeti suyodhanam<BR>
09,057.007a	so 'yaṃ pratijñāṃ tāṃ cāpi pārayitvārikarśanaḥ<BR>
09,057.007c	māyāvinaṃ ca rājānaṃ māyayaiva nikṛntatu<BR>
09,057.008a	yady eṣa balam āsthāya nyāyena prahariṣyati<BR>
09,057.008c	viṣamasthas tato rājā bhaviṣyati yudhiṣṭhiraḥ<BR>
09,057.009a	punar eva ca vakṣyāmi pāṇḍavedaṃ nibodha me<BR>
09,057.009c	dharmarājāparādhena bhayaṃ naḥ punarāgatam<BR>
09,057.010a	kṛtvā hi sumahat karma hatvā bhīṣmamukhān kurūn<BR>
09,057.010c	jayaḥ prāpto yaśaś cāgryaṃ vairaṃ ca pratiyātitam<BR>
09,057.010e	tad evaṃ vijayaḥ prāptaḥ punaḥ saṃśayitaḥ kṛtaḥ<BR>
09,057.011a	abuddhir eṣā mahatī dharmarājasya pāṇḍava<BR>
09,057.011c	yad ekavijaye yuddhaṃ paṇitaṃ kṛtam īdṛśam<BR>
09,057.011e	suyodhanaḥ kṛtī vīra ekāyanagatas tathā<BR>
09,057.012a	api cośanasā gītaḥ śrūyate 'yaṃ purātanaḥ<BR>
09,057.012c	ślokas tattvārthasahitas tan me nigadataḥ śṛṇu<BR>
09,057.012d*0335_01	asminn arthe purāṇo 'yaṃ śloko 'pi niyataḥ kila<BR>
09,057.012d*0335_02	śrutaś cośanasā gītaḥ satāṃ nītividāṃ mataḥ<BR>
09,057.013a	punarāvartamānānāṃ bhagnānāṃ jīvitaiṣiṇām<BR>
09,057.013c	bhetavyam ariśeṣāṇām ekāyanagatā hi te<BR>
09,057.013d*0336_01	sāhasotpatitānāṃ ca nirāśānāṃ ca jīvite<BR>
09,057.013d*0336_02	na śakyam agrataḥ sthātuṃ śakreṇāpi dhanaṃjaya<BR>
09,057.014a	suyodhanam imaṃ bhagnaṃ hatasainyaṃ hradaṃ gatam<BR>
09,057.014c	parājitaṃ vanaprepsuṃ nirāśaṃ rājyalambhane<BR>
09,057.015a	ko nv eṣa saṃyuge prājñaḥ punar dvaṃdve samāhvayet<BR>
09,057.015c	api vo nirjitaṃ rājyaṃ na hareta suyodhanaḥ<BR>
09,057.016a	yas trayodaśavarṣāṇi gadayā kṛtaniśramaḥ<BR>
09,057.016c	caraty ūrdhvaṃ ca tiryak ca bhīmasenajighāṃsayā<BR>
09,057.017a	evaṃ cen na mahābāhur anyāyena haniṣyati<BR>
09,057.017c	eṣa vaḥ kauravo rājā dhārtarāṣṭro bhaviṣyati<BR>
09,057.018a	dhanaṃjayas tu śrutvaitat keśavasya mahātmanaḥ<BR>
09,057.018c	prekṣato bhīmasenasya hastenorum atāḍayat<BR>
09,057.019a	gṛhya saṃjñāṃ tato bhīmo gadayā vyacarad raṇe<BR>
09,057.019c	maṇḍalāni vicitrāṇi yamakānītarāṇi ca<BR>
09,057.020a	dakṣiṇaṃ maṇḍalaṃ savyaṃ gomūtrakam athāpi ca<BR>
09,057.020c	vyacarat pāṇḍavo rājann ariṃ saṃmohayann iva<BR>
09,057.021a	tathaiva tava putro 'pi gadāmārgaviśāradaḥ<BR>
09,057.021c	vyacaral laghu citraṃ ca bhīmasenajighāṃsayā<BR>
09,057.022a	ādhunvantau gade ghore candanāgarurūṣite<BR>
09,057.022c	vairasyāntaṃ parīpsantau raṇe kruddhāv ivāntakau<BR>
09,057.023a	anyonyaṃ tau jighāṃsantau pravīrau puruṣarṣabhau<BR>
09,057.023c	yuyudhāte garutmantau yathā nāgāmiṣaiṣiṇau<BR>
09,057.024a	maṇḍalāni vicitrāṇi carator nṛpabhīmayoḥ<BR>
09,057.024c	gadāsaṃpātajās tatra prajajñuḥ pāvakārciṣaḥ<BR>
09,057.025a	samaṃ praharatos tatra śūrayor balinor mṛdhe<BR>
09,057.025c	kṣubdhayor vāyunā rājan dvayor iva samudrayoḥ<BR>
09,057.026a	tayoḥ praharatos tulyaṃ mattakuñjarayor iva<BR>
09,057.026c	gadānirghātasaṃhrādaḥ prahārāṇām ajāyata<BR>
09,057.027a	tasmiṃs tadā saṃprahāre dāruṇe saṃkule bhṛśam<BR>
09,057.027c	ubhāv api pariśrāntau yudhyamānāv ariṃdamau<BR>
09,057.028a	tau muhūrtaṃ samāśvasya punar eva paraṃtapau<BR>
09,057.028c	abhyahārayatāṃ kruddhau pragṛhya mahatī gade<BR>
09,057.029a	tayoḥ samabhavad yuddhaṃ ghorarūpam asaṃvṛtam<BR>
09,057.029c	gadānipātai rājendra takṣator vai parasparam<BR>
09,057.030a	vyāyāmapradrutau tau tu vṛṣabhākṣau tarasvinau<BR>
09,057.030c	anyonyaṃ jaghnatur vīrau paṅkasthau mahiṣāv iva<BR>
09,057.031a	jarjarīkṛtasarvāṅgau rudhireṇābhisaṃplutau<BR>
09,057.031c	dadṛśāte himavati puṣpitāv iva kiṃśukau<BR>
09,057.032a	duryodhanena pārthas tu vivare saṃpradarśite<BR>
09,057.032c	īṣad utsmayamānas tu sahasā prasasāra ha<BR>
09,057.033a	tam abhyāśagataṃ prājño raṇe prekṣya vṛkodaraḥ<BR>
09,057.033c	avākṣipad gadāṃ tasmai vegena mahatā balī<BR>
09,057.034a	avakṣepaṃ tu taṃ dṛṣṭvā putras tava viśāṃ pate<BR>
09,057.034c	apāsarpat tataḥ sthānāt sā moghā nyapatad bhuvi<BR>
09,057.035a	mokṣayitvā prahāraṃ taṃ sutas tava sa saṃbhramāt<BR>
09,057.035c	bhīmasenaṃ ca gadayā prāharat kurusattamaḥ<BR>
09,057.036a	tasya viṣyandamānena rudhireṇāmitaujasaḥ<BR>
09,057.036b*0337_01	samāplutasya bhīmasya krodharaktekṣaṇasya ca<BR>
09,057.036c	prahāragurupātāc ca mūrcheva samajāyata<BR>
09,057.037a	duryodhanas taṃ ca veda pīḍitaṃ pāṇḍavaṃ raṇe<BR>
09,057.037c	dhārayām āsa bhīmo 'pi śarīram atipīḍitam<BR>
09,057.038a	amanyata sthitaṃ hy enaṃ prahariṣyantam āhave<BR>
09,057.038c	ato na prāharat tasmai punar eva tavātmajaḥ<BR>
09,057.039a	tato muhūrtam āśvasya duryodhanam avasthitam<BR>
09,057.039c	vegenābhyadravad rājan bhīmasenaḥ pratāpavān<BR>
09,057.040a	tam āpatantaṃ saṃprekṣya saṃrabdham amitaujasam<BR>
09,057.040c	mogham asya prahāraṃ taṃ cikīrṣur bharatarṣabha<BR>
09,057.041a	avasthāne matiṃ kṛtvā putras tava mahāmanāḥ<BR>
09,057.041c	iyeṣotpatituṃ rājaṃś chalayiṣyan vṛkodaram<BR>
09,057.042a	abudhyad bhīmasenas tad rājñas tasya cikīrṣitam<BR>
09,057.042c	athāsya samabhidrutya samutkramya ca siṃhavat<BR>
09,057.043a	sṛtyā vañcayato rājan punar evotpatiṣyataḥ<BR>
09,057.043c	ūrubhyāṃ prāhiṇod rājan gadāṃ vegena pāṇḍavaḥ<BR>
09,057.044a	sā vajraniṣpeṣasamā prahitā bhīmakarmaṇā<BR>
09,057.044c	ūrū duryodhanasyātha babhañja priyadarśanau<BR>
09,057.045a	sa papāta naravyāghro vasudhām anunādayan<BR>
09,057.045c	bhagnorur bhīmasenena putras tava mahīpate<BR>
09,057.046a	vavur vātāḥ sanirghātāḥ pāṃsuvarṣaṃ papāta ca<BR>
09,057.046c	cacāla pṛthivī cāpi savṛkṣakṣupaparvatā<BR>
09,057.047a	tasmin nipatite vīre patyau sarvamahīkṣitām<BR>
09,057.047c	mahāsvanā punar dīptā sanirghātā bhayaṃkarī<BR>
09,057.047e	papāta colkā mahatī patite pṛthivīpatau<BR>
09,057.048a	tathā śoṇitavarṣaṃ ca pāṃsuvarṣaṃ ca bhārata<BR>
09,057.048c	vavarṣa maghavāṃs tatra tava putre nipātite<BR>
09,057.049a	yakṣāṇāṃ rākṣasānāṃ ca piśācānāṃ tathaiva ca<BR>
09,057.049c	antarikṣe mahānādaḥ śrūyate bharatarṣabha<BR>
09,057.050a	tena śabdena ghoreṇa mṛgāṇām atha pakṣiṇām<BR>
09,057.050c	jajñe ghoratamaḥ śabdo bahūnāṃ sarvatodiśam<BR>
09,057.051a	ye tatra vājinaḥ śeṣā gajāś ca manujaiḥ saha<BR>
09,057.051c	mumucus te mahānādaṃ tava putre nipātite<BR>
09,057.052a	bherīśaṅkhamṛdaṅgānām abhavac ca svano mahān<BR>
09,057.052c	antarbhūmigataś caiva tava putre nipātite<BR>
09,057.053a	bahupādair bahubhujaiḥ kabandhair ghoradarśanaiḥ<BR>
09,057.053c	nṛtyadbhir bhayadair vyāptā diśas tatrābhavan nṛpa<BR>
09,057.054a	dhvajavanto 'stravantaś ca śastravantas tathaiva ca<BR>
09,057.054c	prākampanta tato rājaṃs tava putre nipātite<BR>
09,057.055a	hradāḥ kūpāś ca rudhiram udvemur nṛpasattama<BR>
09,057.055c	nadyaś ca sumahāvegāḥ pratisrotovahābhavan<BR>
09,057.056a	pulliṅgā iva nāryas tu strīliṅgāḥ puruṣābhavan<BR>
09,057.056c	duryodhane tadā rājan patite tanaye tava<BR>
09,057.057a	dṛṣṭvā tān adbhutotpātān pāñcālāḥ pāṇḍavaiḥ saha<BR>
09,057.057b*0338_01	sṛñjayāś ca mahārāja sarva eva mahārathāḥ<BR>
09,057.057c	āvignamanasaḥ sarve babhūvur bharatarṣabha<BR>
09,057.057d*0339_01	prahṛṣṭamanasaś cāsan pāṇḍavāḥ sṛñjayaiḥ saha<BR>
09,057.058a	yayur devā yathākāmaṃ gandharvāpsarasas tathā<BR>
09,057.058c	kathayanto 'dbhutaṃ yuddhaṃ sutayos tava bhārata<BR>
09,057.059a	tathaiva siddhā rājendra tathā vātikacāraṇāḥ<BR>
09,057.059c	narasiṃhau praśaṃsantau viprajagmur yathāgatam<BR>
09,058.001	saṃjaya uvāca<BR>
09,058.001a	taṃ pātitaṃ tato dṛṣṭvā mahāśālam ivodgatam<BR>
09,058.001c	prahṛṣṭamanasaḥ sarve babhūvus tatra pāṇḍavāḥ<BR>
09,058.002a	unmattam iva mātaṅgaṃ siṃhena vinipātitam<BR>
09,058.002c	dadṛśur hṛṣṭaromāṇaḥ sarve te cāpi somakāḥ<BR>
09,058.003a	tato duryodhanaṃ hatvā bhīmasenaḥ pratāpavān<BR>
09,058.003c	patitaṃ kauravendraṃ tam upagamyedam abravīt<BR>
09,058.003d*0340_01	vṛkodaro mahārāja vākśalyam atiduḥsaham<BR>
09,058.004a	gaur gaur iti purā manda draupadīm ekavāsasam<BR>
09,058.004c	yat sabhāyāṃ hasann asmāṃs tadā vadasi durmate<BR>
09,058.004e	tasyāvahāsasya phalam adya tvaṃ samavāpnuhi<BR>
09,058.005a	evam uktvā sa vāmena padā maulim upāspṛśat<BR>
09,058.005c	śiraś ca rājasiṃhasya pādena samaloḍayat<BR>
09,058.006a	tathaiva krodhasaṃrakto bhīmaḥ parabalārdanaḥ<BR>
09,058.006c	punar evābravīd vākyaṃ yat tac chṛṇu narādhipa<BR>
09,058.007a	ye 'smān puro 'panṛtyanta punar gaur iti gaur iti<BR>
09,058.007c	tān vayaṃ pratinṛtyāmaḥ punar gaur iti gaur iti<BR>
09,058.008a	nāsmākaṃ nikṛtir vahnir nākṣadyūtaṃ na vañcanā<BR>
09,058.008b*0341_01	na śāṭhyaṃ naiva no māyā yathāsya sudurātmanaḥ<BR>
09,058.008c	svabāhubalam āśritya prabādhāmo vayaṃ ripūn<BR>
09,058.009a	so 'vāpya vairasya parasya pāraṃ; vṛkodaraḥ prāha śanaiḥ prahasya<BR>
09,058.009c	yudhiṣṭhiraṃ keśavasṛñjayāṃś ca; dhanaṃjayaṃ mādravatīsutau ca<BR>
09,058.010a	rajasvalāṃ draupadīm ānayan ye; ye cāpy akurvanta sadasy avastrām<BR>
09,058.010c	tān paśyadhvaṃ pāṇḍavair dhārtarāṣṭrān; raṇe hatāṃs tapasā yājñasenyāḥ<BR>
09,058.011a	ye naḥ purā ṣaṇḍhatilān avocan; krūrā rājño dhṛtarāṣṭrasya putrāḥ<BR>
09,058.011c	te no hatāḥ sagaṇāḥ sānubandhāḥ; kāmaṃ svargaṃ narakaṃ vā vrajāmaḥ<BR>
09,058.012a	punaś ca rājñaḥ patitasya bhūmau; sa tāṃ gadāṃ skandhagatāṃ nirīkṣya<BR>
09,058.012c	vāmena pādena śiraḥ pramṛdya; duryodhanaṃ naikṛtikety avocat<BR>
09,058.013a	hṛṣṭena rājan kurupārthivasya; kṣudrātmanā bhīmasenena pādam<BR>
09,058.013c	dṛṣṭvā kṛtaṃ mūrdhani nābhyanandan; dharmātmānaḥ somakānāṃ prabarhāḥ<BR>
09,058.014a	tava putraṃ tathā hatvā katthamānaṃ vṛkodaram<BR>
09,058.014c	nṛtyamānaṃ ca bahuśo dharmarājo 'bravīd idam<BR>
09,058.014d*0342_01	gato 'si vairasyānṛṇyaṃ pratijñā pūritā tvayā<BR>
09,058.014d*0342_02	śubhenaivāśubhenātha karmaṇā viramādhunā<BR>
09,058.015a	mā śiro 'sya padā mardīr mā dharmas te 'tyagān mahān<BR>
09,058.015a*0343_01	**** **** ekādaśacamūpateḥ<BR>
09,058.015a*0343_02	pañcānām api yo bhartā na sā prakṛtir mānuṣī<BR>
09,058.015c	rājā jñātir hataś cāyaṃ naitan nyāyyaṃ tavānagha<BR>
09,058.015d*0344_01	āgacchet tvāṃ mahābāho vācyaṃ cādharmasaṃhitam<BR>
09,058.015d*0344_02	mā śiro 'sya padā mṛdnā ekādaśacamūpateḥ<BR>
09,058.015d*0344_03	na naśyetāṃ ca dharmasya tyāgāt kīrtir mahad yaśaḥ<BR>
09,058.015d*0344_04	nihatasya padāghāto naitan nyāyyaṃ tavānagha<BR>
09,058.015d*0345_01	ekādaśacamūnāthaṃ kurūṇām adhipaṃ tathā<BR>
09,058.015d*0345_02	mā sprākṣīr bhīma pādena rājānaṃ jñātim eva ca<BR>
09,058.015d*0345_03	hatabandhur hatāmātyo bhraṣṭasainyo hato mṛdhe<BR>
09,058.015d*0345_04	sarvākāreṇa śocyo 'yaṃ nāvahāsyo 'yam īśvaraḥ<BR>
09,058.016a	vidhvasto 'yaṃ hatāmātyo hatabhrātā hataprajaḥ<BR>
09,058.016c	utsannapiṇḍo bhrātā ca naitan nyāyyaṃ kṛtaṃ tvayā<BR>
09,058.017a	dhārmiko bhīmaseno 'sāv ity āhus tvāṃ purā janāḥ<BR>
09,058.017c	sa kasmād bhīmasena tvaṃ rājānam adhitiṣṭhasi<BR>
09,058.018a	dṛṣṭvā duryodhanaṃ rājā kuntīputras tathāgatam<BR>
09,058.018c	netrābhyām aśrupūrṇābhyām idaṃ vacanam abravīt<BR>
09,058.018d*0346_01	ity uktvā bhīmasenaṃ tu sāśrukaṇṭho yudhiṣṭhiraḥ<BR>
09,058.018d*0346_02	upasṛtyābravīd dīno duryodhanam ariṃdamam<BR>
09,058.018d*0347_01	tāta manyur na te kāryo nātmā śocyas tvayā tathā<BR>
09,058.018d*0347_02	nūnaṃ pūrvakṛtaṃ karma sughoram anubhūyate<BR>
09,058.019a	nūnam etad balavatā dhātrādiṣṭaṃ mahātmanā<BR>
09,058.019c	yad vayaṃ tvāṃ jighāṃsāmas tvaṃ cāsmān kurusattama<BR>
09,058.020a	ātmano hy aparādhena mahad vyasanam īdṛśam<BR>
09,058.020c	prāptavān asi yal lobhān madād bālyāc ca bhārata<BR>
09,058.021a	ghātayitvā vayasyāṃś ca bhrātṝn atha pitṝṃs tathā<BR>
09,058.021c	putrān pautrāṃs tathācāryāṃs tato 'si nidhanaṃ gataḥ<BR>
09,058.022a	tavāparādhād asmābhir bhrātaras te mahārathāḥ<BR>
09,058.022b*0348_01	ātmā na śocanīyas te ślāghyo mṛtyus tavānagha<BR>
09,058.022b*0348_02	vayam evādhunā śocyāḥ sarvāvasthāsu kaurava<BR>
09,058.022b*0348_03	kṛpaṇaṃ vartayiṣyāmas tair hīnā bandhubhiḥ priyaiḥ<BR>
09,058.022b*0348_04	bhrātṝṇāṃ caiva putrāṇāṃ tathā vai śokavihvalāḥ<BR>
09,058.022b*0348_05	kathaṃ drakṣyāmi vidhavā vadhūḥ śokapariplutāḥ<BR>
09,058.022b*0348_06	tvam ekaḥ susthito rājan svarge te nilayo dhruvaḥ<BR>
09,058.022b*0348_07	vayaṃ narakasaṃjñā vai duḥkhaṃ bhokṣyāma dāruṇam<BR>
09,058.022c	nihatā jñātayaś cānye diṣṭaṃ manye duratyayam<BR>
09,058.023a	snuṣāś ca prasnuṣāś caiva dhṛtarāṣṭrasya vihvalāḥ<BR>
09,058.023c	garhayiṣyanti no nūnaṃ vidhavāḥ śokakarśitāḥ<BR>
09,058.024a	evam uktvā suduḥkhārto niśaśvāsa sa pārthivaḥ<BR>
09,058.024c	vilalāpa ciraṃ cāpi dharmaputro yudhiṣṭhiraḥ<BR>
09,058.024d*0349_01	vilalāpa mahīyān saḥ prakṛtyā karuṇāparaḥ<BR>
09,059.001	dhṛtarāṣṭra uvāca<BR>
09,059.001a	adharmeṇa hataṃ dṛṣṭvā rājānaṃ mādhavottamaḥ<BR>
09,059.001c	kim abravīt tadā sūta baladevo mahābalaḥ<BR>
09,059.002a	gadāyuddhaviśeṣajño gadāyuddhaviśāradaḥ<BR>
09,059.002c	kṛtavān rauhiṇeyo yat tan mamācakṣva saṃjaya<BR>
09,059.003	saṃjaya uvāca<BR>
09,059.003a	śirasy abhihataṃ dṛṣṭvā bhīmasenena te sutam<BR>
09,059.003c	rāmaḥ praharatāṃ śreṣṭhaś cukrodha balavad balī<BR>
09,059.004a	tato madhye narendrāṇām ūrdhvabāhur halāyudhaḥ<BR>
09,059.004c	kurvann ārtasvaraṃ ghoraṃ dhig dhig bhīmety uvāca ha<BR>
09,059.005a	aho dhig yad adho nābheḥ prahṛtaṃ śuddhavikrame<BR>
09,059.005c	naitad dṛṣṭaṃ gadāyuddhe kṛtavān yad vṛkodaraḥ<BR>
09,059.006a	adho nābhyā na hantavyam iti śāstrasya niścayaḥ<BR>
09,059.006c	ayaṃ tv aśāstravin mūḍhaḥ svacchandāt saṃpravartate<BR>
09,059.007a	tasya tat tad bruvāṇasya roṣaḥ samabhavan mahān<BR>
09,059.007b*0350_01	tato rājānam ālokya roṣasaṃraktalocanaḥ<BR>
09,059.007b*0350_02	baladevo mahārāja tato vacanam abravīt<BR>
09,059.007b*0350_03	na caiṣa patitaḥ kṛṣṇa kevalaṃ matsamo 'samaḥ<BR>
09,059.007b*0350_04	āśritasya tu daurbalyād āśrayaḥ paribhartsyate<BR>
09,059.007c	tato lāṅgalam udyamya bhīmam abhyadravad balī<BR>
09,059.008a	tasyordhvabāhoḥ sadṛśaṃ rūpam āsīn mahātmanaḥ<BR>
09,059.008c	bahudhātuvicitrasya śvetasyeva mahāgireḥ<BR>
09,059.008d*0351_01	tam utpatantaṃ saṃkruddhaṃ vijñāya madhusūdanaḥ<BR>
09,059.008d*0352_01	bhrātṛbhiḥ sahito bhīmaḥ sārjunair astrakovidaiḥ<BR>
09,059.008d*0352_02	na vivyathe mahārāja dṛṣṭvā haladharaṃ balī<BR>
09,059.009a	tam utpatantaṃ jagrāha keśavo vinayānataḥ<BR>
09,059.009c	bāhubhyāṃ pīnavṛttābhyāṃ prayatnād balavad balī<BR>
09,059.010a	sitāsitau yaduvarau śuśubhāte 'dhikaṃ tataḥ<BR>
09,059.010b*0353_01	saṃgatāv iva rājendra kailāsāñjanaparvatau<BR>
09,059.010c	nabhogatau yathā rājaṃś candrasūryau dinakṣaye<BR>
09,059.011a	uvāca cainaṃ saṃrabdhaṃ śamayann iva keśavaḥ<BR>
09,059.011c	ātmavṛddhir mitravṛddhir mitramitrodayas tathā<BR>
09,059.011e	viparītaṃ dviṣatsv etat ṣaḍvidhā vṛddhir ātmanaḥ<BR>
09,059.012a	ātmany api ca mitreṣu viparītaṃ yadā bhavet<BR>
09,059.012c	tadā vidyān manojyānim āśu śāntikaro bhavet<BR>
09,059.013a	asmākaṃ sahajaṃ mitraṃ pāṇḍavāḥ śuddhapauruṣāḥ<BR>
09,059.013c	svakāḥ pitṛṣvasuḥ putrās te parair nikṛtā bhṛśam<BR>
09,059.014a	pratijñāpāraṇaṃ dharmaḥ kṣatriyasyeti vettha ha<BR>
09,059.014c	suyodhanasya gadayā bhaṅktāsmy ūrū mahāhave<BR>
09,059.014e	iti pūrvaṃ pratijñātaṃ bhīmena hi sabhātale<BR>
09,059.015a	maitreyeṇābhiśaptaś ca pūrvam eva maharṣiṇā<BR>
09,059.015c	ūrū bhetsyati te bhīmo gadayeti paraṃtapa<BR>
09,059.015e	ato doṣaṃ na paśyāmi mā krudhas tvaṃ pralambahan<BR>
09,059.015f*0354_01	ye jñātibāndhavebhyaś ca śreṣṭhā vai snehabāndhavāḥ<BR>
09,059.015f*0354_02	pāṇḍavāś cābhavañ śreṣṭhāḥ snehāt saṃbandhatas tathā<BR>
09,059.016a	yaunair hārdaiś ca saṃbandhaiḥ saṃbaddhāḥ smeha pāṇḍavaiḥ<BR>
09,059.016c	teṣāṃ vṛddhyābhivṛddhir no mā krudhaḥ puruṣarṣabha<BR>
09,059.016d*0355_01	vāsudevavacaḥ śrutvā sīrabhṛt prāha dharmavit<BR>
09,059.017	rāma uvāca<BR>
09,059.017a	dharmaḥ sucaritaḥ sadbhiḥ saha dvābhyāṃ niyacchati<BR>
09,059.017c	arthaś cātyarthalubdhasya kāmaś cātiprasaṅginaḥ<BR>
09,059.018a	dharmārthau dharmakāmau ca kāmārthau cāpy apīḍayan<BR>
09,059.018c	dharmārthakāmān yo 'bhyeti so 'tyantaṃ sukham aśnute<BR>
09,059.019a	tad idaṃ vyākulaṃ sarvaṃ kṛtaṃ dharmasya pīḍanāt<BR>
09,059.019c	bhīmasenena govinda kāmaṃ tvaṃ tu yathāttha mām<BR>
09,059.020	vāsudeva uvāca<BR>
09,059.020a	aroṣaṇo hi dharmātmā satataṃ dharmavatsalaḥ<BR>
09,059.020c	bhavān prakhyāyate loke tasmāt saṃśāmya mā krudhaḥ<BR>
09,059.021a	prāptaṃ kaliyugaṃ viddhi pratijñāṃ pāṇḍavasya ca<BR>
09,059.021c	ānṛṇyaṃ yātu vairasya pratijñāyāś ca pāṇḍavaḥ<BR>
09,059.021d*0356_01	ataḥ puruṣaśārdūlo hatvā naikṛtikaṃ raṇe<BR>
09,059.021d*0356_02	nikṛtyā nikṛtiprajñaṃ yo hanyād vairiṇaṃ raṇe<BR>
09,059.021d*0356_03	adharmo vidyate nātra yad bhīmo hatavān ripum<BR>
09,059.021d*0356_04	yudhyantaṃ samare vīraṃ kuruvṛṣṇiyaśaskaram<BR>
09,059.021d*0356_05	anena karṇaḥ saṃdiṣṭaḥ pratīto dhanur acchinat<BR>
09,059.021d*0356_06	tataḥ saṃchinnadhanvānaṃ virathaṃ pauruṣe sthitam<BR>
09,059.021d*0356_07	vyāyudhīkṛtya hatavān saubhadram apalāyinam<BR>
09,059.021d*0356_08	janmaprabhṛti lubdhaś ca pāpaś caiṣa durātmavān<BR>
09,059.021d*0356_09	nihato bhīmasenena durbuddhiḥ kulapāṃsanaḥ<BR>
09,059.021d*0356_10	pratijñāṃ bhīmasenasya trayodaśasamārjitām<BR>
09,059.021d*0356_11	kimarthaṃ nābhijānāti yudhyamāno hi viśrutām<BR>
09,059.021d*0356_12	ūrdhvam utkramya vegena jighāṃsantaṃ vṛkodaraḥ<BR>
09,059.021d*0356_13	babhañja gadayā corū na ca sthāne ca maṇḍale<BR>
09,059.021d*0357_01	gacchatv adya mahāprājño bhīmaseno mahābalaḥ<BR>
09,059.022	saṃjaya uvāca<BR>
09,059.022a	dharmacchalam api śrutvā keśavāt sa viśāṃ pate<BR>
09,059.022c	naiva prītamanā rāmo vacanaṃ prāha saṃsadi<BR>
09,059.023a	hatvādharmeṇa rājānaṃ dharmātmānaṃ suyodhanam<BR>
09,059.023c	jihmayodhīti loke 'smin khyātiṃ yāsyati pāṇḍavaḥ<BR>
09,059.024a	duryodhano 'pi dharmātmā gatiṃ yāsyati śāśvatīm<BR>
09,059.024c	ṛjuyodhī hato rājā dhārtarāṣṭro narādhipaḥ<BR>
09,059.025a	yuddhadīkṣāṃ praviśyājau raṇayajñaṃ vitatya ca<BR>
09,059.025c	hutvātmānam amitrāgnau prāpa cāvabhṛthaṃ yaśaḥ<BR>
09,059.025d*0358_01	svargaṃ gantā mahārājaḥ sasuhṛjjñātibāndhavaḥ<BR>
09,059.026a	ity uktvā ratham āsthāya rauhiṇeyaḥ pratāpavān<BR>
09,059.026c	śvetābhraśikharākāraḥ prayayau dvārakāṃ prati<BR>
09,059.027a	pāñcālāś ca savārṣṇeyāḥ pāṇḍavāś ca viśāṃ pate<BR>
09,059.027c	rāme dvāravatīṃ yāte nātipramanaso 'bhavan<BR>
09,059.028a	tato yudhiṣṭhiraṃ dīnaṃ cintāparam adhomukham<BR>
09,059.028c	śokopahatasaṃkalpaṃ vāsudevo 'bravīd idam<BR>
09,059.029a	dharmarāja kimarthaṃ tvam adharmam anumanyase<BR>
09,059.029c	hatabandhor yad etasya patitasya vicetasaḥ<BR>
09,059.030a	duryodhanasya bhīmena mṛdyamānaṃ śiraḥ padā<BR>
09,059.030c	upaprekṣasi kasmāt tvaṃ dharmajñaḥ san narādhipa<BR>
09,059.031	yudhiṣṭhira uvāca<BR>
09,059.031a	na mamaitat priyaṃ kṛṣṇa yad rājānaṃ vṛkodaraḥ<BR>
09,059.031c	padā mūrdhny aspṛśat krodhān na ca hṛṣye kulakṣaye<BR>
09,059.032a	nikṛtyā nikṛtā nityaṃ dhṛtarāṣṭrasutair vayam<BR>
09,059.032c	bahūni paruṣāṇy uktvā vanaṃ prasthāpitāḥ sma ha<BR>
09,059.033a	bhīmasenasya tad duḥkham atīva hṛdi vartate<BR>
09,059.033c	iti saṃcintya vārṣṇeya mayaitat samupekṣitam<BR>
09,059.034a	tasmād dhatvākṛtaprajñaṃ lubdhaṃ kāmavaśānugam<BR>
09,059.034c	labhatāṃ pāṇḍavaḥ kāmaṃ dharme 'dharme 'pi vā kṛte<BR>
09,059.035	saṃjaya uvāca<BR>
09,059.035a	ity ukte dharmarājena vāsudevo 'bravīd idam<BR>
09,059.035b*0359_01	ity uktavati kaunteye dharmarāje yudhiṣṭhire<BR>
09,059.035b*0359_02	vāsudevo mahābāhur yudhiṣṭhiram abhāṣata<BR>
09,059.035c	kāmam astv evam iti vai kṛcchrād yadukulodvahaḥ<BR>
09,059.036a	ity ukto vāsudevena bhīmapriyahitaiṣiṇā<BR>
09,059.036c	anvamodata tat sarvaṃ yad bhīmena kṛtaṃ yudhi<BR>
09,059.036d*0360_01	arjuno 'pi mahābāhur aprītenāntarātmanā<BR>
09,059.036d*0360_02	novāca kiṃ cid vacanaṃ bhrātaraṃ sādhv asādhu vā<BR>
09,059.037a	bhīmaseno 'pi hatvājau tava putram amarṣaṇaḥ<BR>
09,059.037c	abhivādyāgrataḥ sthitvā saṃprahṛṣṭaḥ kṛtāñjaliḥ<BR>
09,059.038a	provāca sumahātejā dharmarājaṃ yudhiṣṭhiram<BR>
09,059.038c	harṣād utphullanayano jitakāśī viśāṃ pate<BR>
09,059.039a	tavādya pṛthivī rājan kṣemā nihatakaṇṭakā<BR>
09,059.039c	tāṃ praśādhi mahārāja svadharmam anupālayan<BR>
09,059.040a	yas tu kartāsya vairasya nikṛtyā nikṛtipriyaḥ<BR>
09,059.040c	so 'yaṃ vinihataḥ śete pṛthivyāṃ pṛthivīpate<BR>
09,059.041a	duḥśāsanaprabhṛtayaḥ sarve te cogravādinaḥ<BR>
09,059.041c	rādheyaḥ śakuniś cāpi nihatās tava śatravaḥ<BR>
09,059.042a	seyaṃ ratnasamākīrṇā mahī savanaparvatā<BR>
09,059.042c	upāvṛttā mahārāja tvām adya nihatadviṣam<BR>
09,059.043	yudhiṣṭhira uvāca<BR>
09,059.043a	gataṃ vairasya nidhanaṃ hato rājā suyodhanaḥ<BR>
09,059.043c	kṛṣṇasya matam āsthāya vijiteyaṃ vasuṃdharā<BR>
09,059.044a	diṣṭyā gatas tvam ānṛṇyaṃ mātuḥ kopasya cobhayoḥ<BR>
09,059.044c	diṣṭyā jayasi durdharṣa diṣṭyā śatrur nipātitaḥ<BR>
09,060.001	dhṛtarāṣṭra uvāca<BR>
09,060.001a	hataṃ duryodhanaṃ dṛṣṭvā bhīmasenena saṃyuge<BR>
09,060.001c	pāṇḍavāḥ sṛñjayāś caiva kim akurvata saṃjaya<BR>
09,060.001d*0361_01	aśvatthāmā kṛpaś caiva kṛtavarmā ca sātvataḥ<BR>
09,060.001d*0361_02	hataṃ duryodhanaṃ dṛṣṭvā pratyapadyanta saṃjaya<BR>
09,060.002	saṃjaya uvāca<BR>
09,060.002a	hataṃ duryodhanaṃ dṛṣṭvā bhīmasenena saṃyuge<BR>
09,060.002c	siṃheneva mahārāja mattaṃ vanagajaṃ vane<BR>
09,060.003a	prahṛṣṭamanasas tatra kṛṣṇena saha pāṇḍavāḥ<BR>
09,060.003c	pāñcālāḥ sṛñjayāś caiva nihate kurunandane<BR>
09,060.004a	āvidhyann uttarīyāṇi siṃhanādāṃś ca nedire<BR>
09,060.004c	naitān harṣasamāviṣṭān iyaṃ sehe vasuṃdharā<BR>
09,060.005a	dhanūṃṣy anye vyākṣipanta jyāś cāpy anye tathākṣipan<BR>
09,060.005c	dadhmur anye mahāśaṅkhān anye jaghnuś ca dundubhīḥ<BR>
09,060.006a	cikrīḍuś ca tathaivānye jahasuś ca tavāhitāḥ<BR>
09,060.006c	abruvaṃś cāsakṛd vīrā bhīmasenam idaṃ vacaḥ<BR>
09,060.007a	duṣkaraṃ bhavatā karma raṇe 'dya sumahat kṛtam<BR>
09,060.007c	kauravendraṃ raṇe hatvā gadayātikṛtaśramam<BR>
09,060.008a	indreṇeva hi vṛtrasya vadhaṃ paramasaṃyuge<BR>
09,060.008c	tvayā kṛtam amanyanta śatror vadham imaṃ janāḥ<BR>
09,060.009a	carantaṃ vividhān mārgān maṇḍalāni ca sarvaśaḥ<BR>
09,060.009c	duryodhanam imaṃ śūraṃ ko 'nyo hanyād vṛkodarāt<BR>
09,060.010a	vairasya ca gataḥ pāraṃ tvam ihānyaiḥ sudurgamam<BR>
09,060.010c	aśakyam etad anyena saṃpādayitum īdṛśam<BR>
09,060.011a	kuñjareṇeva mattena vīra saṃgrāmamūrdhani<BR>
09,060.011c	duryodhanaśiro diṣṭyā pādena mṛditaṃ tvayā<BR>
09,060.012a	siṃhena mahiṣasyeva kṛtvā saṃgaram adbhutam<BR>
09,060.012c	duḥśāsanasya rudhiraṃ diṣṭyā pītaṃ tvayānagha<BR>
09,060.013a	ye viprakurvan rājānaṃ dharmātmānaṃ yudhiṣṭhiram<BR>
09,060.013c	mūrdhni teṣāṃ kṛtaḥ pādo diṣṭyā te svena karmaṇā<BR>
09,060.014a	amitrāṇām adhiṣṭhānād vadhād duryodhanasya ca<BR>
09,060.014c	bhīma diṣṭyā pṛthivyāṃ te prathitaṃ sumahad yaśaḥ<BR>
09,060.015a	evaṃ nūnaṃ hate vṛtre śakraṃ nandanti bandinaḥ<BR>
09,060.015c	tathā tvāṃ nihatāmitraṃ vayaṃ nandāma bhārata<BR>
09,060.016a	duryodhanavadhe yāni romāṇi hṛṣitāni naḥ<BR>
09,060.016c	adyāpi na vihṛṣyanti tāni tad viddhi bhārata<BR>
09,060.016e	ity abruvan bhīmasenaṃ vātikās tatra saṃgatāḥ<BR>
09,060.017a	tān hṛṣṭān puruṣavyāghrān pāñcālān pāṇḍavaiḥ saha<BR>
09,060.017c	bruvataḥ sadṛśaṃ tatra provāca madhusūdanaḥ<BR>
09,060.018a	na nyāyyaṃ nihataḥ śatrur bhūyo hantuṃ janādhipāḥ<BR>
09,060.018c	asakṛd vāgbhir ugrābhir nihato hy eṣa mandadhīḥ<BR>
09,060.019a	tadaivaiṣa hataḥ pāpo yadaiva nirapatrapaḥ<BR>
09,060.019c	lubdhaḥ pāpasahāyaś ca suhṛdāṃ śāsanātigaḥ<BR>
09,060.020a	bahuśo viduradroṇakṛpagāṅgeyasṛñjayaiḥ<BR>
09,060.020b*0362_01	ity uktaḥ pāṇḍavebhyaś ca hy ardharājyaṃ dadasva vai<BR>
09,060.020c	pāṇḍubhyaḥ procyamāno 'pi pitryam aṃśaṃ na dattavān<BR>
09,060.020d*0363_01	nānena kāryaṃ dṛṣṭena śrutenaiva kathāsv api<BR>
09,060.020d*0363_02	īdṛśā bhinnamaryādā gatiṃ yāntīha tādṛśīm<BR>
09,060.020d*0363_03	śrutvaivaṃ vacanaṃ tasya sāsūyavacanaṃ tadā<BR>
09,060.020d*0363_04	jvalann iva ca roṣeṇa sphurann iva ca bhūpatiḥ<BR>
09,060.021a	naiṣa yogyo 'dya mitraṃ vā śatrur vā puruṣādhamaḥ<BR>
09,060.021c	kim anenātinunnena vāgbhiḥ kāṣṭhasadharmaṇā<BR>
09,060.022a	ratheṣv ārohata kṣipraṃ gacchāmo vasudhādhipāḥ<BR>
09,060.022c	diṣṭyā hato 'yaṃ pāpātmā sāmātyajñātibāndhavaḥ<BR>
09,060.023a	iti śrutvā tv adhikṣepaṃ kṛṣṇād duryodhano nṛpaḥ<BR>
09,060.023c	amarṣavaśam āpanna udatiṣṭhad viśāṃ pate<BR>
09,060.024a	sphigdeśenopaviṣṭaḥ sa dorbhyāṃ viṣṭabhya medinīm<BR>
09,060.024c	dṛṣṭiṃ bhrūsaṃkaṭāṃ kṛtvā vāsudeve nyapātayat<BR>
09,060.025a	ardhonnataśarīrasya rūpam āsīn nṛpasya tat<BR>
09,060.025c	kruddhasyāśīviṣasyeva cchinnapucchasya bhārata<BR>
09,060.026a	prāṇāntakaraṇīṃ ghorāṃ vedanām avicintayan<BR>
09,060.026c	duryodhano vāsudevaṃ vāgbhir ugrābhir ārdayat<BR>
09,060.027a	kaṃsadāsasya dāyāda na te lajjāsty anena vai<BR>
09,060.027c	adharmeṇa gadāyuddhe yad ahaṃ vinipātitaḥ<BR>
09,060.028a	ūrū bhindhīti bhīmasya smṛtiṃ mithyā prayacchatā<BR>
09,060.028c	kiṃ na vijñātam etan me yad arjunam avocathāḥ<BR>
09,060.029a	ghātayitvā mahīpālān ṛjuyuddhān sahasraśaḥ<BR>
09,060.029c	jihmair upāyair bahubhir na te lajjā na te ghṛṇā<BR>
09,060.030a	ahany ahani śūrāṇāṃ kurvāṇaḥ kadanaṃ mahat<BR>
09,060.030c	śikhaṇḍinaṃ puraskṛtya ghātitas te pitāmahaḥ<BR>
09,060.031a	aśvatthāmnaḥ sanāmānaṃ hatvā nāgaṃ sudurmate<BR>
09,060.031c	ācāryo nyāsitaḥ śastraṃ kiṃ tan na viditaṃ mama<BR>
09,060.032a	sa cānena nṛśaṃsena dhṛṣṭadyumnena vīryavān<BR>
09,060.032c	pātyamānas tvayā dṛṣṭo na cainaṃ tvam avārayaḥ<BR>
09,060.033a	vadhārthaṃ pāṇḍuputrasya yācitāṃ śaktim eva ca<BR>
09,060.033c	ghaṭotkace vyaṃsayathāḥ kas tvattaḥ pāpakṛttamaḥ<BR>
09,060.034a	chinnabāhuḥ prāyagatas tathā bhūriśravā balī<BR>
09,060.034c	tvayā nisṛṣṭena hataḥ śaineyena durātmanā<BR>
09,060.035a	kurvāṇaś cottamaṃ karma karṇaḥ pārthajigīṣayā<BR>
09,060.035c	vyaṃsanenāśvasenasya pannagendrasutasya vai<BR>
09,060.036a	punaś ca patite cakre vyasanārtaḥ parājitaḥ<BR>
09,060.036c	pātitaḥ samare karṇaś cakravyagro 'graṇīr nṛṇām<BR>
09,060.037a	yadi māṃ cāpi karṇaṃ ca bhīṣmadroṇau ca saṃyuge<BR>
09,060.037c	ṛjunā pratiyudhyethā na te syād vijayo dhruvam<BR>
09,060.038a	tvayā punar anāryeṇa jihmamārgeṇa pārthivāḥ<BR>
09,060.038c	svadharmam anutiṣṭhanto vayaṃ cānye ca ghātitāḥ<BR>
09,060.038d*0364_01	tvayā māyāvinā kṛṣṇa māyām arkapramoṣiṇīm<BR>
09,060.038d*0364_02	kṛtvā hataḥ sindhupatiḥ kiṃ tan na viditaṃ mama<BR>
09,060.039	vāsudeva uvāca<BR>
09,060.039a	hatas tvam asi gāndhāre sabhrātṛsutabāndhavaḥ<BR>
09,060.039c	sagaṇaḥ sasuhṛc caiva pāpamārgam anuṣṭhitaḥ<BR>
09,060.040a	tavaiva duṣkṛtair vīrau bhīṣmadroṇau nipātitau<BR>
09,060.040c	karṇaś ca nihataḥ saṃkhye tava śīlānuvartakaḥ<BR>
09,060.041a	yācyamāno mayā mūḍha pitryam aṃśaṃ na ditsasi<BR>
09,060.041c	pāṇḍavebhyaḥ svarājyārdhaṃ lobhāc chakuniniścayāt<BR>
09,060.042a	viṣaṃ te bhīmasenāya dattaṃ sarve ca pāṇḍavāḥ<BR>
09,060.042c	pradīpitā jatugṛhe mātrā saha sudurmate<BR>
09,060.042d*0365_01	pāṇḍavāḥ duḥkhitāś cāsan purā vai vāraṇāvate<BR>
09,060.043a	sabhāyāṃ yājñasenī ca kṛṣṭā dyūte rajasvalā<BR>
09,060.043c	tadaiva tāvad duṣṭātman vadhyas tvaṃ nirapatrapaḥ<BR>
09,060.044a	anakṣajñaṃ ca dharmajñaṃ saubalenākṣavedinā<BR>
09,060.044c	nikṛtyā yat parājaiṣīs tasmād asi hato raṇe<BR>
09,060.045a	jayadrathena pāpena yat kṛṣṇā kleśitā vane<BR>
09,060.045c	yāteṣu mṛgayāṃ teṣu tṛṇabindor athāśrame<BR>
09,060.045d*0366_01	tasmāt so 'pi hataḥ krūras tava doṣeṇa cātmanaḥ<BR>
09,060.046a	abhimanyuś ca yad bāla eko bahubhir āhave<BR>
09,060.046c	tvaddoṣair nihataḥ pāpa tasmād asi hato raṇe<BR>
09,060.046d*0367_01	yāny akāryāṇi cāsmākaṃ kṛtānīti prabhāṣase<BR>
09,060.046d*0367_02	vaiguṇyena tavātyarthaṃ sarvaṃ hi tad anuṣṭhitam<BR>
09,060.046d*0367_03	bṛhaspater uśanaso nopadeśaḥ śrutas tvayā<BR>
09,060.046d*0367_04	vṛddhā nopāsitāś caiva hitaṃ vākyaṃ na te śrutam<BR>
09,060.046d*0367_05	lobhenātibalena tvaṃ tṛṣṇayā ca vaśīkṛtaḥ<BR>
09,060.046d*0367_06	kṛtavān asyakāryāṇi vipākas teṣu bhujyatām<BR>
09,060.046d@004_0001 kurvāṇaṃ karma samare pāṇḍavān arthakāṅkṣiṇam<BR>
09,060.046d@004_0002 yac chikhaṇḍy avadhīd bhīṣmaṃ mitrārthe na vyatikramaḥ<BR>
09,060.046d@004_0003 svadharmaṃ pṛṣṭhataḥ kṛtvā ācāryas tvatpriyepsayā<BR>
09,060.046d@004_0004 pārṣatena hataḥ saṃkhye vartamāno 'satāṃ pathi<BR>
09,060.046d@004_0005 pratijñām ātmanaḥ satyāṃ cikīrṣan samare ripum<BR>
09,060.046d@004_0006 hatavān sātvato vidvān saumadattiṃ mahāratham<BR>
09,060.046d@004_0007 arjunaḥ samare rājan yudhyamānaḥ kadā cana<BR>
09,060.046d@004_0008 ninditaṃ puruṣavyāghraḥ karoti na kathaṃ cana<BR>
09,060.046d@004_0009 labdhvāpi bahuśaś chidraṃ vīravṛttam anusmaran<BR>
09,060.046d@004_0010 na jaghāna raṇe karṇaṃ maivaṃ vocaḥ sudurmate<BR>
09,060.046d@004_0011 devānāṃ matam ājñāya teṣāṃ priyahitepsayā<BR>
09,060.046d@004_0012 nārjunasya mate nāgaṃ mayā vyaṃsitam asrajam<BR>
09,060.046d@004_0013 tvaṃ ca bhīṣmaś ca karṇaś ca droṇo drauṇis tathā kṛpaḥ<BR>
09,060.046d@004_0014 virāṭanagare tasya ānṛśaṃsyāc ca jīvitāḥ<BR>
09,060.046d@004_0015 smara pārthasya vikrāntaṃ gandharveṣu kṛtaṃ tadā<BR>
09,060.046d@004_0016 adharmaṃ nātra gāndhāre pāṇḍavair yat kṛtaṃ tvayi<BR>
09,060.046d@004_0017 svabāhubalam āsthāya svadharmeṇa paraṃtapāḥ<BR>
09,060.046d@004_0018 jitavanto raṇe vīrāḥ pāpo 'si nidhanaṃ gataḥ<BR>
09,060.047	duryodhana uvāca<BR>
09,060.047a	adhītaṃ vidhivad dattaṃ bhūḥ praśāstā sasāgarā<BR>
09,060.047c	mūrdhni sthitam amitrāṇāṃ ko nu svantataro mayā<BR>
09,060.048a	yad iṣṭaṃ kṣatrabandhūnāṃ svadharmam anupaśyatām<BR>
09,060.048c	tad idaṃ nidhanaṃ prāptaṃ ko nu svantataro mayā<BR>
09,060.049a	devārhā mānuṣā bhogāḥ prāptā asulabhā nṛpaiḥ<BR>
09,060.049c	aiśvaryaṃ cottamaṃ prāptaṃ ko nu svantataro mayā<BR>
09,060.050a	sasuhṛt sānubandhaś ca svargaṃ gantāham acyuta<BR>
09,060.050c	yūyaṃ vihatasaṃkalpāḥ śocanto vartayiṣyatha<BR>
09,060.050d*0368_01	na me viṣādo bhīmena pādena śira āhatam<BR>
09,060.050d*0368_02	kāko vā kaṅkagṛdhro vā nidhāsyati padaṃ kṣaṇāt<BR>
09,060.051	saṃjaya uvāca<BR>
09,060.051a	asya vākyasya nidhane kururājasya bhārata<BR>
09,060.051c	apatat sumahad varṣaṃ puṣpāṇāṃ puṇyagandhinām<BR>
09,060.052a	avādayanta gandharvā jaguś cāpsarasāṃ gaṇāḥ<BR>
09,060.052a*0369_01	**** **** vāditraṃ sumanoharam<BR>
09,060.052a*0369_02	jaguś cāpsaraso rājño yaśaḥ saṃbaddham eva ca<BR>
09,060.052c	siddhāś ca mumucur vācaḥ sādhu sādhv iti bhārata<BR>
09,060.053a	vavau ca surabhir vāyuḥ puṇyagandho mṛduḥ sukhaḥ<BR>
09,060.053c	vyarājatāmalaṃ caiva nabho vaiḍūryasaṃnibham<BR>
09,060.054a	atyadbhutāni te dṛṣṭvā vāsudevapurogamāḥ<BR>
09,060.054b*0370_01	āścaryaṃ paramaṃ jagmuḥ pāñcālāḥ somakaiḥ saha<BR>
09,060.054c	duryodhanasya pūjāṃ ca dṛṣṭvā vrīḍām upāgaman<BR>
09,060.055a	hatāṃś cādharmataḥ śrutvā śokārtāḥ śuśucur hi te<BR>
09,060.055b*0371_01	hatāṃś ca kauravāñ śrutvādharmataś ca mahīpatīn<BR>
09,060.055b*0371_02	śokārtāḥ śuśucuḥ sarve pāṇḍavā bharatarṣabha<BR>
09,060.055c	bhīṣmaṃ droṇaṃ tathā karṇaṃ bhūriśravasam eva ca<BR>
09,060.056a	tāṃs tu cintāparān dṛṣṭvā pāṇḍavān dīnacetasaḥ<BR>
09,060.056c	provācedaṃ vacaḥ kṛṣṇo meghadundubhinisvanaḥ<BR>
09,060.057a	naiṣa śakyo 'tiśīghrāstras te ca sarve mahārathāḥ<BR>
09,060.057c	ṛjuyuddhena vikrāntā hantuṃ yuṣmābhir āhave<BR>
09,060.057d*0372_01	naiṣa śakyaḥ kadā cit tu hantuṃ dharmeṇa pārthivaḥ<BR>
09,060.057d*0372_02	te vā bhīṣmamukhāḥ sarve maheṣvāsā mahārathāḥ<BR>
09,060.057d*0372_03	mayānekair upāyais tu māyāyogena cāsakṛt<BR>
09,060.057d*0372_04	hatās te sarva evājau bhavatāṃ hitam icchatā<BR>
09,060.057d*0372_05	yadi naivaṃvidhaṃ jātu kuryāṃ jihmam ahaṃ raṇe<BR>
09,060.057d*0372_06	kuto vo vijayo bhūyaḥ kuto rājyaṃ kuto dhanam<BR>
09,060.058a	upāyā vihitā hy ete mayā tasmān narādhipāḥ<BR>
09,060.058c	anyathā pāṇḍaveyānāṃ nābhaviṣyaj jayaḥ kva cit<BR>
09,060.059a	te hi sarve mahātmānaś catvāro 'tirathā bhuvi<BR>
09,060.059c	na śakyā dharmato hantuṃ lokapālair api svayam<BR>
09,060.060a	tathaivāyaṃ gadāpāṇir dhārtarāṣṭro gataklamaḥ<BR>
09,060.060c	na śakyo dharmato hantuṃ kālenāpīha daṇḍinā<BR>
09,060.061a	na ca vo hṛdi kartavyaṃ yad ayaṃ ghātito nṛpaḥ<BR>
09,060.061c	mithyāvadhyās tathopāyair bahavaḥ śatravo 'dhikāḥ<BR>
09,060.062a	pūrvair anugato mārgo devair asuraghātibhiḥ<BR>
09,060.062c	sadbhiś cānugataḥ panthāḥ sa sarvair anugamyate<BR>
09,060.062d*0373_01	evaṃ vidhātrā vihitaṃ vadham eṣāṃ mahātmanām<BR>
09,060.062d*0373_02	daivaṃ puruṣakāreṇa na śakyam ativartitum<BR>
09,060.062d*0373_03	bhūtaṃ bhavyaṃ bhaviṣyac ca nimeṣād yo haniṣyati<BR>
09,060.062d*0373_04	kṛtāntam anyathākartuṃ necchet so 'yaṃ dhanaṃjayaḥ<BR>
09,060.063a	kṛtakṛtyāḥ sma sāyāhne nivāsaṃ rocayāmahe<BR>
09,060.063c	sāśvanāgarathāḥ sarve viśramāmo narādhipāḥ<BR>
09,060.064a	vāsudevavacaḥ śrutvā tadānīṃ pāṇḍavaiḥ saha<BR>
09,060.064c	pāñcālā bhṛśasaṃhṛṣṭā vineduḥ siṃhasaṃghavat<BR>
09,060.065a	tataḥ prādhmāpayañ śaṅkhān pāñcajanyaṃ ca mādhavaḥ<BR>
09,060.065b*0374_01	devadattaṃ prahṛṣṭātmā śaṅkhapravaram arjunaḥ<BR>
09,060.065b*0374_02	anantavijayaṃ rājā kuntīputro yudhiṣṭhiraḥ<BR>
09,060.065b*0374_03	pauṇḍraṃ dadhmau mahāśaṅkhaṃ bhīmakarmā vṛkodaraḥ<BR>
09,060.065b*0374_04	nakulaḥ sahadevaś ca sughoṣamaṇipuṣpakau<BR>
09,060.065b*0374_05	dhṛṣṭadyumnas tathā jaitraṃ sātyakir nandivardhanam<BR>
09,060.065b*0374_06	teṣāṃ nādena mahatā śaṅkhānāṃ bharatarṣabha<BR>
09,060.065b*0374_07	āpupūre nabhaḥ sarvaṃ pṛthivī ca cacāla ha<BR>
09,060.065b*0374_08	tataḥ śaṅkhāś ca bheryaś ca paṇavānakagomukhāḥ<BR>
09,060.065b*0374_09	pāṇḍusainyeṣv avādyanta sa śabdas tumulo 'bhavat<BR>
09,060.065b*0374_10	astuvan pāṇḍavān anye gīrbhiś ca stutimaṅgalaiḥ<BR>
09,060.065b*0375_01	gīrbhir maṅgalayuktābhir vandinaḥ stutipāṭhakāḥ<BR>
09,060.065c	hṛṣṭā duryodhanaṃ dṛṣṭvā nihataṃ puruṣarṣabhāḥ<BR>
09,061.001	saṃjaya uvāca<BR>
09,061.001a	tatas te prayayuḥ sarve nivāsāya mahīkṣitaḥ<BR>
09,061.001c	śaṅkhān pradhmāpayanto vai hṛṣṭāḥ parighabāhavaḥ<BR>
09,061.002a	pāṇḍavān gacchataś cāpi śibiraṃ no viśāṃ pate<BR>
09,061.002c	maheṣvāso 'nvagāt paścād yuyutsuḥ sātyakis tathā<BR>
09,061.003a	dhṛṣṭadyumnaḥ śikhaṇḍī ca draupadeyāś ca sarvaśaḥ<BR>
09,061.003c	sarve cānye maheṣvāsā yayuḥ svaśibirāṇy uta<BR>
09,061.004a	tatas te prāviśan pārthā hatatviṭkaṃ hateśvaram<BR>
09,061.004c	duryodhanasya śibiraṃ raṅgavad visṛte jane<BR>
09,061.005a	gatotsavaṃ puram iva hṛtanāgam iva hradam<BR>
09,061.005c	strīvarṣavarabhūyiṣṭhaṃ vṛddhāmātyair adhiṣṭhitam<BR>
09,061.006a	tatraitān paryupātiṣṭhan duryodhanapuraḥsarāḥ<BR>
09,061.006c	kṛtāñjalipuṭā rājan kāṣāyamalināmbarāḥ<BR>
09,061.007a	śibiraṃ samanuprāpya kururājasya pāṇḍavāḥ<BR>
09,061.007c	avaterur mahārāja rathebhyo rathasattamāḥ<BR>
09,061.008a	tato gāṇḍīvadhanvānam abhyabhāṣata keśavaḥ<BR>
09,061.008c	sthitaḥ priyahite nityam atīva bharatarṣabha<BR>
09,061.009a	avaropaya gāṇḍīvam akṣayyau ca maheṣudhī<BR>
09,061.009c	athāham avarokṣyāmi paścād bharatasattama<BR>
09,061.010a	svayaṃ caivāvaroha tvam etac chreyas tavānagha<BR>
09,061.010c	tac cākarot tathā vīraḥ pāṇḍuputro dhanaṃjayaḥ<BR>
09,061.011a	atha paścāt tataḥ kṛṣṇo raśmīn utsṛjya vājinām<BR>
09,061.011c	avārohata medhāvī rathād gāṇḍīvadhanvanaḥ<BR>
09,061.012a	athāvatīrṇe bhūtānām īśvare sumahātmani<BR>
09,061.012c	kapir antardadhe divyo dhvajo gāṇḍīvadhanvanaḥ<BR>
09,061.013a	sa dagdho droṇakarṇābhyāṃ divyair astrair mahārathaḥ<BR>
09,061.013c	atha dīpto 'gninā hy āśu prajajvāla mahīpate<BR>
09,061.014a	sopāsaṅgaḥ saraśmiś ca sāśvaḥ sayugabandhuraḥ<BR>
09,061.014c	bhasmībhūto 'patad bhūmau ratho gāṇḍīvadhanvanaḥ<BR>
09,061.015a	taṃ tathā bhasmabhūtaṃ tu dṛṣṭvā pāṇḍusutāḥ prabho<BR>
09,061.015c	abhavan vismitā rājann arjunaś cedam abravīt<BR>
09,061.016a	kṛtāñjaliḥ sapraṇayaṃ praṇipatyābhivādya ca<BR>
09,061.016c	govinda kasmād bhagavan ratho dagdho 'yam agninā<BR>
09,061.017a	kim etan mahad āścaryam abhavad yadunandana<BR>
09,061.017c	tan me brūhi mahābāho śrotavyaṃ yadi manyase<BR>
09,061.017d*0376_01	arjunasya vacaḥ śrutvā punaḥ prāha janārdanaḥ<BR>
09,061.018	vāsudeva uvāca<BR>
09,061.018a	astrair bahuvidhair dagdhaḥ pūrvam evāyam arjuna<BR>
09,061.018c	madadhiṣṭhitatvāt samare na viśīrṇaḥ paraṃtapa<BR>
09,061.019a	idānīṃ tu viśīrṇo 'yaṃ dagdho brahmāstratejasā<BR>
09,061.019c	mayā vimuktaḥ kaunteya tvayy adya kṛtakarmaṇi<BR>
09,061.020	saṃjaya uvāca<BR>
09,061.020a	īṣad utsmayamānaś ca bhagavān keśavo 'rihā<BR>
09,061.020c	pariṣvajya ca rājānaṃ yudhiṣṭhiram abhāṣata<BR>
09,061.021a	diṣṭyā jayasi kaunteya diṣṭyā te śatravo jitāḥ<BR>
09,061.021c	diṣṭyā gāṇḍīvadhanvā ca bhīmasenaś ca pāṇḍavaḥ<BR>
09,061.022a	tvaṃ cāpi kuśalī rājan mādrīputrau ca pāṇḍavau<BR>
09,061.022c	muktā vīrakṣayād asmāt saṃgrāmān nihatadviṣaḥ<BR>
09,061.022e	kṣipram uttarakālāni kuru kāryāṇi bhārata<BR>
09,061.023a	upayātam upaplavyaṃ saha gāṇḍīvadhanvanā<BR>
09,061.023c	ānīya madhuparkaṃ māṃ yat purā tvam avocathāḥ<BR>
09,061.024a	eṣa bhrātā sakhā caiva tava kṛṣṇa dhanaṃjayaḥ<BR>
09,061.024c	rakṣitavyo mahābāho sarvāsv āpatsv iti prabho<BR>
09,061.024e	tava caivaṃ bruvāṇasya tathety evāham abruvam<BR>
09,061.025a	sa savyasācī guptas te vijayī ca nareśvara<BR>
09,061.025c	bhrātṛbhiḥ saha rājendra śūraḥ satyaparākramaḥ<BR>
09,061.025e	mukto vīrakṣayād asmāt saṃgrāmād romaharṣaṇāt<BR>
09,061.026a	evam uktas tu kṛṣṇena dharmarājo yudhiṣṭhiraḥ<BR>
09,061.026c	hṛṣṭaromā mahārāja pratyuvāca janārdanam<BR>
09,061.027a	pramuktaṃ droṇakarṇābhyāṃ brahmāstram arimardana<BR>
09,061.027b*0377_01	bhīṣmadroṇakṛpadrauṇikarṇaśalyamukhān rathān<BR>
09,061.027c	kas tvad anyaḥ sahet sākṣād api vajrī puraṃdaraḥ<BR>
09,061.028a	bhavatas tu prasādena saṃgrāme bahavo jitāḥ<BR>
09,061.028c	mahāraṇagataḥ pārtho yac ca nāsīt parāṅmukhaḥ<BR>
09,061.029a	tathaiva ca mahābāho paryāyair bahubhir mayā<BR>
09,061.029a*0378_01	**** **** prasādād bahavo hatāḥ<BR>
09,061.029a*0378_02	bhīmasenena ca mayā yamābhyāṃ yudhi mānada<BR>
09,061.029a*0378_03	karmaṇā manasā vācā tvam asmākaṃ gatiḥ parā<BR>
09,061.029c	karmaṇām anusaṃtānaṃ tejasaś ca gatiḥ śubhā<BR>
09,061.030a	upaplavye maharṣir me kṛṣṇadvaipāyano 'bravīt<BR>
09,061.030c	yato dharmas tataḥ kṛṣṇo yataḥ kṛṣṇas tato jayaḥ<BR>
09,061.030d@005_0001 evam uktas tataḥ kṛṣṇaḥ pratyuvāca yudhiṣṭhiram<BR>
09,061.030d@005_0002 akṣauhiṇyo daśāṣṭau ca tava teṣāṃ ca bhārata<BR>
09,061.030d@005_0003 na tulyaś cārjunasyeha balena kurunandana<BR>
09,061.030d@005_0004 sa eva sarvāṇy astrāṇi divyāni prāpya śaṃkarāt<BR>
09,061.030d@005_0005 matsamo madviśiṣṭo vā raṇe tvam iti pāṇḍava<BR>
09,061.030d@005_0006 anujñātaḥ pāṇḍusutaḥ punaḥ pratyāgaman mahīm<BR>
09,061.030d@005_0007 bhūtaṃ bhavyaṃ bhaviṣyac ca anujānāsi cet prabho<BR>
09,061.030d@005_0008 nimeṣārdhān naravyāghro nayed iti matir mama<BR>
09,061.030d@005_0009 droṇaṃ bhīṣmaṃ kṛpaṃ karṇaṃ droṇaputraṃ jayadratham<BR>
09,061.030d@005_0010 nihantuṃ śaknuyāt kruddho nimeṣārdhād dhanaṃjayaḥ<BR>
09,061.030d@005_0011 sadevāsuragandharvān sayakṣoragakiṃnarān<BR>
09,061.030d@005_0012 trīn vā lokān vijetuṃ hi śaktaḥ kim iha mānuṣān<BR>
09,061.030d@005_0013 vidhinā vihitaś cāsau mayā saṃcodito 'pi san<BR>
09,061.030d@005_0014 na cakāra matiṃ hantuṃ kṛtānto balavattaraḥ<BR>
09,061.030d@005_0015 atra gītā mayā suṣṭhu giraḥ satyā mahīpate<BR>
09,061.030d@005_0016 darśitaṃ mayi sarvaṃ ca tenāsau jitavān ripūn<BR>
09,061.030d@005_0017 arjuno 'pi mahābāhur mayā tulyo mahīpate<BR>
09,061.030d@005_0018 sa maheśvaralabdhāstraḥ kiṃ na kuryād vibhuḥ prabho<BR>
09,061.031a	ity evam ukte te vīrāḥ śibiraṃ tava bhārata<BR>
09,061.031c	praviśya pratyapadyanta kośaratnarddhisaṃcayān<BR>
09,061.032a	rajataṃ jātarūpaṃ ca maṇīn atha ca mauktikān<BR>
09,061.032c	bhūṣaṇāny atha mukhyāni kambalāny ajināni ca<BR>
09,061.032d*0379_01	gajān aśvān rathāṃś caiva mahānti śayanāni ca<BR>
09,061.032e	dāsīdāsam asaṃkhyeyaṃ rājyopakaraṇāni ca<BR>
09,061.033a	te prāpya dhanam akṣayyaṃ tvadīyaṃ bharatarṣabha<BR>
09,061.033c	udakrośan maheṣvāsā narendra vijitārayaḥ<BR>
09,061.034a	te tu vīrāḥ samāśvasya vāhanāny avamucya ca<BR>
09,061.034c	atiṣṭhanta muhuḥ sarve pāṇḍavāḥ sātyakis tathā<BR>
09,061.035a	athābravīn mahārāja vāsudevo mahāyaśāḥ<BR>
09,061.035c	asmābhir maṅgalārthāya vastavyaṃ śibirād bahiḥ<BR>
09,061.035d*0380_01	jayantī yatra devī tu tatra vrajata mā ciram<BR>
09,061.035d*0380_02	upayācitam etan me yuddhārambhopakalpitam<BR>
09,061.036a	tathety uktvā ca te sarve pāṇḍavāḥ sātyakis tathā<BR>
09,061.036c	vāsudevena sahitā maṅgalārthaṃ yayur bahiḥ<BR>
09,061.037a	te samāsādya saritaṃ puṇyāmoghavatīṃ nṛpa<BR>
09,061.037c	nyavasann atha tāṃ rātriṃ pāṇḍavā hataśatravaḥ<BR>
09,061.037d*0381_01	yudhiṣṭhiras tato rājā prāptakālam acintayat<BR>
09,061.038a	tataḥ saṃpreṣayām āsur yādavaṃ nāgasāhvayam<BR>
09,061.038c	sa ca prāyāj javenāśu vāsudevaḥ pratāpavān<BR>
09,061.038e	dārukaṃ ratham āropya yena rājāmbikāsutaḥ<BR>
09,061.039a	tam ūcuḥ saṃprayāsyantaṃ sainyasugrīvavāhanam<BR>
09,061.039c	pratyāśvāsaya gāndhārīṃ hataputrāṃ yaśasvinīm<BR>
09,061.040a	sa prāyāt pāṇḍavair uktas tat puraṃ sātvatāṃ varaḥ<BR>
09,061.040c	āsasādayiṣuḥ kṣipraṃ gāndhārīṃ nihatātmajām<BR>
09,062.001	janamejaya uvāca<BR>
09,062.001a	kimarthaṃ rājaśārdūlo dharmarājo yudhiṣṭhiraḥ<BR>
09,062.001c	gāndhāryāḥ preṣayām āsa vāsudevaṃ paraṃtapam<BR>
09,062.002a	yadā pūrvaṃ gataḥ kṛṣṇaḥ śamārthaṃ kauravān prati<BR>
09,062.002c	na ca taṃ labdhavān kāmaṃ tato yuddham abhūd idam<BR>
09,062.003a	nihateṣu tu yodheṣu hate duryodhane tathā<BR>
09,062.003c	pṛthivyāṃ pāṇḍaveyasya niḥsapatne kṛte yudhi<BR>
09,062.004a	vidrute śibire śūnye prāpte yaśasi cottame<BR>
09,062.004c	kiṃ nu tat kāraṇaṃ brahman yena kṛṣṇo gataḥ punaḥ<BR>
09,062.005a	na caitat kāraṇaṃ brahmann alpaṃ vai pratibhāti me<BR>
09,062.005c	yatrāgamad ameyātmā svayam eva janārdanaḥ<BR>
09,062.006a	tattvato vai samācakṣva sarvam adhvaryusattama<BR>
09,062.006c	yac cātra kāraṇaṃ brahman kāryasyāsya viniścaye<BR>
09,062.007	vaiśaṃpāyana uvāca<BR>
09,062.007a	tvadyukto 'yam anupraśno yan māṃ pṛcchasi pārthiva<BR>
09,062.007c	tat te 'haṃ saṃpravakṣyāmi yathāvad bharatarṣabha<BR>
09,062.008a	hataṃ duryodhanaṃ dṛṣṭvā bhīmasenena saṃyuge<BR>
09,062.008c	vyutkramya samayaṃ rājan dhārtarāṣṭraṃ mahābalam<BR>
09,062.009a	anyāyena hataṃ dṛṣṭvā gadāyuddhena bhārata<BR>
09,062.009c	yudhiṣṭhiraṃ mahārāja mahad bhayam athāviśat<BR>
09,062.010a	cintayāno mahābhāgāṃ gāndhārīṃ tapasānvitām<BR>
09,062.010c	ghoreṇa tapasā yuktāṃ trailokyam api sā dahet<BR>
09,062.011a	tasya cintayamānasya buddhiḥ samabhavat tadā<BR>
09,062.011c	gāndhāryāḥ krodhadīptāyāḥ pūrvaṃ praśamanaṃ bhavet<BR>
09,062.012a	sā hi putravadhaṃ śrutvā kṛtam asmābhir īdṛśam<BR>
09,062.012c	mānasenāgninā kruddhā bhasmasān naḥ kariṣyati<BR>
09,062.013a	kathaṃ duḥkham idaṃ tīvraṃ gāndhārī prasahiṣyati<BR>
09,062.013c	śrutvā vinihataṃ putraṃ chalenājihmayodhinam<BR>
09,062.014a	evaṃ vicintya bahudhā bhayaśokasamanvitaḥ<BR>
09,062.014c	vāsudevam idaṃ vākyaṃ dharmarājo 'bhyabhāṣata<BR>
09,062.015a	tava prasādād govinda rājyaṃ nihatakaṇṭakam<BR>
09,062.015c	aprāpyaṃ manasāpīha prāptam asmābhir acyuta<BR>
09,062.016a	pratyakṣaṃ me mahābāho saṃgrāme romaharṣaṇe<BR>
09,062.016c	vimardaḥ sumahān prāptas tvayā yādavanandana<BR>
09,062.017a	tvayā devāsure yuddhe vadhārtham amaradviṣām<BR>
09,062.017c	yathā sāhyaṃ purā dattaṃ hatāś ca vibudhadviṣaḥ<BR>
09,062.018a	sāhyaṃ tathā mahābāho dattam asmākam acyuta<BR>
09,062.018c	sārathyena ca vārṣṇeya bhavatā yad dhṛtā vayam<BR>
09,062.019a	yadi na tvaṃ bhaven nāthaḥ phalgunasya mahāraṇe<BR>
09,062.019c	kathaṃ śakyo raṇe jetuṃ bhaved eṣa balārṇavaḥ<BR>
09,062.019d*0382_01	jetuṃ parān parivyūḍhān prāptāṃś caiva tvayācyuta<BR>
09,062.020a	gadāprahārā vipulāḥ parighaiś cāpi tāḍanam<BR>
09,062.020c	śaktibhir bhiṇḍipālaiś ca tomaraiḥ saparaśvadhaiḥ<BR>
09,062.021a	vācaś ca paruṣāḥ prāptās tvayā hy asmaddhitaiṣiṇā<BR>
09,062.021b*0383_01	asmatkṛte tvayā kṛṣṇa vācaḥ suparuṣāḥ śrutāḥ<BR>
09,062.021c	tāś ca te saphalāḥ sarvā hate duryodhane 'cyuta<BR>
09,062.021d*0384_01	śastrāṇāṃ ca nipātā vai vajrasparśopamā raṇe<BR>
09,062.021d*0385_01	tat sarvaṃ na yathā naśyet punaḥ kṛṣṇa tathā kuru<BR>
09,062.021d*0385_02	saṃdehadolāṃ prāptaṃ naś cetaḥ kṛṣṇa jaye sati<BR>
09,062.022a	gāndhāryā hi mahābāho krodhaṃ budhyasva mādhava<BR>
09,062.022c	sā hi nityaṃ mahābhāgā tapasogreṇa karśitā<BR>
09,062.023a	putrapautravadhaṃ śrutvā dhruvaṃ naḥ saṃpradhakṣyati<BR>
09,062.023c	tasyāḥ prasādanaṃ vīra prāptakālaṃ mataṃ mama<BR>
09,062.024a	kaś ca tāṃ krodhadīptākṣīṃ putravyasanakarśitām<BR>
09,062.024c	vīkṣituṃ puruṣaḥ śaktas tvām ṛte puruṣottama<BR>
09,062.025a	tatra me gamanaṃ prāptaṃ rocate tava mādhava<BR>
09,062.025c	gāndhāryāḥ krodhadīptāyāḥ praśamārtham ariṃdama<BR>
09,062.026a	tvaṃ hi kartā vikartā ca lokānāṃ prabhavāpyayaḥ<BR>
09,062.026c	hetukāraṇasaṃyuktair vākyaiḥ kālasamīritaiḥ<BR>
09,062.027a	kṣipram eva mahāprājña gāndhārīṃ śamayiṣyasi<BR>
09,062.027c	pitāmahaś ca bhagavān kṛṣṇas tatra bhaviṣyati<BR>
09,062.028a	sarvathā te mahābāho gāndhāryāḥ krodhanāśanam<BR>
09,062.028c	kartavyaṃ sātvataśreṣṭha pāṇḍavānāṃ hitaiṣiṇā<BR>
09,062.029a	dharmarājasya vacanaṃ śrutvā yadukulodvahaḥ<BR>
09,062.029c	āmantrya dārukaṃ prāha rathaḥ sajjo vidhīyatām<BR>
09,062.030a	keśavasya vacaḥ śrutvā tvaramāṇo 'tha dārukaḥ<BR>
09,062.030c	nyavedayad rathaṃ sajjaṃ keśavāya mahātmane<BR>
09,062.031a	taṃ rathaṃ yādavaśreṣṭhaḥ samāruhya paraṃtapaḥ<BR>
09,062.031c	jagāma hāstinapuraṃ tvaritaḥ keśavo vibhuḥ<BR>
09,062.032a	tataḥ prāyān mahārāja mādhavo bhagavān rathī<BR>
09,062.032c	nāgasāhvayam āsādya praviveśa ca vīryavān<BR>
09,062.033a	praviśya nagaraṃ vīro rathaghoṣeṇa nādayan<BR>
09,062.033c	vidito dhṛtarāṣṭrasya so 'vatīrya rathottamāt<BR>
09,062.034a	abhyagacchad adīnātmā dhṛtarāṣṭraniveśanam<BR>
09,062.034c	pūrvaṃ cābhigataṃ tatra so 'paśyad ṛṣisattamam<BR>
09,062.035a	pādau prapīḍya kṛṣṇasya rājñaś cāpi janārdanaḥ<BR>
09,062.035c	abhyavādayad avyagro gāndhārīṃ cāpi keśavaḥ<BR>
09,062.036a	tatas tu yādavaśreṣṭho dhṛtarāṣṭram adhokṣajaḥ<BR>
09,062.036c	pāṇim ālambya rājñaḥ sa sasvaraṃ praruroda ha<BR>
09,062.037a	sa muhūrtam ivotsṛjya bāṣpaṃ śokasamudbhavam<BR>
09,062.037c	prakṣālya vāriṇā netre ācamya ca yathāvidhi<BR>
09,062.037e	uvāca praśritaṃ vākyaṃ dhṛtarāṣṭram ariṃdamaḥ<BR>
09,062.038a	na te 'sty aviditaṃ kiṃ cid bhūtabhavyasya bhārata<BR>
09,062.038c	kālasya ca yathā vṛttaṃ tat te suviditaṃ prabho<BR>
09,062.039a	yad idaṃ pāṇḍavaiḥ sarvais tava cittānurodhibhiḥ<BR>
09,062.039c	kathaṃ kulakṣayo na syāt tathā kṣatrasya bhārata<BR>
09,062.040a	bhrātṛbhiḥ samayaṃ kṛtvā kṣāntavān dharmavatsalaḥ<BR>
09,062.040c	dyūtacchalajitaiḥ śaktair vanavāso 'bhyupāgataḥ<BR>
09,062.041a	ajñātavāsacaryā ca nānāveśasamāvṛtaiḥ<BR>
09,062.041c	anye ca bahavaḥ kleśās tv aśaktair iva nityadā<BR>
09,062.042a	mayā ca svayam āgamya yuddhakāla upasthite<BR>
09,062.042c	sarvalokasya sāṃnidhye grāmāṃs tvaṃ pañca yācitaḥ<BR>
09,062.043a	tvayā kālopasṛṣṭena lobhato nāpavarjitāḥ<BR>
09,062.043c	tavāparādhān nṛpate sarvaṃ kṣatraṃ kṣayaṃ gatam<BR>
09,062.044a	bhīṣmeṇa somadattena bāhlikena kṛpeṇa ca<BR>
09,062.044c	droṇena ca saputreṇa vidureṇa ca dhīmatā<BR>
09,062.044e	yācitas tvaṃ śamaṃ nityaṃ na ca tat kṛtavān asi<BR>
09,062.045a	kālopahatacitto hi sarvo muhyati bhārata<BR>
09,062.045c	yathā mūḍho bhavān pūrvam asminn arthe samudyate<BR>
09,062.046a	kim anyat kālayogād dhi diṣṭam eva parāyaṇam<BR>
09,062.046c	mā ca doṣaṃ mahārāja pāṇḍaveṣu niveśaya<BR>
09,062.047a	alpo 'py atikramo nāsti pāṇḍavānāṃ mahātmanām<BR>
09,062.047c	dharmato nyāyataś caiva snehataś ca paraṃtapa<BR>
09,062.048a	etat sarvaṃ tu vijñāya ātmadoṣakṛtaṃ phalam<BR>
09,062.048c	asūyāṃ pāṇḍuputreṣu na bhavān kartum arhati<BR>
09,062.049a	kulaṃ vaṃśaś ca piṇḍaś ca yac ca putrakṛtaṃ phalam<BR>
09,062.049c	gāndhāryās tava caivādya pāṇḍaveṣu pratiṣṭhitam<BR>
09,062.049d*0386_01	tvaṃ caiva naraśārdūla gāndhārī ca yaśasvinī<BR>
09,062.049d*0386_02	mā śuco naraśārdūla pāṇḍavān prati kilbiṣam<BR>
09,062.050a	etat sarvam anudhyātvā ātmanaś ca vyatikramam<BR>
09,062.050c	śivena pāṇḍavān dhyāhi namas te bharatarṣabha<BR>
09,062.051a	jānāsi ca mahābāho dharmarājasya yā tvayi<BR>
09,062.051c	bhaktir bharataśārdūla snehaś cāpi svabhāvataḥ<BR>
09,062.052a	etac ca kadanaṃ kṛtvā śatrūṇām apakāriṇām<BR>
09,062.052c	dahyate sma divārātraṃ na ca śarmādhigacchati<BR>
09,062.053a	tvāṃ caiva naraśārdūla gāndhārīṃ ca yaśasvinīm<BR>
09,062.053c	sa śocan bharataśreṣṭha na śāntim adhigacchati<BR>
09,062.054a	hriyā ca parayāviṣṭo bhavantaṃ nādhigacchati<BR>
09,062.054c	putraśokābhisaṃtaptaṃ buddhivyākulitendriyam<BR>
09,062.055a	evam uktvā mahārāja dhṛtarāṣṭraṃ yadūttamaḥ<BR>
09,062.055c	uvāca paramaṃ vākyaṃ gāndhārīṃ śokakarśitām<BR>
09,062.056a	saubaleyi nibodha tvaṃ yat tvāṃ vakṣyāmi suvrate<BR>
09,062.056c	tvatsamā nāsti loke 'sminn adya sīmantinī śubhe<BR>
09,062.057a	jānāmi ca yathā rājñi sabhāyāṃ mama saṃnidhau<BR>
09,062.057c	dharmārthasahitaṃ vākyam ubhayoḥ pakṣayor hitam<BR>
09,062.057e	uktavaty asi kalyāṇi na ca te tanayaiḥ śrutam<BR>
09,062.058a	duryodhanas tvayā cokto jayārthī paruṣaṃ vacaḥ<BR>
09,062.058c	śṛṇu mūḍha vaco mahyaṃ yato dharmas tato jayaḥ<BR>
09,062.059a	tad idaṃ samanuprāptaṃ tava vākyaṃ nṛpātmaje<BR>
09,062.059c	evaṃ viditvā kalyāṇi mā sma śoke manaḥ kṛthāḥ<BR>
09,062.059e	pāṇḍavānāṃ vināśāya mā te buddhiḥ kadā cana<BR>
09,062.060a	śaktā cāsi mahābhāge pṛthivīṃ sacarācarām<BR>
09,062.060c	cakṣuṣā krodhadīptena nirdagdhuṃ tapaso balāt<BR>
09,062.061a	vāsudevavacaḥ śrutvā gāndhārī vākyam abravīt<BR>
09,062.061c	evam etan mahābāho yathā vadasi keśava<BR>
09,062.062a	ādhibhir dahyamānāyā matiḥ saṃcalitā mama<BR>
09,062.062c	sā me vyavasthitā śrutvā tava vākyaṃ janārdana<BR>
09,062.063a	rājñas tv andhasya vṛddhasya hataputrasya keśava<BR>
09,062.063c	tvaṃ gatiḥ saha tair vīraiḥ pāṇḍavair dvipadāṃ vara<BR>
09,062.064a	etāvad uktvā vacanaṃ mukhaṃ pracchādya vāsasā<BR>
09,062.064c	putraśokābhisaṃtaptā gāndhārī praruroda ha<BR>
09,062.065a	tata enāṃ mahābāhuḥ keśavaḥ śokakarśitām<BR>
09,062.065c	hetukāraṇasaṃyuktair vākyair āśvāsayat prabhuḥ<BR>
09,062.066a	samāśvāsya ca gāndhārīṃ dhṛtarāṣṭraṃ ca mādhavaḥ<BR>
09,062.066c	drauṇeḥ saṃkalpitaṃ bhāvam anvabudhyata keśavaḥ<BR>
09,062.067a	tatas tvarita utthāya pādau mūrdhnā praṇamya ca<BR>
09,062.067c	dvaipāyanasya rājendra tataḥ kauravam abravīt<BR>
09,062.068a	āpṛcche tvāṃ kuruśreṣṭha mā ca śoke manaḥ kṛthāḥ<BR>
09,062.068c	drauṇeḥ pāpo 'sty abhiprāyas tenāsmi sahasotthitaḥ<BR>
09,062.068e	pāṇḍavānāṃ vadhe rātrau buddhis tena pradarśitā<BR>
09,062.069a	etac chrutvā tu vacanaṃ gāndhāryā sahito 'bravīt<BR>
09,062.069c	dhṛtarāṣṭro mahābāhuḥ keśavaṃ keśisūdanam<BR>
09,062.070a	śīghraṃ gaccha mahābāho pāṇḍavān paripālaya<BR>
09,062.070c	bhūyas tvayā sameṣyāmi kṣipram eva janārdana<BR>
09,062.070e	prāyāt tatas tu tvarito dārukeṇa sahācyutaḥ<BR>
09,062.071a	vāsudeve gate rājan dhṛtarāṣṭraṃ janeśvaram<BR>
09,062.071c	āśvāsayad ameyātmā vyāso lokanamaskṛtaḥ<BR>
09,062.072a	vāsudevo 'pi dharmātmā kṛtakṛtyo jagāma ha<BR>
09,062.072c	śibiraṃ hāstinapurād didṛkṣuḥ pāṇḍavān nṛpa<BR>
09,062.073a	āgamya śibiraṃ rātrau so 'bhyagacchata pāṇḍavān<BR>
09,062.073c	tac ca tebhyaḥ samākhyāya sahitas taiḥ samāviśat<BR>
09,063.001	dhṛtarāṣṭra uvāca<BR>
09,063.001a	adhiṣṭhitaḥ padā mūrdhni bhagnasaktho mahīṃ gataḥ<BR>
09,063.001c	śauṭīramānī putro me kāny abhāṣata saṃjaya<BR>
09,063.002a	atyarthaṃ kopano rājā jātavairaś ca pāṇḍuṣu<BR>
09,063.002c	vyasanaṃ paramaṃ prāptaḥ kim āha paramāhave<BR>
09,063.003	saṃjaya uvāca<BR>
09,063.003a	śṛṇu rājan pravakṣyāmi yathāvṛttaṃ narādhipa<BR>
09,063.003c	rājñā yad uktaṃ bhagnena tasmin vyasana āgate<BR>
09,063.004a	bhagnasaktho nṛpo rājan pāṃsunā so 'vaguṇṭhitaḥ<BR>
09,063.004c	yamayan mūrdhajāṃs tatra vīkṣya caiva diśo daśa<BR>
09,063.005a	keśān niyamya yatnena niḥśvasann urago yathā<BR>
09,063.005c	saṃrambhāśruparītābhyāṃ netrābhyām abhivīkṣya mām<BR>
09,063.006a	bāhū dharaṇyāṃ niṣpiṣya muhur matta iva dvipaḥ<BR>
09,063.006c	prakīrṇān mūrdhajān dhunvan dantair dantān upaspṛśan<BR>
09,063.006e	garhayan pāṇḍavaṃ jyeṣṭhaṃ niḥśvasyedam athābravīt<BR>
09,063.007a	bhīṣme śāṃtanave nāthe karṇe cāstrabhṛtāṃ vare<BR>
09,063.007c	gautame śakunau cāpi droṇe cāstrabhṛtāṃ vare<BR>
09,063.008a	aśvatthāmni tathā śalye śūre ca kṛtavarmaṇi<BR>
09,063.008b*0387_01	anyeṣv api ca śūreṣu nyastabhāro mahātmasu<BR>
09,063.008c	imām avasthāṃ prāpto 'smi kālo hi duratikramaḥ<BR>
09,063.009a	ekādaśacamūbhartā so 'ham etāṃ daśāṃ gataḥ<BR>
09,063.009c	kālaṃ prāpya mahābāho na kaś cid ativartate<BR>
09,063.010a	ākhyātavyaṃ madīyānāṃ ye 'smiñ jīvanti saṃgare<BR>
09,063.010c	yathāhaṃ bhīmasenena vyutkramya samayaṃ hataḥ<BR>
09,063.011a	bahūni sunṛśaṃsāni kṛtāni khalu pāṇḍavaiḥ<BR>
09,063.011c	bhūriśravasi karṇe ca bhīṣme droṇe ca śrīmati<BR>
09,063.012a	idaṃ cākīrtijaṃ karma nṛśaṃsaiḥ pāṇḍavaiḥ kṛtam<BR>
09,063.012c	yena te satsu nirvedaṃ gamiṣyantīti me matiḥ<BR>
09,063.013a	kā prītiḥ sattvayuktasya kṛtvopadhikṛtaṃ jayam<BR>
09,063.013c	ko vā samayabhettāraṃ budhaḥ saṃmantum arhati<BR>
09,063.014a	adharmeṇa jayaṃ labdhvā ko nu hṛṣyeta paṇḍitaḥ<BR>
09,063.014c	yathā saṃhṛṣyate pāpaḥ pāṇḍuputro vṛkodaraḥ<BR>
09,063.015a	kiṃ nu citram atas tv adya bhagnasakthasya yan mama<BR>
09,063.015c	kruddhena bhīmasenena pādena mṛditaṃ śiraḥ<BR>
09,063.016a	pratapantaṃ śriyā juṣṭaṃ vartamānaṃ ca bandhuṣu<BR>
09,063.016c	evaṃ kuryān naro yo hi sa vai saṃjaya pūjitaḥ<BR>
09,063.017a	abhijñau kṣatradharmasya mama mātā pitā ca me<BR>
09,063.017c	tau hi saṃjaya duḥkhārtau vijñāpyau vacanān mama<BR>
09,063.018a	iṣṭaṃ bhṛtyā bhṛtāḥ samyag bhūḥ praśāstā sasāgarā<BR>
09,063.018c	mūrdhni sthitam amitrāṇāṃ jīvatām eva saṃjaya<BR>
09,063.019a	dattā dāyā yathāśakti mitrāṇāṃ ca priyaṃ kṛtam<BR>
09,063.019c	amitrā bādhitāḥ sarve ko nu svantataro mayā<BR>
09,063.020a	yātāni pararāṣṭrāṇi nṛpā bhuktāś ca dāsavat<BR>
09,063.020c	priyebhyaḥ prakṛtaṃ sādhu ko nu svantataro mayā<BR>
09,063.021a	mānitā bāndhavāḥ sarve mānyaḥ saṃpūjito janaḥ<BR>
09,063.021c	tritayaṃ sevitaṃ sarvaṃ ko nu svantataro mayā<BR>
09,063.022a	ājñaptaṃ nṛpamukhyeṣu mānaḥ prāptaḥ sudurlabhaḥ<BR>
09,063.022c	ājāneyais tathā yātaṃ ko nu svantataro mayā<BR>
09,063.023a	adhītaṃ vidhivad dattaṃ prāptam āyur nirāmayam<BR>
09,063.023c	svadharmeṇa jitā lokāḥ ko nu svantataro mayā<BR>
09,063.024a	diṣṭyā nāhaṃ jitaḥ saṃkhye parān preṣyavad āśritaḥ<BR>
09,063.024c	diṣṭyā me vipulā lakṣmīr mṛte tv anyaṃ gatā vibho<BR>
09,063.025a	yad iṣṭaṃ kṣatrabandhūnāṃ svadharmam anutiṣṭhatām<BR>
09,063.025c	nidhanaṃ tan mayā prāptaṃ ko nu svantataro mayā<BR>
09,063.026a	diṣṭyā nāhaṃ parāvṛtto vairāt prākṛtavaj jitaḥ<BR>
09,063.026c	diṣṭyā na vimatiṃ kāṃ cid bhajitvā tu parājitaḥ<BR>
09,063.027a	suptaṃ vātha pramattaṃ vā yathā hanyād viṣeṇa vā<BR>
09,063.027c	evaṃ vyutkrāntadharmeṇa vyutkramya samayaṃ hataḥ<BR>
09,063.028a	aśvatthāmā mahābhāgaḥ kṛtavarmā ca sātvataḥ<BR>
09,063.028c	kṛpaḥ śāradvataś caiva vaktavyā vacanān mama<BR>
09,063.029a	adharmeṇa pravṛttānāṃ pāṇḍavānām anekaśaḥ<BR>
09,063.029c	viśvāsaṃ samayaghnānāṃ na yūyaṃ gantum arhatha<BR>
09,063.030a	vātikāṃś cābravīd rājā putras te satyavikramaḥ<BR>
09,063.030c	adharmād bhīmasenena nihato 'haṃ yathā raṇe<BR>
09,063.031a	so 'haṃ droṇaṃ svargagataṃ śalyakarṇāv ubhau tathā<BR>
09,063.031c	vṛṣasenaṃ mahāvīryaṃ śakuniṃ cāpi saubalam<BR>
09,063.032a	jalasaṃdhaṃ mahāvīryaṃ bhagadattaṃ ca pārthivam<BR>
09,063.032c	saumadattiṃ maheṣvāsaṃ saindhavaṃ ca jayadratham<BR>
09,063.033a	duḥśāsanapurogāṃś ca bhrātṝn ātmasamāṃs tathā<BR>
09,063.033c	dauḥśāsaniṃ ca vikrāntaṃ lakṣmaṇaṃ cātmajāv ubhau<BR>
09,063.034a	etāṃś cānyāṃś ca subahūn madīyāṃś ca sahasraśaḥ<BR>
09,063.034c	pṛṣṭhato 'nugamiṣyāmi sārthahīna ivādhvagaḥ<BR>
09,063.035a	kathaṃ bhrātṝn hatāñ śrutvā bhartāraṃ ca svasā mama<BR>
09,063.035c	rorūyamāṇā duḥkhārtā duḥśalā sā bhaviṣyati<BR>
09,063.036a	snuṣābhiḥ prasnuṣābhiś ca vṛddho rājā pitā mama<BR>
09,063.036c	gāndhārīsahitaḥ krośan kāṃ gatiṃ pratipatsyate<BR>
09,063.037a	nūnaṃ lakṣmaṇamātāpi hataputrā hateśvarā<BR>
09,063.037c	vināśaṃ yāsyati kṣipraṃ kalyāṇī pṛthulocanā<BR>
09,063.038a	yadi jānāti cārvākaḥ parivrāḍ vāgviśāradaḥ<BR>
09,063.038c	kariṣyati mahābhāgo dhruvaṃ so 'pacitiṃ mama<BR>
09,063.039a	samantapañcake puṇye triṣu lokeṣu viśrute<BR>
09,063.039c	ahaṃ nidhanam āsādya lokān prāpsyāmi śāśvatān<BR>
09,063.040a	tato janasahasrāṇi bāṣpapūrṇāni māriṣa<BR>
09,063.040c	pralāpaṃ nṛpateḥ śrutvā vidravanti diśo daśa<BR>
09,063.041a	sasāgaravanā ghorā pṛthivī sacarācarā<BR>
09,063.041c	cacālātha sanirhrādā diśaś caivāvilābhavan<BR>
09,063.042a	te droṇaputram āsādya yathāvṛttaṃ nyavedayan<BR>
09,063.042c	vyavahāraṃ gadāyuddhe pārthivasya ca ghātanam<BR>
09,063.043a	tad ākhyāya tataḥ sarve droṇaputrasya bhārata<BR>
09,063.043b*0388_01	vādikā duḥkhasaṃtaptāḥ śokopahatacetasaḥ<BR>
09,063.043c	dhyātvā ca suciraṃ kālaṃ jagmur ārtā yathāgatam<BR>
09,064.001	saṃjaya uvāca<BR>
09,064.001a	vātikānāṃ sakāśāt tu śrutvā duryodhanaṃ hatam<BR>
09,064.001c	hataśiṣṭās tato rājan kauravāṇāṃ mahārathāḥ<BR>
09,064.002a	vinirbhinnāḥ śitair bāṇair gadātomaraśaktibhiḥ<BR>
09,064.002c	aśvatthāmā kṛpaś caiva kṛtavarmā ca sātvataḥ<BR>
09,064.002e	tvaritā javanair aśvair āyodhanam upāgaman<BR>
09,064.003a	tatrāpaśyan mahātmānaṃ dhārtarāṣṭraṃ nipātitam<BR>
09,064.003c	prabhagnaṃ vāyuvegena mahāśālaṃ yathā vane<BR>
09,064.004a	bhūmau viveṣṭamānaṃ taṃ rudhireṇa samukṣitam<BR>
09,064.004c	mahāgajam ivāraṇye vyādhena vinipātitam<BR>
09,064.005a	vivartamānaṃ bahuśo rudhiraughapariplutam<BR>
09,064.005c	yadṛcchayā nipatitaṃ cakram ādityagocaram<BR>
09,064.006a	mahāvātasamutthena saṃśuṣkam iva sāgaram<BR>
09,064.006c	pūrṇacandram iva vyomni tuṣārāvṛtamaṇḍalam<BR>
09,064.007a	reṇudhvastaṃ dīrghabhujaṃ mātaṅgasamavikramam<BR>
09,064.007c	vṛtaṃ bhūtagaṇair ghoraiḥ kravyādaiś ca samantataḥ<BR>
09,064.007e	yathā dhanaṃ lipsamānair bhṛtyair nṛpatisattamam<BR>
09,064.008a	bhrukuṭīkṛtavaktrāntaṃ krodhād udvṛttacakṣuṣam<BR>
09,064.008c	sāmarṣaṃ taṃ naravyāghraṃ vyāghraṃ nipatitaṃ yathā<BR>
09,064.009a	te tu dṛṣṭvā maheṣvāsā bhūtale patitaṃ nṛpam<BR>
09,064.009c	moham abhyāgaman sarve kṛpaprabhṛtayo rathāḥ<BR>
09,064.010a	avatīrya rathebhyas tu prādravan rājasaṃnidhau<BR>
09,064.010c	duryodhanaṃ ca saṃprekṣya sarve bhūmāv upāviśan<BR>
09,064.011a	tato drauṇir mahārāja bāṣpapūrṇekṣaṇaḥ śvasan<BR>
09,064.011c	uvāca bharataśreṣṭhaṃ sarvalokeśvareśvaram<BR>
09,064.012a	na nūnaṃ vidyate 'sahyaṃ mānuṣye kiṃ cid eva hi<BR>
09,064.012c	yatra tvaṃ puruṣavyāghra śeṣe pāṃsuṣu rūṣitaḥ<BR>
09,064.013a	bhūtvā hi nṛpatiḥ pūrvaṃ samājñāpya ca medinīm<BR>
09,064.013c	katham eko 'dya rājendra tiṣṭhase nirjane vane<BR>
09,064.014a	duḥśāsanaṃ na paśyāmi nāpi karṇaṃ mahāratham<BR>
09,064.014c	nāpi tān suhṛdaḥ sarvān kim idaṃ bharatarṣabha<BR>
09,064.015a	duḥkhaṃ nūnaṃ kṛtāntasya gatiṃ jñātuṃ kathaṃ cana<BR>
09,064.015c	lokānāṃ ca bhavān yatra śete pāṃsuṣu rūṣitaḥ<BR>
09,064.016a	eṣa mūrdhāvasiktānām agre gatvā paraṃtapaḥ<BR>
09,064.016c	satṛṇaṃ grasate pāṃsuṃ paśya kālasya paryayam<BR>
09,064.017a	kva te tad amalaṃ chatraṃ vyajanaṃ kva ca pārthiva<BR>
09,064.017c	sā ca te mahatī senā kva gatā pārthivottama<BR>
09,064.017c*0389_01	**** **** gajāśvarathasaṃkulā<BR>
09,064.017c*0389_02	sāmantarājasaṃyuktā<BR>
09,064.017d*0390_01	bhrātaras te mahārāja vīryaśakrasamā yudhi<BR>
09,064.017d*0390_02	śatrūṇāṃ ca nihantāro mahābalaparākramāḥ<BR>
09,064.017d*0390_03	kva gatāḥ pārthivendrādya saubhrātraṃ ca samāśritam<BR>
09,064.017d*0390_04	tava putrā mahābhāga lakṣmaṇādyā mahārathāḥ<BR>
09,064.017d*0390_05	pūrṇendusadṛśā vīrāḥ śāntisaundaryakāntibhiḥ<BR>
09,064.017d*0390_06	kṛtavān nṛpaśārdūla jayantasamavikramam<BR>
09,064.018a	durvijñeyā gatir nūnaṃ kāryāṇāṃ kāraṇāntare<BR>
09,064.018c	yad vai lokagurur bhūtvā bhavān etāṃ daśāṃ gataḥ<BR>
09,064.019a	adhruvā sarvamartyeṣu dhruvaṃ śrīr upalakṣyate<BR>
09,064.019b*0391_01	dhruveva bhāti sarvatra nityaṃ mohakarī nṛṇām<BR>
09,064.019b*0391_02	vivekibhir nṛbhir nityaṃ cintyamānā viśeṣataḥ<BR>
09,064.019b*0391_03	na tu viśvasen nityāṃ vai hy adhruvā vai svabhāvataḥ<BR>
09,064.019c	bhavato vyasanaṃ dṛṣṭvā śakravispardhino bhṛśam<BR>
09,064.019d*0392_01	imaṃ lokam anityaṃ vā hy adyāhaṃ samacintaye<BR>
09,064.020a	tasya tad vacanaṃ śrutvā duḥkhitasya viśeṣataḥ<BR>
09,064.020c	uvāca rājan putras te prāptakālam idaṃ vacaḥ<BR>
09,064.021a	vimṛjya netre pāṇibhyāṃ śokajaṃ bāṣpam utsṛjan<BR>
09,064.021c	kṛpādīn sa tadā vīrān sarvān eva narādhipaḥ<BR>
09,064.022a	īdṛśo martyadharmo 'yaṃ dhātrā nirdiṣṭa ucyate<BR>
09,064.022c	vināśaḥ sarvabhūtānāṃ kālaparyāyakāritaḥ<BR>
09,064.023a	so 'yaṃ māṃ samanuprāptaḥ pratyakṣaṃ bhavatāṃ hi yaḥ<BR>
09,064.023c	pṛthivīṃ pālayitvāham etāṃ niṣṭhām upāgataḥ<BR>
09,064.024a	diṣṭyā nāhaṃ parāvṛtto yuddhe kasyāṃ cid āpadi<BR>
09,064.024b*0393_01	diṣṭyāhaṃ no nṛpatibhir nirjito na kadā cana<BR>
09,064.024b*0393_02	diṣṭyā mayā nirjitās te rājāno bahuśo yudhi<BR>
09,064.024c	diṣṭyāhaṃ nihataḥ pāpaiś chalenaiva viśeṣataḥ<BR>
09,064.024c*0394_01	**** **** pāṇḍuputrair durātmabhiḥ<BR>
09,064.024c*0394_02	adharmato gadāyuddhe<BR>
09,064.025a	utsāhaś ca kṛto nityaṃ mayā diṣṭyā yuyutsatā<BR>
09,064.025b*0395_01	diṣṭyā hatā gajā yuddhe sagajārohakā bhṛśam<BR>
09,064.025b*0395_02	diṣṭyāśvā deśajāḥ sarve kṛtino vegaśālinaḥ<BR>
09,064.025b*0395_03	kuśalaiḥ sādibhiḥ sārdhaṃ nihatā raṇamūrdhani<BR>
09,064.025b*0395_04	diṣṭyā raṇe vinihatā rathā hemapariṣkṛtāḥ<BR>
09,064.025b*0395_05	rathibhir yuddhakuśalaiḥ sārdhaṃ vidalitaiḥ śaraiḥ<BR>
09,064.025b*0395_06	diṣṭyā yodhā dhanuṣmantaḥ sarve yuddhaviśāradāḥ<BR>
09,064.025b*0395_07	śaranirbhinnasarvāṅgāḥ samare patitābhavan<BR>
09,064.025b*0395_08	diṣṭyā mamāyudhāny āśu nāśam āyānti vai kṣaṇāt<BR>
09,064.025c	diṣṭyā cāsmi hato yuddhe nihatajñātibāndhavaḥ<BR>
09,064.026a	diṣṭyā ca vo 'haṃ paśyāmi muktān asmāj janakṣayāt<BR>
09,064.026b*0396_01	svasti haṃto tv ahaṃ yuddhe nihatajñātibāndhavaḥ<BR>
09,064.026c	svastiyuktāṃś ca kalyāṃś ca tan me priyam anuttamam<BR>
09,064.027a	mā bhavanto 'nutapyantāṃ sauhṛdān nidhanena me<BR>
09,064.027c	yadi vedāḥ pramāṇaṃ vo jitā lokā mayākṣayāḥ<BR>
09,064.028a	manyamānaḥ prabhāvaṃ ca kṛṣṇasyāmitatejasaḥ<BR>
09,064.028c	tena na cyāvitaś cāhaṃ kṣatradharmāt svanuṣṭhitāt<BR>
09,064.029a	sa mayā samanuprāpto nāsmi śocyaḥ kathaṃ cana<BR>
09,064.029b*0397_01	tathā tu dṛṣṭvā rājendra vartate vijayo mama<BR>
09,064.029c	kṛtaṃ bhavadbhiḥ sadṛśam anurūpam ivātmanaḥ<BR>
09,064.029e	yatitaṃ vijaye nityaṃ daivaṃ tu duratikramam<BR>
09,064.030a	etāvad uktvā vacanaṃ bāṣpavyākulalocanaḥ<BR>
09,064.030c	tūṣṇīṃ babhūva rājendra rujāsau vihvalo bhṛśam<BR>
09,064.031a	tathā tu dṛṣṭvā rājānaṃ bāṣpaśokasamanvitam<BR>
09,064.031c	drauṇiḥ krodhena jajvāla yathā vahnir jagatkṣaye<BR>
09,064.032a	sa tu krodhasamāviṣṭaḥ pāṇau pāṇiṃ nipīḍya ca<BR>
09,064.032c	bāṣpavihvalayā vācā rājānam idam abravīt<BR>
09,064.033a	pitā me nihataḥ kṣudraiḥ sunṛśaṃsena karmaṇā<BR>
09,064.033c	na tathā tena tapyāmi yathā rājaṃs tvayādya vai<BR>
09,064.034a	śṛṇu cedaṃ vaco mahyaṃ satyena vadataḥ prabho<BR>
09,064.034b*0398_01	anṛṇo 'haṃ bhaviṣyāmi tavādya nṛpasattama<BR>
09,064.034b*0398_02	tava priyaṃ kariṣyāmi kṛtvā kāryam anuttamam<BR>
09,064.034b*0398_03	īpsitaṃ manasā rājan yathecchasi tathā vada<BR>
09,064.034c	iṣṭāpūrtena dānena dharmeṇa sukṛtena ca<BR>
09,064.034d*0399_01	śapeyaṃ rājaśārdūla pādābhyāṃ mama vai pituḥ<BR>
09,064.035a	adyāhaṃ sarvapāñcālān vāsudevasya paśyataḥ<BR>
09,064.035a*0400_01	**** **** sṛñjayāṃś caiva sarvaśaḥ<BR>
09,064.035a*0400_02	sarvāṃś ca nṛpatīn rājan dhṛṣṭadyumnapurogamān<BR>
09,064.035a*0400_03	sasainyān yudhiśeṣāṃś ca<BR>
09,064.035c	sarvopāyair hi neṣyāmi pretarājaniveśanam<BR>
09,064.035d*0401_01	adya rātrau mahārāja nihaniṣyāmi pāṇḍavān<BR>
09,064.035e	anujñāṃ tu mahārāja bhavān me dātum arhati<BR>
09,064.036a	iti śrutvā tu vacanaṃ droṇaputrasya kauravaḥ<BR>
09,064.036b*0402_01	tac chrutvā vacanaṃ drauṇer dhṛtarāṣṭra tavātmajaḥ<BR>
09,064.036c	manasaḥ prītijananaṃ kṛpaṃ vacanam abravīt<BR>
09,064.036e	ācārya śīghraṃ kalaśaṃ jalapūrṇaṃ samānaya<BR>
09,064.037a	sa tad vacanam ājñāya rājño brāhmaṇasattamaḥ<BR>
09,064.037c	kalaśaṃ pūrṇam ādāya rājño 'ntikam upāgamat<BR>
09,064.038a	tam abravīn mahārāja putras tava viśāṃ pate<BR>
09,064.038c	mamājñayā dvijaśreṣṭha droṇaputro 'bhiṣicyatām<BR>
09,064.038e	senāpatyena bhadraṃ te mama ced icchasi priyam<BR>
09,064.039a	rājño niyogād yoddhavyaṃ brāhmaṇena viśeṣataḥ<BR>
09,064.039c	vartatā kṣatradharmeṇa hy evaṃ dharmavido viduḥ<BR>
09,064.040a	rājñas tu vacanaṃ śrutvā kṛpaḥ śāradvatas tataḥ<BR>
09,064.040c	drauṇiṃ rājño niyogena senāpatye 'bhyaṣecayat<BR>
09,064.041a	so 'bhiṣikto mahārāja pariṣvajya nṛpottamam<BR>
09,064.041c	prayayau siṃhanādena diśaḥ sarvā vinādayan<BR>
09,064.042a	duryodhano 'pi rājendra śoṇitaughapariplutaḥ<BR>
09,064.042c	tāṃ niśāṃ pratipede 'tha sarvabhūtabhayāvahām<BR>
09,064.043a	apakramya tu te tūrṇaṃ tasmād āyodhanān nṛpa<BR>
09,064.043c	śokasaṃvignamanasaś cintādhyānaparābhavan<BR>
09,064.043d*0403_01	kṛtavarmakṛpābhyāṃ ca aśvatthāme 'pi gacchati<BR>
09,064.043d*0403_02	āste rājā cintayānas teṣām āgamanaṃ prati<BR>
09,064.043d*0403_03	gadāparvaṇi rājendra samāpte 'bhīṣṭade nṛṇām<BR>
09,064.043d*0403_04	brāhmaṇān bhojayet paścād vaktāraṃ ca supūjayet<BR>
<BR>
<BR>
<BR>
</body></html>
