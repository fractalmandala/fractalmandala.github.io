<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Mahabharata: Dronaparvan</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

% Mahabharata: Dronaparvan<BR>
% Electronic text (C) Bhandarkar Oriental Research Institute,<BR>
% Pune, India, 1999<BR>
<BR>
% On the basis of the text entered by Muneo Tokunaga et al., <BR>
% revised by John Smith, Cambridge, et al.<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


<BR>
07,001.000*0001_01	nārāyaṇaṃ namaskṛtya naraṃ caiva narottamam<BR>
07,001.000*0001_02	devīṃ sarasvatīṃ caiva tato jayam udīrayet<BR>
07,001.000*0002_01	jayati parāśarasūnuḥ satyavatīhṛdayanandano vyāsaḥ<BR>
07,001.000*0002_02	yasyāsyakamalagalitaṃ vāṅmayam amṛtaṃ jagat pibati<BR>
07,001.000*0003_01	jitaṃ bhagavatā tena hariṇā lokadhāriṇā<BR>
07,001.000*0003_02	ajena viśvarūpeṇa nirguṇena mahātmanā<BR>
07,001.000*0004_01	śuklāmbaradharaṃ viṣṇuṃ śaśivarṇaṃ caturbhujam<BR>
07,001.000*0004_02	prasannavadanaṃ dhyāyet sarvavighnopaśāntaye<BR>
07,001.001	janamejaya uvāca<BR>
07,001.001a	tam apratimasattvaujobalavīryaparākramam<BR>
07,001.001c	hataṃ devavrataṃ śrutvā pāñcālyena śikhaṇḍinā<BR>
07,001.002a	dhṛtarāṣṭras tadā rājā śokavyākulacetanaḥ<BR>
07,001.002c	kim aceṣṭata viprarṣe hate pitari vīryavān<BR>
07,001.003a	tasya putro hi bhagavan bhīṣmadroṇamukhai rathaiḥ<BR>
07,001.003c	parājitya maheṣvāsān pāṇḍavān rājyam icchati<BR>
07,001.004a	tasmin hate tu bhagavan ketau sarvadhanuṣmatām<BR>
07,001.004c	yad aceṣṭata kauravyas tan me brūhi dvijottama<BR>
07,001.005	vaiśaṃpāyana uvāca<BR>
07,001.005a	nihataṃ pitaraṃ śrutvā dhṛtarāṣṭro janādhipaḥ<BR>
07,001.005c	lebhe na śāntiṃ kauravyaś cintāśokaparāyaṇaḥ<BR>
07,001.006a	tasya cintayato duḥkham aniśaṃ pārthivasya tat<BR>
07,001.006c	ājagāma viśuddhātmā punar gāvalgaṇis tadā<BR>
07,001.006d*0005_01	niḥśvāsaparamo rājā dhyāyann āste hy adhomukhaḥ<BR>
07,001.006d*0005_02	astaṃ prāpte dinakare niśi gāvalgaṇis tadā<BR>
07,001.006d*0005_03	khidyamānena manasā jagāma gajasāhvayam<BR>
07,001.006d*0006_01	vyāsaprasādād vijñāya sarvaṃ vṛttāntam uttamam<BR>
07,001.006d*0006_02	sainikānāṃ ca sarveṣāṃ senayor ubhayos tadā<BR>
07,001.007a	śibirāt saṃjayaṃ prāptaṃ niśi nāgāhvayaṃ puram<BR>
07,001.007c	āmbikeyo mahārāja dhṛtarāṣṭro 'nvapṛcchata<BR>
07,001.008a	śrutvā bhīṣmasya nidhanam aprahṛṣṭamanā bhṛśam<BR>
07,001.008c	putrāṇāṃ jayam ākāṅkṣan vilalāpāturo yathā<BR>
07,001.008d*0007_01	dhārtarāṣṭrān mṛtān sarvān manye saṃjaya saṃyuge<BR>
07,001.009	dhṛtarāṣṭra uvāca<BR>
07,001.009a	saṃsādhya tu mahātmānaṃ bhīṣmaṃ bhīmaparākramam<BR>
07,001.009c	kim akārṣuḥ paraṃ tāta kuravaḥ kālacoditāḥ<BR>
07,001.009d*0008_01	hataṃ śrutvā mama sutaḥ kim akārṣīc ca saṃjaya<BR>
07,001.010a	tasmin vinihate śūre durādharṣe mahaujasi<BR>
07,001.010c	kiṃ nu svit kuravo 'kārṣur nimagnāḥ śokasāgare<BR>
07,001.010d*0009_01	saṃprāptāḥ kuravo yuddhe ke 'trātiṣṭhan paraṃtapāḥ<BR>
07,001.011a	tad udīrṇaṃ mahat sainyaṃ trailokyasyāpi saṃjaya<BR>
07,001.011b*0010_01	bhīṣmataḥ kauraveyāṇām abhiyāsyati kaḥ pumān<BR>
07,001.011c	bhayam utpādayet tīvraṃ pāṇḍavānāṃ mahātmanām<BR>
07,001.011d*0011_01	ko hi dauryodhane sainye pumān āsīn mahārathaḥ<BR>
07,001.011d*0011_02	yaṃ prāpya sumahāyuddhe tan naḥ śaṃsa mahābhaye<BR>
07,001.012a	devavrate tu nihate kurūṇām ṛṣabhe tadā<BR>
07,001.012c	yad akārṣur nṛpatayas tan mamācakṣva saṃjaya<BR>
07,001.013	saṃjaya uvāca<BR>
07,001.013a	śṛṇu rājann ekamanā vacanaṃ bruvato mama<BR>
07,001.013c	yat te putrās tadākārṣur hate devavrate mṛdhe<BR>
07,001.014a	nihate tu tadā bhīṣme rājan satyaparākrame<BR>
07,001.014c	tāvakāḥ pāṇḍaveyāś ca prādhyāyanta pṛthak pṛthak<BR>
07,001.015a	vismitāś ca prahṛṣṭāś ca kṣatradharmaṃ niśāmya te<BR>
07,001.015b*0012_01	jugupsamānāḥ paramaṃ kṣātraṃ karma viśāṃ pate<BR>
07,001.015c	svadharmaṃ nindamānāś ca praṇipatya mahātmane<BR>
07,001.016a	śayanaṃ kalpayām āsur bhīṣmāyāmitatejase<BR>
07,001.016c	sopadhānaṃ naravyāghra śaraiḥ saṃnataparvabhiḥ<BR>
07,001.017a	vidhāya rakṣāṃ bhīṣmāya samābhāṣya parasparam<BR>
07,001.017c	anumānya ca gāṅgeyaṃ kṛtvā cāpi pradakṣiṇam<BR>
07,001.018a	krodhasaṃraktanayanāḥ samavekṣya parasparam<BR>
07,001.018c	punar yuddhāya nirjagmuḥ kṣatriyāḥ kālacoditāḥ<BR>
07,001.019a	tatas tūryaninādaiś ca bherīṇāṃ ca mahāsvanaiḥ<BR>
07,001.019c	tāvakānām anīkāni pareṣāṃ cāpi niryayuḥ<BR>
07,001.020a	vyāvṛtte 'hani rājendra patite jāhnavīsute<BR>
07,001.020c	amarṣavaśam āpannāḥ kālopahatacetasaḥ<BR>
07,001.021a	anādṛtya vacaḥ pathyaṃ gāṅgeyasya mahātmanaḥ<BR>
07,001.021c	niryayur bharataśreṣṭhāḥ śastrāṇy ādāya sarvaśaḥ<BR>
07,001.022a	mohāt tava saputrasya vadhāc chāṃtanavasya ca<BR>
07,001.022c	kauravyā mṛtyusād bhūtāḥ sahitāḥ sarvarājabhiḥ<BR>
07,001.023a	ajāvaya ivāgopā vane śvāpadasaṃkule<BR>
07,001.023b*0013_01	karṇa karṇeti cakranduḥ śeṣā bhārata pārthivāḥ<BR>
07,001.023c	bhṛśam udvignamanaso hīnā devavratena te<BR>
07,001.024a	patite bharataśreṣṭhe babhūva kuruvāhinī<BR>
07,001.024c	dyaur ivāpetanakṣatrā hīnaṃ kham iva vāyunā<BR>
07,001.025a	vipannasasyeva mahī vāk caivāsaṃskṛtā yathā<BR>
07,001.025c	āsurīva yathā senā nigṛhīte purā balau<BR>
07,001.026a	vidhaveva varārohā śuṣkatoyeva nimnagā<BR>
07,001.026b*0014_01	lakṣmīr iva surais tyaktā śrutihīnā yathā dvijāḥ<BR>
07,001.026c	vṛkair iva vane ruddhā pṛṣatī hatayūthapā<BR>
07,001.027a	svādharṣā hatasiṃheva mahatī girikandarā<BR>
07,001.027c	bhāratī bharataśreṣṭha patite jāhnavīsute<BR>
07,001.028a	viṣvagvātahatā rugṇā naur ivāsīn mahārṇave<BR>
07,001.028c	balibhiḥ pāṇḍavair vīrair labdhalakṣair bhṛśārditā<BR>
07,001.029a	sā tadāsīd bhṛśaṃ senā vyākulāśvarathadvipā<BR>
07,001.029c	viṣaṇṇabhūyiṣṭhanarā kṛpaṇā draṣṭum ābabhau<BR>
07,001.030a	tasyāṃ trastā nṛpatayaḥ sainikāś ca pṛthagvidhāḥ<BR>
07,001.030c	pātāla iva majjanto hīnā devavratena te<BR>
07,001.030e	karṇaṃ hi kuravo 'smārṣuḥ sa hi devavratopamaḥ<BR>
07,001.031a	sarvaśastrabhṛtāṃ śreṣṭhaṃ rocamānam ivātithim<BR>
07,001.031c	bandhum āpadgatasyeva tam evopāgaman manaḥ<BR>
07,001.032a	cukruśuḥ karṇa karṇeti tatra bhārata pārthivāḥ<BR>
07,001.032c	rādheyaṃ hitam asmākaṃ sūtaputraṃ tanutyajam<BR>
07,001.033a	sa hi nāyudhyata tadā daśāhāni mahāyaśāḥ<BR>
07,001.033c	sāmātyabandhuḥ karṇo vai tam āhvayata māciram<BR>
07,001.034a	bhīṣmeṇa hi mahābāhuḥ sarvakṣatrasya paśyataḥ<BR>
07,001.034c	ratheṣu gaṇyamāneṣu balavikramaśāliṣu<BR>
07,001.034e	saṃkhyāto 'rdharathaḥ karṇo dviguṇaḥ san nararṣabhaḥ<BR>
07,001.035a	rathātirathasaṃkhyāyāṃ yo 'graṇīḥ śūrasaṃmataḥ<BR>
07,001.035c	pitṛvittāmbudeveśān api yo yoddhum utsahet<BR>
07,001.036a	sa tu tenaiva kopena rājan gāṅgeyam uktavān<BR>
07,001.036c	tvayi jīvati kauravya nāhaṃ yotsye kathaṃ cana<BR>
07,001.037a	tvayā tu pāṇḍaveyeṣu nihateṣu mahāmṛdhe<BR>
07,001.037c	duryodhanam anujñāpya vanaṃ yāsyāmi kaurava<BR>
07,001.038a	pāṇḍavair vā hate bhīṣme tvayi svargam upeyuṣi<BR>
07,001.038c	hantāsmy ekarathenaiva kṛtsnān yān manyase rathān<BR>
07,001.039a	evam uktvā mahārāja daśāhāni mahāyaśāḥ<BR>
07,001.039c	nāyudhyata tataḥ karṇaḥ putrasya tava saṃmate<BR>
07,001.040a	bhīṣmaḥ samaravikrāntaḥ pāṇḍaveyasya pārthiva<BR>
07,001.040c	jaghāna samare yodhān asaṃkhyeyaparākramaḥ<BR>
07,001.041a	tasmiṃs tu nihate śūre satyasaṃdhe mahaujasi<BR>
07,001.041c	tvatsutāḥ karṇam asmārṣus tartukāmā iva plavam<BR>
07,001.042a	tāvakās tava putrāś ca sahitāḥ sarvarājabhiḥ<BR>
07,001.042c	hā karṇa iti cākrandan kālo 'yam iti cābruvan<BR>
07,001.042d*0015_01	evaṃ te sma hi rādheyaṃ sūtaputraṃ tanutyajam<BR>
07,001.042d*0016_01	cukruśuḥ sahitā yodhās tatra tatra mahābalāḥ<BR>
07,001.043a	jāmadagnyābhyanujñātam astre durvārapauruṣam<BR>
07,001.043c	agaman no manaḥ karṇaṃ bandhum ātyayikeṣv iva<BR>
07,001.044a	sa hi śakto raṇe rājaṃs trātum asmān mahābhayāt<BR>
07,001.044c	tridaśān iva govindaḥ satataṃ sumahābhayāt<BR>
07,001.044d*0017_01	devān iva yathā viṣṇus trāyate mahato bhayāt<BR>
07,001.045	vaiśaṃpāyana uvāca<BR>
07,001.045a	tathā karṇaṃ yudhi varaṃ kīrtayantaṃ punaḥ punaḥ<BR>
07,001.045b*0018_01	gāvalgaṇiṃ saṃjayaṃ tu śokavyākulalocanaḥ<BR>
07,001.045c	āśīviṣavad ucchvasya dhṛtarāṣṭro 'bravīd idam<BR>
07,001.046a	yat tad vaikartanaṃ karṇam agamad vo manas tadā<BR>
07,001.046c	apy apaśyata rādheyaṃ sūtaputraṃ tanutyajam<BR>
07,001.047a	api tan na mṛṣākārṣīd yudhi satyaparākramaḥ<BR>
07,001.047c	saṃbhrāntānāṃ tadārtānāṃ trastānāṃ trāṇam icchatām<BR>
07,001.048a	api tat pūrayāṃ cakre dhanurdharavaro yudhi<BR>
07,001.048c	yat tad vinihate bhīṣme kauravāṇām apāvṛtam<BR>
07,001.049a	tat khaṇḍaṃ pūrayām āsa pareṣām ādadhad bhayam<BR>
07,001.049b*0019_01	sa hi vai puruṣavyāghro loke saṃjaya kathyate<BR>
07,001.049b*0019_02	ārtānāṃ bāndhavānāṃ ca krandatāṃ ca viśeṣataḥ<BR>
07,001.049b*0019_03	parityajya raṇe prāṇāṃs tattrāṇārthaṃ ca śarma ca<BR>
07,001.049c	kṛtavān mama putrāṇāṃ jayāśāṃ saphalām api<BR>
07,002.001	saṃjaya uvāca<BR>
07,002.001a	hataṃ bhīṣmam ādhirathir viditvā; bhinnāṃ nāvam ivātyagādhe kurūṇām<BR>
07,002.001c	sodaryavad vyasanāt sūtaputraḥ; saṃtārayiṣyaṃs tava putrasya senām<BR>
07,002.002a	śrutvā tu karṇaḥ puruṣendram acyutaṃ; nipātitaṃ śāṃtanavaṃ mahāratham<BR>
07,002.002c	athopāyāt tūrṇam amitrakarśano; dhanurdharāṇāṃ pravaras tadā vṛṣaḥ<BR>
07,002.003a	hate tu bhīṣme rathasattame parair; nimajjatīṃ nāvam ivārṇave kurūn<BR>
07,002.003c	piteva putrāṃs tvarito 'bhyayāt tataḥ; saṃtārayiṣyaṃs tava putrasya senām<BR>
07,002.003d*0020_01	saṃmṛjya divyaṃ dhanur ātatajyaṃ<BR>
07,002.003d*0020_02	sa rāmadattaṃ ripusaṃghahantā<BR>
07,002.003d*0020_03	bāṇāṃś ca kālānalatulyakalpān<BR>
07,002.003d*0020_04	ullāḷayan vākyam idaṃ babhāṣe<BR>
07,002.004	karṇa uvāca<BR>
07,002.004a	yasmin dhṛtir buddhiparākramaujo; damaḥ satyaṃ vīraguṇāś ca sarve<BR>
07,002.004c	astrāṇi divyāny atha saṃnatir hrīḥ; priyā ca vāg anapāyīni bhīṣme<BR>
07,002.005a	brahmadviṣaghne satataṃ kṛtajñe; sanātanaṃ candramasīva lakṣma<BR>
07,002.005c	sa cet praśāntaḥ paravīrahantā; manye hatān eva hi sarvayodhān<BR>
07,002.006a	neha dhruvaṃ kiṃ cana jātu vidyate; asmiṃl loke karmaṇo 'nityayogāt<BR>
07,002.006c	sūryodaye ko hi vimuktasaṃśayo; bhāvaṃ kurvītādya mahāvrate hate<BR>
07,002.007a	vasuprabhāve vasuvīryasaṃbhave; gate vasūn eva vasuṃdharādhipe<BR>
07,002.007c	vasūni putrāṃś ca vasuṃdharāṃ tathā; kurūṃś ca śocadhvam imāṃ ca vāhinīm<BR>
07,002.008	saṃjaya uvāca<BR>
07,002.008a	mahāprabhāve varade nipātite; lokaśreṣṭhe śāṃtanave mahaujasi<BR>
07,002.008c	parājiteṣu bharateṣu durmanāḥ; karṇo bhṛśaṃ nyaśvasad aśru vartayan<BR>
07,002.009a	idaṃ tu rādheyavaco niśamya te; sutāś ca rājaṃs tava sainikāś ca ha<BR>
07,002.009c	parasparaṃ cukruśur ārtijaṃ bhṛśaṃ; tadāśru netrair mumucur hi śabdavat<BR>
07,002.010a	pravartamāne tu punar mahāhave; vigāhyamānāsu camūṣu pārthivaiḥ<BR>
07,002.010c	athābravīd dharṣakaraṃ vacas tadā; ratharṣabhān sarvamahāratharṣabhaḥ<BR>
07,002.011	karṇa uvāca<BR>
07,002.011a	jagaty anitye satataṃ pradhāvati; pracintayann asthiram adya lakṣaye<BR>
07,002.011c	bhavatsu tiṣṭhatsv iha pātito raṇe; giriprakāśaḥ kurupuṃgavaḥ katham<BR>
07,002.012a	nipātite śāṃtanave mahārathe; divākare bhūtalam āsthite yathā<BR>
07,002.012c	na pārthivāḥ soḍhum alaṃ dhanaṃjayaṃ; giripravoḍhāram ivānilaṃ drumāḥ<BR>
07,002.013a	hatapradhānaṃ tv idam ārtarūpaṃ; parair hatotsāham anātham adya vai<BR>
07,002.013c	mayā kurūṇāṃ paripālyam āhave; balaṃ yathā tena mahātmanā tathā<BR>
07,002.014a	samāhitaṃ cātmani bhāram īdṛśaṃ; jagat tathānityam idaṃ ca lakṣaye<BR>
07,002.014c	nipātitaṃ cāhavaśauṇḍam āhave; kathaṃ nu kuryām aham āhave bhayam<BR>
07,002.015a	ahaṃ tu tān kuruvṛṣabhān ajihmagaiḥ; praverayan yamasadanaṃ raṇe caran<BR>
07,002.015c	yaśaḥ paraṃ jagati vibhāvya vartitā; parair hato yudhi śayitātha vā punaḥ<BR>
07,002.016a	yudhiṣṭhiro dhṛtimatidharmatattvavān; vṛkodaro gajaśatatulyavikramaḥ<BR>
07,002.016c	tathārjunas tridaśavarātmajo yato; na tad balaṃ sujayam athāmarair api<BR>
07,002.017a	yamau raṇe yatra yamopamau bale; sasātyakir yatra ca devakīsutaḥ<BR>
07,002.017c	na tad balaṃ kāpuruṣo 'bhyupeyivān; nivartate mṛtyumukhād ivāsakṛt<BR>
07,002.018a	tapo 'bhyudīrṇaṃ tapasaiva gamyate; balaṃ balenāpi tathā manasvibhiḥ<BR>
07,002.018c	manaś ca me śatrunivāraṇe dhruvaṃ; svarakṣaṇe cācalavad vyavasthitam<BR>
07,002.018d*0021_01	athābravīt sūtaputraḥ svasūtaṃ<BR>
07,002.018d*0021_02	hantāsmy ahaṃ pāṇḍavasomakāṃś ca<BR>
07,002.019a	evaṃ caiṣāṃ budhyamānaḥ prabhāvaṃ; gatvaivāhaṃ tāñ jayāmy adya sūta<BR>
07,002.019c	mitradroho marṣaṇīyo na me 'yaṃ; bhagne sainye yaḥ sahāyaḥ sa mitram<BR>
07,002.020a	kartāsmy etat satpuruṣāryakarma; tyaktvā prāṇān anuyāsyāmi bhīṣmam<BR>
07,002.020c	sarvān saṃkhye śatrusaṃghān haniṣye; hatas tair vā vīralokaṃ gamiṣye<BR>
07,002.021a	saṃprākruṣṭe ruditastrīkumāre; parābhūte pauruṣe dhārtarāṣṭre<BR>
07,002.021c	mayā kṛtyam iti jānāmi sūta; tasmāc chatrūn dhārtarāṣṭrasya jeṣye<BR>
07,002.022a	kurūn rakṣan pāṇḍuputrāñ jighāṃsaṃs; tyaktvā prāṇān ghorarūpe raṇe 'smin<BR>
07,002.022c	sarvān saṃkhye śatrusaṃghān nihatya; dāsyāmy ahaṃ dhārtarāṣṭrāya rājyam<BR>
07,002.023a	nibadhyatāṃ me kavacaṃ vicitraṃ; haimaṃ śubhraṃ maṇiratnāvabhāsi<BR>
07,002.023c	śirastrāṇaṃ cārkasamānabhāsaṃ; dhanuḥ śarāṃś cāpi viṣāhikalpān<BR>
07,002.024a	upāsaṅgān ṣoḍaśa yojayantu; dhanūṃṣi divyāni tathāharantu<BR>
07,002.024c	asīṃś ca śaktīś ca gadāś ca gurvīḥ; śaṅkhaṃ ca jāmbūnadacitrabhāsam<BR>
07,002.025a	etāṃ raukmīṃ nāgakakṣyāṃ ca jaitrīṃ; jaitraṃ ca me dhvajam indīvarābham<BR>
07,002.025c	ślakṣṇair vastrair vipramṛjyānayasva; citrāṃ mālāṃ cātra baddhvā sajālām<BR>
07,002.026a	aśvān agryān pāṇḍurābhraprakāśān; puṣṭān snātān mantrapūtābhir adbhiḥ<BR>
07,002.026c	taptair bhāṇḍaiḥ kāñcanair abhyupetāñ; śīghrāñ śīghraṃ sūtaputrānayasva<BR>
07,002.027a	rathaṃ cāgryaṃ hemajālāvanaddhaṃ; ratnaiś citraṃ candrasūryaprakāśaiḥ<BR>
07,002.027c	dravyair yuktaṃ saṃprahāropapannair; vāhair yuktaṃ tūrṇam āvartayasva<BR>
07,002.028a	citrāṇi cāpāni ca vegavanti; jyāś cottamāḥ saṃhananopapannāḥ<BR>
07,002.028c	tūṇāṃś ca pūrṇān mahataḥ śarāṇām; āsajya gātrāvaraṇāni caiva<BR>
07,002.029a	prāyātrikaṃ cānayatāśu sarvaṃ; kanyāḥ pūrṇaṃ vīrakāṃsyaṃ ca haimam<BR>
07,002.029c	ānīya mālām avabadhya cāṅge; pravādayantv āśu jayāya bherīḥ<BR>
07,002.030a	prayāhi sūtāśu yataḥ kirīṭī; vṛkodaro dharmasuto yamau ca<BR>
07,002.030c	tān vā haniṣyāmi sametya saṃkhye; bhīṣmāya vaiṣyāmi hato dviṣadbhiḥ<BR>
07,002.031a	yasmin rājā satyadhṛtir yudhiṣṭhiraḥ; samāsthito bhīmasenārjunau ca<BR>
07,002.031c	vāsudevaḥ sātyakiḥ sṛñjayāś ca; manye balaṃ tad ajayyaṃ mahīpaiḥ<BR>
07,002.032a	taṃ cen mṛtyuḥ sarvaharo 'bhirakṣet; sadāpramattaḥ samare kirīṭinam<BR>
07,002.032c	tathāpi hantāsmi sametya saṃkhye; yāsyāmi vā bhīṣmapathā yamāya<BR>
07,002.033a	na tv evāhaṃ na gamiṣyāmi teṣāṃ; madhye śūrāṇāṃ tat tathāhaṃ bravīmi<BR>
07,002.033c	mitradruho durbalabhaktayo ye; pāpātmāno na mamaite sahāyāḥ<BR>
07,002.034	saṃjaya uvāca<BR>
07,002.034a	sa siddhimantaṃ ratham uttamaṃ dṛḍhaṃ; sakūbaraṃ hemapariṣkṛtaṃ śubham<BR>
07,002.034c	patākinaṃ vātajavair hayottamair; yuktaṃ samāsthāya yayau jayāya<BR>
07,002.035a	saṃpūjyamānaḥ kurubhir mahātmā; ratharṣabhaḥ pāṇḍuravājiyātā<BR>
07,002.035c	yayau tadāyodhanam ugradhanvā; yatrāvasānaṃ bharatarṣabhasya<BR>
07,002.036a	varūthinā mahatā sadhvajena; suvarṇamuktāmaṇivajraśālinā<BR>
07,002.036c	sadaśvayuktena rathena karṇo; meghasvanenārka ivāmitaujāḥ<BR>
07,002.037a	hutāśanābhaḥ sa hutāśanaprabhe; śubhaḥ śubhe vai svarathe dhanurdharaḥ<BR>
07,002.037c	sthito rarājādhirathir mahārathaḥ; svayaṃ vimāne surarāḍ iva sthitaḥ<BR>
07,003.001	saṃjaya uvāca<BR>
07,003.001a	śaratalpe mahātmānaṃ śayānam amitaujasam<BR>
07,003.001c	mahāvātasamūhena samudram iva śoṣitam<BR>
07,003.001d*0022_01	utpādya pṛthivīṃ gurvīṃ pātitāṃ savyasācinā<BR>
07,003.001d*0022_02	udyamyāpy atha vā meruṃ līlayākṣiptam ambhasi<BR>
07,003.001d*0023_01	utsādya cākhilām urvīṃ sarvakṣatrāntakaṃ gurum<BR>
07,003.002a	divyair astrair maheṣvāsaṃ pātitaṃ savyasācinā<BR>
07,003.002c	jayāśāṃ tava putrāṇāṃ saṃbhagnāṃ śarma varma ca<BR>
07,003.003a	apārāṇām iva dvīpam agādhe gādham icchatām<BR>
07,003.003c	srotasā yāmuneneva śaraugheṇa pariplutam<BR>
07,003.004a	mahāntam iva mainākam asahyaṃ bhuvi pātitam<BR>
07,003.004c	nabhaścyutam ivādityaṃ patitaṃ dharaṇītale<BR>
07,003.005a	śatakrator ivācintyaṃ purā vṛtreṇa nirjayam<BR>
07,003.005c	mohanaṃ sarvasainyasya yudhi bhīṣmasya pātanam<BR>
07,003.006a	kakudaṃ sarvasainyānāṃ lakṣma sarvadhanuṣmatām<BR>
07,003.006c	dhanaṃjayaśaravyāptaṃ pitaraṃ te mahāvratam<BR>
07,003.007a	taṃ vīraśayane vīraṃ śayānaṃ puruṣarṣabham<BR>
07,003.007c	bhīṣmam ādhirathir dṛṣṭvā bharatānām amadhyamam<BR>
07,003.008a	avatīrya rathād ārto bāṣpavyākulitākṣaram<BR>
07,003.008a*0024_01	**** **** śokamohapariplutaḥ<BR>
07,003.008a*0024_02	padbhyām eva jagāmārto<BR>
07,003.008c	abhivādyāñjaliṃ baddhvā vandamāno 'bhyabhāṣata<BR>
07,003.009a	karṇo 'ham asmi bhadraṃ te adya mā vada bhārata<BR>
07,003.009c	puṇyayā kṣemayā vācā cakṣuṣā cāvalokaya<BR>
07,003.010a	na nūnaṃ sukṛtasyeha phalaṃ kaś cit samaśnute<BR>
07,003.010c	yatra dharmaparo vṛddhaḥ śete bhuvi bhavān iha<BR>
07,003.011a	kośasaṃjanane mantre vyūhapraharaṇeṣu ca<BR>
07,003.011c	nātham anyaṃ na paśyāmi kurūṇāṃ kurusattama<BR>
07,003.012a	buddhyā viśuddhayā yukto yaḥ kurūṃs tārayed bhayāt<BR>
07,003.012c	yodhāṃs tvam aplave hitvā pitṛlokaṃ gamiṣyasi<BR>
07,003.013a	adya prabhṛti saṃkruddhā vyāghrā iva mṛgakṣayam<BR>
07,003.013c	pāṇḍavā bharataśreṣṭha kariṣyanti kurukṣayam<BR>
07,003.014a	adya gāṇḍīvaghoṣasya vīryajñāḥ savyasācinaḥ<BR>
07,003.014c	kuravaḥ saṃtrasiṣyanti vajrapāṇer ivāsurāḥ<BR>
07,003.015a	adya gāṇḍīvamuktānām aśanīnām iva svanaḥ<BR>
07,003.015c	trāsayiṣyati saṃgrāme kurūn anyāṃś ca pārthivān<BR>
07,003.016a	samiddho 'gnir yathā vīra mahājvālo drumān dahet<BR>
07,003.016c	dhārtarāṣṭrān pradhakṣyanti tathā bāṇāḥ kirīṭinaḥ<BR>
07,003.017a	yena yena prasarato vāyvagnī sahitau vane<BR>
07,003.017c	tena tena pradahato bhagavantau yad icchataḥ<BR>
07,003.018a	yādṛśo 'gniḥ samiddho hi tādṛk pārtho na saṃśayaḥ<BR>
07,003.018b*0025_01	tādṛg eva hi kaunteyo davāgnir iva parvate<BR>
07,003.018c	yathā vāyur naravyāghra tathā kṛṣṇo na saṃśayaḥ<BR>
07,003.018d*0026_01	nirdahantam anīkāni pravakṣyati janārdanaḥ<BR>
07,003.019a	nadataḥ pāñcajanyasya rasato gāṇḍivasya ca<BR>
07,003.019c	śrutvā sarvāṇi sainyāni trāsaṃ yāsyanti bhārata<BR>
07,003.020a	kapidhvajasya cotpāte rathasyāmitrakarśinaḥ<BR>
07,003.020c	śabdaṃ soḍhuṃ na śakṣyanti tvām ṛte vīra pārthivāḥ<BR>
07,003.021a	ko hy arjunaṃ raṇe yoddhuṃ tvad anyaḥ pārthivo 'rhati<BR>
07,003.021c	yasya divyāni karmāṇi pravadanti manīṣiṇaḥ<BR>
07,003.022a	amānuṣaś ca saṃgrāmas tryambakena ca dhīmataḥ<BR>
07,003.022c	tasmāc caiva varaḥ prāpto duṣprāpaś cākṛtātmabhiḥ<BR>
07,003.022d*0027_01	ko 'nyaḥ śakto raṇe jetuṃ pūrvaṃ yo na jitaḥ suraiḥ<BR>
07,003.022d*0027_02	jito yena raṇe rāmo bhavatā vīryaśālinā<BR>
07,003.022d*0027_03	kṣatriyāntakaro ghoro devadānavapūjitaḥ<BR>
07,003.022d*0028_01	pāṇḍuputro balaślāghī mādhavena ca rakṣitaḥ<BR>
07,003.022d*0029_01	so 'py adya nihataḥ śete śaraiḥ protaḥ śikhaṇḍinā<BR>
07,003.023a	tam adyāhaṃ pāṇḍavaṃ yuddhaśauṇḍam; amṛṣyamāṇo bhavatānuśiṣṭaḥ<BR>
07,003.023c	āśīviṣaṃ dṛṣṭiharaṃ sughoram; iyāṃ puraskṛtya vadhaṃ jayaṃ vā<BR>
07,004.001	saṃjaya uvāca<BR>
07,004.001a	tasya lālapyataḥ śrutvā vṛddhaḥ kurupitāmahaḥ<BR>
07,004.001c	deśakālocitaṃ vākyam abravīt prītamānasaḥ<BR>
07,004.001d@001_0001	rahitaṃ dhiṣṇyam ālokya samutsārya ca rakṣiṇaḥ<BR>
07,004.001d@001_0002	piteva putraṃ gāṅgeyaḥ pariṣvajyaikabāhunā<BR>
07,004.001d@001_0003	ehy ehi bho spardhase tvaṃ mayā sārdhaṃ hi sūtaja<BR>
07,004.001d@001_0004	yadi māṃ nādhigacchethā na te śreyo bhaved dhruvam<BR>
07,004.001d@001_0005	kaunteyas tvaṃ na rādheyo na tavādhirathaḥ pitā<BR>
07,004.001d@001_0006	sūryatas tvaṃ mahābāho vidito nāradān mama<BR>
07,004.001d@001_0007	kṛṣṇadvaipāyanāc caiva keśavāc ca na saṃśayaḥ<BR>
07,004.001d@001_0008	mānahā bhava śatrūṇāṃ mitrāṇāṃ śokahā bhava<BR>
07,004.001d@001_0009	kṛṣṇadvaipāyanaś caiva tejasā ca na saṃśayaḥ<BR>
07,004.001d@001_0010	na ca dveṣo 'sti me karṇa tvayi satyaṃ bravīmi te<BR>
07,004.001d@001_0011	tejovadhanimittaṃ tu paruṣaṃ cāham abruvam<BR>
07,004.001d@001_0012	akasmāt pāṇḍavān hi tvaṃ dviṣasīti matir mama<BR>
07,004.001d@001_0013	tenāsi bahuśo rūkṣaṃ śrāvitaḥ kurusaṃsadi<BR>
07,004.001d@001_0014	hantāsi samare vīrāñ śatrupakṣakṣayaṃkara<BR>
07,004.001d@001_0015	brahmaṇyatā ca śauryaṃ ca dāne vā paramo nidhiḥ<BR>
07,004.001d@001_0016	kulabhedabhayāc cāhaṃ sadā paruṣam abruvam<BR>
07,004.001d@001_0017	iṣvastre vīra saṃdhāne lāghave 'strabale 'pi ca<BR>
07,004.001d@001_0018	sadṛśaḥ phalgunasyāpi kṛṣṇasya ca samo bale<BR>
07,004.002a	samudra iva sindhūnāṃ jyotiṣām iva bhāskaraḥ<BR>
07,004.002c	satyasya ca yathā santo bījānām iva corvarā<BR>
07,004.003a	parjanya iva bhūtānāṃ pratiṣṭhā suhṛdāṃ bhava<BR>
07,004.003c	bāndhavās tvānujīvantu sahasrākṣam ivāmarāḥ<BR>
07,004.003d*0030_01	mānahā bhava śatrūṇāṃ mitrāṇāṃ nandivardhanaḥ<BR>
07,004.003d*0030_02	kauravāṇāṃ bhava gatir yathā viṣṇur divaukasām<BR>
07,004.004a	svabāhubalavīryeṇa dhārtarāṣṭrapriyaiṣiṇā<BR>
07,004.004c	karṇa rājapuraṃ gatvā kāmbojā nihatās tvayā<BR>
07,004.005a	girivrajagatāś cāpi nagnajitpramukhā nṛpāḥ<BR>
07,004.005c	ambaṣṭhāś ca videhāś ca gāndhārāś ca jitās tvayā<BR>
07,004.005d*0031_01	tathātibalavān rājā jarāsaṃdho 'dbhutopamaḥ<BR>
07,004.005d*0031_02	samare samaraślāghī na tvayābhyadhiko raṇe<BR>
07,004.006a	himavaddurganilayāḥ kirātā raṇakarkaśāḥ<BR>
07,004.006c	duryodhanasya vaśagāḥ kṛtāḥ karṇa tvayā purā<BR>
07,004.006d*0032_01	utkalā mekalāḥ pauṇḍrāḥ kaliṅgāndhrāś ca saṃyuge<BR>
07,004.006d*0032_02	niṣādāś ca trigartāś ca bāhlīkāś ca jitās tvayā<BR>
07,004.007a	tatra tatra ca saṃgrāme duryodhanahitaiṣiṇā<BR>
07,004.007c	bahavaś ca jitā vīrās tvayā karṇa mahaujasā<BR>
07,004.007d@002_0001	brahmaṇyaḥ satyavādī ca tejasārko na saṃśayaḥ<BR>
07,004.007d@002_0002	devagarbho 'jitaḥ saṃkhye manuṣyebhyo 'dhiko yudhi<BR>
07,004.007d@002_0003	vyapanīto 'dya me manyur yas tvāṃ prati purā kṛtaḥ<BR>
07,004.007d@002_0004	daivaṃ puruṣakāreṇa na śakyam ativartitum<BR>
07,004.007d@002_0005	saudaryāḥ pāṇḍavā vīra bhrātaras te 'risūdana<BR>
07,004.007d@002_0006	gacchaikatvaṃ mahābāho mama ced icchasi priyam<BR>
07,004.007d@002_0007	mayā bhavatu nirvṛttaṃ vairam ādityanandana<BR>
07,004.007d@002_0008	pṛthivyāṃ sarvarājāno bhavantv adya nirāmayāḥ<BR>
07,004.007d@002_0008	karṇa uvāca<BR>
07,004.007d@002_0009	jānāmy etan mahābāho kaunteyo 'smi na sūtajaḥ<BR>
07,004.007d@002_0010	parityaktas tv ahaṃ kuntyā sūtena ca vivardhitaḥ<BR>
07,004.007d@002_0011	bhuktvā duryodhanaiśvaryaṃ na mithyā kartum utsahe<BR>
07,004.007d@002_0012	vasu caiva śarīraṃ ca putradārāṃs tathā yaśaḥ<BR>
07,004.007d@002_0013	sarvaṃ duryodhanasyārthe tyaktaṃ me bhūridakṣiṇa<BR>
07,004.007d@002_0014	neṣyati vyādhimaraṇaṃ kṣatriyasyeti kaurava<BR>
07,004.007d@002_0015	kopitāḥ pāṇḍavā nityaṃ mayāśritya suyodhanam<BR>
07,004.007d@002_0016	aparāvartino ye 'rthās te na śakyā nivartitum<BR>
07,004.007d@002_0017	daivaṃ puruṣakāreṇa ko nivartitum utsahet<BR>
07,004.007d@002_0018	pṛthivīkṣayaṃ śaṃsanti nimittānīha bhārata<BR>
07,004.007d@002_0019	bhavadbhir hi purā dṛṣṭvā kathitāni ca saṃsadi<BR>
07,004.007d@002_0020	ajeyāḥ puruṣair anyair iti tāṃś cotsahāmahe<BR>
07,004.007d@002_0021	anujānīhi māṃ tāta yuddhāya prītimānasam<BR>
07,004.007d@002_0022	anujñātas tvayā vīra yudhyeyam iti me matiḥ<BR>
07,004.007d@002_0023	duruktāni ca vākyāni saṃrambhāc cāpalād api<BR>
07,004.007d@002_0024	yan mayā te kṛtaṃ kiṃ cit tyaja tad bharatarṣabha<BR>
07,004.008a	yathā duryodhanas tāta sajñātikulabāndhavaḥ<BR>
07,004.008b*0033_01	kṣemaṃ vindati sarvatra śatruhāniṃ ca vindati<BR>
07,004.008c	tathā tvam api sarveṣāṃ kauravāṇāṃ gatir bhava<BR>
07,004.009a	śivenābhivadāmi tvāṃ gaccha yudhyasva śatrubhiḥ<BR>
07,004.009c	anuśādhi kurūn saṃkhye dhatsva duryodhane jayam<BR>
07,004.009d*0034_01	tathā kuru manuṣyendra yathā duryodhane jayam<BR>
07,004.010a	bhavān pautrasamo 'smākaṃ yathā duryodhanas tathā<BR>
07,004.010c	tavāpi dharmataḥ sarve yathā tasya vayaṃ tathā<BR>
07,004.011a	yaunāt saṃbandhakāl loke viśiṣṭaṃ saṃgataṃ satām<BR>
07,004.011c	sadbhiḥ saha naraśreṣṭha pravadanti manīṣiṇaḥ<BR>
07,004.012a	sa satyasaṃgaro bhūtvā mamedam iti niścitam<BR>
07,004.012c	kurūṇāṃ pālaya balaṃ yathā duryodhanas tathā<BR>
07,004.012d*0035_01	tathā hi kauravān yuddhe dhruvaṃ jeṣyanti pāṇḍavāḥ<BR>
07,004.012d*0035_02	kṣatradharmārjitāṃl lokān avāpsyanti na saṃśayaḥ<BR>
07,004.012d*0035_03	yudhyasva nirahaṃkāro balavīryavyapāśrayāt<BR>
07,004.012d*0035_04	dharmo hi yuddhād adhikaḥ kṣatriyasya na vidyate<BR>
07,004.012d*0035_04	saṃjaya uvāca<BR>
07,004.012d*0035_05	evam uktas tu bhīṣmeṇa yuddhāya kṛtaniścayaḥ<BR>
07,004.012d*0036_01	yathā ca kuravo yuddhe yodhayanti sma pāṇḍavān<BR>
07,004.013a	iti śrutvā vacaḥ so 'tha caraṇāv abhivādya ca<BR>
07,004.013c	yayau vaikartanaḥ karṇas tūrṇam āyodhanaṃ prati<BR>
07,004.013d*0037_01	atha tatra maheṣvāso vyādiśad rathino varān<BR>
07,004.013d*0037_02	vāraṇāṃs tatprakāreṇa cakāra tadanantaram<BR>
07,004.013d*0037_03	sādinaś ca padātāṃś ca yathāśāstraṃ bṛhaspatiḥ<BR>
07,004.013d*0037_04	sthāpayām āsa tathā putrāṇāṃ te jayapriyaḥ<BR>
07,004.013d*0037_05	tataḥ pakṣau prapakṣau ca vidhāya bharatarṣabha<BR>
07,004.013d*0037_06	pakṣakoṭyāṃ punar dvābhyāṃ pakṣau dvābhyāṃ suhṛdvṛtaḥ<BR>
07,004.013d*0037_07	evam etan mayā vyūhaṃ karṇena vihitaṃ purā<BR>
07,004.013d*0037_08	prekṣaṇīyam amanyanta rājānaḥ kurubhiḥ saha<BR>
07,004.013d*0037_09	nṛtyantam iva taṃ vyūhaṃ didhakṣantam ivāhitān<BR>
07,004.013d*0037_10	kṛtaṃ bṛhaspatimataṃ matvā karṇena dhīmatā<BR>
07,004.013d*0037_11	balaṃ vyūhaśarīrasya sārānīkaṃ parasparam<BR>
07,004.014a	so 'bhivīkṣya naraughāṇāṃ sthānam apratimaṃ mahat<BR>
07,004.014c	vyūḍhapraharaṇoraskaṃ sainyaṃ tat samabṛṃhayat<BR>
07,004.014d*0038_01	hṛṣitāḥ kuravaḥ sarve duryodhanapurogamāḥ<BR>
07,004.014d*0038_02	tam āgataṃ mahābāhuṃ sarvānīkapuraḥsaram<BR>
07,004.015a	karṇaṃ dṛṣṭvā maheṣvāsaṃ yuddhāya samavasthitam<BR>
07,004.015c	kṣveḍitāsphoṭitaravaiḥ siṃhanādaravair api<BR>
07,004.015e	dhanuḥśabdaiś ca vividhaiḥ kuravaḥ samapūjayan<BR>
07,005.001	saṃjaya uvāca<BR>
07,005.001a	rathasthaṃ puruṣavyāghraṃ dṛṣṭvā karṇam avasthitam<BR>
07,005.001c	hṛṣṭo duryodhano rājann idaṃ vacanam abravīt<BR>
07,005.002a	sanātham idam atyarthaṃ bhavatā pālitaṃ balam<BR>
07,005.002c	manye kiṃ tu samarthaṃ yad dhitaṃ tat saṃpradhāryatām<BR>
07,005.003	karṇa uvāca<BR>
07,005.003a	brūhi tat puruṣavyāghra tvaṃ hi prājñatamo nṛpa<BR>
07,005.003c	yathā cārthapatiḥ kṛtyaṃ paśyate na tathetaraḥ<BR>
07,005.004a	te sma sarve tava vacaḥ śrotukāmā nareśvara<BR>
07,005.004c	nānyāyyaṃ hi bhavān vākyaṃ brūyād iti matir mama<BR>
07,005.005	duryodhana uvāca<BR>
07,005.005a	bhīṣmaḥ senāpraṇetāsīd vayasā vikrameṇa ca<BR>
07,005.005c	śrutena ca susaṃpannaḥ sarvair yodhaguṇais tathā<BR>
07,005.006a	tenātiyaśasā karṇa ghnatā śatrugaṇān mama<BR>
07,005.006c	suyuddhena daśāhāni pālitāḥ smo mahātmanā<BR>
07,005.007a	tasminn asukaraṃ karma kṛtavaty āsthite divam<BR>
07,005.007c	kaṃ nu senāpraṇetāraṃ manyase tadanantaram<BR>
07,005.008a	na ṛte nāyakaṃ senā muhūrtam api tiṣṭhati<BR>
07,005.008b*0039_01	āhaveṣu viśeṣeṇa bhraṣṭanetreṣv ivāñjanam<BR>
07,005.008c	āhaveṣv āhavaśreṣṭha netṛhīneva naur jale<BR>
07,005.009a	yathā hy akarṇadhārā nau rathaś cāsārathir yathā<BR>
07,005.009c	draved yatheṣṭaṃ tadvat syād ṛte senāpatiṃ balam<BR>
07,005.009d*0040_01	adaiśiko yathā sārthaḥ sarvaṃ pāpaṃ samarchati<BR>
07,005.009d*0040_02	anāyakā tathā senā sarvān doṣān samarchati<BR>
07,005.010a	sa bhavān vīkṣya sarveṣu māmakeṣu mahātmasu<BR>
07,005.010c	paśya senāpatiṃ yuktam anu śāṃtanavād iha<BR>
07,005.011a	yaṃ hi senāpraṇetāraṃ bhavān vakṣyati saṃyuge<BR>
07,005.011c	taṃ vayaṃ sahitāḥ sarve prakariṣyāma māriṣa<BR>
07,005.012	karṇa uvāca<BR>
07,005.012a	sarva eva mahātmāna ime puruṣasattamāḥ<BR>
07,005.012c	senāpatitvam arhanti nātra kāryā vicāraṇā<BR>
07,005.013a	kulasaṃhananajñānair balavikramabuddhibhiḥ<BR>
07,005.013c	yuktāḥ kṛtajñā hrīmanta āhaveṣv anivartinaḥ<BR>
07,005.014a	yugapan na tu te śakyāḥ kartuṃ sarve puraḥsarāḥ<BR>
07,005.014c	eka evātra kartavyo yasmin vaiśeṣikā guṇāḥ<BR>
07,005.015a	anyonyaspardhināṃ teṣāṃ yady ekaṃ satkariṣyasi<BR>
07,005.015c	śeṣā vimanaso vyaktaṃ na yotsyante hi bhārata<BR>
07,005.016a	ayaṃ tu sarvayodhānām ācāryaḥ sthaviro guruḥ<BR>
07,005.016c	yuktaḥ senāpatiḥ kartuṃ droṇaḥ śastrabhṛtāṃ varaḥ<BR>
07,005.017a	ko hi tiṣṭhati durdharṣe droṇe brahmaviduttame<BR>
07,005.017c	senāpatiḥ syād anyo 'smāc chukrāṅgirasadarśanāt<BR>
07,005.018a	na ca sa hy asti te yodhaḥ sarvarājasu bhārata<BR>
07,005.018c	yo droṇaṃ samare yāntaṃ nānuyāsyati saṃyuge<BR>
07,005.019a	eṣa senāpraṇetṝṇām eṣa śastrabhṛtām api<BR>
07,005.019c	eṣa buddhimatāṃ caiva śreṣṭho rājan guruś ca te<BR>
07,005.020a	evaṃ duryodhanācāryam āśu senāpatiṃ kuru<BR>
07,005.020c	jigīṣanto 'surān saṃkhye kārttikeyam ivāmarāḥ<BR>
07,005.021	saṃjaya uvāca<BR>
07,005.021a	karṇasya vacanaṃ śrutvā rājā duryodhanas tadā<BR>
07,005.021c	senāmadhyagataṃ droṇam idaṃ vacanam abravīt<BR>
07,005.022a	varṇaśraiṣṭhyāt kulotpattyā śrutena vayasā dhiyā<BR>
07,005.022c	vīryād dākṣyād adhṛṣyatvād arthajñānān nayāj jayāt<BR>
07,005.023a	tapasā ca kṛtajñatvād vṛddhaḥ sarvaguṇair api<BR>
07,005.023c	yukto bhavatsamo goptā rājñām anyo na vidyate<BR>
07,005.024a	sa bhavān pātu naḥ sarvān vibudhān iva vāsavaḥ<BR>
07,005.024c	bhavannetrāḥ parāñ jetum icchāmo dvijasattama<BR>
07,005.025a	rudrāṇām iva kāpālī vasūnām iva pāvakaḥ<BR>
07,005.025c	kubera iva yakṣāṇāṃ marutām iva vāsavaḥ<BR>
07,005.026a	vasiṣṭha iva viprāṇāṃ tejasām iva bhāskaraḥ<BR>
07,005.026c	pitṝṇām iva dharmo 'tha ādityānām ivāmburāṭ<BR>
07,005.027a	nakṣatrāṇām iva śaśī ditijānām ivośanāḥ<BR>
07,005.027b*0041_01	sarveṣām eva lokānāṃ viśvasya ca yathā kṣayaḥ<BR>
07,005.027b*0041_02	viśvotpattisthitilaye śreṣṭho nārāyaṇaḥ prabhuḥ<BR>
07,005.027c	śreṣṭhaḥ senāpraṇetṝṇāṃ sa naḥ senāpatir bhava<BR>
07,005.028a	akṣauhiṇyo daśaikā ca vaśagāḥ santu te 'nagha<BR>
07,005.028c	tābhiḥ śatrūn prativyūhya jahīndro dānavān iva<BR>
07,005.029a	prayātu no bhavān agre devānām iva pāvakiḥ<BR>
07,005.029c	anuyāsyāmahe tv ājau saurabheyā ivarṣabham<BR>
07,005.030a	ugradhanvā maheṣvāso divyaṃ visphārayan dhanuḥ<BR>
07,005.030c	agre bhavantaṃ dṛṣṭvā no nārjunaḥ prasahiṣyate<BR>
07,005.031a	dhruvaṃ yudhiṣṭhiraṃ saṃkhye sānubandhaṃ sabāndhavam<BR>
07,005.031c	jeṣyāmi puruṣavyāghra bhavān senāpatir yadi<BR>
07,005.032a	evam ukte tato droṇe jayety ūcur narādhipāḥ<BR>
07,005.032c	siṃhanādena mahatā harṣayantas tavātmajam<BR>
07,005.033a	sainikāś ca mudā yuktā vardhayanti dvijottamam<BR>
07,005.033c	duryodhanaṃ puraskṛtya prārthayanto mahad yaśaḥ<BR>
07,005.033d*0042_01	menire nihitān pārthān ātmanaś cottamaṃ yaśaḥ<BR>
07,005.033d*0043_01	duryodhanaṃ tadā rājan droṇo vacanam abravīt<BR>
07,005.034	droṇa uvāca<BR>
07,005.034a	vedaṃ ṣaḍaṅgaṃ vedāham arthavidyāṃ ca mānavīm<BR>
07,005.034c	traiyambakam atheṣvastram astrāṇi vividhāni ca<BR>
07,005.035a	ye cāpy uktā mayi guṇā bhavadbhir jayakāṅkṣibhiḥ<BR>
07,005.035c	cikīrṣus tān ahaṃ satyān yodhayiṣyāmi pāṇḍavān<BR>
07,005.035d*0044_01	pārṣataṃ tu raṇe rājan na haniṣye kathaṃ cana<BR>
07,005.035d*0044_02	sa hi sṛṣṭo vadhārthāya mamaiva puruṣarṣabha<BR>
07,005.035d*0044_03	yodhayiṣye tu sainyāni nāśayan sarvasomakān<BR>
07,005.035d*0044_04	na ca māṃ pāṇḍavā yuddhe yodhayiṣyanti harṣitāḥ<BR>
07,005.036	saṃjaya uvāca<BR>
07,005.036a	sa evam abhyanujñātaś cakre senāpatiṃ tataḥ<BR>
07,005.036c	droṇaṃ tava suto rājan vidhidṛṣṭena karmaṇā<BR>
07,005.037a	athābhiṣiṣicur droṇaṃ duryodhanamukhā nṛpāḥ<BR>
07,005.037b*0045_01	svastivādaravaiś cānyaiḥ ślakṣṇaiḥ puṇyair manoramaiḥ<BR>
07,005.037c	senāpatye yathā skandaṃ purā śakramukhāḥ surāḥ<BR>
07,005.038a	tato vāditraghoṣeṇa saha puṃsāṃ mahāsvanaiḥ<BR>
07,005.038c	prādurāsīt kṛte droṇe harṣaḥ senāpatau tadā<BR>
07,005.039a	tataḥ puṇyāhaghoṣeṇa svastivādasvanena ca<BR>
07,005.039c	saṃstavair gītaśabdaiś ca sūtamāgadhabandinām<BR>
07,005.040a	jayaśabdair dvijāgryāṇāṃ subhagānartitais tathā<BR>
07,005.040b*0046_01	prādurāsīn mahāśabdaḥ kṛte senāpatau dvije<BR>
07,005.040b*0046_02	senāpatye mahātmānaṃ sarve saṃhṛṣṭamānasāḥ<BR>
07,005.040c	satkṛtya vidhivad droṇaṃ jitān manyanta pāṇḍavān<BR>
07,006.001	saṃjaya uvāca<BR>
07,006.001a	senāpatyaṃ tu saṃprāpya bhāradvājo mahārathaḥ<BR>
07,006.001c	yuyutsur vyūhya sainyāni prāyāt tava sutaiḥ saha<BR>
07,006.002a	saindhavaś ca kaliṅgaś ca vikarṇaś ca tavātmajaḥ<BR>
07,006.002c	dakṣiṇaṃ pārśvam āsthāya samatiṣṭhanta daṃśitāḥ<BR>
07,006.003a	prapakṣaḥ śakunis teṣāṃ pravarair hayasādibhiḥ<BR>
07,006.003c	yayau gāndhārakaiḥ sārdhaṃ vimalaprāsayodhibhiḥ<BR>
07,006.004a	kṛpaś ca kṛtavarmā ca citraseno viviṃśatiḥ<BR>
07,006.004c	duḥśāsanamukhā yattāḥ savyaṃ pārśvam apālayan<BR>
07,006.005a	teṣāṃ prapakṣāḥ kāmbojāḥ sudakṣiṇapuraḥsarāḥ<BR>
07,006.005c	yayur aśvair mahāvegaiḥ śakāś ca yavanaiḥ saha<BR>
07,006.006a	madrās trigartāḥ sāmbaṣṭhāḥ pratīcyodīcyavāsinaḥ<BR>
07,006.006c	śibayaḥ śūrasenāś ca śūdrāś ca maladaiḥ saha<BR>
07,006.007a	sauvīrāḥ kitavāḥ prācyā dākṣiṇātyāś ca sarvaśaḥ<BR>
07,006.007c	tavātmajaṃ puraskṛtya sūtaputrasya pṛṣṭhataḥ<BR>
07,006.008a	harṣayan sarvasainyāni baleṣu balam ādadhat<BR>
07,006.008c	yayau vaikartanaḥ karṇaḥ pramukhe sarvadhanvinām<BR>
07,006.009a	tasya dīpto mahākāyaḥ svāny anīkāni harṣayan<BR>
07,006.009c	hastikakṣyāmahāketur babhau sūryasamadyutiḥ<BR>
07,006.010a	na bhīṣmavyasanaṃ kaś cid dṛṣṭvā karṇam amanyata<BR>
07,006.010c	viśokāś cābhavan sarve rājānaḥ kurubhiḥ saha<BR>
07,006.011a	hṛṣṭāś ca bahavo yodhās tatrājalpanta saṃgatāḥ<BR>
07,006.011c	na hi karṇaṃ raṇe dṛṣṭvā yudhi sthāsyanti pāṇḍavāḥ<BR>
07,006.012a	karṇo hi samare śakto jetuṃ devān savāsavān<BR>
07,006.012c	kim u pāṇḍusutān yuddhe hīnavīryaparākramān<BR>
07,006.013a	bhīṣmeṇa tu raṇe pārthāḥ pālitā bāhuśālinā<BR>
07,006.013c	tāṃs tu karṇaḥ śarais tīkṣṇair nāśayiṣyaty asaṃśayam<BR>
07,006.014a	evaṃ bruvantas te 'nyonyaṃ hṛṣṭarūpā viśāṃ pate<BR>
07,006.014c	rādheyaṃ pūjayantaś ca praśaṃsantaś ca niryayuḥ<BR>
07,006.015a	asmākaṃ śakaṭavyūho droṇena vihito 'bhavat<BR>
07,006.015c	pareṣāṃ krauñca evāsīd vyūho rājan mahātmanām<BR>
07,006.015e	prīyamāṇena vihito dharmarājena bhārata<BR>
07,006.016a	vyūhapramukhatas teṣāṃ tasthatuḥ puruṣarṣabhau<BR>
07,006.016c	vānaradhvajam ucchritya viṣvaksenadhanaṃjayau<BR>
07,006.017a	kakudaṃ sarvasainyānāṃ lakṣma sarvadhanuṣmatām<BR>
07,006.017c	ādityapathagaḥ ketuḥ pārthasyāmitatejasaḥ<BR>
07,006.018a	dīpayām āsa tat sainyaṃ pāṇḍavasya mahātmanaḥ<BR>
07,006.018c	yathā prajvalitaḥ sūryo yugānte vai vasuṃdharām<BR>
07,006.018d*0047_01	arjunena tathā rājan tāpitā bhāratī camūḥ<BR>
07,006.018d*0048_01	dīpyan dṛśyeta hi tathā ketuḥ sarvatra dhīmataḥ<BR>
07,006.019a	asyatām arjunaḥ śreṣṭho gāṇḍīvaṃ dhanuṣāṃ varam<BR>
07,006.019c	vāsudevaś ca bhūtānāṃ cakrāṇāṃ ca sudarśanam<BR>
07,006.020a	catvāry etāni tejāṃsi vahañ śvetahayo rathaḥ<BR>
07,006.020c	pareṣām agratas tasthau kālacakram ivodyatam<BR>
07,006.021a	evam etau mahātmānau balasenāgragāv ubhau<BR>
07,006.021c	tāvakānāṃ mukhaṃ karṇaḥ pareṣāṃ ca dhanaṃjayaḥ<BR>
07,006.022a	tato jātābhisaṃrambhau parasparavadhaiṣiṇau<BR>
07,006.022c	avekṣetāṃ tadānyonyaṃ samare karṇapāṇḍavau<BR>
07,006.022d*0049_01	didhakṣantau raṇe kruddhau netrābhyām itaretaram<BR>
07,006.022d*0049_02	niścarantau mahāvīryau dhunvānau dhanuṣī dṛḍhau<BR>
07,006.022d*0049_03	samucchritapatākena dhvajena rathināṃ varaḥ<BR>
07,006.022d*0049_04	ācāryaḥ kurupāṇḍūnāṃ saṃgrāmaśirasi sthitaḥ<BR>
07,006.023a	tataḥ prayāte sahasā bhāradvāje mahārathe<BR>
07,006.023c	antarnādena ghoreṇa vasudhā samakampata<BR>
07,006.024a	tatas tumulam ākāśam āvṛṇot sadivākaram<BR>
07,006.024c	vātoddhūtaṃ rajas tīvraṃ kauśeyanikaropamam<BR>
07,006.025a	anabhre pravavarṣa dyaur māṃsāsthirudhirāṇy uta<BR>
07,006.025c	gṛdhrāḥ śyenā baḍāḥ kaṅkā vāyasāś ca sahasraśaḥ<BR>
07,006.025e	upary upari senāṃ te tadā paryapatan nṛpa<BR>
07,006.026a	gomāyavaś ca prākrośan bhayadān dāruṇān ravān<BR>
07,006.026c	akārṣur apasavyaṃ ca bahuśaḥ pṛtanāṃ tava<BR>
07,006.026e	cikhādiṣanto māṃsāni pipāsantaś ca śoṇitam<BR>
07,006.027a	apatad dīpyamānā ca sanirghātā sakampanā<BR>
07,006.027c	ulkā jvalantī saṃgrāme pucchenāvṛtya sarvaśaḥ<BR>
07,006.028a	pariveṣo mahāṃś cāpi savidyutstanayitnumān<BR>
07,006.028c	bhāskarasyābhavad rājan prayāte vāhinīpatau<BR>
07,006.029a	ete cānye ca bahavaḥ prādurāsan sudāruṇāḥ<BR>
07,006.029c	utpātā yudhi vīrāṇāṃ jīvitakṣayakārakāḥ<BR>
07,006.030a	tataḥ pravavṛte yuddhaṃ parasparavadhaiṣiṇām<BR>
07,006.030c	kurupāṇḍavasainyānāṃ śabdenānādayaj jagat<BR>
07,006.031a	te tv anyonyaṃ susaṃrabdhāḥ pāṇḍavāḥ kauravaiḥ saha<BR>
07,006.031c	pratyaghnan niśitair bāṇair jayagṛddhāḥ prahāriṇaḥ<BR>
07,006.032a	sa pāṇḍavānāṃ mahatīṃ maheṣvāso mahādyutiḥ<BR>
07,006.032c	vegenābhyadravat senāṃ kirañ śaraśataiḥ śitaiḥ<BR>
07,006.033a	droṇam abhyudyataṃ dṛṣṭvā pāṇḍavāḥ saha sṛñjayaiḥ<BR>
07,006.033c	pratyagṛhṇaṃs tadā rājañ śaravarṣaiḥ pṛthak pṛthak<BR>
07,006.034a	saṃkṣobhyamāṇā droṇena bhidyamānā mahācamūḥ<BR>
07,006.034c	vyaśīryata sapāñcālā vāteneva balāhakāḥ<BR>
07,006.035a	bahūnīha vikurvāṇo divyāny astrāṇi saṃyuge<BR>
07,006.035c	apīḍayat kṣaṇenaiva droṇaḥ pāṇḍavasṛñjayān<BR>
07,006.036a	te vadhyamānā droṇena vāsaveneva dānavāḥ<BR>
07,006.036c	pāñcālāḥ samakampanta dhṛṣṭadyumnapurogamāḥ<BR>
07,006.037a	tato divyāstravic chūro yājñasenir mahārathaḥ<BR>
07,006.037c	abhinac charavarṣeṇa droṇānīkam anekadhā<BR>
07,006.038a	droṇasya śaravarṣais tu śaravarṣāṇi bhāgaśaḥ<BR>
07,006.038c	saṃnivārya tataḥ senāṃ kurūn apy avadhīd balī<BR>
07,006.039a	saṃhṛtya tu tato droṇaḥ samavasthāpya cāhave<BR>
07,006.039c	svam anīkaṃ mahābāhuḥ pārṣataṃ samupādravat<BR>
07,006.040a	sa bāṇavarṣaṃ sumahad asṛjat pārṣataṃ prati<BR>
07,006.040c	maghavān samabhikruddhaḥ sahasā dānaveṣv iva<BR>
07,006.041a	te kampyamānā droṇena bāṇaiḥ pāṇḍavasṛñjayāḥ<BR>
07,006.041c	punaḥ punar abhajyanta siṃhenevetare mṛgāḥ<BR>
07,006.042a	atha paryapatad droṇaḥ pāṇḍavānāṃ balaṃ balī<BR>
07,006.042c	alātacakravad rājaṃs tad adbhutam ivābhavat<BR>
07,006.043a	khacaranagarakalpaṃ kalpitaṃ śāstradṛṣṭyā; caladanilapatākaṃ hrādinaṃ valgitāśvam<BR>
07,006.043c	sphaṭikavimalaketuṃ tāpanaṃ śātravāṇāṃ; rathavaram adhirūḍhaḥ saṃjahārārisenām<BR>
07,007.001	saṃjaya uvāca<BR>
07,007.001a	tathā droṇam abhighnantaṃ sāśvasūtarathadvipān<BR>
07,007.001c	vyathitāḥ pāṇḍavā dṛṣṭvā na cainaṃ paryavārayan<BR>
07,007.002a	tato yudhiṣṭhiro rājā dhṛṣṭadyumnadhanaṃjayau<BR>
07,007.002c	abravīt sarvato yattaiḥ kumbhayonir nivāryatām<BR>
07,007.003a	tatrainam arjunaś caiva pārṣataś ca sahānugaḥ<BR>
07,007.003c	paryagṛhṇaṃs tataḥ sarve samāyāntaṃ mahārathāḥ<BR>
07,007.004a	kekayā bhīmasenaś ca saubhadro 'tha ghaṭotkacaḥ<BR>
07,007.004c	yudhiṣṭhiro yamau matsyā drupadasyātmajās tathā<BR>
07,007.005a	draupadeyāś ca saṃhṛṣṭā dhṛṣṭaketuḥ sasātyakiḥ<BR>
07,007.005c	cekitānaś ca saṃkruddho yuyutsuś ca mahārathaḥ<BR>
07,007.006a	ye cānye pārthivā rājan pāṇḍavasyānuyāyinaḥ<BR>
07,007.006c	kulavīryānurūpāṇi cakruḥ karmāṇy anekaśaḥ<BR>
07,007.007a	saṃgṛhyamāṇāṃ tāṃ dṛṣṭvā pāṇḍavair vāhinīṃ raṇe<BR>
07,007.007c	vyāvṛtya cakṣuṣī kopād bhāradvājo 'nvavaikṣata<BR>
07,007.008a	sa tīvraṃ kopam āsthāya rathe samaradurmadaḥ<BR>
07,007.008c	vyadhamat pāṇḍavānīkam abhrāṇīva sadāgatiḥ<BR>
07,007.009a	rathān aśvān narān nāgān abhidhāvaṃs tatas tataḥ<BR>
07,007.009c	cacāronmattavad droṇo vṛddho 'pi taruṇo yathā<BR>
07,007.010a	tasya śoṇitadigdhāṅgāḥ śoṇās te vātaraṃhasaḥ<BR>
07,007.010c	ājāneyā hayā rājann avibhrāntāḥ śriyaṃ dadhuḥ<BR>
07,007.011a	tam antakam iva kruddham āpatantaṃ yatavratam<BR>
07,007.011c	dṛṣṭvā saṃprādravan yodhāḥ pāṇḍavasya tatas tataḥ<BR>
07,007.012a	teṣāṃ pradravatāṃ bhīmaḥ punar āvartatām api<BR>
07,007.012c	vīkṣatāṃ tiṣṭhatāṃ cāsīc chabdaḥ paramadāruṇaḥ<BR>
07,007.013a	śūrāṇāṃ harṣajanano bhīrūṇāṃ bhayavardhanaḥ<BR>
07,007.013c	dyāvāpṛthivyor vivaraṃ pūrayām āsa sarvataḥ<BR>
07,007.014a	tataḥ punar api droṇo nāma viśrāvayan yudhi<BR>
07,007.014c	akarod raudram ātmānaṃ kirañ śaraśataiḥ parān<BR>
07,007.015a	sa tathā tāny anīkāni pāṇḍaveyasya dhīmataḥ<BR>
07,007.015c	kālavan nyavadhīd droṇo yuveva sthaviro balī<BR>
07,007.016a	utkṛtya ca śirāṃsy ugro bāhūn api sabhūṣaṇān<BR>
07,007.016c	kṛtvā śūnyān rathopasthān udakrośan mahārathaḥ<BR>
07,007.017a	tasya harṣapraṇādena bāṇavegena cābhibho<BR>
07,007.017c	prākampanta raṇe yodhā gāvaḥ śītārditā iva<BR>
07,007.018a	droṇasya rathaghoṣeṇa maurvīniṣpeṣaṇena ca<BR>
07,007.018c	dhanuḥśabdena cākāśe śabdaḥ samabhavan mahān<BR>
07,007.019a	athāsya bahuśo bāṇā niścarantaḥ sahasraśaḥ<BR>
07,007.019c	vyāpya sarvā diśaḥ petur gajāśvarathapattiṣu<BR>
07,007.020a	taṃ kārmukamahāvegam astrajvalitapāvakam<BR>
07,007.020c	droṇam āsādayāṃ cakruḥ pāñcālāḥ pāṇḍavaiḥ saha<BR>
07,007.021a	tān vai sarathahastyaśvān prāhiṇod yamasādanam<BR>
07,007.021c	droṇo 'cireṇākaroc ca mahīṃ śoṇitakardamām<BR>
07,007.022a	tanvatā paramāstrāṇi śarān satatam asyatā<BR>
07,007.022c	droṇena vihitaṃ dikṣu bāṇajālam adṛśyata<BR>
07,007.023a	padātiṣu rathāśveṣu vāraṇeṣu ca sarvaśaḥ<BR>
07,007.023c	tasya vidyud ivābhreṣu caran ketur adṛśyata<BR>
07,007.024a	sa kekayānāṃ pravarāṃś ca pañca; pāñcālarājaṃ ca śaraiḥ pramṛdya<BR>
07,007.024c	yudhiṣṭhirānīkam adīnayodhī; droṇo 'bhyayāt kārmukabāṇapāṇiḥ<BR>
07,007.025a	taṃ bhīmasenaś ca dhanaṃjayaś ca; śineś ca naptā drupadātmajaś ca<BR>
07,007.025c	śaibyātmajaḥ kāśipatiḥ śibiś ca; hṛṣṭā nadanto vyakirañ śaraughaiḥ<BR>
07,007.025d*0050_01	śreṇīkṛtāḥ saṃyati moghavegā<BR>
07,007.025d*0050_02	dvīpe nadīnām iva kāśarohāḥ<BR>
07,007.026a	teṣām atho droṇadhanurvimuktāḥ; patatriṇaḥ kāñcanacitrapuṅkhāḥ<BR>
07,007.026c	bhittvā śarīrāṇi gajāśvayūnāṃ; jagmur mahīṃ śoṇitadigdhavājāḥ<BR>
07,007.027a	sā yodhasaṃghaiś ca rathaiś ca bhūmiḥ; śarair vibhinnair gajavājibhiś ca<BR>
07,007.027c	pracchādyamānā patitair babhūva; samantato dyaur iva kālameghaiḥ<BR>
07,007.028a	śaineyabhīmārjunavāhinīpāñ; śaibyābhimanyū saha kāśirājñā<BR>
07,007.028c	anyāṃś ca vīrān samare pramṛdnād; droṇaḥ sutānāṃ tava bhūtikāmaḥ<BR>
07,007.029a	etāni cānyāni ca kauravendra; karmāṇi kṛtvā samare mahātmā<BR>
07,007.029c	pratāpya lokān iva kālasūryo; droṇo gataḥ svargam ito hi rājan<BR>
07,007.029d*0051_01	sa tu kṛtvā mahatkarma droṇaḥ parabalārdanaḥ<BR>
07,007.030a	evaṃ rukmarathaḥ śūro hatvā śatasahasraśaḥ<BR>
07,007.030c	pāṇḍavānāṃ raṇe yodhān pārṣatena nipātitaḥ<BR>
07,007.031a	akṣauhiṇīm abhyadhikāṃ śūrāṇām anivartinām<BR>
07,007.031c	nihatya paścād dhṛtimān agacchat paramāṃ gatim<BR>
07,007.032a	pāṇḍavaiḥ saha pāñcālair aśivaiḥ krūrakarmabhiḥ<BR>
07,007.032c	hato rukmaratho rājan kṛtvā karma suduṣkaram<BR>
07,007.033a	tato ninādo bhūtānām ākāśe samajāyata<BR>
07,007.033c	sainyānāṃ ca tato rājann ācārye nihate yudhi<BR>
07,007.034a	dyāṃ dharāṃ khaṃ diśo vāri pradiśaś cānunādayan<BR>
07,007.034c	aho dhig iti bhūtānāṃ śabdaḥ samabhavan mahān<BR>
07,007.035a	devatāḥ pitaraś caiva pūrve ye cāsya bāndhavāḥ<BR>
07,007.035c	dadṛśur nihataṃ tatra bhāradvājaṃ mahāratham<BR>
07,007.036a	pāṇḍavās tu jayaṃ labdhvā siṃhanādān pracakrire<BR>
07,007.036c	tena nādena mahatā samakampata medinī<BR>
07,007.036d*0052_01	vicitrajāmbūnadabhūṣitadhvajaṃ<BR>
07,007.036d*0052_02	mahārathaṃ rukmarathaṃ nipātitam<BR>
07,007.036d*0052_03	niśamya kaś cid dhi na harṣam eyivān<BR>
07,007.036d*0052_04	ṛte mṛdhe drupadasutāt sasṛñjayāt<BR>
07,008.001	dhṛtarāṣṭra uvāca<BR>
07,008.001a	kiṃ kurvāṇaṃ raṇe droṇaṃ jaghnuḥ pāṇḍavasṛñjayāḥ<BR>
07,008.001c	tathā nipuṇam astreṣu sarvaśastrabhṛtām api<BR>
07,008.002a	rathabhaṅgo babhūvāsya dhanur vāśīryatāsyataḥ<BR>
07,008.002c	pramatto vābhavad droṇas tato mṛtyum upeyivān<BR>
07,008.003a	kathaṃ nu pārṣatas tāta śatrubhir duṣpradharṣaṇam<BR>
07,008.003c	kirantam iṣusaṃghātān rukmapuṅkhān anekaśaḥ<BR>
07,008.004a	kṣiprahastaṃ dvijaśreṣṭhaṃ kṛtinaṃ citrayodhinam<BR>
07,008.004c	dūreṣupātinaṃ dāntam astrayuddhe ca pāragam<BR>
07,008.005a	pāñcālaputro nyavadhīd diṣṭyā sa varam acyutam<BR>
07,008.005c	kurvāṇaṃ dāruṇaṃ karma raṇe yattaṃ mahāratham<BR>
07,008.006a	vyaktaṃ diṣṭaṃ hi balavat pauruṣād iti me matiḥ<BR>
07,008.006c	yad droṇo nihataḥ śūraḥ pārṣatena mahātmanā<BR>
07,008.007a	astraṃ caturvidhaṃ vīre yasminn āsīt pratiṣṭhitam<BR>
07,008.007c	tam iṣvastravarācāryaṃ droṇaṃ śaṃsasi me hatam<BR>
07,008.008a	śrutvā hataṃ rukmarathaṃ vaiyāghraparivāraṇam<BR>
07,008.008c	jātarūpapariṣkāraṃ nādya śokam apānude<BR>
07,008.009a	na nūnaṃ paraduḥkhena kaś cin mriyati saṃjaya<BR>
07,008.009c	yatra droṇam ahaṃ śrutvā hataṃ jīvāmi na mriye<BR>
07,008.009d*0053_01	daivam eva paraṃ manye na sunītaṃ na pauruṣam<BR>
07,008.009d*0053_02	madīyo nāyako yatra guṇaśreṣṭho hataḥ paraiḥ<BR>
07,008.010a	aśmasāramayaṃ nūnaṃ hṛdayaṃ sudṛḍhaṃ mama<BR>
07,008.010c	yac chrutvā nihataṃ droṇaṃ śatadhā na vidīryate<BR>
07,008.011a	brāhme vede tatheṣv astre yam upāsan guṇārthinaḥ<BR>
07,008.011c	brāhmaṇā rājaputrāś ca sa kathaṃ mṛtyunā hataḥ<BR>
07,008.012a	śoṣaṇaṃ sāgarasyeva meror iva visarpaṇam<BR>
07,008.012c	patanaṃ bhāskarasyeva na mṛṣye droṇapātanam<BR>
07,008.013a	dṛptānāṃ pratiṣeddhāsīd dhārmikānāṃ ca rakṣitā<BR>
07,008.013c	yo 'tyākṣīt kṛpaṇasyārthe prāṇān api paraṃtapaḥ<BR>
07,008.014a	mandānāṃ mama putrāṇāṃ jayāśā yasya vikrame<BR>
07,008.014c	bṛhaspatyuśanastulyo buddhyā sa nihataḥ katham<BR>
07,008.014d*0054_01	guṇānāṃ sarvayodhānāṃ sthitir āsīn mahādyutiḥ<BR>
07,008.014d*0054_02	yaṃ mṛtyur vaśagas tiṣṭhet sa kathaṃ mṛtyunā hataḥ<BR>
07,008.015a	te ca śoṇā bṛhanto 'śvāḥ saindhavā hemamālinaḥ<BR>
07,008.015c	rathe vātajavā yuktāḥ sarvaśabdātigā raṇe<BR>
07,008.016a	balino ghoṣiṇo dāntāḥ saindhavāḥ sādhuvāhinaḥ<BR>
07,008.016c	dṛḍhāḥ saṃgrāmamadhyeṣu kaccid āsan na vihvalāḥ<BR>
07,008.017a	kariṇāṃ bṛṃhatāṃ yuddhe śaṅkhadundubhinisvanam<BR>
07,008.017c	jyākṣepaśaravarṣāṇāṃ śastrāṇāṃ ca sahiṣṇavaḥ<BR>
07,008.018a	āśaṃsantaḥ parāñ jetuṃ jitaśvāsā jitavyathāḥ<BR>
07,008.018c	hayāḥ prajavitāḥ śīghrā bhāradvājarathodvahāḥ<BR>
07,008.019a	te sma rukmarathe yuktā naravīrasamāhitāḥ<BR>
07,008.019c	kathaṃ nābhyataraṃs tāta pāṇḍavānām anīkinīm<BR>
07,008.019d*0055_01	taṃ tu rukmarathaṃ dṛṣṭvā vidravanti sma śatravaḥ<BR>
07,008.019d*0055_02	divyam astraṃ vikurvāṇaṃ saṃgatāḥ sarvataḥ pare<BR>
07,008.020a	jātarūpapariṣkāram āsthāya ratham uttamam<BR>
07,008.020c	bhāradvājaḥ kim akaroc chūraḥ saṃkrandano yudhi<BR>
07,008.021a	vidyāṃ yasyopajīvanti sarvalokadhanurbhṛtaḥ<BR>
07,008.021c	sa satyasaṃdho balavān droṇaḥ kim akarod yudhi<BR>
07,008.022a	divi śakram iva śreṣṭhaṃ mahāmātraṃ dhanurbhṛtām<BR>
07,008.022c	ke nu taṃ raudrakarmāṇaṃ yuddhe pratyudyayū rathāḥ<BR>
07,008.023a	nanu rukmarathaṃ dṛṣṭvā pradravanti sma pāṇḍavāḥ<BR>
07,008.023c	divyam astraṃ vikurvāṇaṃ senāṃ kṣiṇvantam avyayam<BR>
07,008.024a	utāho sarvasainyena dharmarājaḥ sahānujaḥ<BR>
07,008.024c	pāñcālyapragraho droṇaṃ sarvataḥ samavārayat<BR>
07,008.025a	nūnam āvārayat pārtho rathino 'nyān ajihmagaiḥ<BR>
07,008.025c	tato droṇaṃ samārohat pārṣataḥ pāpakarmakṛt<BR>
07,008.026a	na hy anyaṃ paripaśyāmi vadhe kaṃ cana śuṣmiṇaḥ<BR>
07,008.026c	dhṛṣṭadyumnād ṛte raudrāt pālyamānāt kirīṭinā<BR>
07,008.026d*0056_01	utsṛjya sarvasainyāni droṇam evābhidudruve<BR>
07,008.027a	tair vṛtaḥ sarvataḥ śūraiḥ pāñcālyāpasadas tataḥ<BR>
07,008.027c	kekayaiś cedikārūṣair matsyair anyaiś ca bhūmipaiḥ<BR>
07,008.028a	vyākulīkṛtam ācāryaṃ pipīlair uragaṃ yathā<BR>
07,008.028c	karmaṇy asukare saktaṃ jaghāneti matir mama<BR>
07,008.029a	yo 'dhītya caturo vedān sarvān ākhyānapañcamān<BR>
07,008.029c	brāhmaṇānāṃ pratiṣṭhāsīt srotasām iva sāgaraḥ<BR>
07,008.029d*0057_01	kṣatraṃ ca brahma caiveha yo 'nvatiṣṭhat paraṃtapaḥ<BR>
07,008.029d*0058_01	dṛptānāṃ pratiṣeddhā ca cakṣur āsīd acakṣuṣām<BR>
07,008.029d*0058_02	amarṣī cāvalipteṣu dhārmikeṣu ca dhārmikaḥ<BR>
07,008.029e	sa kathaṃ brāhmaṇo vṛddhaḥ śastreṇa vadham āptavān<BR>
07,008.030a	amarṣaṇo marṣitavān kliśyamānaḥ sadā mayā<BR>
07,008.030c	anarhamāṇaḥ kaunteyaḥ karmaṇas tasya tat phalam<BR>
07,008.031a	yasya karmānujīvanti loke sarvadhanurbhṛtaḥ<BR>
07,008.031c	sa satyasaṃdhaḥ sukṛtī śrīkāmair nihataḥ katham<BR>
07,008.032a	divi śakra iva śreṣṭho mahāsattvo mahābalaḥ<BR>
07,008.032c	sa kathaṃ nihataḥ pārthaiḥ kṣudramatsyair yathā timiḥ<BR>
07,008.033a	kṣiprahastaś ca balavān dṛḍhadhanvārimardanaḥ<BR>
07,008.033b*0059_01	vā kathaṃ nihataḥ pāpai raṇe brāhmaṇapuṃgavaḥ<BR>
07,008.033c	na yasya jīvitākāṅkṣī viṣayaṃ prāpya jīvati<BR>
07,008.034a	yaṃ dvau na jahataḥ śabdau jīvamānaṃ kadā cana<BR>
07,008.034c	brāhmaś ca vedakāmānāṃ jyāghoṣaś ca dhanurbhṛtām<BR>
07,008.034d*0060_01	adīnaṃ puruṣavyāghraṃ hrīmantam aparājitam<BR>
07,008.035a	nāhaṃ mṛṣye hataṃ droṇaṃ siṃhadviradavikramam<BR>
07,008.035b*0061_01	paśyatāṃ puruṣendrāṇāṃ samare pārṣato 'vadhīt<BR>
07,008.035b*0061_02	ke purastād ayudhyanta rakṣanto droṇam antikāt<BR>
07,008.035b*0061_03	ke nu paścād avartanta gacchato durgamāṃ gatim<BR>
07,008.035c	kathaṃ saṃjaya durdharṣam anādhṛṣyayaśobalam<BR>
07,008.035d*0062_01	brahmakalpo 'bhavad brāhme kṣātre nārāyaṇopamaḥ<BR>
07,008.035d*0062_02	brahmakṣatre ca yasyāstāṃ vaśe sthāṇor ivākhile<BR>
07,008.035d*0062_03	sarvān hi māmakān yuddhe sahāśvarathakuñjarān<BR>
07,008.035d*0062_04	yudhiṣṭhirasya tapasā hatān manyāmahe kurūn<BR>
07,008.036a	ke 'rakṣan dakṣiṇaṃ cakraṃ savyaṃ ke ca mahātmanaḥ<BR>
07,008.036c	purastāt ke ca vīrasya yudhyamānasya saṃyuge<BR>
07,008.037a	ke ca tatra tanuṃ tyaktvā pratīpaṃ mṛtyum āvrajan<BR>
07,008.037c	droṇasya samare vīrāḥ ke 'kurvanta parāṃ dhṛtim<BR>
07,008.037d*0063_01	kaccin nainaṃ bhayān mandāḥ kṣatriyā vyajahan raṇe<BR>
07,008.037d*0063_02	rakṣitāras tataḥ śūnye kaccin naiko hataḥ paraiḥ<BR>
07,008.037d*0063_03	na sa pṛṣṭham ares trāsād raṇe śauryāt pradarśayet<BR>
07,008.037d*0063_04	parām apy āpadaṃ prāpya sa kathaṃ nihataḥ paraiḥ<BR>
07,008.037d*0064_01	yaḥ sa devān sagandharvān sayakṣoragarākṣasān<BR>
07,008.037d*0064_02	jetum utsahate droṇaḥ sa kathaṃ nihataḥ paraiḥ<BR>
07,008.038a	etad āryeṇa kartavyaṃ kṛcchrāsv āpatsu saṃjaya<BR>
07,008.038c	parākramed yathāśaktyā tac ca tasmin pratiṣṭhitam<BR>
07,008.038d*0065_01	kaccin nainaṃ bhayāt kṣudrāḥ pārthebhyaḥ pradadū raṇe<BR>
07,008.038d*0065_02	goptṛbhis taiḥ samutsṛṣṭaḥ kaccin naiṣa parair hataḥ<BR>
07,008.038d*0065_03	dhṛṣṭadyumnaṃ hi paśyāmi nighnantam iva brāhmaṇam<BR>
07,008.038d*0065_04	vāryamāṇaṃ raṇe tāta drauṇināmitatejasā<BR>
07,008.039a	muhyate me manas tāta kathā tāvan nivartyatām<BR>
07,008.039b*0066_01	kṣaṇam ekam ahaṃ sūta na śakṣyāmīti jalpitum<BR>
07,008.039c	bhūyas tu labdhasaṃjñas tvā pariprakṣyāmi saṃjaya<BR>
07,009.001	vaiśaṃpāyana uvāca<BR>
07,009.001a	evaṃ pṛṣṭvā sūtaputraṃ hṛcchokenārdito bhṛśam<BR>
07,009.001c	jaye nirāśaḥ putrāṇāṃ dhṛtarāṣṭro 'patat kṣitau<BR>
07,009.002a	taṃ visaṃjñaṃ nipatitaṃ siṣicuḥ paricārakāḥ<BR>
07,009.002c	jalenātyarthaśītena vījantaḥ puṇyagandhinā<BR>
07,009.003a	patitaṃ cainam ājñāya samantād bharatastriyaḥ<BR>
07,009.003c	parivavrur mahārājam aspṛśaṃś caiva pāṇibhiḥ<BR>
07,009.004a	utthāpya cainaṃ śanakai rājānaṃ pṛthivītalāt<BR>
07,009.004c	āsanaṃ prāpayām āsur bāṣpakaṇṭhyo varāṅganāḥ<BR>
07,009.005a	āsanaṃ prāpya rājā tu mūrchayābhipariplutaḥ<BR>
07,009.005c	niśceṣṭo 'tiṣṭhata tadā vījyamānaḥ samantataḥ<BR>
07,009.006a	sa labdhvā śanakaiḥ saṃjñāṃ vepamāno mahīpatiḥ<BR>
07,009.006c	punar gāvalgaṇiṃ sūtaṃ paryapṛcchad yathātatham<BR>
07,009.007a	yat tad udyann ivādityo jyotiṣā praṇudaṃs tamaḥ<BR>
07,009.007c	āyād ajātaśatrur vai kas taṃ droṇād avārayat<BR>
07,009.008a	prabhinnam iva mātaṅgaṃ tathā kruddhaṃ tarasvinam<BR>
07,009.008c	āsaktamanasaṃ dīptaṃ pratidviradaghātinam<BR>
07,009.008e	vāśitāsaṃgame yadvad ajayyaṃ pratiyūthapaiḥ<BR>
07,009.009a	ati cānyān raṇe yodhān vīraḥ puruṣasattamaḥ<BR>
07,009.009c	yo hy eko hi mahābāhur nirdahed ghoracakṣuṣā<BR>
07,009.009e	kṛtsnaṃ duryodhanabalaṃ dhṛtimān satyasaṃgaraḥ<BR>
07,009.010a	cakṣurhaṇaṃ jaye saktam iṣvāsavararakṣitam<BR>
07,009.010c	dāntaṃ bahumataṃ loke ke śūrāḥ paryavārayan<BR>
07,009.011a	ke duṣpradharṣaṃ rājānam iṣvāsavaram acyutam<BR>
07,009.011c	samāsedur naravyāghraṃ kaunteyaṃ tatra māmakāḥ<BR>
07,009.012a	tarasaivābhipatyātha yo vai droṇam upādravat<BR>
07,009.012b*0067_01	yaḥ karoti mahatkarma śatrūṇāṃ vai mahābalaḥ<BR>
07,009.012b*0067_02	mahākāyo mahotsāho nāgāyutasamo bale<BR>
07,009.012c	taṃ bhīmasenam āyāntaṃ ke śūrāḥ paryavārayan<BR>
07,009.013a	yad āyāj jaladaprakhyo rathaḥ paramavīryavān<BR>
07,009.013c	parjanya iva bībhatsus tumulām aśaniṃ sṛjan<BR>
07,009.014a	vavarṣa śaravarṣāṇi varṣāṇi maghavān iva<BR>
07,009.014c	iṣusaṃbādham ākāśaṃ kurvan kapivaradhvajaḥ<BR>
07,009.014e	avasphūrjan diśaḥ sarvās talanemisvanena ca<BR>
07,009.015a	cāpavidyutprabho ghoro rathagulmabalāhakaḥ<BR>
07,009.015c	rathanemighoṣastanitaḥ śaraśabdātibandhuraḥ<BR>
07,009.016a	roṣanirjitajīmūto mano 'bhiprāyaśīghragaḥ<BR>
07,009.016c	marmātigo bāṇadhāras tumulaḥ śoṇitodakaḥ<BR>
07,009.017a	saṃplāvayan mahīṃ sarvāṃ mānavair āstaraṃs tadā<BR>
07,009.017c	gadāniṣṭanito raudro duryodhanakṛtodyamaḥ<BR>
07,009.017d*0068_01	gadāsividyutkalilaḥ śātravāṇāṃ bhayaṃkaraḥ<BR>
07,009.018a	yuddhe 'bhyaṣiñcad vijayo gārdhrapatraiḥ śilāśitaiḥ<BR>
07,009.018c	gāṇḍīvaṃ dhārayan dhīmān kīdṛśaṃ vo manas tadā<BR>
07,009.018d*0069_01	yadāyāt katham āsīd vas tadā pārthaṃ samīkṣya ha<BR>
07,009.019a	kaccid gāṇḍīvaśabdena na praṇaśyata vai balam<BR>
07,009.019c	yad vaḥ sa bhairavaṃ kurvann arjuno bhṛśam abhyagāt<BR>
07,009.020a	kaccin nāpānudad droṇād iṣubhir vo dhanaṃjayaḥ<BR>
07,009.020b*0070_01	vāyur meghān ivādityād reṇūn iva mahābalaḥ<BR>
07,009.020c	vāto meghān ivāvidhyan pravāñ śaravanānilaḥ<BR>
07,009.020d*0071_01	ko hi śakto raṇe jetuṃ mānavaḥ pārtham īkṣitum<BR>
07,009.020e	ko hi gāṇḍīvadhanvānaṃ naraḥ soḍhuṃ raṇe 'rhati<BR>
07,009.020f*0072_01	yam upaśrutya senāgre janaḥ sarvo vidīryate<BR>
07,009.021a	yat senāḥ samakampanta yad vīrān aspṛśad bhayam<BR>
07,009.021c	ke tatra nājahur droṇaṃ ke kṣudrāḥ prādravan bhayāt<BR>
07,009.022a	ke vā tatra tanūs tyaktvā pratīpaṃ mṛtyum āvrajan<BR>
07,009.022c	amānuṣāṇāṃ jetāraṃ yuddheṣv api dhanaṃjayam<BR>
07,009.023a	na ca vegaṃ sitāśvasya viśakṣyantīha māmakāḥ<BR>
07,009.023c	gāṇḍīvasya ca nirghoṣaṃ prāvṛḍjaladanisvanam<BR>
07,009.024a	viṣvakseno yasya yantā yoddhā caiva dhanaṃjayaḥ<BR>
07,009.024c	aśakyaḥ sa ratho jetuṃ manye devāsurair api<BR>
07,009.025a	sukumāro yuvā śūro darśanīyaś ca pāṇḍavaḥ<BR>
07,009.025c	medhāvī nipuṇo dhīmān yudhi satyaparākramaḥ<BR>
07,009.026a	ārāvaṃ vipulaṃ kurvan vyathayan sarvakauravān<BR>
07,009.026c	yadāyān nakulo dhīmān ke śūrāḥ paryavārayan<BR>
07,009.026d*0073_01	taṃ rathānāṃ varaṃ vīraṃ sadā yuddheṣu durmadam<BR>
07,009.026d*0073_02	nakulaṃ pāṇḍavaśreṣṭhaṃ ke vīrāḥ paryavārayan<BR>
07,009.027a	āśīviṣa iva kruddhaḥ sahadevo yadābhyayāt<BR>
07,009.027b*0074_01	sahadevaṃ samāyāntaṃ parasenāvidāraṇam<BR>
07,009.027c	śatrūṇāṃ kadanaṃ kurvañ jetāsau durjayo yudhi<BR>
07,009.027d*0075_01	amoghabāṇaḥ siddheṣuḥ śatrubhir yudhi durjayaḥ<BR>
07,009.028a	āryavratam amogheṣuṃ hrīmantam aparājitam<BR>
07,009.028b*0076_01	ārāvaṃ tumulaṃ kurvan vyathayan bhairavaṃ raṇe<BR>
07,009.028c	droṇāyābhimukhaṃ yāntaṃ ke śūrāḥ paryavārayan<BR>
07,009.029a	yaḥ sa sauvīrarājasya pramathya mahatīṃ camūm<BR>
07,009.029c	ādatta mahiṣīṃ bhojyāṃ kāmyāṃ sarvāṅgaśobhanām<BR>
07,009.030a	satyaṃ dhṛtiś ca śauryaṃ ca brahmacaryaṃ ca kevalam<BR>
07,009.030c	sarvāṇi yuyudhāne 'smin nityāni puruṣarṣabhe<BR>
07,009.031a	balinaṃ satyakarmāṇam adīnam aparājitam<BR>
07,009.031c	vāsudevasamaṃ yuddhe vāsudevād anantaram<BR>
07,009.032a	yuktaṃ dhanaṃjayapreṣye śūram ācāryakarmaṇi<BR>
07,009.032b*0077_01	dhanaṃjayopadeśena śreṣṭham iṣvastrakarmaṇi<BR>
07,009.032c	pārthena samam astreṣu kas taṃ droṇād avārayat<BR>
07,009.033a	vṛṣṇīnāṃ pravaraṃ vīraṃ śūraṃ sarvadhanuṣmatām<BR>
07,009.033c	rāmeṇa samam astreṣu yaśasā vikrameṇa ca<BR>
07,009.034a	satyaṃ dhṛtir damaḥ śauryaṃ brahmacaryam anuttamam<BR>
07,009.034c	sātvate tāni sarvāṇi trailokyam iva keśave<BR>
07,009.034d*0078_01	yasmin nityāni santi sma vīre satyaparākrame<BR>
07,009.035a	tam evaṃguṇasaṃpannaṃ durvāram api daivataiḥ<BR>
07,009.035c	samāsādya maheṣvāsaṃ ke vīrāḥ paryavārayan<BR>
07,009.036a	pāñcāleṣūttamaṃ śūram uttamābhijanapriyam<BR>
07,009.036c	nityam uttamakarmāṇam uttamaujasam āhave<BR>
07,009.037a	yuktaṃ dhanaṃjayahite mamānarthāya cottamam<BR>
07,009.037c	yamavaiśravaṇādityamahendravaruṇopamam<BR>
07,009.038a	mahārathasamākhyātaṃ droṇāyodyantam āhave<BR>
07,009.038c	tyajantaṃ tumule prāṇān ke śūrāḥ paryavārayan<BR>
07,009.039a	eko 'pasṛtya cedibhyaḥ pāṇḍavān yaḥ samāśritaḥ<BR>
07,009.039c	dhṛṣṭaketuṃ tam āyāntaṃ droṇāt kaḥ samavārayat<BR>
07,009.040a	yo 'vadhīt ketumāñ śūro rājaputraṃ sudarśanam<BR>
07,009.040c	aparāntagiridvāre kas taṃ droṇād avārayat<BR>
07,009.041a	strīpūrvo yo naravyāghro yaḥ sa veda guṇāguṇān<BR>
07,009.041c	śikhaṇḍinaṃ yājñasenim amlānamanasaṃ yudhi<BR>
07,009.042a	devavratasya samare hetuṃ mṛtyor mahātmanaḥ<BR>
07,009.042c	droṇāyābhimukhaṃ yāntaṃ ke vīrāḥ paryavārayan<BR>
07,009.043a	yasminn abhyadhikā vīre guṇāḥ sarve dhanaṃjayāt<BR>
07,009.043c	yasminn astrāṇi satyaṃ ca brahmacaryaṃ ca nityadā<BR>
07,009.044a	vāsudevasamaṃ vīrye dhanaṃjayasamaṃ bale<BR>
07,009.044c	tejasādityasadṛśaṃ bṛhaspatisamaṃ matau<BR>
07,009.045a	abhimanyuṃ mahātmānaṃ vyāttānanam ivāntakam<BR>
07,009.045c	droṇāyābhimukhaṃ yāntaṃ ke vīrāḥ paryavārayan<BR>
07,009.046a	taruṇas tv aruṇaprakhyaḥ saubhadraḥ paravīrahā<BR>
07,009.046c	yadābhyādravata droṇaṃ tadāsīd vo manaḥ katham<BR>
07,009.047a	draupadeyā naravyāghrāḥ samudram iva sindhavaḥ<BR>
07,009.047c	yad droṇam ādravan saṃkhye ke vīrās tān avārayan<BR>
07,009.048a	ye te dvādaśa varṣāṇi krīḍām utsṛjya bālakāḥ<BR>
07,009.048c	astrārtham avasan bhīṣme bibhrato vratam uttamam<BR>
07,009.049a	kṣatraṃjayaḥ kṣatradevaḥ kṣatradharmā ca māninaḥ<BR>
07,009.049c	dhṛṣṭadyumnātmajā vīrāḥ ke tān droṇād avārayan<BR>
07,009.050a	śatād viśiṣṭaṃ yaṃ yuddhe samapaśyanta vṛṣṇayaḥ<BR>
07,009.050c	cekitānaṃ maheṣvāsaṃ kas taṃ droṇād avārayat<BR>
07,009.051a	vārdhakṣemiḥ kaliṅgānāṃ yaḥ kanyām āharad yudhi<BR>
07,009.051c	anādhṛṣṭir adīnātmā kas taṃ droṇād avārayat<BR>
07,009.052a	bhrātaraḥ pañca kaikeyā dhārmikāḥ satyavikramāḥ<BR>
07,009.052c	indragopakavarṇāś ca raktavarmāyudhadhvajāḥ<BR>
07,009.053a	mātṛṣvasuḥ sutā vīrāḥ pāṇḍavānāṃ jayārthinaḥ<BR>
07,009.053c	tān droṇaṃ hantum āyātān ke vīrāḥ paryavārayan<BR>
07,009.054a	yaṃ yodhayanto rājāno nājayan vāraṇāvate<BR>
07,009.054c	ṣaṇ māsān abhisaṃrabdhā jighāṃsanto yudhāṃ patim<BR>
07,009.055a	dhanuṣmatāṃ varaṃ śūraṃ satyasaṃdhaṃ mahābalam<BR>
07,009.055c	droṇāt kas taṃ naravyāghraṃ yuyutsuṃ pratyavārayat<BR>
07,009.056a	yaḥ putraṃ kāśirājasya vārāṇasyāṃ mahāratham<BR>
07,009.056c	samare strīṣu gṛdhyantaṃ bhallenāpaharad rathāt<BR>
07,009.057a	dhṛṣṭadyumnaṃ maheṣvāsaṃ pārthānāṃ mantradhāriṇam<BR>
07,009.057c	yuktaṃ duryodhanānarthe sṛṣṭaṃ droṇavadhāya ca<BR>
07,009.058a	nirdahantaṃ raṇe yodhān dārayantaṃ ca sarvaśaḥ<BR>
07,009.058c	droṇāyābhimukhaṃ yāntaṃ ke vīrāḥ paryavārayan<BR>
07,009.059a	utsaṅga iva saṃvṛddhaṃ drupadasyāstravittamam<BR>
07,009.059c	śaikhaṇḍinaṃ kṣatradevaṃ ke taṃ droṇād avārayan<BR>
07,009.060a	ya imāṃ pṛthivīṃ kṛtsnāṃ carmavat samaveṣṭayat<BR>
07,009.060c	mahatā rathavaṃśena mukhyārighno mahārathaḥ<BR>
07,009.061a	daśāśvamedhān ājahre svannapānāptadakṣiṇān<BR>
07,009.061c	nirargalān sarvamedhān putravat pālayan prajāḥ<BR>
07,009.062a	pibantyo dakṣiṇāṃ yasya gaṅgāsrotaḥ samāpiban<BR>
07,009.062b*0079_01	gaṅgāsrotasi yāvatyaḥ sikatā apy aśeṣataḥ<BR>
07,009.062b*0080_01	visṛṣṭā dakṣiṇā yasya gaṅgājalam avārayat<BR>
07,009.062c	tāvatīr gā dadau vīra uśīnarasuto 'dhvare<BR>
07,009.063a	na pūrve nāpare cakrur idaṃ ke cana mānavāḥ<BR>
07,009.063c	iti saṃcukruśur devāḥ kṛte karmaṇi duṣkare<BR>
07,009.064a	paśyāmas triṣu lokeṣu na taṃ saṃsthāsnucāriṣu<BR>
07,009.064c	jātaṃ vāpi janiṣyaṃ vā dvitīyaṃ vāpi saṃprati<BR>
07,009.065a	anyam auśīnarāc chaibyād dhuro voḍhāram ity uta<BR>
07,009.065c	gatiṃ yasya na yāsyanti mānuṣā lokavāsinaḥ<BR>
07,009.066a	tasya naptāram āyāntaṃ śaibyaṃ kaḥ samavārayat<BR>
07,009.066c	droṇāyābhimukhaṃ yāntaṃ vyāttānanam ivāntakam<BR>
07,009.067a	virāṭasya rathānīkaṃ matsyasyāmitraghātinaḥ<BR>
07,009.067c	prepsantaṃ samare droṇaṃ ke vīrāḥ paryavārayan<BR>
07,009.068a	sadyo vṛkodarāj jāto mahābalaparākramaḥ<BR>
07,009.068c	māyāvī rākṣaso ghoro yasmān mama mahad bhayam<BR>
07,009.069a	pārthānāṃ jayakāmaṃ taṃ putrāṇāṃ mama kaṇṭakam<BR>
07,009.069c	ghaṭotkacaṃ mahābāhuṃ kas taṃ droṇād avārayat<BR>
07,009.069d@003_0001	pitur yam āhuḥ pitaraṃ vāsudevaṃ dvijātayaḥ<BR>
07,009.069d@003_0002	sa eṣa niyataḥ kṛṣṇa āpadarthaṃ dhanaṃjaye<BR>
07,009.069d@003_0003	saṃnahyate yadānarthe dhārtarāṣṭrasya saṃjaya<BR>
07,009.069d@003_0004	sthātāraṃ nādhigacchāmi pratyamitraṃ mahaujasam<BR>
07,009.069d@003_0005	saṃkarṣaṇagadau cobhau pradyumno 'tha viḍūrakaḥ<BR>
07,009.069d@003_0006	āśāvahaś ca sāmbaś ca vṛṣṇivīrāḥ prahāriṇaḥ<BR>
07,009.069d@003_0007	ete vai vihitās tatra pāṇḍavārthe jigīṣavaḥ<BR>
07,009.069d@003_0008	keśavo yatra tatraite yatraite tatra keśavaḥ<BR>
07,009.069d@003_0009	arjunaḥ keśavasyātmā kṛṣṇaś cātmā kirīṭinaḥ<BR>
07,009.069d@003_0010	arjune tu jayo nityaṃ kṛṣṇe kīrtiś ca śāśvatī<BR>
07,009.069d@003_0011	prādhānyād api bhūyāṃso ameyāḥ keśave guṇāḥ<BR>
07,009.069d@003_0012	mohāt tu vaśinaṃ kṛṣṇaṃ na sarvo vetti mādhavam<BR>
07,009.069d@003_0013	mohito devapāśena mṛtyupāśapuraskṛtaḥ<BR>
07,009.069d@003_0014	na veda kṛṣṇaṃ dāśārham arjunaṃ jayatāṃ varam<BR>
07,009.069d@003_0015	ādidevau mahātmānau naranārāyaṇāv ubhau<BR>
07,009.069d@003_0016	manasāpi hi durdharṣau senām etāṃ tarasvinau<BR>
07,009.069d@003_0017	nāśayetām ihecchantau mānuṣatvāt tu necchataḥ<BR>
07,009.069d@003_0018	yugasyeva viparyāso bhūtānām iva mohanam<BR>
07,009.069d@003_0019	iti māṃ pratibhāty etad bhīṣmadroṇanipātanam<BR>
07,009.069d@003_0020	lokasya sthavirau vīrau mantrajñau mantradhāriṇau<BR>
07,009.069d@003_0021	bhīṣmadroṇau hatau yuddhe manuṣyān mohayiṣyataḥ<BR>
07,009.069d@003_0022	yāṃ tāṃ śriyam asūyāmi purā dṛṣṭvā yudhiṣṭhire<BR>
07,009.069d@003_0023	adya tām anujānāmi bhīṣmadroṇau yadā hatau<BR>
07,009.069d@003_0024	atha vā matkṛte prāptaḥ kurūṇām eṣa saṃkṣayaḥ<BR>
07,009.069d@003_0025	pakvānāṃ hi vadhe sūta vajrāyante tṛṇāny api<BR>
07,009.070a	ete cānye ca bahavo yeṣām arthāya saṃjaya<BR>
07,009.070c	tyaktāraḥ saṃyuge prāṇān kiṃ teṣām ajitaṃ yudhi<BR>
07,009.071a	yeṣāṃ ca puruṣavyāghraḥ śārṅgadhanvā vyapāśrayaḥ<BR>
07,009.071c	hitārthī cāpi pārthānāṃ kathaṃ teṣāṃ parājayaḥ<BR>
07,009.072a	lokānāṃ gurur atyantaṃ lokanāthaḥ sanātanaḥ<BR>
07,009.072c	nārāyaṇo raṇe nātho divyo divyātmavān prabhuḥ<BR>
07,009.073a	yasya divyāni karmāṇi pravadanti manīṣiṇaḥ<BR>
07,009.073c	tāny ahaṃ kīrtayiṣyāmi bhaktyā sthairyārtham ātmanaḥ<BR>
07,010.001	dhṛtarāṣṭra uvāca<BR>
07,010.001a	śṛṇu divyāni karmāṇi vāsudevasya saṃjaya<BR>
07,010.001c	kṛtavān yāni govindo yathā nānyaḥ pumān kva cit<BR>
07,010.002a	saṃvardhatā gopakule bālenaiva mahātmanā<BR>
07,010.002b*0081_01	śakaṭaṃ pūtanāṃ hatvā bhagnau ca yamalārjunau<BR>
07,010.002c	vikhyāpitaṃ balaṃ bāhvos triṣu lokeṣu saṃjaya<BR>
07,010.003a	uccaiḥśravas tulyabalaṃ vāyuvegasamaṃ jave<BR>
07,010.003c	jaghāna hayarājaṃ yo yamunāvanavāsinam<BR>
07,010.004a	dānavaṃ ghorakarmāṇaṃ gavāṃ mṛtyum ivotthitam<BR>
07,010.004c	vṛṣarūpadharaṃ bālye bhujābhyāṃ nijaghāna ha<BR>
07,010.005a	pralambaṃ narakaṃ jambhaṃ pīṭhaṃ cāpi mahāsuram<BR>
07,010.005c	muruṃ cācalasaṃkāśam avadhīt puṣkarekṣaṇaḥ<BR>
07,010.005d*0082_01	pūtanāṃ śakuniṃ hatvā keśinaṃ caiva vājinam<BR>
07,010.005d*0082_02	ṛṣabhaṃ dhenukaṃ caiva ariṣṭaṃ ca mahābalam<BR>
07,010.005d*0082_03	vṛkaṃ hatvā mahābāhuṃ dhṛtvā govardhanaṃ girim<BR>
07,010.005d*0082_04	cāṇūraṃ muṣṭikaṃ caiva raṅgamadhye nihatya ca<BR>
07,010.006a	tathā kaṃso mahātejā jarāsaṃdhena pālitaḥ<BR>
07,010.006c	vikrameṇaiva kṛṣṇena sagaṇaḥ śātito raṇe<BR>
07,010.007a	sunāmā nāma vikrāntaḥ samagrākṣauhiṇīpatiḥ<BR>
07,010.007c	bhojarājasya madhyastho bhrātā kaṃsasya vīryavān<BR>
07,010.008a	baladevadvitīyena kṛṣṇenāmitraghātinā<BR>
07,010.008c	tarasvī samare dagdhaḥ sasainyaḥ śūrasenarāṭ<BR>
07,010.009a	durvāsā nāma viprarṣis tathā paramakopanaḥ<BR>
07,010.009c	ārādhitaḥ sadāreṇa sa cāsmai pradadau varān<BR>
07,010.010a	tathā gāndhārarājasya sutāṃ vīraḥ svayaṃvare<BR>
07,010.010c	nirjitya pṛthivīpālān avahat puṣkarekṣaṇaḥ<BR>
07,010.011a	amṛṣyamāṇā rājāno yasya jātyā hayā iva<BR>
07,010.011c	rathe vaivāhike yuktāḥ pratodena kṛtavraṇāḥ<BR>
07,010.012a	jarāsaṃdhaṃ mahābāhum upāyena janārdanaḥ<BR>
07,010.012c	pareṇa ghātayām āsa pṛthag akṣauhiṇīpatim<BR>
07,010.013a	cedirājaṃ ca vikrāntaṃ rājasenāpatiṃ balī<BR>
07,010.013c	arghe vivadamānaṃ ca jaghāna paśuvat tadā<BR>
07,010.014a	saubhaṃ daityapuraṃ svasthaṃ śālvaguptaṃ durāsadam<BR>
07,010.014c	samudrakukṣau vikramya pātayām āsa mādhavaḥ<BR>
07,010.015a	aṅgān vaṅgān kaliṅgāṃś ca māgadhān kāśikosalān<BR>
07,010.015c	vatsagargakarūṣāṃś ca puṇḍrāṃś cāpy ajayad raṇe<BR>
07,010.016a	āvantyān dākṣiṇātyāṃś ca pārvatīyān daśerakān<BR>
07,010.016c	kāśmīrakān aurasakān piśācāṃś ca samandarān<BR>
07,010.017a	kāmbojān vāṭadhānāṃś ca colān pāṇḍyāṃś ca saṃjaya<BR>
07,010.017c	trigartān mālavāṃś caiva daradāṃś ca sudurjayān<BR>
07,010.018a	nānādigbhyaś ca saṃprāptān vrātān aśvaśakān prati<BR>
07,010.018c	jitavān puṇḍarīkākṣo yavanāṃś ca sahānugān<BR>
07,010.019a	praviśya makarāvāsaṃ yādobhir abhisaṃvṛtam<BR>
07,010.019c	jigāya varuṇaṃ yuddhe salilāntargataṃ purā<BR>
07,010.020a	yudhi pañcajanaṃ hatvā pātālatalavāsinam<BR>
07,010.020c	pāñcajanyaṃ hṛṣīkeśo divyaṃ śaṅkham avāptavān<BR>
07,010.021a	khāṇḍave pārthasahitas toṣayitvā hutāśanam<BR>
07,010.021c	āgneyam astraṃ durdharṣaṃ cakraṃ lebhe mahābalaḥ<BR>
07,010.022a	vainateyaṃ samāruhya trāsayitvāmarāvatīm<BR>
07,010.022c	mahendrabhavanād vīraḥ pārijātam upānayat<BR>
07,010.023a	tac ca marṣitavāñ śakro jānaṃs tasya parākramam<BR>
07,010.023b*0083_01	govardhanasyoddharaṇe jñātvā vai samasajjata<BR>
07,010.023c	rājñāṃ cāpy ajitaṃ kaṃ cit kṛṣṇeneha na śuśruma<BR>
07,010.024a	yac ca tan mahad āścaryaṃ sabhāyāṃ mama saṃjaya<BR>
07,010.024c	kṛtavān puṇḍarīkākṣaḥ kas tadanya ihārhati<BR>
07,010.025a	yac ca bhaktyā prapanno 'ham adrākṣaṃ kṛṣṇam īśvaram<BR>
07,010.025c	tan me suviditaṃ sarvaṃ pratyakṣam iva cāgamat<BR>
07,010.026a	nānto vikramayuktasya buddhyā yuktasya vā punaḥ<BR>
07,010.026c	karmaṇaḥ śakyate gantuṃ hṛṣīkeśasya saṃjaya<BR>
07,010.027a	tathā gadaś ca sāmbaś ca pradyumno 'tha vidūrathaḥ<BR>
07,010.027c	āgāvaho 'niruddhaś ca cārudeṣṇaś ca sāraṇaḥ<BR>
07,010.028a	ulmuko niśaṭhaś caiva jhallī babhruś ca vīryavān<BR>
07,010.028c	pṛthuś ca vipṛthuś caiva samīko 'thārimejayaḥ<BR>
07,010.029a	ete vai balavantaś ca vṛṣṇivīrāḥ prahāriṇaḥ<BR>
07,010.029c	kathaṃ cit pāṇḍavānīkaṃ śrayeyuḥ samare sthitāḥ<BR>
07,010.030a	āhūtā vṛṣṇivīreṇa keśavena mahātmanā<BR>
07,010.030c	tataḥ saṃśayitaṃ sarvaṃ bhaved iti matir mama<BR>
07,010.031a	nāgāyutabalo vīraḥ kailāsaśikharopamaḥ<BR>
07,010.031c	vanamālī halī rāmas tatra yatra janārdanaḥ<BR>
07,010.031d*0084_01	eka eva dvidhā bhūto dṛśyate mānuṣair bhuvi<BR>
07,010.032a	yam āhuḥ sarvapitaraṃ vāsudevaṃ dvijātayaḥ<BR>
07,010.032b*0085_01	pitṝṇām api yaḥ pūrvo vedeṣu paripaṭhyate<BR>
07,010.032c	api vā hy eṣa pāṇḍūnāṃ yotsyate 'rthāya saṃjaya<BR>
07,010.033a	sa yadā tāta saṃnahyet pāṇḍavārthāya keśavaḥ<BR>
07,010.033c	na tadā pratyanīkeṣu bhavitā tasya kaś cana<BR>
07,010.034a	yadi sma kuravaḥ sarve jayeyuḥ sarvapāṇḍavān<BR>
07,010.034c	vārṣṇeyo 'rthāya teṣāṃ vai gṛhṇīyāc chastram uttamam<BR>
07,010.035a	tataḥ sarvān naravyāghro hatvā narapatīn raṇe<BR>
07,010.035c	kauravāṃś ca mahābāhuḥ kuntyai dadyāt sa medinīm<BR>
07,010.036a	yasya yantā hṛṣīkeśo yoddhā yasya dhanaṃjayaḥ<BR>
07,010.036c	rathasya tasya kaḥ saṃkhye pratyanīko bhaved rathaḥ<BR>
07,010.037a	na kena cid upāyena kurūṇāṃ dṛśyate jayaḥ<BR>
07,010.037c	tasmān me sarvam ācakṣva yathā yuddham avartata<BR>
07,010.038a	arjunaḥ keśavasyātmā kṛṣṇo 'py ātmā kirīṭinaḥ<BR>
07,010.038c	arjune vijayo nityaṃ kṛṣṇe kīrtiś ca śāśvatī<BR>
07,010.038d*0086_01	sarveṣv api ca lokeṣu bībhatsur aparājitaḥ<BR>
07,010.039a	prādhānyena hi bhūyiṣṭham ameyāḥ keśave guṇāḥ<BR>
07,010.039c	mohād duryodhanaḥ kṛṣṇaṃ yan na vettīha mādhavam<BR>
07,010.040a	mohito daivayogena mṛtyupāśapuraskṛtaḥ<BR>
07,010.040c	na veda kṛṣṇaṃ dāśārham arjunaṃ caiva pāṇḍavam<BR>
07,010.041a	pūrvadevau mahātmānau naranārāyaṇāv ubhau<BR>
07,010.041c	ekātmānau dvidhābhūtau dṛśyete mānavair bhuvi<BR>
07,010.042a	manasāpi hi durdharṣau senām etāṃ yaśasvinau<BR>
07,010.042c	nāśayetām ihecchantau mānuṣatvāt tu necchataḥ<BR>
07,010.043a	yugasyeva viparyāso lokānām iva mohanam<BR>
07,010.043c	bhīṣmasya ca vadhas tāta droṇasya ca mahātmanaḥ<BR>
07,010.044a	na hy eva brahmacaryeṇa na vedādhyayanena ca<BR>
07,010.044c	na kriyābhir na śastreṇa mṛtyoḥ kaś cid vimucyate<BR>
07,010.045a	lokasaṃbhāvitau vīrau kṛtāstrau yuddhadurmadau<BR>
07,010.045c	bhīṣmadroṇau hatau śrutvā kiṃ nu jīvāmi saṃjaya<BR>
07,010.046a	yāṃ tāṃ śriyam asūyāmaḥ purā yātāṃ yudhiṣṭhire<BR>
07,010.046c	adya tām anujānīmo bhīṣmadroṇavadhena ca<BR>
07,010.047a	tathā ca matkṛte prāptaḥ kurūṇām eṣa saṃkṣayaḥ<BR>
07,010.047c	pakvānāṃ hi vadhe sūta vajrāyante tṛṇāny api<BR>
07,010.048a	ananyam idam aiśvaryaṃ loke prāpto yudhiṣṭhiraḥ<BR>
07,010.048c	yasya kopān maheṣvāsau bhīṣmadroṇau nipātitau<BR>
07,010.049a	prāptaḥ prakṛtito dharmo nādharmo mānavān prati<BR>
07,010.049c	krūraḥ sarvavināśāya kālaḥ samativartate<BR>
07,010.050a	anyathā cintitā hy arthā narais tāta manasvibhiḥ<BR>
07,010.050c	anyathaiva hi gacchanti daivād iti matir mama<BR>
07,010.051a	tasmād aparihārye 'rthe saṃprāpte kṛcchra uttame<BR>
07,010.051c	apāraṇīye duścintye yathābhūtaṃ pracakṣva me<BR>
07,011.001	saṃjaya uvāca<BR>
07,011.001*0087_01	śuśrūṣasva sthiro bhūtvā śaṃsato mama bhārata<BR>
07,011.001a	hanta te varṇayiṣyāmi sarvaṃ pratyakṣadarśivān<BR>
07,011.001c	yathā sa nyapatad droṇaḥ sāditaḥ pāṇḍusṛñjayaiḥ<BR>
07,011.002a	senāpatitvaṃ saṃprāpya bhāradvājo mahārathaḥ<BR>
07,011.002c	madhye sarvasya sainyasya putraṃ te vākyam abravīt<BR>
07,011.003a	yat kauravāṇām ṛṣabhād āpageyād anantaram<BR>
07,011.003c	senāpatyena māṃ rājann adya satkṛtavān asi<BR>
07,011.003d*0088_01	anurūpaṃ phalaṃ tasya karmaṇo labhyatāṃ tvayā<BR>
07,011.004a	sadṛśaṃ karmaṇas tasya phalaṃ prāpnuhi pārthiva<BR>
07,011.004c	karomi kāmaṃ kaṃ te 'dya pravṛṇīṣva yam icchasi<BR>
07,011.005a	tato duryodhanaś cintya karṇaduḥśāsanādibhiḥ<BR>
07,011.005c	tam athovāca durdharṣam ācāryaṃ jayatāṃ varam<BR>
07,011.006a	dadāsi ced varaṃ mahyaṃ jīvagrāhaṃ yudhiṣṭhiram<BR>
07,011.006c	gṛhītvā rathināṃ śreṣṭhaṃ matsamīpam ihānaya<BR>
07,011.006d*0089_01	iccheyaṃ vai mahātmānaṃ dharmātmānaṃ yudhiṣṭhiram<BR>
07,011.006d*0089_02	bhrātṝṇāṃ paśyatām eva jīvagrāheṇa me dvija<BR>
07,011.006d*0089_03	prīṇāmy anena kāryeṇa sasuhṛjjanabāndhavaḥ<BR>
07,011.007a	tataḥ kurūṇām ācāryaḥ śrutvā putrasya te vacaḥ<BR>
07,011.007c	senāṃ praharṣayan sarvām idaṃ vacanam abravīt<BR>
07,011.008a	dhanyaḥ kuntīsuto rājā yasya grahaṇam icchasi<BR>
07,011.008c	na vadhārthaṃ sudurdharṣa varam adya prayācasi<BR>
07,011.009a	kimarthaṃ ca naravyāghra na vadhaṃ tasya kāṅkṣasi<BR>
07,011.009c	nāśaṃsasi kriyām etāṃ matto duryodhana dhruvam<BR>
07,011.010a	āho svid dharmaputrasya dveṣṭā tasya na vidyate<BR>
07,011.010c	yad icchasi tvaṃ jīvantaṃ kulaṃ rakṣasi cātmani<BR>
07,011.011a	atha vā bharataśreṣṭha nirjitya yudhi pāṇḍavān<BR>
07,011.011c	rājyāṃśaṃ pratidattvā ca saubhrātraṃ kartum icchasi<BR>
07,011.012a	dhanyaḥ kuntīsuto rājā sujātā cāsya dhīmataḥ<BR>
07,011.012c	ajātaśatrutā satyā tasya yat snihyate bhavān<BR>
07,011.013a	droṇena tv evam uktasya tava putrasya bhārata<BR>
07,011.013c	sahasā niḥsṛto bhāvo yo 'sya nityaṃ pravartate<BR>
07,011.014a	nākāro gūhituṃ śakyo bṛhaspatisamair api<BR>
07,011.014c	tasmāt tava suto rājan prahṛṣṭo vākyam abravīt<BR>
07,011.015a	vadhe kuntīsutasyājau nācārya vijayo mama<BR>
07,011.015c	hate yudhiṣṭhire pārtho hanyāt sarvān hi no dhruvam<BR>
07,011.016a	na ca śakyo raṇe sarvair nihantum amarair api<BR>
07,011.016b*0090_01	yadi sarve haniṣyante pāṇḍavāḥ sasutā mṛdhe<BR>
07,011.016b*0090_02	tataḥ kṛtsnaṃ vaśe kṛtvā niḥśeṣaṃ nṛpamaṇḍalam<BR>
07,011.016b*0090_03	sasāgaravanāṃ sphītāṃ vijitya vasudhām imām<BR>
07,011.016b*0090_04	viṣṇur dāsyati kṛṣṇāyai kuntyai vā puruṣottamaḥ<BR>
07,011.016c	ya eva caiṣāṃ śeṣaḥ syāt sa evāsmān na śeṣayet<BR>
07,011.017a	satyapratijñe tv ānīte punardyūtena nirjite<BR>
07,011.017b*0091_01	tasmiñ jīvati cānīte hy upāyair bahubhiḥ kṛtaiḥ<BR>
07,011.017c	punar yāsyanty araṇyāya kaunteyās tam anuvratāḥ<BR>
07,011.018a	so 'yaṃ mama jayo vyaktaṃ dīrghakālaṃ bhaviṣyati<BR>
07,011.018c	ato na vadham icchāmi dharmarājasya karhi cit<BR>
07,011.019a	tasya jihmam abhiprāyaṃ jñātvā droṇo 'rthatattvavit<BR>
07,011.019c	taṃ varaṃ sāntaraṃ tasmai dadau saṃcintya buddhimān<BR>
07,011.020	droṇa uvāca<BR>
07,011.020a	na ced yudhiṣṭhiraṃ vīra pālayed arjuno yudhi<BR>
07,011.020c	manyasva pāṇḍavaṃ jyeṣṭham ānītaṃ vaśam ātmanaḥ<BR>
07,011.021a	na hi pārtho raṇe śakyaḥ sendrair devāsurair api<BR>
07,011.021b*0092_01	sthite pārthe dharmarājo naiva śakyo mayā raṇe<BR>
07,011.021c	pratyudyātum atas tāta naitad āmarṣayāmy aham<BR>
07,011.022a	asaṃśayaṃ sa śiṣyo me matpūrvaś cāstrakarmaṇi<BR>
07,011.022c	taruṇaḥ kīrtiyuktaś ca ekāyanagataś ca saḥ<BR>
07,011.023a	astrāṇīndrāc ca rudrāc ca bhūyāṃsi samavāptavān<BR>
07,011.023c	amarṣitaś ca te rājaṃs tena nāmarṣayāmy aham<BR>
07,011.024a	sa cāpakramyatāṃ yuddhād yenopāyena śakyate<BR>
07,011.024c	apanīte tataḥ pārthe dharmarājo jitas tvayā<BR>
07,011.025a	grahaṇaṃ cej jayaṃ tasya manyase puruṣarṣabha<BR>
07,011.025c	etena cābhyupāyena dhruvaṃ grahaṇam eṣyati<BR>
07,011.026a	ahaṃ gṛhītvā rājānaṃ satyadharmaparāyaṇam<BR>
07,011.026c	ānayiṣyāmi te rājan vaśam adya na saṃśayaḥ<BR>
07,011.027a	yadi sthāsyati saṃgrāme muhūrtam api me 'grataḥ<BR>
07,011.027c	apanīte naravyāghre kuntīputre dhanaṃjaye<BR>
07,011.028a	phalgunasya samakṣaṃ tu na hi pārtho yudhiṣṭhiraḥ<BR>
07,011.028c	grahītuṃ samare śakyaḥ sendrair api surāsuraiḥ<BR>
07,011.029	saṃjaya uvāca<BR>
07,011.029*0093_01	evam ukte tadā tasmin yuddhe devāsuropame<BR>
07,011.029a	sāntaraṃ tu pratijñāte rājño droṇena nigrahe<BR>
07,011.029c	gṛhītaṃ tam amanyanta tava putrāḥ subāliśāḥ<BR>
07,011.030a	pāṇḍaveṣu hi sāpekṣaṃ droṇaṃ jānāti te sutaḥ<BR>
07,011.030c	tataḥ pratijñāsthairyārthaṃ sa mantro bahulīkṛtaḥ<BR>
07,011.031a	tato duryodhanenāpi grahaṇaṃ pāṇḍavasya tat<BR>
07,011.031b*0094_01	skandhāvāreṣu sarveṣu yathāsthāneṣu māriṣa<BR>
07,011.031c	sainyasthāneṣu sarveṣu vyāghoṣitam ariṃdama<BR>
07,012.001	saṃjaya uvāca<BR>
07,012.001a	tatas te sainikāḥ śrutvā taṃ yudhiṣṭhiranigraham<BR>
07,012.001c	siṃhanādaravāṃś cakrur bāṇaśaṅkharavaiḥ saha<BR>
07,012.002a	tat tu sarvaṃ yathāvṛttaṃ dharmarājena bhārata<BR>
07,012.002c	āptair āśu parijñātaṃ bhāradvājacikīrṣitam<BR>
07,012.003a	tataḥ sarvān samānāyya bhrātṝn sainyāṃś ca sarvaśaḥ<BR>
07,012.003c	abravīd dharmarājas tu dhanaṃjayam idaṃ vacaḥ<BR>
07,012.004a	śrutaṃ te puruṣavyāghra droṇasyādya cikīrṣitam<BR>
07,012.004c	yathā tan na bhavet satyaṃ tathā nītir vidhīyatām<BR>
07,012.005a	sāntaraṃ hi pratijñātaṃ droṇenāmitrakarśana<BR>
07,012.005c	tac cāntaram amogheṣau tvayi tena samāhitam<BR>
07,012.006a	sa tvam adya mahābāho yudhyasva madanantaram<BR>
07,012.006c	yathā duryodhanaḥ kāmaṃ nemaṃ droṇād avāpnuyāt<BR>
07,012.007	arjuna uvāca<BR>
07,012.007a	yathā me na vadhaḥ kārya ācāryasya kathaṃ cana<BR>
07,012.007c	tathā tava parityāgo na me rājaṃś cikīrṣitaḥ<BR>
07,012.008a	apy evaṃ pāṇḍava prāṇān utsṛjeyam ahaṃ yudhi<BR>
07,012.008c	pratīyāṃ nāham ācāryaṃ tvāṃ na jahyāṃ kathaṃ cana<BR>
07,012.009a	tvāṃ nigṛhyāhave rājan dhārtarāṣṭro yam icchati<BR>
07,012.009c	na sa taṃ jīvaloke 'smin kāmaṃ prāptaḥ kathaṃ cana<BR>
07,012.010a	prapated dyauḥ sanakṣatrā pṛthivī śakalībhavet<BR>
07,012.010c	na tvāṃ droṇo nigṛhṇīyāj jīvamāne mayi dhruvam<BR>
07,012.011a	yadi tasya raṇe sāhyaṃ kurute vajrabhṛt svayam<BR>
07,012.011c	devair vā sahito daityair na tvāṃ prāpsyaty asau mṛdhe<BR>
07,012.012a	mayi jīvati rājendra na bhayaṃ kartum arhasi<BR>
07,012.012c	droṇād astrabhṛtāṃ śreṣṭhāt sarvaśastrabhṛtām api<BR>
07,012.012d*0095_01	anyac ca brūyāṃ rājendra pratijñāṃ mama nityadā<BR>
07,012.013a	na smarāmy anṛtāṃ vācaṃ na smarāmi parājayam<BR>
07,012.013c	na smarāmi pratiśrutya kiṃ cid apy anapākṛtam<BR>
07,012.014	saṃjaya uvāca<BR>
07,012.014a	tataḥ śaṅkhāś ca bheryaś ca mṛdaṅgāś cānakaiḥ saha<BR>
07,012.014c	prāvādyanta mahārāja pāṇḍavānāṃ niveśane<BR>
07,012.015a	siṃhanādaś ca saṃjajñe pāṇḍavānāṃ mahātmanām<BR>
07,012.015c	dhanurjyātalaśabdaś ca gaganaspṛk subhairavaḥ<BR>
07,012.016a	taṃ śrutvā śaṅkhanirghoṣaṃ pāṇḍavasya mahātmanaḥ<BR>
07,012.016c	tvadīyeṣv apy anīkeṣu vāditrāṇy abhijaghnire<BR>
07,012.017a	tato vyūḍhāny anīkāni tava teṣāṃ ca bhārata<BR>
07,012.017c	śanair upeyur anyonyaṃ yotsyamānāni saṃyuge<BR>
07,012.018a	tataḥ pravavṛte yuddhaṃ tumulaṃ lomaharṣaṇam<BR>
07,012.018c	pāṇḍavānāṃ kurūṇāṃ ca droṇapāñcālyayor api<BR>
07,012.019a	yatamānāḥ prayatnena droṇānīkaviśātane<BR>
07,012.019c	na śekuḥ sṛñjayā rājaṃs tad dhi droṇena pālitam<BR>
07,012.020a	tathaiva tava putrasya rathodārāḥ prahāriṇaḥ<BR>
07,012.020c	na śekuḥ pāṇḍavīṃ senāṃ pālyamānāṃ kirīṭinā<BR>
07,012.021a	āstāṃ te stimite sene rakṣyamāṇe parasparam<BR>
07,012.021c	saṃprasupte yathā naktaṃ vanarājyau supuṣpite<BR>
07,012.022a	tato rukmaratho rājann arkeṇeva virājatā<BR>
07,012.022c	varūthinā viniṣpatya vyacarat pṛtanāntare<BR>
07,012.023a	tam udyataṃ rathenaikam āśukāriṇam āhave<BR>
07,012.023c	anekam iva saṃtrāsān menire pāṇḍusṛñjayāḥ<BR>
07,012.024a	tena muktāḥ śarā ghorā viceruḥ sarvatodiśam<BR>
07,012.024c	trāsayanto mahārāja pāṇḍaveyasya vāhinīm<BR>
07,012.025a	madhyaṃ dinam anuprāpto gabhastiśatasaṃvṛtaḥ<BR>
07,012.025c	yathādṛśyata gharmāṃśus tathā droṇo 'py adṛśyata<BR>
07,012.026a	na cainaṃ pāṇḍaveyānāṃ kaś cic chaknoti māriṣa<BR>
07,012.026c	vīkṣituṃ samare kruddhaṃ mahendram iva dānavāḥ<BR>
07,012.027a	mohayitvā tataḥ sainyaṃ bhāradvājaḥ pratāpavān<BR>
07,012.027c	dhṛṣṭadyumnabalaṃ tūrṇaṃ vyadhaman niśitaiḥ śaraiḥ<BR>
07,012.028a	sa diśaḥ sarvato ruddhvā saṃvṛtya kham ajihmagaiḥ<BR>
07,012.028c	pārṣato yatra tatraiva mamṛde pāṇḍuvāhinīm<BR>
07,013.001	saṃjaya uvāca<BR>
07,013.001a	tataḥ sa pāṇḍavānīke janayaṃs tumulaṃ mahat<BR>
07,013.001c	vyacarat pāṇḍavān droṇo dahan kakṣam ivānalaḥ<BR>
07,013.002a	nirdahantam anīkāni sākṣād agnim ivotthitam<BR>
07,013.002c	dṛṣṭvā rukmarathaṃ yuddhe samakampanta sṛñjayāḥ<BR>
07,013.003a	pratataṃ cāsyamānasya dhanuṣo 'syāśukāriṇaḥ<BR>
07,013.003c	jyāghoṣaḥ śrūyate 'tyarthaṃ visphūrjitam ivāśaneḥ<BR>
07,013.004a	rathinaḥ sādinaś caiva nāgān aśvān padātinaḥ<BR>
07,013.004c	raudrā hastavatā muktāḥ pramathnanti sma sāyakāḥ<BR>
07,013.005a	nānadyamānaḥ parjanyaḥ sānilaḥ śucisaṃkṣaye<BR>
07,013.005c	aśmavarṣam ivāvarṣat pareṣām āvahad bhayam<BR>
07,013.006a	vyacarat sa tadā rājan senāṃ vikṣobhayan prabhuḥ<BR>
07,013.006c	vardhayām āsa saṃtrāsaṃ śātravāṇām amānuṣam<BR>
07,013.007a	tasya vidyud ivābhreṣu cāpaṃ hemapariṣkṛtam<BR>
07,013.007c	bhramad rathāmbude tasmin dṛśyate sma punaḥ punaḥ<BR>
07,013.008a	sa vīraḥ satyavān prājño dharmanityaḥ sudāruṇaḥ<BR>
07,013.008c	yugāntakāle yanteva raudrāṃ prāskandayan nadīm<BR>
07,013.009a	amarṣavegaprabhavāṃ kravyādagaṇasaṃkulām<BR>
07,013.009c	balaughaiḥ sarvataḥ pūrṇāṃ vīravṛkṣāpahāriṇīm<BR>
07,013.010a	śoṇitodāṃ rathāvartāṃ hastyaśvakṛtarodhasam<BR>
07,013.010c	kavacoḍupasaṃyuktāṃ māṃsapaṅkasamākulām<BR>
07,013.010d*0096_01	keśaśaivālasaṃyuktāṃ māṃsāsṛkkardamāruṇām<BR>
07,013.011a	medomajjāsthisikatām uṣṇīṣavaraphenilām<BR>
07,013.011c	saṃgrāmajaladāpūrṇāṃ prāsamatsyasamākulām<BR>
07,013.012a	naranāgāśvasaṃbhūtāṃ śaravegaughavāhinīm<BR>
07,013.012c	śarīradāruśṛṅgāṭāṃ bhujanāgasamākulām<BR>
07,013.013a	uttamāṅgopalatalāṃ nistriṃśajhaṣasevitām<BR>
07,013.013c	rathanāgahradopetāṃ nānābharaṇanīrajām<BR>
07,013.014a	mahārathaśatāvartāṃ bhūmireṇūrmimālinīm<BR>
07,013.014c	mahāvīryavatāṃ saṃkhye sutarāṃ bhīrudustarām<BR>
07,013.014d*0097_01	śarīraśatasaṃbādhāṃ gṛdhrakaṅkaniṣevitām<BR>
07,013.014d*0097_02	mahārathasahasrāṇi nayantīṃ yamasādanam<BR>
07,013.015a	śūravyālasamākīrṇāṃ prāṇivāṇijasevitām<BR>
07,013.015c	chinnacchatramahāhaṃsāṃ mukuṭāṇḍajasaṃkulām<BR>
07,013.016a	cakrakūrmāṃ gadānakrāṃ śarakṣudrajhaṣākulām<BR>
07,013.016c	baḍagṛdhrasṛgālānāṃ ghorasaṃghair niṣevitām<BR>
07,013.016d*0098_01	nadīṃ prāsyandayan droṇaḥ keśaśaivalaśāḍvalām<BR>
07,013.017a	nihatān prāṇinaḥ saṃkhye droṇena balinā śaraiḥ<BR>
07,013.017c	vahantīṃ pitṛlokāya śataśo rājasattama<BR>
07,013.017d*0099_01	uvāha śataśo rājan pitṛlokāya vāhinīm<BR>
07,013.018a	śarīraśatasaṃbādhāṃ keśaśaivalaśādvalām<BR>
07,013.018c	nadīṃ prāvartayad rājan bhīrūṇāṃ bhayavardhinīm<BR>
07,013.019a	taṃ jayantam anīkāni tāni tāny eva bhārata<BR>
07,013.019c	sarvato 'bhyadravan droṇaṃ yudhiṣṭhirapurogamāḥ<BR>
07,013.020a	tān abhidravataḥ śūrāṃs tāvakā dṛḍhakārmukāḥ<BR>
07,013.020c	sarvataḥ pratyagṛhṇanta tad abhūl lomaharṣaṇam<BR>
07,013.021a	śatamāyas tu śakuniḥ sahadevaṃ samādravat<BR>
07,013.021c	saniyantṛdhvajarathaṃ vivyādha niśitaiḥ śaraiḥ<BR>
07,013.022a	tasya mādrīsutaḥ ketuṃ dhanuḥ sūtaṃ hayān api<BR>
07,013.022c	nātikruddhaḥ śaraiś chittvā ṣaṣṭyā vivyādha mātulam<BR>
07,013.022d*0100_01	bhittvā ca śaravarṣeṇa śakuniṃ pratyavārayat<BR>
07,013.023a	saubalas tu gadāṃ gṛhya pracaskanda rathottamāt<BR>
07,013.023c	sa tasya gadayā rājan rathāt sūtam apātayat<BR>
07,013.024a	tatas tau virathau rājan gadāhastau mahābalau<BR>
07,013.024c	cikrīḍatū raṇe śūrau saśṛṅgāv iva parvatau<BR>
07,013.025a	droṇaḥ pāñcālarājānaṃ viddhvā daśabhir āśugaiḥ<BR>
07,013.025b*0101_01	tayos tatra mahārāja bāṇavarṣaiḥ prakāśitam<BR>
07,013.025b*0101_02	khadyotair iva cākāśaṃ pradoṣe puruṣarṣabha<BR>
07,013.025c	bahubhis tena cābhyastas taṃ vivyādha śatādhikaiḥ<BR>
07,013.026a	viviṃśatiṃ bhīmaseno viṃśatyā niśitaiḥ śaraiḥ<BR>
07,013.026c	viddhvā nākampayad vīras tad adbhutam ivābhavat<BR>
07,013.027a	viviṃśatis tu sahasā vyaśvaketuśarāsanam<BR>
07,013.027c	bhīmaṃ cakre mahārāja tataḥ sainyāny apūjayan<BR>
07,013.027d*0102_01	cakre taṃ sarvasainyāni prahṛṣṭāny abhyapūjayan<BR>
07,013.028a	sa tan na mamṛṣe vīraḥ śatror vijayam āhave<BR>
07,013.028c	tato 'sya gadayā dāntān hayān sarvān apātayat<BR>
07,013.028d*0103_01	hatāśvāt sa rathād rājan gṛhya carma mahābalaḥ<BR>
07,013.028d*0103_02	abhyayād bhīmasenaṃ tu matto mattam iva dvipam<BR>
07,013.029a	śalyas tu nakulaṃ vīraḥ svasrīyaṃ priyam ātmanaḥ<BR>
07,013.029c	vivyādha prahasan bāṇair lāḍayan kopayann iva<BR>
07,013.030a	tasyāśvān ātapatraṃ ca dhvajaṃ sūtam atho dhanuḥ<BR>
07,013.030c	nipātya nakulaḥ saṃkhye śaṅkhaṃ dadhmau pratāpavān<BR>
07,013.030d*0104_01	ciccheda samare yattaḥ sa ca yuddhād upāramat<BR>
07,013.031a	dhṛṣṭaketuḥ kṛpenāstāñ chittvā bahuvidhāñ śarān<BR>
07,013.031c	kṛpaṃ vivyādha saptatyā lakṣma cāsyāharat tribhiḥ<BR>
07,013.032a	taṃ kṛpaḥ śaravarṣeṇa mahatā samavākirat<BR>
07,013.032c	nivārya ca raṇe vipro dhṛṣṭaketum ayodhayat<BR>
07,013.033a	sātyakiḥ kṛtavarmāṇaṃ nārācena stanāntare<BR>
07,013.033c	viddhvā vivyādha saptatyā punar anyaiḥ smayann iva<BR>
07,013.034a	saptasaptatibhir bhojas taṃ viddhvā niśitaiḥ śaraiḥ<BR>
07,013.034c	nākampayata śaineyaṃ śīghro vāyur ivācalam<BR>
07,013.035a	senāpatiḥ suśarmāṇaṃ śīghraṃ marmasv atāḍayat<BR>
07,013.035c	sa cāpi taṃ tomareṇa jatrudeśe atāḍayat<BR>
07,013.036a	vaikartanaṃ tu samare virāṭaḥ pratyavārayat<BR>
07,013.036c	saha matsyair mahāvīryais tad adbhutam ivābhavat<BR>
07,013.037a	tat pauruṣam abhūt tatra sūtaputrasya dāruṇam<BR>
07,013.037c	yat sainyaṃ vārayām āsa śaraiḥ saṃnataparvabhiḥ<BR>
07,013.038a	drupadas tu svayaṃ rājā bhagadattena saṃgataḥ<BR>
07,013.038c	tayor yuddhaṃ mahārāja citrarūpam ivābhavat<BR>
07,013.038d*0105_01	bhagadattas tu rājānaṃ drupadaṃ nataparvabhiḥ<BR>
07,013.038d*0105_02	saniyantṛdhvajarathaṃ vivyādha puruṣarṣabhaḥ<BR>
07,013.038d*0105_03	drupadas tu tataḥ kruddho bhagadattaṃ mahāratham<BR>
07,013.038d*0105_04	ājaghānorasi kṣipraṃ śareṇānataparvaṇā<BR>
07,013.038d*0105_05	yuddhaṃ yodhavarau loke saumadattiśikhaṇḍinau<BR>
07,013.038e	bhūtānāṃ trāsajananaṃ cakrāte 'straviśāradau<BR>
07,013.038f*0106_01	śrotṝṇāṃ vīkṣitṝṇāṃ ca mohakāraṇam āhave<BR>
07,013.039a	bhūriśravā raṇe rājan yājñaseniṃ mahāratham<BR>
07,013.039c	mahatā sāyakaughena chādayām āsa vīryavān<BR>
07,013.040a	śikhaṇḍī tu tataḥ kruddhaḥ saumadattiṃ viśāṃ pate<BR>
07,013.040c	navatyā sāyakānāṃ tu kampayām āsa bhārata<BR>
07,013.040d*0107_01	chādayām āsa nārācais tiṣṭha tiṣṭheti cābravīt<BR>
07,013.040f*0108_01	ṛkṣacarmapinaddhau tu cakratus tau parasparam<BR>
07,013.040f*0108_02	bāhyam ābhyantaraṃ mārgaṃ saṃplavantau yaśasvinau<BR>
07,013.040f*0108_03	dadṛśāte mahātmānau sapakṣāv iva parvatau<BR>
07,013.040f*0108_04	piśitāśanasaṃyuktau vāhair udbāṇapātibhiḥ<BR>
07,013.040f*0108_05	bṛhatpatākau tūṇīrau ghorarūpau bhayānakau<BR>
07,013.040f*0108_06	kālameghāv iva gajau lokānāṃ bhartsya garjanaiḥ<BR>
07,013.040f*0108_07	rathaghoṣeṇa mahatā vyāsthitau syandanottamau<BR>
07,013.040f*0108_08	bṛhatpatākau tūṇīrau paiśācair vāhanair yutau<BR>
07,013.041a	rākṣasau bhīmakarmāṇau haiḍimbālambusāv ubhau<BR>
07,013.041c	cakrāte 'tyadbhutaṃ yuddhaṃ parasparavadhaiṣiṇau<BR>
07,013.042a	māyāśatasṛjau dṛptau māyābhir itaretaram<BR>
07,013.042c	antarhitau ceratus tau bhṛśaṃ vismayakāriṇau<BR>
07,013.043a	cekitāno 'nuvindena yuyudhe tv atibhairavam<BR>
07,013.043b*0109_01	tayos tu yuddham abhavat parasparavadhaiṣiṇau<BR>
07,013.043b*0109_02	yudhiṣṭhiraḥ svayaṃ rājā duryodhanam ayodhayat<BR>
07,013.043b*0109_03	tau putrau tava durdharṣau yuyudhāte parasparam<BR>
07,013.043c	yathā devāsure yuddhe balaśakrau mahābalau<BR>
07,013.044a	lakṣmaṇaḥ kṣatradevena vimardam akarod bhṛśam<BR>
07,013.044c	yathā viṣṇuḥ purā rājan hiraṇyākṣeṇa saṃyuge<BR>
07,013.045a	tataḥ prajavitāśvena vidhivat kalpitena ca<BR>
07,013.045c	rathenābhyapatad rājan saubhadraṃ pauravo nadan<BR>
07,013.046a	tato 'bhiyāya tvarito yuddhākāṅkṣī mahābalaḥ<BR>
07,013.046c	tena cakre mahad yuddham abhimanyur ariṃdamaḥ<BR>
07,013.047a	pauravas tv atha saubhadraṃ śaravrātair avākirat<BR>
07,013.047c	tasyārjunir dhvajaṃ chatraṃ dhanuś corvyām apātayat<BR>
07,013.048a	saubhadraḥ pauravaṃ tv anyair viddhvā saptabhir āśugaiḥ<BR>
07,013.048c	pañcabhis tasya vivyādha hayān sūtaṃ ca sāyakaiḥ<BR>
07,013.049a	tataḥ saṃharṣayan senāṃ siṃhavad vinadan muhuḥ<BR>
07,013.049c	samādattārjunis tūrṇaṃ pauravāntakaraṃ śaram<BR>
07,013.049d*0110_01	tasya saṃdhitam ājñāya sāyakaṃ ghoradarśanam<BR>
07,013.050a	dvābhyāṃ śarābhyāṃ hārdikyaś cakarta saśaraṃ dhanuḥ<BR>
07,013.050c	tad utsṛjya dhanuś chinnaṃ saubhadraḥ paravīrahā<BR>
07,013.050e	udbabarha sitaṃ khaḍgam ādadānaḥ śarāvaram<BR>
07,013.051a	sa tenānekatāreṇa carmaṇā kṛtahastavat<BR>
07,013.051c	bhrāntāsir acaran mārgān darśayan vīryam ātmanaḥ<BR>
07,013.052a	bhrāmitaṃ punar udbhrāntam ādhūtaṃ punar ucchritam<BR>
07,013.052c	carmanistriṃśayo rājan nirviśeṣam adṛśyata<BR>
07,013.053a	sa pauravarathasyeṣām āplutya sahasā nadan<BR>
07,013.053c	pauravaṃ ratham āsthāya keśapakṣe parāmṛśat<BR>
07,013.054a	jaghānāsya padā sūtam asināpātayad dhvajam<BR>
07,013.054c	vikṣobhyāmbhonidhiṃ tārkṣyas taṃ nāgam iva cākṣipat<BR>
07,013.055a	tam ākalitakeśāntaṃ dadṛśuḥ sarvapārthivāḥ<BR>
07,013.055c	ukṣāṇam iva siṃhena pātyamānam acetanam<BR>
07,013.056a	tam ārjunivaśaṃ prāptaṃ kṛṣyamāṇam anāthavat<BR>
07,013.056c	pauravaṃ patitaṃ dṛṣṭvā nāmṛṣyata jayadrathaḥ<BR>
07,013.057a	sa barhiṇamahāvājaṃ kiṅkiṇīśatajālavat<BR>
07,013.057c	carma cādāya khaḍgaṃ ca nadan paryapatad rathāt<BR>
07,013.058a	tataḥ saindhavam ālokya kārṣṇir utsṛjya pauravam<BR>
07,013.058c	utpapāta rathāt tūrṇaṃ śyenavan nipapāta ca<BR>
07,013.059a	prāsapaṭṭiśanistriṃśāñ śatrubhiḥ saṃpraveritān<BR>
07,013.059c	cicchedāthāsinā kārṣṇiś carmaṇā saṃrurodha ca<BR>
07,013.060a	sa darśayitvā sainyānāṃ svabāhubalam ātmanaḥ<BR>
07,013.060c	tam udyamya mahākhaḍgaṃ carma cātha punar balī<BR>
07,013.060d*0111_01	dudhāva sahasā khaḍgaṃ carma cātirathaḥ punaḥ<BR>
07,013.061a	vṛddhakṣatrasya dāyādaṃ pitur atyantavairiṇam<BR>
07,013.061c	sasārābhimukhaḥ śūraḥ śārdūla iva kuñjaram<BR>
07,013.062a	tau parasparam āsādya khaḍgadantanakhāyudhau<BR>
07,013.062c	hṛṣṭavat saṃprajahrāte vyāghrakesariṇāv iva<BR>
07,013.063a	saṃpāteṣv abhipāteṣu nipāteṣv asicarmaṇoḥ<BR>
07,013.063c	na tayor antaraṃ kaś cid dadarśa narasiṃhayoḥ<BR>
07,013.064a	avakṣepo 'sinirhrādaḥ śastrāntaranidarśanam<BR>
07,013.064c	bāhyāntaranipātaś ca nirviśeṣam adṛśyata<BR>
07,013.065a	bāhyam ābhyantaraṃ caiva carantau mārgam uttamam<BR>
07,013.065c	dadṛśāte mahātmānau sapakṣāv iva parvatau<BR>
07,013.066a	tato vikṣipataḥ khaḍgaṃ saubhadrasya yaśasvinaḥ<BR>
07,013.066c	śarāvaraṇapakṣānte prajahāra jayadrathaḥ<BR>
07,013.067a	rukmapakṣāntare saktas tasmiṃś carmaṇi bhāsvare<BR>
07,013.067c	sindhurājabaloddhūtaḥ so 'bhajyata mahān asiḥ<BR>
07,013.068a	bhagnam ājñāya nistriṃśam avaplutya padāni ṣaṭ<BR>
07,013.068c	so 'dṛśyata nimeṣeṇa svarathaṃ punar āsthitaḥ<BR>
07,013.069a	taṃ kārṣṇiṃ samarān muktam āsthitaṃ ratham uttamam<BR>
07,013.069c	sahitāḥ sarvarājānaḥ parivavruḥ samantataḥ<BR>
07,013.070a	tataś carma ca khaḍgaṃ ca samutkṣipya mahābalaḥ<BR>
07,013.070c	nanādārjunadāyādaḥ prekṣamāṇo jayadratham<BR>
07,013.071a	sindhurājaṃ parityajya saubhadraḥ paravīrahā<BR>
07,013.071c	tāpayām āsa tat sainyaṃ bhuvanaṃ bhāskaro yathā<BR>
07,013.072a	tasya sarvāyasīṃ śaktiṃ śalyaḥ kanakabhūṣaṇām<BR>
07,013.072c	cikṣepa samare ghorāṃ dīptām agniśikhām iva<BR>
07,013.073a	tām avaplutya jagrāha sakośaṃ cākarod asim<BR>
07,013.073c	vainateyo yathā kārṣṇiḥ patantam uragottamam<BR>
07,013.074a	tasya lāghavam ājñāya sattvaṃ cāmitatejasaḥ<BR>
07,013.074c	sahitāḥ sarvarājānaḥ siṃhanādam athānadan<BR>
07,013.075a	tatas tām eva śalyasya saubhadraḥ paravīrahā<BR>
07,013.075c	mumoca bhujavīryeṇa vaiḍūryavikṛtājirām<BR>
07,013.076a	sā tasya ratham āsādya nirmuktabhujagopamā<BR>
07,013.076c	jaghāna sūtaṃ śalyasya rathāc cainam apātayat<BR>
07,013.077a	tato virāṭadrupadau dhṛṣṭaketur yudhiṣṭhiraḥ<BR>
07,013.077c	sātyakiḥ kekayā bhīmo dhṛṣṭadyumnaśikhaṇḍinau<BR>
07,013.077e	yamau ca draupadeyāś ca sādhu sādhv iti cukruśuḥ<BR>
07,013.078a	bāṇaśabdāś ca vividhāḥ siṃhanādāś ca puṣkalāḥ<BR>
07,013.078c	prādurāsan harṣayantaḥ saubhadram apalāyinam<BR>
07,013.078d*0112_01	parivavruḥ sma te sarve pāṇḍavānāṃ mahārathāḥ<BR>
07,013.078d*0112_02	harṣayantaś ca saubhadraṃ roṣayantaḥ sutāṃś ca te<BR>
07,013.078e	tan nāmṛṣyanta putrās te śatror vijayalakṣaṇam<BR>
07,013.079a	athainaṃ sahasā sarve samantān niśitaiḥ śaraiḥ<BR>
07,013.079c	abhyākiran mahārāja jaladā iva parvatam<BR>
07,013.080a	teṣāṃ ca priyam anvicchan sūtasya ca parābhavāt<BR>
07,013.080c	ārtāyanir amitraghnaḥ kruddhaḥ saubhadram abhyayāt<BR>
07,014.001	dhṛtarāṣṭra uvāca<BR>
07,014.001a	bahūni suvicitrāṇi dvaṃdvayuddhāni saṃjaya<BR>
07,014.001c	tvayoktāni niśamyāhaṃ spṛhayāmi sacakṣuṣām<BR>
07,014.001d*0113_01	na hi devāsuraṃ yuddham īdṛgrūpaṃ bhaved iti<BR>
07,014.001d*0113_02	cintayāmi ca yuddhāni śrutvā ghorāṇi saṃjaya<BR>
07,014.002a	āścaryabhūtaṃ lokeṣu kathayiṣyanti mānavāḥ<BR>
07,014.002c	kurūṇāṃ pāṇḍavānāṃ ca yuddhaṃ devāsuropamam<BR>
07,014.003a	na hi me tṛptir astīha śṛṇvato yuddham uttamam<BR>
07,014.003c	tasmād ārtāyaner yuddhaṃ saubhadrasya ca śaṃsa me<BR>
07,014.004	saṃjaya uvāca<BR>
07,014.004a	sāditaṃ prekṣya yantāraṃ śalyaḥ sarvāyaṣīṃ gadām<BR>
07,014.004c	samutkṣipya nadan kruddhaḥ pracaskanda rathottamāt<BR>
07,014.005a	taṃ dīptam iva kālāgniṃ daṇḍahastam ivāntakam<BR>
07,014.005c	javenābhyapatad bhīmaḥ pragṛhya mahatīṃ gadām<BR>
07,014.006a	saubhadro 'py aśaniprakhyāṃ pragṛhya mahatīṃ gadām<BR>
07,014.006c	ehy ehīty abravīc chalyaṃ yatnād bhīmena vāritaḥ<BR>
07,014.007a	vārayitvā tu saubhadraṃ bhīmasenaḥ pratāpavān<BR>
07,014.007c	śalyam āsādya samare tasthau girir ivācalaḥ<BR>
07,014.008a	tathaiva madrarājo 'pi bhīmaṃ dṛṣṭvā mahābalam<BR>
07,014.008c	sasārābhimukhas tūrṇaṃ śārdūla iva kuñjaram<BR>
07,014.009a	tatas tūryaninādāś ca śaṅkhānāṃ ca sahasraśaḥ<BR>
07,014.009c	siṃhanādāś ca saṃjajñur bherīṇāṃ ca mahāsvanāḥ<BR>
07,014.010a	paśyatāṃ śataśo hy āsīd anyonyasamacetasām<BR>
07,014.010c	pāṇḍavānāṃ kurūṇāṃ ca sādhu sādhv iti nisvanaḥ<BR>
07,014.011a	na hi madrādhipād anyaḥ sarvarājasu bhārata<BR>
07,014.011c	soḍhum utsahate vegaṃ bhīmasenasya saṃyuge<BR>
07,014.012a	tathā madrādhipasyāpi gadāvegaṃ mahātmanaḥ<BR>
07,014.012c	soḍhum utsahate loke ko 'nyo yudhi vṛkodarāt<BR>
07,014.013a	paṭṭair jāmbūnadair baddhā babhūva janaharṣiṇī<BR>
07,014.013c	prajajvāla tathāviddhā bhīmena mahatī gadā<BR>
07,014.013d*0114_01	sāgnidīptā mahāraudrā gadā sā śuśubhe tadā<BR>
07,014.014a	tathaiva carato mārgān maṇḍalāni ca bhāgaśaḥ<BR>
07,014.014c	mahāvidyutpratīkāśā śalyasya śuśubhe gadā<BR>
07,014.015a	tau vṛṣāv iva nardantau maṇḍalāni viceratuḥ<BR>
07,014.015c	āvarjitagadāśṛṅgāv ubhau śalyavṛkodarau<BR>
07,014.015d*0115_01	kopatāmrekṣaṇau vīrau śatrusaṃghavimardanau<BR>
07,014.015d*0115_02	mahāmātrau mahotsāhau gadāyuddhaviśāradau<BR>
07,014.016a	maṇḍalāvartamārgeṣu gadāviharaṇeṣu ca<BR>
07,014.016c	nirviśeṣam abhūd yuddhaṃ tayoḥ puruṣasiṃhayoḥ<BR>
07,014.017a	tāḍitā bhīmasenena śalyasya mahatī gadā<BR>
07,014.017c	sāgnijvālā mahāraudrā gadācūrṇam aśīryata<BR>
07,014.018a	tathaiva bhīmasenasya dviṣatābhihatā gadā<BR>
07,014.018c	varṣāpradoṣe khadyotair vṛto vṛkṣa ivābabhau<BR>
07,014.019a	gadā kṣiptā tu samare madrarājena bhārata<BR>
07,014.019c	vyoma saṃdīpayānā sā sasṛje pāvakaṃ bahu<BR>
07,014.020a	tathaiva bhīmasenena dviṣate preṣitā gadā<BR>
07,014.020b*0116_01	bhīmarūpā mahāvegā gadā śalyaṃ raṇe 'nudat<BR>
07,014.020c	tāpayām āsa tat sainyaṃ maholkā patatī yathā<BR>
07,014.021a	te caivobhe gade śreṣṭhe samāsādya parasparam<BR>
07,014.021c	śvasantyau nāgakanyeva sasṛjāte vibhāvasum<BR>
07,014.021d*0117_01	punaḥ śalyena bhīmasya gadāgrād gadayā hatāt<BR>
07,014.021d*0117_02	saṃgharṣaṇād utthito 'gnir dīpayām āsa medinīm<BR>
07,014.021d*0117_03	punaś ca bhīmasenena śalyasya mahatī gadā<BR>
07,014.021d*0117_04	tāḍitā sahasā rājan visasarjātha pāvakam<BR>
07,014.022a	nakhair iva mahāvyāghrau dantair iva mahāgajau<BR>
07,014.022c	tau viceratur āsādya gadābhyāṃ ca parasparam<BR>
07,014.023a	tato gadāgrābhihatau kṣaṇena rudhirokṣitau<BR>
07,014.023c	dadṛśāte mahātmānau puṣpitāv iva kiṃśukau<BR>
07,014.024a	śuśruve dikṣu sarvāsu tayoḥ puruṣasiṃhayoḥ<BR>
07,014.024c	gadābhighātasaṃhrādaḥ śakrāśanir ivopamaḥ<BR>
07,014.025a	gadayā madrarājena savyadakṣiṇam āhataḥ<BR>
07,014.025c	nākampata tadā bhīmo bhidyamāna ivācalaḥ<BR>
07,014.026a	tathā bhīmagadāvegais tāḍyamāno mahābalaḥ<BR>
07,014.026c	dhairyān madrādhipas tasthau vajrair girir ivāhataḥ<BR>
07,014.027a	āpetatur mahāvegau samucchritamahāgadau<BR>
07,014.027c	punar antaramārgasthau maṇḍalāni viceratuḥ<BR>
07,014.028a	athāplutya padāny aṣṭau saṃnipatya gajāv iva<BR>
07,014.028c	sahasā lohadaṇḍābhyām anyonyam abhijaghnatuḥ<BR>
07,014.029a	tau parasparavegāc ca gadābhyāṃ ca bhṛśāhatau<BR>
07,014.029c	yugapat petatur vīrau kṣitāv indradhvajāv iva<BR>
07,014.030a	tato vihvalamānaṃ taṃ niḥśvasantaṃ punaḥ punaḥ<BR>
07,014.030c	śalyam abhyapatat tūrṇaṃ kṛtavarmā mahārathaḥ<BR>
07,014.031a	dṛṣṭvā cainaṃ mahārāja gadayābhinipīḍitam<BR>
07,014.031c	viceṣṭantaṃ yathā nāgaṃ mūrchayābhipariplutam<BR>
07,014.032a	tataḥ sagadam āropya madrāṇām adhipaṃ ratham<BR>
07,014.032c	apovāha raṇāt tūrṇaṃ kṛtavarmā mahārathaḥ<BR>
07,014.033a	kṣībavad vihvalo vīro nimeṣāt punar utthitaḥ<BR>
07,014.033c	bhīmo 'pi sumahābāhur gadāpāṇir adṛśyata<BR>
07,014.034a	tato madrādhipaṃ dṛṣṭvā tava putrāḥ parāṅmukham<BR>
07,014.034c	sanāgarathapattyaśvāḥ samakampanta māriṣa<BR>
07,014.035a	te pāṇḍavair ardyamānās tāvakā jitakāśibhiḥ<BR>
07,014.035c	bhītā diśo 'nvapadyanta vātanunnā ghanā iva<BR>
07,014.036a	nirjitya dhārtarāṣṭrāṃs tu pāṇḍaveyā mahārathāḥ<BR>
07,014.036c	vyarocanta raṇe rājan dīpyamānā yaśasvinaḥ<BR>
07,014.037a	siṃhanādān bhṛśaṃ cakruḥ śaṅkhān dadhmuś ca harṣitāḥ<BR>
07,014.037c	bherīś ca vādayām āsur mṛdaṅgāṃś cānakaiḥ saha<BR>
07,014.037d*0118_01	atha maḍḍukabherimahāmurajāḥ<BR>
07,014.037d*0118_02	paṇavānakadundubhijharjharibhiḥ<BR>
07,014.037d*0118_03	vinadanti bhṛśaṃ saha śaṅkharavair<BR>
07,014.037d*0118_04	vividhaiś ca narottama siṃharavaiḥ<BR>
07,015.001	saṃjaya uvāca<BR>
07,015.001a	tad balaṃ sumahad dīrṇaṃ tvadīyaṃ prekṣya vīryavān<BR>
07,015.001c	dadhāraiko raṇe pāṇḍūn vṛṣaseno 'stramāyayā<BR>
07,015.002a	śarā daśa diśo muktā vṛṣasenena māriṣa<BR>
07,015.002c	vicerus te vinirbhidya naravājirathadvipān<BR>
07,015.003a	tasya dīptā mahābāṇā viniśceruḥ sahasraśaḥ<BR>
07,015.003c	bhānor iva mahābāho grīṣmakāle marīcayaḥ<BR>
07,015.004a	tenārditā mahārāja rathinaḥ sādinas tathā<BR>
07,015.004c	nipetur urvyāṃ sahasā vātanunnā iva drumāḥ<BR>
07,015.005a	hayaughāṃś ca rathaughāṃś ca gajaughāṃś ca samantataḥ<BR>
07,015.005c	apātayad raṇe rājañ śataśo 'tha sahasraśaḥ<BR>
07,015.006a	dṛṣṭvā tam evaṃ samare vicarantam abhītavat<BR>
07,015.006c	sahitāḥ sarvarājānaḥ parivavruḥ samantataḥ<BR>
07,015.007a	nākulis tu śatānīko vṛṣasenaṃ samabhyayāt<BR>
07,015.007c	vivyādha cainaṃ daśabhir nārācair marmabhedibhiḥ<BR>
07,015.008a	tasya karṇātmajaś cāpaṃ chittvā ketum apātayat<BR>
07,015.008c	taṃ bhrātaraṃ parīpsanto draupadeyāḥ samabhyayuḥ<BR>
07,015.009a	karṇātmajaṃ śaravrātaiś cakruś cādṛśyam añjasā<BR>
07,015.009c	tān nadanto 'bhyadhāvanta droṇaputramukhā rathāḥ<BR>
07,015.010a	chādayanto mahārāja draupadeyān mahārathān<BR>
07,015.010c	śarair nānāvidhais tūrṇaṃ parvatāñ jaladā iva<BR>
07,015.011a	tān pāṇḍavāḥ pratyagṛhṇaṃs tvaritāḥ putragṛddhinaḥ<BR>
07,015.011c	pāñcālāḥ kekayā matsyāḥ sṛñjayāś codyatāyudhāḥ<BR>
07,015.012a	tad yuddham abhavad ghoraṃ tumulaṃ lomaharṣaṇam<BR>
07,015.012c	tvadīyaiḥ pāṇḍuputrāṇāṃ devānām iva dānavaiḥ<BR>
07,015.013a	evam uttamasaṃrambhā yuyudhuḥ kurupāṇḍavāḥ<BR>
07,015.013c	parasparam udīkṣantaḥ parasparakṛtāgasaḥ<BR>
07,015.014a	teṣāṃ dadṛśire kopād vapūṃṣy amitatejasām<BR>
07,015.014c	yuyutsūnām ivākāśe patatrivarabhoginām<BR>
07,015.015a	bhīmakarṇakṛpadroṇadrauṇipārṣatasātyakaiḥ<BR>
07,015.015c	babhāse sa raṇoddeśaḥ kālasūryair ivoditaiḥ<BR>
07,015.015d*0119_01	prajānāṃ saṃkṣaye ghore yathā sūryodayo bhavet<BR>
07,015.015d*0119_02	śūrāṇām udayas tadvat sa āsīt puruṣarṣabha<BR>
07,015.016a	tadāsīt tumulaṃ yuddhaṃ nighnatām itaretaram<BR>
07,015.016c	mahābalānāṃ balibhir dānavānāṃ yathā suraiḥ<BR>
07,015.017a	tato yudhiṣṭhirānīkam uddhūtārṇavanisvanam<BR>
07,015.017c	tvadīyam avadhīt sainyaṃ saṃpradrutamahāratham<BR>
07,015.018a	tat prabhagnaṃ balaṃ dṛṣṭvā śatrubhir bhṛśam arditam<BR>
07,015.018c	alaṃ drutena vaḥ śūrā iti droṇo 'bhyabhāṣata<BR>
07,015.018d@004_0001	bhāradvājam amarṣaś ca vikramaś ca samāviśat<BR>
07,015.018d@004_0002	samuddhṛtya niṣaṅgāc ca dhanur jyām avamṛjya ca<BR>
07,015.018d@004_0003	mahāśaradhanuṣpāṇir yantāram idam abravīt<BR>
07,015.018d@004_0004	sārathe yāhi yatraiṣa pāṇḍareṇa virājatā<BR>
07,015.018d@004_0005	dhriyamāṇena chattreṇa rājā tiṣṭhati dharmarāṭ<BR>
07,015.018d@004_0006	tad etad dīryate sainyaṃ dhārtarāṣṭram anekadhā<BR>
07,015.018d@004_0007	etat saṃstambhayiṣyāmi prativārya yudhiṣṭhiram<BR>
07,015.018d@004_0008	na hi mām abhivarṣantaṃ saṃyuge tāta pāṇḍavāḥ<BR>
07,015.018d@004_0009	mātsyapāñcālarājānaḥ sarve ca sahasomakāḥ<BR>
07,015.018d@004_0010	arjuno matprasādād dhi mahāstrāṇi samāptavān<BR>
07,015.018d@004_0011	na mām utsahate tāta na bhīmo na ca sātyakiḥ<BR>
07,015.018d@004_0012	matprasādād dhi bībhatsuḥ parameṣvāsatāṃ gataḥ<BR>
07,015.018d@004_0013	mamaivāstraṃ vijānāti dhṛṣṭadyumno 'pi pārṣataḥ<BR>
07,015.018d@004_0014	nāyaṃ saṃrakṣituṃ kālaḥ prāṇāṃs tāta jayaiṣiṇā<BR>
07,015.018d@004_0015	saṃjaya uvāca<BR>
07,015.018d@004_0015	yāhi svargaṃ puraskṛtya yaśase ca jayāya ca<BR>
07,015.018d@004_0016	evaṃ saṃcodito yantā droṇam abhyavahat tataḥ<BR>
07,015.018d@004_0017	tadāśvahṛdayenāśvān abhimantryāśu harṣayan<BR>
07,015.018d@004_0018	rathena savarūthena bhāsvareṇa virājatā<BR>
07,015.018d@004_0019	taṃ karūśāś ca matsyāś ca cedayaś ca sasātvatāḥ<BR>
07,015.018d@004_0020	pāṇḍavāś ca sapāñcālāḥ sahitāḥ paryavārayan<BR>
07,015.019a	tataḥ śoṇahayaḥ kruddhaś caturdanta iva dvipaḥ<BR>
07,015.019c	praviśya pāṇḍavānīkaṃ yudhiṣṭhiram upādravat<BR>
07,015.020a	tam avidhyac chitair bāṇaiḥ kaṅkapatrair yudhiṣṭhiraḥ<BR>
07,015.020c	tasya droṇo dhanuś chittvā taṃ drutaṃ samupādravat<BR>
07,015.021a	cakrarakṣaḥ kumāras tu pāñcālānāṃ yaśaskaraḥ<BR>
07,015.021c	dadhāra droṇam āyāntaṃ veleva saritāṃ patim<BR>
07,015.022a	droṇaṃ nivāritaṃ dṛṣṭvā kumāreṇa dvijarṣabham<BR>
07,015.022c	siṃhanādaravo hy āsīt sādhu sādhv iti bhāṣatām<BR>
07,015.023a	kumāras tu tato droṇaṃ sāyakena mahāhave<BR>
07,015.023c	vivyādhorasi saṃkruddhaḥ siṃhavac cānadan muhuḥ<BR>
07,015.024a	saṃvārya tu raṇe droṇaḥ kumāraṃ vai mahābalaḥ<BR>
07,015.024c	śarair anekasāhasraiḥ kṛtahasto jitaklamaḥ<BR>
07,015.025a	taṃ śūram āryavratinam astrārthakṛtaniśramam<BR>
07,015.025c	cakrarakṣam apāmṛdnāt kumāraṃ dvijasattamaḥ<BR>
07,015.025d*0120_01	bāṇair nivārayām āsa paśyatāṃ sarvadhanvinām<BR>
07,015.026a	sa madhyaṃ prāpya senāyāḥ sarvāḥ paricaran diśaḥ<BR>
07,015.026c	tava sainyasya goptāsīd bhāradvājo ratharṣabhaḥ<BR>
07,015.027a	śikhaṇḍinaṃ dvādaśabhir viṃśatyā cottamaujasam<BR>
07,015.027c	nakulaṃ pañcabhir viddhvā sahadevaṃ ca saptabhiḥ<BR>
07,015.028a	yudhiṣṭhiraṃ dvādaśabhir draupadeyāṃs tribhis tribhiḥ<BR>
07,015.028c	sātyakiṃ pañcabhir viddhvā matsyaṃ ca daśabhiḥ śaraiḥ<BR>
07,015.029a	vyakṣobhayad raṇe yodhān yathāmukhyān abhidravan<BR>
07,015.029c	abhyavartata saṃprepsuḥ kuntīputraṃ yudhiṣṭhiram<BR>
07,015.030a	yugaṃdharas tato rājan bhāradvājaṃ mahāratham<BR>
07,015.030c	vārayām āsa saṃkruddhaṃ vātoddhūtam ivārṇavam<BR>
07,015.031a	yudhiṣṭhiraṃ sa viddhvā tu śaraiḥ saṃnataparvabhiḥ<BR>
07,015.031c	yugaṃdharaṃ ca bhallena rathanīḍād apāharat<BR>
07,015.031d*0121_01	taṃ vijitya mahātejā bhāradvājo mahāmanāḥ<BR>
07,015.032a	tato virāṭadrupadau kekayāḥ sātyakiḥ śibiḥ<BR>
07,015.032c	vyāghradattaś ca pāñcālyaḥ siṃhasenaś ca vīryavān<BR>
07,015.033a	ete cānye ca bahavaḥ parīpsanto yudhiṣṭhiram<BR>
07,015.033c	āvavrus tasya panthānaṃ kirantaḥ sāyakān bahūn<BR>
07,015.034a	vyāghradattaś ca pāñcālyo droṇaṃ vivyādha mārgaṇaiḥ<BR>
07,015.034c	pañcāśadbhiḥ śitai rājaṃs tata uccukruśur janāḥ<BR>
07,015.035a	tvaritaṃ siṃhasenas tu droṇaṃ viddhvā mahāratham<BR>
07,015.035c	prāhasat sahasā hṛṣṭas trāsayan vai yatavratam<BR>
07,015.036a	tato visphārya nayane dhanurjyām avamṛjya ca<BR>
07,015.036c	talaśabdaṃ mahat kṛtvā droṇas taṃ samupādravat<BR>
07,015.037a	tatas tu siṃhasenasya śiraḥ kāyāt sakuṇḍalam<BR>
07,015.037c	vyāghradattasya cākramya bhallābhyām aharad balī<BR>
07,015.038a	tān pramṛdya śaravrātaiḥ pāṇḍavānāṃ mahārathān<BR>
07,015.038c	yudhiṣṭhirasamabhyāśe tasthau mṛtyur ivāntakaḥ<BR>
07,015.039a	tato 'bhavan mahāśabdo rājan yaudhiṣṭhire bale<BR>
07,015.039c	hṛto rājeti yodhānāṃ samīpasthe yatavrate<BR>
07,015.040a	abruvan sainikās tatra dṛṣṭvā droṇasya vikramam<BR>
07,015.040c	adya rājā dhārtarāṣṭraḥ kṛtārtho vai bhaviṣyati<BR>
07,015.040d*0122_01	asmin muhūrte droṇas tu pāṇḍavaṃ gṛhya harṣitaḥ<BR>
07,015.040e	āgamiṣyati no nūnaṃ dhārtarāṣṭrasya saṃyuge<BR>
07,015.041a	evaṃ saṃjalpatāṃ teṣāṃ tāvakānāṃ mahārathaḥ<BR>
07,015.041c	āyāj javena kaunteyo rathaghoṣeṇa nādayan<BR>
07,015.041d*0123_01	mā bhaiṣīr iti saṃvārya śarair droṇam avārayat<BR>
07,015.042a	śoṇitodāṃ rathāvartāṃ kṛtvā viśasane nadīm<BR>
07,015.042c	śūrāsthicayasaṃkīrṇāṃ pretakūlāpahāriṇīm<BR>
07,015.043a	tāṃ śaraughamahāphenāṃ prāsamatsyasamākulām<BR>
07,015.043c	nadīm uttīrya vegena kurūn vidrāvya pāṇḍavaḥ<BR>
07,015.044a	tataḥ kirīṭī sahasā droṇānīkam upādravat<BR>
07,015.044c	chādayann iṣujālena mahatā mohayann iva<BR>
07,015.045a	śīghram abhyasyato bāṇān saṃdadhānasya cāniśam<BR>
07,015.045c	nāntaraṃ dadṛśe kaś cit kaunteyasya yaśasvinaḥ<BR>
07,015.046a	na diśo nāntarikṣaṃ ca na dyaur naiva ca medinī<BR>
07,015.046c	adṛśyata mahārāja bāṇabhūtam ivābhavat<BR>
07,015.047a	nādṛśyata tadā rājaṃs tatra kiṃ cana saṃyuge<BR>
07,015.047c	bāṇāndhakāre mahati kṛte gāṇḍīvadhanvanā<BR>
07,015.048a	sūrye cāstam anuprāpte rajasā cābhisaṃvṛte<BR>
07,015.048c	nājñāyata tadā śatrur na suhṛn na ca kiṃ cana<BR>
07,015.049a	tato 'vahāraṃ cakrus te droṇaduryodhanādayaḥ<BR>
07,015.049c	tān viditvā bhṛśaṃ trastān ayuddhamanasaḥ parān<BR>
07,015.050a	svāny anīkāni bībhatsuḥ śanakair avahārayat<BR>
07,015.050c	tato 'bhituṣṭuvuḥ pārthaṃ prahṛṣṭāḥ pāṇḍusṛñjayāḥ<BR>
07,015.050e	pāñcālāś ca manojñābhir vāgbhiḥ sūryam ivarṣayaḥ<BR>
07,015.051a	evaṃ svaśibiraṃ prāyāj jitvā śatrūn dhanaṃjayaḥ<BR>
07,015.051c	pṛṣṭhataḥ sarvasainyānāṃ mudito vai sakeśavaḥ<BR>
07,015.052a	masāragalvarkasuvarṇarūpyair; vajrapravālasphaṭikaiś ca mukhyaiḥ<BR>
07,015.052c	citre rathe pāṇḍusuto babhāse; nakṣatracitre viyatīva candraḥ<BR>
07,016.001	saṃjaya uvāca<BR>
07,016.001a	te sene śibiraṃ gatvā nyaviśetāṃ viśāṃ pate<BR>
07,016.001c	yathābhāgaṃ yathānyāyaṃ yathāgulmaṃ ca sarvaśaḥ<BR>
07,016.002a	kṛtvāvahāraṃ sainyānāṃ droṇaḥ paramadurmanāḥ<BR>
07,016.002c	duryodhanam abhiprekṣya savrīḍam idam abravīt<BR>
07,016.003a	uktam etan mayā pūrvaṃ na tiṣṭhati dhanaṃjaye<BR>
07,016.003c	śakyo grahītuṃ saṃgrāme devair api yudhiṣṭhiraḥ<BR>
07,016.004a	iti tad vaḥ prayatatāṃ kṛtaṃ pārthena saṃyuge<BR>
07,016.004c	mātiśaṅkīr vaco mahyam ajeyau kṛṣṇapāṇḍavau<BR>
07,016.005a	apanīte tu yogena kena cic chvetavāhane<BR>
07,016.005c	tata eṣyati te rājan vaśam adya yudhiṣṭhiraḥ<BR>
07,016.006a	kaś cid āhvayatāṃ saṃkhye deśam anyaṃ prakarṣatu<BR>
07,016.006c	tam ajitvā tu kaunteyo na nivartet kathaṃ cana<BR>
07,016.007a	etasminn antare śūnye dharmarājam ahaṃ nṛpa<BR>
07,016.007c	grahīṣyāmi camūṃ bhittvā dhṛṣṭadyumnasya paśyataḥ<BR>
07,016.008a	arjunena vihīnas tu yadi notsṛjate raṇam<BR>
07,016.008c	mām upāyāntam ālokya gṛhītam iti viddhi tam<BR>
07,016.009a	evaṃ te sahasā rājan dharmaputraṃ yudhiṣṭhiram<BR>
07,016.009b*0124_01	kṣobhayitvā balaṃ teṣāṃ pāṇḍavānāṃ mahātmanām<BR>
07,016.009c	samāneṣyāmi sagaṇaṃ vaśam adya na saṃśayaḥ<BR>
07,016.010a	yadi tiṣṭhati saṃgrāme muhūrtam api pāṇḍavaḥ<BR>
07,016.010c	athāpayāti saṃgrāmād vijayāt tad viśiṣyate<BR>
07,016.011a	droṇasya tu vacaḥ śrutvā trigartādhipatis tataḥ<BR>
07,016.011c	bhrātṛbhiḥ sahito rājann idaṃ vacanam abravīt<BR>
07,016.012a	vayaṃ vinikṛtā rājan sadā gāṇḍīvadhanvanā<BR>
07,016.012c	anāgaḥsv api cāgaskṛd asmāsu bharatarṣabha<BR>
07,016.013a	te vayaṃ smaramāṇās tān vinikārān pṛthagvidhān<BR>
07,016.013c	krodhāgninā dahyamānā na śemahi sadā niśāḥ<BR>
07,016.014a	sa no divyāstrasaṃpannaś cakṣurviṣayam āgataḥ<BR>
07,016.014c	kartāraḥ sma vayaṃ sarvaṃ yac cikīrṣāma hṛdgatam<BR>
07,016.015a	bhavataś ca priyaṃ yat syād asmākaṃ ca yaśaskaram<BR>
07,016.015c	vayam enaṃ haniṣyāmo nikṛṣyāyodhanād bahiḥ<BR>
07,016.016a	adyāstv anarjunā bhūmir atrigartātha vā punaḥ<BR>
07,016.016c	satyaṃ te pratijānīmo naitan mithyā bhaviṣyati<BR>
07,016.017a	evaṃ satyarathaś coktvā satyadharmā ca bhārata<BR>
07,016.017c	satyavarmā ca satyeṣuḥ satyakarmā tathaiva ca<BR>
07,016.018a	sahitā bhrātaraḥ pañca rathānām ayutena ca<BR>
07,016.018c	nyavartanta mahārāja kṛtvā śapatham āhave<BR>
07,016.019a	mālavās tuṇḍikerāś ca rathānām ayutais tribhiḥ<BR>
07,016.019c	suśarmā ca naravyāghras trigartaḥ prasthalādhipaḥ<BR>
07,016.020a	mācellakair lalitthaiś ca sahito madrakair api<BR>
07,016.020c	rathānām ayutenaiva so 'śapad bhrātṛbhiḥ saha<BR>
07,016.020d*0125_01	maladāś ca karūśāś ca daradāś ca mahārathāḥ<BR>
07,016.020d*0125_02	taṅkaṇāś ca parādāś ca yugapatte samāgatāḥ<BR>
07,016.021a	nānājanapadebhyaś ca rathānām ayutaṃ punaḥ<BR>
07,016.021c	samutthitaṃ viśiṣṭānāṃ saṃśapārtham upāgatam<BR>
07,016.022a	tato jvalanam ādāya hutvā sarve pṛthak pṛthak<BR>
07,016.022c	jagṛhuḥ kuśacīrāṇi citrāṇi kavacāni ca<BR>
07,016.023a	te ca baddhatanutrāṇā ghṛtāktāḥ kuśacīriṇaḥ<BR>
07,016.023c	maurvīmekhalino vīrāḥ sahasraśatadakṣiṇāḥ<BR>
07,016.024a	yajvānaḥ putriṇo lokyāḥ kṛtakṛtyās tanutyajaḥ<BR>
07,016.024c	yokṣyamāṇās tadātmānaṃ yaśasā vijayena ca<BR>
07,016.025a	brahmacaryaśrutimukhaiḥ kratubhiś cāptadakṣiṇaiḥ<BR>
07,016.025c	prāpya lokān suyuddhena kṣipram eva yiyāsavaḥ<BR>
07,016.026a	brāhmaṇāṃs tarpayitvā ca niṣkān dattvā pṛthak pṛthak<BR>
07,016.026c	gāś ca vāsāṃsi ca punaḥ samābhāṣya parasparam<BR>
07,016.026d*0126_01	dvijamukhyaiḥ samuditaiḥ kṛtasvasty ayanāśiṣaḥ<BR>
07,016.026d*0126_02	muditāś ca prahṛṣṭāś ca jalaṃ saṃspṛśya nirmalam<BR>
07,016.027a	prajvālya kṛṣṇavartmānam upāgamya raṇe vratam<BR>
07,016.027c	tasminn agnau tadā cakruḥ pratijñāṃ dṛḍhaniścayāḥ<BR>
07,016.028a	śṛṇvatāṃ sarvabhūtānām uccair vācaḥ sma menire<BR>
07,016.028c	dhṛtvā dhanaṃjayavadhe pratijñāṃ cāpi cakrire<BR>
07,016.029a	ye vai lokāś cānṛtānāṃ ye caiva brahmaghātinām<BR>
07,016.029c	pānapasya ca ye lokā gurudāraratasya ca<BR>
07,016.030a	brahmasvahāriṇaś caiva rājapiṇḍāpahāriṇaḥ<BR>
07,016.030c	śaraṇāgataṃ ca tyajato yācamānaṃ tathā ghnataḥ<BR>
07,016.031a	agāradāhināṃ ye ca ye ca gāṃ nighnatām api<BR>
07,016.031c	apacāriṇāṃ ca ye lokā ye ca brahmadviṣām api<BR>
07,016.032a	jāyāṃ ca ṛtukāle vai ye mohād abhigacchatām<BR>
07,016.032c	śrāddhasaṃgatikānāṃ ca ye cāpy ātmāpahāriṇām<BR>
07,016.033a	nyāsāpahāriṇāṃ ye ca śrutaṃ nāśayatāṃ ca ye<BR>
07,016.033c	kopena yudhyamānānāṃ ye ca nīcānusāriṇām<BR>
07,016.034a	nāstikānāṃ ca ye lokā ye 'gnihorāpitṛtyajām<BR>
07,016.034b*0127_01	satyam ākramatāṃ ye ca pratyādityaṃ pramehatām<BR>
07,016.034c	tān āpnuyāmahe lokān ye ca pāpakṛtām api<BR>
07,016.035a	yady ahatvā vayaṃ yuddhe nivartema dhanaṃjayam<BR>
07,016.035c	tena cābhyarditās trāsād bhavema hi parāṅmukhāḥ<BR>
07,016.036a	yadi tv asukaraṃ loke karma kuryāma saṃyuge<BR>
07,016.036c	iṣṭān puṇyakṛtāṃ lokān prāpnuyāma na saṃśayaḥ<BR>
07,016.037a	evam uktvā tato rājaṃs te 'bhyavartanta saṃyuge<BR>
07,016.037c	āhvayanto 'rjunaṃ vīrāḥ pitṛjuṣṭāṃ diśaṃ prati<BR>
07,016.038a	āhūtas tair naravyāghraiḥ pārthaḥ parapuraṃjayaḥ<BR>
07,016.038c	dharmarājam idaṃ vākyam apadāntaram abravīt<BR>
07,016.039a	āhūto na nivarteyam iti me vratam āhitam<BR>
07,016.039c	saṃśaptakāś ca māṃ rājann āhvayanti punaḥ punaḥ<BR>
07,016.040a	eṣa ca bhrātṛbhiḥ sārdhaṃ suśarmāhvayate raṇe<BR>
07,016.040c	vadhāya sagaṇasyāsya mām anujñātum arhasi<BR>
07,016.041a	naitac chaknomi saṃsoḍhum āhvānaṃ puruṣarṣabha<BR>
07,016.041c	satyaṃ te pratijānāmi hatān viddhi parān yudhi<BR>
07,016.041d*0128_01	na hy arjuno raṇe rājan mithyā kiṃ cit pravakṣyati<BR>
07,016.041d*0128_02	hatāṃs traigartakān paśya mā sma te kaśmalaṃ bhavet<BR>
07,016.042	yudhiṣṭhira uvāca<BR>
07,016.042a	śrutam etat tvayā tāta yad droṇasya cikīrṣitam<BR>
07,016.042c	yathā tad anṛtaṃ tasya bhavet tadvat samācara<BR>
07,016.043a	droṇo hi balavāñ śūraḥ kṛtāstraś ca jitaśramaḥ<BR>
07,016.043c	pratijñātaṃ ca tenaitad grahaṇaṃ me mahāratha<BR>
07,016.044	arjuna uvāca<BR>
07,016.044*0129_01	sarvathā na nivarteyam āhūto 'haṃ paraṃtapa<BR>
07,016.044*0129_02	trigarto bhrātṛbhiḥ sārdhaṃ sa mām āhvayate bhṛśam<BR>
07,016.044*0129_03	tavāpi tu raṇe rakṣā vihitā me janādhipa<BR>
07,016.044*0129_04	nirapekṣo gamiṣyāmi vadhāyaiṣāṃ durātmanām<BR>
07,016.044a	ayaṃ vai satyajid rājann adya te rakṣitā yudhi<BR>
07,016.044c	dhriyamāṇe hi pāñcālye nācāryaḥ kāmam āpsyati<BR>
07,016.045a	hate tu puruṣavyāghre raṇe satyajiti prabho<BR>
07,016.045c	sarvair api sametair vā na sthātavyaṃ kathaṃ cana<BR>
07,016.046	saṃjaya uvāca<BR>
07,016.046a	anujñātas tato rājñā pariṣvaktaś ca phalgunaḥ<BR>
07,016.046c	premṇā dṛṣṭaś ca bahudhā āśiṣā ca prayojitaḥ<BR>
07,016.047a	vihāyainaṃ tataḥ pārthas trigartān pratyayād balī<BR>
07,016.047c	kṣudhitaḥ kṣudvighātārthaṃ siṃho mṛgagaṇān iva<BR>
07,016.048a	tato dauryodhanaṃ sainyaṃ mudā paramayā yutam<BR>
07,016.048c	gate 'rjune bhṛśaṃ kruddhaṃ dharmarājasya nigrahe<BR>
07,016.048d*0130_01	grahaṇe dharmarājasya kṛtotsāhaṃ mahāmṛdhe<BR>
07,016.049a	tato 'nyonyena te sene samājagmatur ojasā<BR>
07,016.049b*0131_01	vegena śaṅkhān āpūrya harṣayukte mahāsvane<BR>
07,016.049c	gaṅgāsarayvor vegena prāvṛṣīvolbaṇodake<BR>
07,017.001	saṃjaya uvāca<BR>
07,017.001a	tataḥ saṃśaptakā rājan same deśe vyavasthitāḥ<BR>
07,017.001c	vyūhyānīkaṃ rathair eva candrārdhākhyaṃ mudānvitāḥ<BR>
07,017.002a	te kirīṭinam āyāntaṃ dṛṣṭvā harṣeṇa māriṣa<BR>
07,017.002b*0132_01	atīva saṃprahṛṣṭās te hy upalakṣya dhanaṃjayam<BR>
07,017.002c	udakrośan naravyāghrāḥ śabdena mahatā tadā<BR>
07,017.003a	sa śabdaḥ pradiśaḥ sarvā diśaḥ khaṃ ca samāvṛṇot<BR>
07,017.003c	āvṛtatvāc ca lokasya nāsīt tatra pratisvanaḥ<BR>
07,017.004a	atīva saṃprahṛṣṭāṃs tān upalabhya dhanaṃjayaḥ<BR>
07,017.004c	kiṃ cid abhyutsmayan kṛṣṇam idaṃ vacanam abravīt<BR>
07,017.005a	paśyaitān devakīmātar mumūrṣūn adya saṃyuge<BR>
07,017.005c	bhrātṝṃs traigartakān evaṃ roditavye praharṣitān<BR>
07,017.006a	atha vā harṣakālo 'yaṃ traigartānām asaṃśayam<BR>
07,017.006c	kunarair duravāpān hi lokān prāpsyanty anuttamān<BR>
07,017.006d*0133_01	mayā hatā hi saṃgrāme lokān prāpsyanti puṣkalān<BR>
07,017.007a	evam uktvā mahābāhur hṛṣīkeśaṃ tato 'rjunaḥ<BR>
07,017.007c	āsasāda raṇe vyūḍhāṃ traigartānām anīkinīm<BR>
07,017.008a	sa devadattam ādāya śaṅkhaṃ hemapariṣkṛtam<BR>
07,017.008c	dadhmau vegena mahatā phalgunaḥ pūrayan diśaḥ<BR>
07,017.009a	tena śabdena vitrastā saṃśaptakavarūthinī<BR>
07,017.009c	niśceṣṭāvasthitā saṃkye aśmasāramayī yathā<BR>
07,017.009d*0134_01	sā senā bharataśreṣṭha niśceṣṭā śuśubhe tadā<BR>
07,017.009d*0134_02	citrapaṭṭe yathā nyastā kuśalaiḥ śilpibhir naraiḥ<BR>
07,017.009d*0134_03	svanena tena sainyānāṃ divam āvṛṇvatā tadā<BR>
07,017.009d*0134_04	sasvanā pṛthivī sarvā tathaiva ca mahodadhiḥ<BR>
07,017.009d*0134_05	vyūḍhānīkais tu taiḥ sarvaiḥ pṛthivyāṃ samarārṇave<BR>
07,017.009d*0134_06	svanena sarvasainyānāṃ karṇās tu badhirīkṛtāḥ<BR>
07,017.010a	vāhās teṣāṃ vivṛttākṣāḥ stabdhakarṇaśirodharāḥ<BR>
07,017.010c	viṣṭabdhacaraṇā mūtraṃ rudhiraṃ ca prasusruvuḥ<BR>
07,017.010d*0135_01	tato vyupāramac chabdaḥ prahṛṣṭās te tato 'bhavan<BR>
07,017.011a	upalabhya ca te saṃjñām avasthāpya ca vāhinīm<BR>
07,017.011c	yugapat pāṇḍuputrāya cikṣipuḥ kaṅkapatriṇaḥ<BR>
07,017.012a	tāny arjunaḥ sahasrāṇi daśa pañcaiva cāśugaiḥ<BR>
07,017.012c	anāgatāny eva śaraiś cicchedāśuparākramaḥ<BR>
07,017.013a	tato 'rjunaṃ śitair bāṇair daśabhir daśabhiḥ punaḥ<BR>
07,017.013c	pratyavidhyaṃs tataḥ pārthas tān avidhyat tribhis tribhiḥ<BR>
07,017.014a	ekaikas tu tataḥ pārthaṃ rājan vivyādha pañcabhiḥ<BR>
07,017.014c	sa ca tān prativivyādha dvābhyāṃ dvābhyāṃ parākramī<BR>
07,017.015a	bhūya eva tu saṃrabdhās te 'rjunaṃ sahakeśavam<BR>
07,017.015c	āpūrayañ śarais tīkṣṇais taṭākam iva vṛṣṭibhiḥ<BR>
07,017.016a	tataḥ śarasahasrāṇi prāpatann arjunaṃ prati<BR>
07,017.016c	bhramarāṇām iva vrātāḥ phulladrumagaṇe vane<BR>
07,017.017a	tataḥ subāhus triṃśadbhir adrisāramayair dṛḍhaiḥ<BR>
07,017.017c	avidhyad iṣubhir gāḍhaṃ kirīṭe savyasācinam<BR>
07,017.018a	taiḥ kirīṭī kirīṭasthair hemapuṅkhair ajihmagaiḥ<BR>
07,017.018c	śātakumbhamayāpīḍo babhau yūpa ivocchritaḥ<BR>
07,017.019a	hastāvāpaṃ subāhos tu bhallena yudhi pāṇḍavaḥ<BR>
07,017.019c	ciccheda taṃ caiva punaḥ śaravarṣair avākirat<BR>
07,017.020a	tataḥ suśarmā daśabhiḥ surathaś ca kirīṭinam<BR>
07,017.020c	sudharmā sudhanuś caiva subāhuś ca samarpayan<BR>
07,017.021a	tāṃs tu sarvān pṛthag bāṇair vānarapravaradhvajaḥ<BR>
07,017.021c	pratyavidhyad dhvajāṃś caiṣāṃ bhallaiś ciccheda kāñcanān<BR>
07,017.022a	sudhanvano dhanuś chittvā hayān vai nyavadhīc charaiḥ<BR>
07,017.022c	athāsya saśirastrāṇaṃ śiraḥ kāyād apāharat<BR>
07,017.022d*0136_01	jahāra pārthaḥ sainyeṣu sahasre dve ca yodhinām<BR>
07,017.023a	tasmiṃs tu patite vīre trastās tasya padānugāḥ<BR>
07,017.023b*0137_01	bhūyiṣṭhaṃ pratiruddhās te hatair yodhair yaśasvinaḥ<BR>
07,017.023c	vyadravanta bhayād bhītā yena dauryodhanaṃ balam<BR>
07,017.024a	tato jaghāna saṃkruddho vāsavis tāṃ mahācamūm<BR>
07,017.024c	śarajālair avicchinnais tamaḥ sūrya ivāṃśubhiḥ<BR>
07,017.025a	tato bhagne bale tasmin viprayāte samantataḥ<BR>
07,017.025c	savyasācini saṃkruddhe traigartān bhayam āviśat<BR>
07,017.026a	te vadhyamānāḥ pārthena śaraiḥ saṃnataparvabhiḥ<BR>
07,017.026c	amuhyaṃs tatra tatraiva trastā mṛgagaṇā iva<BR>
07,017.027a	tatas trigartarāṭ kruddhas tān uvāca mahārathān<BR>
07,017.027c	alaṃ drutena vaḥ śūrā na bhayaṃ kartum arhatha<BR>
07,017.028a	śaptvā tu śapathān ghorān sarvasainyasya paśyataḥ<BR>
07,017.028c	gatvā dauryodhanaṃ sainyaṃ kiṃ vai vakṣyatha mukhyagāḥ<BR>
07,017.029a	nāvahāsyāḥ kathaṃ loke karmaṇānena saṃyuge<BR>
07,017.029c	bhavema sahitāḥ sarve nivartadhvaṃ yathābalam<BR>
07,017.030a	evam uktās tu te rājann udakrośan muhur muhuḥ<BR>
07,017.030c	śaṅkhāṃś ca dadhmire vīrā harṣayantaḥ parasparam<BR>
07,017.031a	tatas te saṃnyavartanta saṃśaptakagaṇāḥ punaḥ<BR>
07,017.031c	nārāyaṇāś ca gopālāḥ kṛtvā mṛtyuṃ nivartanam<BR>
07,018.001	saṃjaya uvāca<BR>
07,018.001a	dṛṣṭvā tu saṃnivṛttāṃs tān saṃśaptakagaṇān punaḥ<BR>
07,018.001c	vāsudevaṃ mahātmānam arjunaḥ samabhāṣata<BR>
07,018.002a	codayāśvān hṛṣīkeśa saṃśaptakagaṇān prati<BR>
07,018.002c	naite hāsyanti saṃgrāmaṃ jīvanta iti me matiḥ<BR>
07,018.003a	paśya me 'strabalaṃ ghoraṃ bāhvor iṣvasanasya ca<BR>
07,018.003c	adyaitān pātayiṣyāmi kruddho rudraḥ paśūn iva<BR>
07,018.004a	tataḥ kṛṣṇaḥ smitaṃ kṛtvā pariṇandya śivena tam<BR>
07,018.004b*0138_01	evaṃ bruvāṇaṃ bībhatsuṃ keśavaḥ śatruvāhinīm<BR>
07,018.004c	prāveśayata durdharṣo yatra yatraicchad arjunaḥ<BR>
07,018.005a	babhrāje sa ratho 'tyartham uhyamāno raṇe tadā<BR>
07,018.005c	uhyamānam ivākāśe vimānaṃ pāṇḍurair hayaiḥ<BR>
07,018.006a	maṇḍalāni tataś cakre gatapratyāgatāni ca<BR>
07,018.006c	yathā śakraratho rājan yuddhe devāsure purā<BR>
07,018.007a	atha nārāyaṇāḥ kruddhā vividhāyudhapāṇayaḥ<BR>
07,018.007c	chādayantaḥ śaravrātaiḥ parivavrur dhanaṃjayam<BR>
07,018.008a	adṛśyaṃ ca muhūrtena cakrus te bharatarṣabha<BR>
07,018.008c	kṛṣṇena sahitaṃ yuddhe kuntīputraṃ dhanaṃjayam<BR>
07,018.009a	kruddhas tu phalgunaḥ saṃkhye dviguṇīkṛtavikramaḥ<BR>
07,018.009c	gāṇḍīvam upasaṃmṛjya tūrṇaṃ jagrāha saṃyuge<BR>
07,018.010a	baddhvā ca bhṛkuṭīṃ vaktre krodhasya pratilakṣaṇam<BR>
07,018.010c	devadattaṃ mahāśaṅkhaṃ pūrayām āsa pāṇḍavaḥ<BR>
07,018.011a	athāstram arisaṃghaghnaṃ tvāṣṭram abhyasyad arjunaḥ<BR>
07,018.011c	tato rūpasahasrāṇi prādurāsan pṛthak pṛthak<BR>
07,018.012a	ātmanaḥ pratirūpais tair nānārūpair vimohitāḥ<BR>
07,018.012c	anyonyam arjunaṃ matvā svam ātmānaṃ ca jaghnire<BR>
07,018.013a	ayam arjuno 'yaṃ govinda imau yādavapāṇḍavau<BR>
07,018.013c	iti bruvāṇāḥ saṃmūḍhā jaghnur anyonyam āhave<BR>
07,018.013d*0139_01	anyonyaṃ samare jaghnus tāvakā bharatarṣabha<BR>
07,018.014a	mohitāḥ paramāstreṇa kṣayaṃ jagmuḥ parasparam<BR>
07,018.014b*0140_01	rudhirokṣitagātrās te prekṣamāṇāḥ parasparam<BR>
07,018.014c	aśobhanta raṇe yodhāḥ puṣpitā iva kiṃśukāḥ<BR>
07,018.014d*0141_01	rudhirotpīḍanās te tu rudhireṇa samukṣitāḥ<BR>
07,018.014d*0141_02	candanasya raseneva vyabhrājanta raṇājire<BR>
07,018.014d*0141_03	tataḥ prahasya bībhatsur vyākṣipad gāṇḍivaṃ bhṛśam<BR>
07,018.014d*0141_04	nyahanat tāñ śarais tīkṣṇais tamaḥ sūrya ivāṃśubhiḥ<BR>
07,018.014d*0141_05	hatāvaśiṣṭās te bhūyaḥ parivārya dhanaṃjayam<BR>
07,018.014d*0141_06	sāśvadhvajarathaṃ cakrur adṛśyaṃ śaravṛṣṭibhiḥ<BR>
07,018.015a	tataḥ śarasahasrāṇi tair vimuktāni bhasmasāt<BR>
07,018.015c	kṛtvā tad astraṃ tān vīrān anayad yamasādanam<BR>
07,018.016a	atha prahasya bībhatsur lalitthān mālavān api<BR>
07,018.016c	mācellakāṃs trigartāṃś ca yaudheyāṃś cārdayac charaiḥ<BR>
07,018.017a	te vadhyamānā vīreṇa kṣatriyāḥ kālacoditāḥ<BR>
07,018.017c	vyasṛjañ śaravarṣāṇi pārthe nānāvidhāni ca<BR>
07,018.018a	tato naivārjunas tatra na ratho na ca keśavaḥ<BR>
07,018.018c	pratyadṛśyata ghoreṇa śaravarṣeṇa saṃvṛtaḥ<BR>
07,018.019a	tatas te labdhalakṣyatvād anyonyam abhicukruśuḥ<BR>
07,018.019c	hatau kṛṣṇāv iti prītā vāsāṃsy ādudhuvus tadā<BR>
07,018.020a	bherīmṛdaṅgaśaṅkhāṃś ca dadhmur vīrāḥ sahasraśaḥ<BR>
07,018.020c	siṃhanādaravāṃś cogrāṃś cakrire tatra māriṣa<BR>
07,018.021a	tataḥ prasiṣvide kṛṣṇaḥ khinnaś cārjunam abravīt<BR>
07,018.021c	kvāsi pārtha na paśye tvāṃ kaccij jīvasi śatruhan<BR>
07,018.022a	tasya taṃ mānuṣaṃ bhāvaṃ bhāvajño ''jñāya pāṇḍavaḥ<BR>
07,018.022c	vāyavyāstreṇa tair astāṃ śaravṛṣṭim apāharat<BR>
07,018.023a	tataḥ saṃśaptakavrātān sāśvadviparathāyudhān<BR>
07,018.023c	uvāha bhagavān vāyuḥ śuṣkaparṇacayān iva<BR>
07,018.024a	uhyamānās tu te rājan bahv aśobhanta vāyunā<BR>
07,018.024c	praḍīnāḥ pakṣiṇaḥ kāle vṛkṣebhya iva māriṣa<BR>
07,018.025a	tāṃs tathā vyākulīkṛtya tvaramāṇo dhanaṃjayaḥ<BR>
07,018.025c	jaghāna niśitair bāṇaiḥ sahasrāṇi śatāni ca<BR>
07,018.026a	śirāṃsi bhallair aharad bāhūn api ca sāyudhān<BR>
07,018.026c	hastihastopamāṃś corūñ śarair urvyām apātayat<BR>
07,018.027a	pṛṣṭhacchinnān vicaraṇān vimastiṣkekṣaṇāṅgulīn<BR>
07,018.027c	nānāṅgāvayavair hīnāṃś cakārārīn dhanaṃjayaḥ<BR>
07,018.028a	gandharvanagarākārān vidhivat kalpitān rathān<BR>
07,018.028c	śarair viśakalīkurvaṃś cakre vyaśvarathadvipān<BR>
07,018.029a	muṇḍatālavanānīva tatra tatra cakāśire<BR>
07,018.029c	chinnadhvajarathavrātāḥ ke cit ke cit kva cit kva cit<BR>
07,018.030a	sottarāyudhino nāgāḥ sapatākāṅkuśāyudhāḥ<BR>
07,018.030c	petuḥ śakrāśanihatā drumavanta ivācalāḥ<BR>
07,018.031a	cāmarāpīḍakavacāḥ srastāntranayanāsavaḥ<BR>
07,018.031c	sārohās turagāḥ petuḥ pārthabāṇahatāḥ kṣitau<BR>
07,018.032a	vipraviddhāsinakharāś chinnavarmarṣṭiśaktayaḥ<BR>
07,018.032c	pattayaś chinnavarmāṇaḥ kṛpaṇaṃ śerate hatāḥ<BR>
07,018.033a	tair hatair hanyamānaiś ca patadbhiḥ patitair api<BR>
07,018.033c	bhramadbhir niṣṭanadbhiś ca ghoram āyodhanaṃ babhau<BR>
07,018.034a	rajaś ca mahad udbhūtaṃ śāntaṃ rudhiravṛṣṭibhiḥ<BR>
07,018.034c	mahī cāpy abhavad durgā kabandhaśatasaṃkulā<BR>
07,018.035a	tad babhau raudrabībhatsaṃ bībhatsor yānam āhave<BR>
07,018.035c	ākrīḍa iva rudrasya ghnataḥ kālātyaye paśūn<BR>
07,018.036a	te vadhyamānāḥ pārthena vyākulāśvarathadvipāḥ<BR>
07,018.036c	tam evābhimukhāḥ kṣīṇāḥ śakrasyātithitāṃ gatāḥ<BR>
07,018.037a	sā bhūmir bharataśreṣṭha nihatais tair mahārathaiḥ<BR>
07,018.037c	āstīrṇā saṃbabhau sarvā pretībhūtaiḥ samantataḥ<BR>
07,018.038a	etasminn antare caiva pramatte savyasācini<BR>
07,018.038c	vyūḍhānīkas tato droṇo yudhiṣṭhiram upādravat<BR>
07,018.039a	taṃ pratyagṛhṇaṃs tvaritā vyūḍhānīkāḥ prahāriṇaḥ<BR>
07,018.039c	yudhiṣṭhiraṃ parīpsantas tadāsīt tumulaṃ mahat<BR>
07,019.001	saṃjaya uvāca<BR>
07,019.001a	pariṇāmya niśāṃ tāṃ tu bhāradvājo mahārathaḥ<BR>
07,019.001c	bahūktvā ca tato rājan rājānaṃ ca suyodhanam<BR>
07,019.002a	vidhāya yogaṃ pārthena saṃśaptakagaṇaiḥ saha<BR>
07,019.002c	niṣkrānte ca raṇāt pārthe saṃśaptakavadhaṃ prati<BR>
07,019.003a	vyūḍhānīkas tato droṇaḥ pāṇḍavānāṃ mahācamūm<BR>
07,019.003c	abhyayād bharataśreṣṭha dharmarājajighṛkṣayā<BR>
07,019.004a	vyūhaṃ dṛṣṭvā suparṇaṃ tu bhāradvājakṛtaṃ tadā<BR>
07,019.004c	vyūhena maṇḍalārdhena pratyavyūhad yudhiṣṭhiraḥ<BR>
07,019.005a	mukham āsīt suparṇasya bhāradvājo mahārathaḥ<BR>
07,019.005c	śiro duryodhano rājā sodaryaiḥ sānugaiḥ saha<BR>
07,019.006a	cakṣuṣī kṛtavarmā ca gautamaś cāsyatāṃ varaḥ<BR>
07,019.006c	bhūtavarmā kṣemaśarmā karakarṣaś ca vīryavān<BR>
07,019.007a	kaliṅgāḥ siṃhalāḥ prācyāḥ śūrābhīrā daśerakāḥ<BR>
07,019.007c	śakā yavanakāmbojās tathā haṃsapadāś ca ye<BR>
07,019.008a	grīvāyāṃ śūrasenāś ca daradā madrakekayāḥ<BR>
07,019.008c	gajāśvarathapattyaughās tasthuḥ śatasahasraśaḥ<BR>
07,019.009a	bhūriśravāḥ śalaḥ śalyaḥ somadattaś ca bāhlikaḥ<BR>
07,019.009c	akṣauhiṇyā vṛtā vīrā dakṣiṇaṃ pakṣam āśritāḥ<BR>
07,019.010a	vindānuvindāv āvantyau kāmbojaś ca sudakṣiṇaḥ<BR>
07,019.010c	vāmaṃ pakṣaṃ samāśritya droṇaputrāgragāḥ sthitāḥ<BR>
07,019.011a	pṛṣṭhe kaliṅgāḥ sāmbaṣṭhā māgadhāḥ paundramadrakāḥ<BR>
07,019.011c	gāndhārāḥ śakuniprāgyāḥ pārvatīyā vasātayaḥ<BR>
07,019.012a	pucche vaikartanaḥ karṇaḥ saputrajñātibāndhavaḥ<BR>
07,019.012c	mahatyā senayā tasthau nānādhvajasamutthayā<BR>
07,019.013a	jayadratho bhīmarathaḥ sāṃyātrikasabho jayaḥ<BR>
07,019.013c	bhūmiṃjayo vṛṣakrātho naiṣadhaś ca mahābalaḥ<BR>
07,019.014a	vṛtā balena mahatā brahmalokapuraskṛtāḥ<BR>
07,019.014c	vyūhasyopari te rājan sthitā yuddhaviśāradāḥ<BR>
07,019.015a	droṇena vihito vyūhaḥ padātyaśvarathadvipaiḥ<BR>
07,019.015c	vātoddhūtārṇavākāraḥ pravṛtta iva lakṣyate<BR>
07,019.016a	tasya pakṣaprapakṣebhyo niṣpatanti yuyutsavaḥ<BR>
07,019.016c	savidyutstanitā meghāḥ sarvadigbhya ivoṣṇage<BR>
07,019.017a	tasya prāgjyotiṣo madhye vidhivat kalpitaṃ gajam<BR>
07,019.017c	āsthitaḥ śuśubhe rājann aṃśumān udaye yathā<BR>
07,019.018a	mālyadāmavatā rājā śvetacchatreṇa dhāryatā<BR>
07,019.018c	kṛttikāyogayuktena paurṇamāsyām ivendunā<BR>
07,019.019a	nīlāñjanacayaprakhyo madāndho dvirado babhau<BR>
07,019.019c	abhivṛṣṭo mahāmeghair yathā syāt parvato mahān<BR>
07,019.020a	nānānṛpatibhir vīrair vividhāyudhabhūṣaṇaiḥ<BR>
07,019.020c	samanvitaḥ pārvatīyaiḥ śakro devagaṇair iva<BR>
07,019.021a	tato yudhiṣṭhiraḥ prekṣya vyūhaṃ tam atimānuṣam<BR>
07,019.021c	ajayyam aribhiḥ saṃkhye pārṣataṃ vākyam abravīt<BR>
07,019.022a	brāhmaṇasya vaśaṃ nāham iyām adya yathā prabho<BR>
07,019.022c	pārāvatasavarṇāśva tathā nītir vidhīyatām<BR>
07,019.023	dhṛṣṭadyumna uvāca<BR>
07,019.023a	droṇasya yatamānasya vaśaṃ naiṣyasi suvrata<BR>
07,019.023c	aham āvārayiṣyāmi droṇam adya sahānugam<BR>
07,019.024a	mayi jīvati kauravya nodvegaṃ kartum arhasi<BR>
07,019.024c	na hi śakto raṇe droṇo vijetuṃ māṃ kathaṃ cana<BR>
07,019.025	saṃjaya uvāca<BR>
07,019.025a	evam uktvā kiran bāṇān drupadasya suto balī<BR>
07,019.025c	pārāvatasavarṇāśvaḥ svayaṃ droṇam upādravat<BR>
07,019.026a	aniṣṭadarśanaṃ dṛṣṭvā dhṛṣṭadyumnam avasthitam<BR>
07,019.026c	kṣaṇenaivābhavad droṇo nātihṛṣṭamanā iva<BR>
07,019.026d*0142_01	sa hi jāto mahāraudro droṇasya nidhanaṃ prati<BR>
07,019.026d*0142_02	martyadharmatayā tasmād bhāradvājo vyamuhyata<BR>
07,019.026d*0142_03	nāśakat taṃ tataḥ kaś cid anīke prativīkṣitum<BR>
07,019.026d*0142_04	tataḥ kirann iṣūṃs tīkṣṇān drupadasya varūthinīm<BR>
07,019.026d*0142_05	bhāradvājo yayau tūrṇaṃ pārṣataṃ varjayan yudhi<BR>
07,019.026d*0142_06	drupadasya mahat sainyaṃ vārayām āsa brāhmaṇaḥ<BR>
07,019.027a	taṃ tu saṃprekṣya putras te durmukhaḥ śatrukarśanaḥ<BR>
07,019.027c	priyaṃ cikīrṣan droṇasya dhṛṣṭadyumnam avārayat<BR>
07,019.028a	sa saṃprahāras tumulaḥ samarūpa ivābhavat<BR>
07,019.028c	pārṣatasya ca śūrasya durmukhasya ca bhārata<BR>
07,019.029a	pārṣataḥ śarajālena kṣipraṃ pracchādya durmukham<BR>
07,019.029c	bhāradvājaṃ śaraugheṇa mahatā samavārayat<BR>
07,019.030a	droṇam āvāritaṃ dṛṣṭvā bhṛśāyastas tavātmajaḥ<BR>
07,019.030c	nānāliṅgaiḥ śaravrātaiḥ pārṣataṃ samamohayat<BR>
07,019.031a	tayor viṣaktayoḥ saṃkhye pāñcālyakurumukhyayoḥ<BR>
07,019.031b*0143_01	abhavat tumulaṃ yuddhaṃ parasparavadhaiṣiṇoḥ<BR>
07,019.031c	droṇo yaudhiṣṭhiraṃ sainyaṃ bahudhā vyadhamac charaiḥ<BR>
07,019.032a	anilena yathābhrāṇi vicchinnāni samantataḥ<BR>
07,019.032c	tathā pārthasya sainyāni vicchinnāni kva cit kva cit<BR>
07,019.033a	muhūrtam iva tad yuddham āsīn madhuradarśanam<BR>
07,019.033c	tata unmattavad rājan nirmaryādam avartata<BR>
07,019.033d*0144_01	naiva khaṃ na diśo bhūmir babhāse na ca bhāskaraḥ<BR>
07,019.034a	naiva sve na pare rājann ajñāyanta parasparam<BR>
07,019.034c	anumānena saṃjñābhir yuddhaṃ tat samavartata<BR>
07,019.035a	cūḍāmaṇiṣu niṣkeṣu bhūṣaṇeṣv asicarmasu<BR>
07,019.035c	teṣām ādityavarṇābhā marīcyaḥ pracakāśire<BR>
07,019.036a	tat prakīrṇapatākānāṃ rathavāraṇavājinām<BR>
07,019.036c	balākāśabalābhrābhaṃ dadṛśe rūpam āhave<BR>
07,019.037a	narān eva narā jaghnur udagrāś ca hayā hayān<BR>
07,019.037c	rathāṃś ca rathino jaghnur vāraṇā varavāraṇān<BR>
07,019.038a	samucchritapatākānāṃ gajānāṃ paramadvipaiḥ<BR>
07,019.038c	kṣaṇena tumulo ghoraḥ saṃgrāmaḥ samavartata<BR>
07,019.039a	teṣāṃ saṃsaktagātrāṇāṃ karṣatām itaretaram<BR>
07,019.039c	dantasaṃghātasaṃgharṣāt sadhūmo 'gnir ajāyata<BR>
07,019.040a	viprakīrṇapatākās te viṣāṇajanitāgnayaḥ<BR>
07,019.040c	babhūvuḥ khaṃ samāsādya savidyuta ivāmbudāḥ<BR>
07,019.041a	vikṣaradbhir nadadbhiś ca nipatadbhiś ca vāraṇaiḥ<BR>
07,019.041c	saṃbabhūva mahī kīrṇā meghair dyaur iva śāradī<BR>
07,019.042a	teṣām āhanyamānānāṃ bāṇatomaravṛṣṭibhiḥ<BR>
07,019.042c	vāraṇānāṃ ravo jajñe meghānām iva saṃplave<BR>
07,019.043a	tomarābhihatāḥ ke cid bāṇaiś ca paramadvipāḥ<BR>
07,019.043c	vitresuḥ sarvabhūtānāṃ śabdam evāpare 'vrajan<BR>
07,019.044a	viṣāṇābhihatāś cāpi ke cit tatra gajā gajaiḥ<BR>
07,019.044c	cakrur ārtasvaraṃ ghoram utpātajaladā iva<BR>
07,019.045a	pratīpaṃ hriyamāṇāś ca vāraṇā varavāraṇaiḥ<BR>
07,019.045c	unmathya punar ājahruḥ preritāḥ paramāṅkuśaiḥ<BR>
07,019.046a	mahāmātrā mahāmātrais tāḍitāḥ śaratomaraiḥ<BR>
07,019.046c	gajebhyaḥ pṛthivīṃ jagmur muktapraharaṇāṅkuśāḥ<BR>
07,019.047a	nirmanuṣyāś ca mātaṅgā vinadantas tatas tataḥ<BR>
07,019.047c	chinnābhrāṇīva saṃpetuḥ saṃpraviśya parasparam<BR>
07,019.048a	hatān parivahantaś ca yantritāḥ paramāyudhaiḥ<BR>
07,019.048c	diśo jagmur mahānāgāḥ ke cid ekacarā iva<BR>
07,019.049a	tāḍitās tāḍyamānāś ca tomararṣṭiparaśvadhaiḥ<BR>
07,019.049c	petur ārtasvaraṃ kṛtvā tadā viśasane gajāḥ<BR>
07,019.050a	teṣāṃ śailopamaiḥ kāyair nipatadbhiḥ samantataḥ<BR>
07,019.050c	āhatā sahasā bhūmiś cakampe ca nanāda ca<BR>
07,019.051a	sāditaiḥ sagajārohaiḥ sapatākaiḥ samantataḥ<BR>
07,019.051c	mātaṅgaiḥ śuśubhe bhūmir vikīrṇair iva parvataiḥ<BR>
07,019.052a	gajasthāś ca mahāmātrā nirbhinnahṛdayā raṇe<BR>
07,019.052b*0145_01	gajair gātravaraiḥ kṣuṇṇā viṣāṇaś ca nipātitāḥ<BR>
07,019.052c	rathibhiḥ pātitā bhallair vikīrṇāṅkuśatomarāḥ<BR>
07,019.053a	krauñcavad vinadanto 'nye nārācābhihatā gajāḥ<BR>
07,019.053c	parān svāṃś cāpi mṛdnantaḥ paripetur diśo daśa<BR>
07,019.054a	gajāśvarathasaṃghānāṃ śarīraughasamāvṛtā<BR>
07,019.054c	babhūva pṛthivī rājan māṃsaśoṇitakardamā<BR>
07,019.055a	pramathya ca viṣāṇāgraiḥ samutkṣipya ca vāraṇaiḥ<BR>
07,019.055c	sacakrāś ca vicakrāś ca rathair eva mahārathāḥ<BR>
07,019.056a	rathāś ca rathibhir hīnā nirmanuṣyāś ca vājinaḥ<BR>
07,019.056c	hatārohāś ca mātaṅgā diśo jagmuḥ śarāturāḥ<BR>
07,019.057a	jaghānātra pitā putraṃ putraś ca pitaraṃ tathā<BR>
07,019.057c	ity āsīt tumulaṃ yuddhaṃ na prajñāyata kiṃ cana<BR>
07,019.058a	ā gulphebhyo 'vasīdanta narāḥ śoṇitakardame<BR>
07,019.058c	dīpyamānaiḥ parikṣiptā dāvair iva mahādrumāḥ<BR>
07,019.059a	śoṇitaiḥ sicyamānāni vastrāṇi kavacāni ca<BR>
07,019.059c	chatrāṇi ca patākāś ca sarvaṃ raktam adṛśyata<BR>
07,019.060a	hayaughāś ca rathaughāś ca naraughāś ca nipātitāḥ<BR>
07,019.060c	saṃvṛttāḥ punar āvṛttā bahudhā rathanemibhiḥ<BR>
07,019.061a	sa gajaughamahāvegaḥ parāsunaraśaivalaḥ<BR>
07,019.061c	rathaughatumulāvartaḥ prababhau sainyasāgaraḥ<BR>
07,019.062a	taṃ vāhanamahānaubhir yodhā jayadhanaiṣiṇaḥ<BR>
07,019.062c	avagāhyāvamajjanto naiva mohaṃ pracakrire<BR>
07,019.063a	śaravarṣābhivṛṣṭeṣu yodheṣv ajitalakṣmasu<BR>
07,019.063c	na hi svacittatāṃ lebhe kaś cid āhatalakṣaṇaḥ<BR>
07,019.064a	vartamāne tathā yuddhe ghorarūpe bhayaṃkare<BR>
07,019.064c	mohayitvā parān droṇo yudhiṣṭhiram upādravat<BR>
07,020.001	saṃjaya uvāca<BR>
07,020.001a	tato yudhiṣṭhiro droṇaṃ dṛṣṭvāntikam upāgatam<BR>
07,020.001c	mahatā śaravarṣeṇa pratyagṛhṇād abhītavat<BR>
07,020.002a	tato halahalāśabda āsīd yaudhiṣṭhire bale<BR>
07,020.002c	jighṛkṣati mahāsiṃhe gajānām iva yūthapam<BR>
07,020.003a	dṛṣṭvā droṇaṃ tataḥ śūraḥ satyajit satyavikramaḥ<BR>
07,020.003c	yudhiṣṭhiraṃ pariprepsum ācāryaṃ samupādravat<BR>
07,020.004a	tata ācāryapāñcālyau yuyudhāte parasparam<BR>
07,020.004c	vikṣobhayantau tat sainyam indravairocanāv iva<BR>
07,020.004d*0146_01	tato droṇaṃ maheṣvāsaṃ satyajit satyavikramaḥ<BR>
07,020.004d*0146_02	avidhyan niśitāgraiś ca paramāstraṃ vidarśayan<BR>
07,020.004d*0146_03	tato 'sya sāratheḥ pañca śarān sarpaviṣopamān<BR>
07,020.004d*0146_04	amuñcad antakaprakhyān saṃmumohāsya sārathiḥ<BR>
07,020.004d*0146_05	athāsya sahasāvidhyad dhayān daśabhir āśugaiḥ<BR>
07,020.004d*0146_06	daśabhir daśabhiḥ kruddha ubhau ca pārṣṇisārathī<BR>
07,020.004d*0146_07	maṇḍalaṃ tu samāvṛtya vyacarat pṛtanāmukhe<BR>
07,020.004d*0146_08	dhvajaṃ ciccheda ca kruddho droṇasyāmitrakarśanaḥ<BR>
07,020.004d*0146_09	droṇas tu tat samālakṣya caritaṃ tasya saṃyuge<BR>
07,020.004d*0146_10	manasā cintayām āsa prāptakālam ariṃdamaḥ<BR>
07,020.005a	tataḥ satyajitaṃ tīkṣṇair daśabhir marmabhedibhiḥ<BR>
07,020.005c	avidhyac chīghram ācāryaś chittvāsya saśaraṃ dhanuḥ<BR>
07,020.005d*0147_01	ācāryas tasya vai cāpaṃ ciccheda tribhir āśugaiḥ<BR>
07,020.006a	sa śīghrataram ādāya dhanur anyat pratāpavān<BR>
07,020.006c	droṇaṃ so 'bhijaghānāśu viṃśadbhiḥ kaṅkapatribhiḥ<BR>
07,020.007a	jñātvā satyajitā droṇaṃ grasyamānam ivāhave<BR>
07,020.007c	vṛkaḥ śaraśatais tīkṣṇaiḥ pāñcālyo droṇam ardayat<BR>
07,020.008a	saṃchādyamānaṃ samare droṇaṃ dṛṣṭvā mahāratham<BR>
07,020.008c	cukruśuḥ pāṇḍavā rājan vastrāṇi dudhuvuś ca ha<BR>
07,020.009a	vṛkas tu paramakruddho droṇaṃ ṣaṣṭyā stanāntare<BR>
07,020.009c	vivyādha balavān rājaṃs tad adbhutam ivābhavat<BR>
07,020.010a	droṇas tu śaravarṣeṇa chādyamāno mahārathaḥ<BR>
07,020.010c	vegaṃ cakre mahāvegaḥ krodhād udvṛtya cakṣuṣī<BR>
07,020.011a	tataḥ satyajitaś cāpaṃ chittvā droṇo vṛkasya ca<BR>
07,020.011c	ṣaḍbhiḥ sasūtaṃ sahayaṃ śarair droṇo 'vadhīd vṛkam<BR>
07,020.012a	athānyad dhanur ādāya satyajid vegavattaram<BR>
07,020.012c	sāśvaṃ sasūtaṃ viśikhair droṇaṃ vivyādha sadhvajam<BR>
07,020.013a	sa tan na mamṛṣe droṇaḥ pāñcālyenārdanaṃ mṛdhe<BR>
07,020.013c	tatas tasya vināśāya satvaraṃ vyasṛjac charān<BR>
07,020.014a	hayān dhvajaṃ dhanur muṣṭim ubhau ca pārṣṇisārathī<BR>
07,020.014c	avākirat tato droṇaḥ śaravarṣaiḥ sahasraśaḥ<BR>
07,020.015a	tathā saṃchidyamāneṣu kārmukeṣu punaḥ punaḥ<BR>
07,020.015c	pāñcālyaḥ paramāstrajñaḥ śoṇāśvaṃ samayodhayat<BR>
07,020.015d*0148_01	avākirac charais tūrṇaṃ bhāradvājaṃ samantataḥ<BR>
07,020.015d*0148_02	hayeṣu ca viṣakteṣu vimukho 'bhavad āhave<BR>
07,020.016a	sa satyajitam ālakṣya tathodīrṇaṃ mahāhave<BR>
07,020.016b*0149_01	vegena mahatāmṛdnād vāto drumam ivocchritam<BR>
07,020.016b*0149_02	tataḥ pāñcālaputrasya yuddhe satyajitas tathā<BR>
07,020.016c	ardhacandreṇa ciccheda śiras tasya mahātmanaḥ<BR>
07,020.017a	tasmin hate mahāmātre pāñcālānāṃ ratharṣabhe<BR>
07,020.017c	apāyāj javanair aśvair droṇāt trasto yudhiṣṭhiraḥ<BR>
07,020.018a	pāñcālāḥ kekayā matsyāś cedikārūṣakosalāḥ<BR>
07,020.018c	yudhiṣṭhiram udīkṣanto hṛṣṭā droṇam upādravan<BR>
07,020.019a	tato yudhiṣṭhiraprepsur ācāryaḥ śatrupūgahā<BR>
07,020.019c	vyadhamat tāny anīkāni tūlarāśim ivānilaḥ<BR>
07,020.020a	nirdahantam anīkāni tāni tāni punaḥ punaḥ<BR>
07,020.020c	droṇaṃ matsyād avarajaḥ śatānīko 'bhyavartata<BR>
07,020.021a	sūryaraśmipratīkāśaiḥ karmāraparimārjitaiḥ<BR>
07,020.021c	ṣaḍbhiḥ sasūtaṃ sahayaṃ droṇaṃ viddhvānadad bhṛśam<BR>
07,020.021d*0150_01	krūrāya karmaṇe yuktaṃ cikīrṣuḥ karma duṣkaram<BR>
07,020.021d*0150_02	avākirac charaśatair bhāradvājaṃ samantataḥ<BR>
07,020.022a	tasya nānadato droṇaḥ śiraḥ kāyāt sakuṇḍalam<BR>
07,020.022c	kṣureṇāpāharat tūrṇaṃ tato matsyāḥ pradudruvuḥ<BR>
07,020.023a	matsyāñ jitvājayac cedīn kārūṣān kekayān api<BR>
07,020.023c	pāñcālān sṛñjayān pāṇḍūn bhāradvājaḥ punaḥ punaḥ<BR>
07,020.024a	taṃ dahantam anīkāni kruddham agniṃ yathā vanam<BR>
07,020.024c	dṛṣṭvā rukmarathaṃ kruddhaṃ samakampanta sṛñjayāḥ<BR>
07,020.025a	uttamaṃ hy ādadhānasya dhanur asyāśukāriṇaḥ<BR>
07,020.025c	jyāghoṣo nighnato 'mitrān dikṣu sarvāsu śuśruve<BR>
07,020.026a	nāgān aśvān padātīṃś ca rathino gajasādinaḥ<BR>
07,020.026c	raudrā hastavatā muktāḥ pramathnanti sma sāyakāḥ<BR>
07,020.027a	nānadyamānaḥ parjanyo miśravāto himātyaye<BR>
07,020.027c	aśmavarṣam ivāvarṣat pareṣāṃ bhayam ādadhat<BR>
07,020.028a	sarvā diśaḥ samacarat sainyaṃ vikṣobhayann iva<BR>
07,020.028c	balī śūro maheṣvāso mitrāṇām abhayaṃkaraḥ<BR>
07,020.029a	tasya vidyud ivābhreṣu cāpaṃ hemapariṣkṛtam<BR>
07,020.029c	dikṣu sarvāsv apaśyāma droṇasyāmitatejasaḥ<BR>
07,020.029d*0151_01	śobhamānāṃ dhvaje cāsya vedīm adrākṣma bhārata<BR>
07,020.029d*0151_02	himavacchikharākārāṃ carataḥ saṃyuge bhṛśam<BR>
07,020.030a	droṇas tu pāṇḍavānīke cakāra kadanaṃ mahat<BR>
07,020.030c	yathā daityagaṇe viṣṇuḥ surāsuranamaskṛtaḥ<BR>
07,020.031a	sa śūraḥ satyavāk prājño balavān satyavikramaḥ<BR>
07,020.031c	mahānubhāvaḥ kālānte raudrīṃ bhīruvibhīṣaṇām<BR>
07,020.032a	kavacormidhvajāvartāṃ martyakūlāpahāriṇīm<BR>
07,020.032c	gajavājimahāgrāhām asimīnāṃ durāsadām<BR>
07,020.033a	vīrāsthiśarkarāṃ raudrāṃ bherīmurajakacchapām<BR>
07,020.033c	carmavarmaplavāṃ ghorāṃ keśaśaivalaśāḍvalām<BR>
07,020.034a	śaraughiṇīṃ dhanuḥsrotāṃ bāhupannagasaṃkulām<BR>
07,020.034c	raṇabhūmivahāṃ ghorāṃ kurusṛñjayavāhinīm<BR>
07,020.034e	manuṣyaśīrṣapāṣāṇāṃ śaktimīnāṃ gadoḍupām<BR>
07,020.035a	uṣṇīṣaphenavasanāṃ niṣkīrṇāntrasarīsṛpām<BR>
07,020.035c	vīrāpahāriṇīm ugrāṃ māṃsaśoṇitakardamām<BR>
07,020.036a	hastigrāhāṃ ketuvṛkṣāṃ kṣatriyāṇāṃ nimajjanīm<BR>
07,020.036c	krūrāṃ śarīrasaṃghāṭāṃ sādinakrāṃ duratyayām<BR>
07,020.036e	droṇaḥ prāvartayat tatra nadīm antakagāminīm<BR>
07,020.037a	kravyādagaṇasaṃghuṣṭāṃ śvaśṛgālagaṇāyutām<BR>
07,020.037c	niṣevitāṃ mahāraudraiḥ piśitāśaiḥ samantataḥ<BR>
07,020.038a	taṃ dahantam anīkāni rathodāraṃ kṛtāntavat<BR>
07,020.038c	sarvato 'bhyadravan droṇaṃ kuntīputrapurogamāḥ<BR>
07,020.038d*0152_01	te droṇaṃ sahitāḥ śūrāḥ sarvataḥ paryavārayan<BR>
07,020.038d*0152_02	gabhastibhir ivādityaṃ tapantaṃ bhuvane yathā<BR>
07,020.039a	tāṃs tu śūrān maheṣvāsāṃs tāvakābhyudyatāyudhāḥ<BR>
07,020.039c	rājāno rājaputrāś ca samantāt paryavārayan<BR>
07,020.039d*0153_01	śikhaṇḍī tu tato droṇaṃ pañcabhir nataparvabhiḥ<BR>
07,020.039d*0153_02	kṣatravarmā ca viṃśatyā vasudānaś ca pañcabhiḥ<BR>
07,020.039d*0153_03	uttamaujās tribhir bāṇaiḥ kṣatradevaś ca saptabhiḥ<BR>
07,020.039d*0153_04	sātyakiś ca śatenājau yudhāmanyus tathāṣṭabhiḥ<BR>
07,020.039d*0153_05	yudhiṣṭhiro dvādaśabhir droṇaṃ vivyādha sāyakaiḥ<BR>
07,020.039d*0153_06	dhṛṣṭadyumnaś ca daśabhiś cekitānas tribhiḥ śaraiḥ<BR>
07,020.040a	tato droṇaḥ satyasaṃdhaḥ prabhinna iva kuñjaraḥ<BR>
07,020.040c	abhyatītya rathānīkaṃ dṛḍhasenam apātayat<BR>
07,020.041a	tato rājānam āsādya praharantam abhītavat<BR>
07,020.041c	avidhyan navabhiḥ kṣemaṃ sa hataḥ prāpatad rathāt<BR>
07,020.042a	sa madhyaṃ prāpya sainyānāṃ sarvāḥ pravicaran diśaḥ<BR>
07,020.042c	trātā hy abhavad anyeṣāṃ na trātavyaḥ kathaṃ cana<BR>
07,020.043a	śikhaṇḍinaṃ dvādaśabhir viṃśatyā cottamaujasam<BR>
07,020.043c	vasudānaṃ ca bhallena preṣayad yamasādanam<BR>
07,020.044a	aśītyā kṣatravarmāṇaṃ ṣaḍviṃśatyā sudakṣiṇam<BR>
07,020.044c	kṣatradevaṃ tu bhallena rathanīḍād apāharat<BR>
07,020.045a	yudhāmanyuṃ catuḥṣaṣṭyā triṃśatā caiva sātyakim<BR>
07,020.045c	viddhvā rukmarathas tūrṇaṃ yudhiṣṭhiram upādravat<BR>
07,020.046a	tato yudhiṣṭhiraḥ kṣipraṃ kitavo rājasattamaḥ<BR>
07,020.046c	apāyāj javanair aśvaiḥ pāñcālyo droṇam abhyayāt<BR>
07,020.047a	taṃ droṇaḥ sadhanuṣkaṃ tu sāśvayantāram akṣiṇot<BR>
07,020.047c	sa hataḥ prāpatad bhūmau rathāj jyotir ivāmbarāt<BR>
07,020.047d*0154_01	taṃ hatvā vibabhau droṇaḥ kurubhiḥ parivāritaḥ<BR>
07,020.048a	tasmin hate rājaputre pāñcālānāṃ yaśaskare<BR>
07,020.048c	hata droṇaṃ hata droṇam ity āsīt tumulaṃ mahat<BR>
07,020.049a	tāṃs tathā bhṛśasaṃkruddhān pāñcālān matsyakekayān<BR>
07,020.049c	sṛñjayān pāṇḍavāṃś caiva droṇo vyakṣobhayad balī<BR>
07,020.050a	sātyakiṃ cekitānaṃ ca dhṛṣṭadyumnaśikhaṇḍinau<BR>
07,020.050c	vārdhakṣemiṃ citrasenaṃ senābinduṃ suvarcasam<BR>
07,020.051a	etāṃś cānyāṃś ca subahūn nānājanapadeśvarān<BR>
07,020.051c	sarvān droṇo 'jayad yuddhe kurubhiḥ parivāritaḥ<BR>
07,020.052a	tāvakās tu mahārāja jayaṃ labdhvā mahāhave<BR>
07,020.052c	pāṇḍaveyān raṇe jaghnur dravamāṇān samantataḥ<BR>
07,020.052d*0155_01	vārdhakṣemis tu vārṣṇeyo droṇaṃ viddhvā śarottamaiḥ<BR>
07,020.052d*0155_02	navabhiś cāvanīpālaḥ punar vivyādha pañcabhiḥ<BR>
07,020.052d*0155_03	citrasenas tato droṇaṃ pāñcālas tv ardayac charaiḥ<BR>
07,020.052d*0155_04	punar vivyādha saṃkruddhaḥ senābinduś ca pañcabhiḥ<BR>
07,020.052d*0155_05	suvarmā pañcabhiś caiva dhṛṣṭadyumnaś ca pañcabhiḥ<BR>
07,020.052d*0155_06	śikhaṇḍī navabhir bāṇaiś cekitānaś ca pañcabhiḥ<BR>
07,020.052d*0155_07	sātyakiś ca catuḥṣaṣṭyā rājan vivyādha sāyakaiḥ<BR>
07,020.052d*0155_08	sucitro daśabhir bāṇair droṇaṃ viddhvānadad balī<BR>
07,020.052d*0155_09	taṃ droṇaḥ samare rājañ śaravarṣair avākirat<BR>
07,020.052d*0155_10	apātayat tato droṇaḥ sucitraṃ sahasārathim<BR>
07,020.052d*0155_11	sāśvaś ca samare rājan hato vai prāpatat kṣitau<BR>
07,020.052d*0155_12	pātyamāno mahārāja babhau jyotir ivāmbarāt<BR>
07,020.053a	te dānavā ivendreṇa vadhyamānā mahātmanā<BR>
07,020.053c	pāñcālāḥ kekayā matsyāḥ samakampanta bhārata<BR>
07,021.001	dhṛtarāṣṭra uvāca<BR>
07,021.001a	bhāradvājena bhagneṣu pāṇḍaveṣu mahāmṛdhe<BR>
07,021.001c	pāñcāleṣu ca sarveṣu kaś cid anyo 'bhyavartata<BR>
07,021.002a	āryāṃ yuddhe matiṃ kṛtvā kṣatriyāṇāṃ yaśaskarīm<BR>
07,021.002c	asevitāṃ kāpuruṣaiḥ sevitāṃ puruṣarṣabhaiḥ<BR>
07,021.003a	sa hi vīro naraḥ sūta yo bhagneṣu nivartate<BR>
07,021.003c	aho nāsīt pumān kaś cid dṛṣṭvā droṇaṃ vyavasthitam<BR>
07,021.004a	jṛmbhamāṇam iva vyāghraṃ prabhinnam iva kuñjaram<BR>
07,021.004c	tyajantam āhave prāṇān saṃnaddhaṃ citrayodhinam<BR>
07,021.005a	maheṣvāsaṃ naravyāghraṃ dviṣatām aghavardhanam<BR>
07,021.005c	kṛtajñaṃ satyanirataṃ duryodhanahitaiṣiṇam<BR>
07,021.006a	bhāradvājaṃ tathānīke dṛṣṭvā śūram avasthitam<BR>
07,021.006c	ke vīrāḥ saṃnyavartanta tan mamācakṣva saṃjaya<BR>
07,021.007	saṃjaya uvāca<BR>
07,021.007a	tān dṛṣṭvā calitān saṃkhye praṇunnān droṇasāyakaiḥ<BR>
07,021.007c	pāñcālān pāṇḍavān matsyān sṛñjayāṃś cedikekayān<BR>
07,021.008a	droṇacāpavimuktena śaraugheṇāsuhāriṇā<BR>
07,021.008c	sindhor iva mahaughena hriyamāṇān yathā plavān<BR>
07,021.009a	kauravāḥ siṃhanādena nānāvādyasvanena ca<BR>
07,021.009c	rathadvipanarāśvaiś ca sarvataḥ paryavārayan<BR>
07,021.010a	tān paśyan sainyamadhyastho rājā svajanasaṃvṛtaḥ<BR>
07,021.010c	duryodhano 'bravīt karṇaṃ prahṛṣṭaḥ prahasann iva<BR>
07,021.011a	paśya rādheya pāñcālān praṇunnān droṇasāyakaiḥ<BR>
07,021.011c	siṃheneva mṛgān vanyāṃs trāsitān dṛḍhadhanvanā<BR>
07,021.012a	naite jātu punar yuddham īheyur iti me matiḥ<BR>
07,021.012c	yathā tu bhagnā droṇena vāteneva mahādrumāḥ<BR>
07,021.013a	ardyamānāḥ śarair ete rukmapuṅkhair mahātmanā<BR>
07,021.013c	pathā naikena gacchanti ghūrṇamānās tatas tataḥ<BR>
07,021.014a	saṃniruddhāś ca kauravyair droṇena ca mahātmanā<BR>
07,021.014c	ete 'nye maṇḍalībhūtāḥ pāvakeneva kuñjarāḥ<BR>
07,021.015a	bhramarair iva cāviṣṭā droṇasya niśitaiḥ śaraiḥ<BR>
07,021.015c	anyonyaṃ samalīyanta palāyanaparāyaṇāḥ<BR>
07,021.016a	eṣa bhīmo dṛḍhakrodho hīnaḥ pāṇḍavasṛñjayaiḥ<BR>
07,021.016c	madīyair āvṛto yodhaiḥ karṇa tarjayatīva mām<BR>
07,021.017a	vyaktaṃ droṇamayaṃ lokam adya paśyati durmatiḥ<BR>
07,021.017c	nirāśo jīvitān nūnam adya rājyāc ca pāṇḍavaḥ<BR>
07,021.018	karṇa uvāca<BR>
07,021.018a	naiṣa jātu mahābāhur jīvann āhavam utsṛjet<BR>
07,021.018c	na cemān puruṣavyāghra siṃhanādān viśakṣyate<BR>
07,021.019a	na cāpi pāṇḍavā yuddhe bhajyerann iti me matiḥ<BR>
07,021.019c	śūrāś ca balavantaś ca kṛtāstrā yuddhadurmadāḥ<BR>
07,021.020a	viṣāgnidyūtasaṃkleśān vanavāsaṃ ca pāṇḍavāḥ<BR>
07,021.020c	smaramāṇā na hāsyanti saṃgrāmam iti me matiḥ<BR>
07,021.021a	nikṛto hi mahābāhur amitaujā vṛkodaraḥ<BR>
07,021.021c	varān varān hi kaunteyo rathodārān haniṣyati<BR>
07,021.022a	asinā dhanuṣā śaktyā hayair nāgair narai rathaiḥ<BR>
07,021.022c	āyasena ca daṇḍena vrātān vrātān haniṣyati<BR>
07,021.023a	tam ete cānuvartante sātyakipramukhā rathāḥ<BR>
07,021.023c	pāñcālāḥ kekayā matsyāḥ pāṇḍavāś ca viśeṣataḥ<BR>
07,021.024a	śūrāś ca balavantaś ca vikrāntāś ca mahārathāḥ<BR>
07,021.024c	viśeṣataś ca bhīmena saṃrabdhenābhicoditāḥ<BR>
07,021.024d*0156_01	eṣa cāpi mahābāhur himavān iva susthiraḥ<BR>
07,021.024d*0156_02	vadhiṣyati mahārāja gadayā bhīmavegayā<BR>
07,021.025a	te droṇam abhivartante sarvataḥ kurupuṃgavāḥ<BR>
07,021.025c	vṛkodaraṃ parīpsantaḥ sūryam abhragaṇā iva<BR>
07,021.025d*0157_01	samareṣu tu nirdiṣṭāḥ pāṇḍavāḥ kṛṣṇabāṃdhavāḥ<BR>
07,021.025d*0158_01	hrīmantaḥ śatrumaraṇe nipuṇāḥ puṇyalakṣaṇāḥ<BR>
07,021.025d*0158_02	bahavaḥ pārthivā rājaṃs teṣāṃ vaśagatā raṇe<BR>
07,021.025d*0158_03	māvamaṃsthāḥ pāṇḍavāṃs tvaṃ nārāyaṇapurogamān<BR>
07,021.026a	ekāyanagatā hy ete pīḍayeyur yatavratam<BR>
07,021.026c	arakṣyamāṇaṃ śalabhā yathā dīpaṃ mumūrṣavaḥ<BR>
07,021.026e	asaṃśayaṃ kṛtāstrāś ca paryāptāś cāpi vāraṇe<BR>
07,021.027a	atibhāraṃ tv ahaṃ manye bhāradvāje samāhitam<BR>
07,021.027c	te śīghram anugacchāmo yatra droṇo vyavasthitaḥ<BR>
07,021.027e	kākā iva mahānāgaṃ mā vai hanyur yatavratam<BR>
07,021.028	saṃjaya uvāca<BR>
07,021.028a	rādheyasya vacaḥ śrutvā rājā duryodhanas tadā<BR>
07,021.028c	bhrātṛbhiḥ sahito rājan prāyād droṇarathaṃ prati<BR>
07,021.029a	tatrārāvo mahān āsīd ekaṃ droṇaṃ jighāṃsatām<BR>
07,021.029c	pāṇḍavānāṃ nivṛttānāṃ nānāvarṇair hayottamaiḥ<BR>
07,022.001	dhṛtarāṣṭra uvāca<BR>
07,022.001a	sarveṣām eva me brūhi rathacihnāni saṃjaya<BR>
07,022.001b*0159_01	tān ahaṃ śrotum icchāmi vistareṇa pṛthak pṛthak<BR>
07,022.001b*0159_02	dūyate me manas tāta droṇaṃ prati paraṃtapa<BR>
07,022.001b*0159_03	śrutvā bhīṣmasya nidhanaṃ tadvad etad bhaviṣyati<BR>
07,022.001c	ye droṇam abhyavartanta kruddhā bhīmapurogamāḥ<BR>
07,022.002	saṃjaya uvāca<BR>
07,022.002a	ṛśyavarṇair hayair dṛṣṭvā vyāyacchantaṃ vṛkodaram<BR>
07,022.002c	rajatāśvas tataḥ śūraḥ śaineyaḥ saṃnyavartata<BR>
07,022.002d*0160_01	sāraṅgaiś ca yudhāmanyur uhyamāno hayottamaiḥ<BR>
07,022.002d*0160_02	paryavartata durdharṣaḥ kruddho droṇarathaṃ prati<BR>
07,022.002d*0160_03	pārāvatasavarṇais tu hemabhāṇḍair mahājavaiḥ<BR>
07,022.002d*0160_04	pāñcālarājasya suto dhṛṣṭadyumno 'bhyavartata<BR>
07,022.002d*0160_05	pitaraṃ tu pariprepsuḥ kṣatradharmā yatavrataḥ<BR>
07,022.002d*0160_06	siddhiṃ cāsya parāṃ kāṃkṣañ śoṇākṣaḥ saṃnyavartata<BR>
07,022.002d*0160_07	padmapatranibhaiś cāśvair mallikākṣair alaṃkṛtaiḥ<BR>
07,022.002d*0160_08	śikhaṇḍī kṣatradevaś ca svayaṃ pratvarayan yayau<BR>
07,022.003a	darśanīyās tu kāmbojāḥ śukapatraparicchadāḥ<BR>
07,022.003c	vahanto nakulaṃ śīghraṃ tāvakān abhidudruvuḥ<BR>
07,022.004a	kṛṣṇās tu meghasaṃkāśāḥ sahadevam udāyudham<BR>
07,022.004a*0161_01	**** **** prāvahann uttamaujasam<BR>
07,022.004a*0161_02	durdharṣāyābhisaṃdhāya kruddhaṃ kruddhāya bhārata<BR>
07,022.004a*0161_03	tathā tittirikalmāṣā hayā vātasamā jave<BR>
07,022.004a*0161_04	avahaṃs tumule yuddhe<BR>
07,022.004b*0162_01	dantavarṇās tu rājānaṃ kālavālā yudhiṣṭhiram<BR>
07,022.004c	bhīmavegā naravyāghram avahan vātaraṃhasaḥ<BR>
07,022.005a	hemottamapraticchannair hayair vātasamair jave<BR>
07,022.005c	abhyavartanta sainyāni sarvāṇy eva yudhiṣṭhiram<BR>
07,022.006a	rājñas tv anantaraṃ rājā pāñcālyo drupado 'bhavat<BR>
07,022.006c	jātarūpamayacchatraḥ sarvaiḥ svair abhirakṣitaḥ<BR>
07,022.007a	lalāmair haribhir yuktaiḥ sarvaśabdakṣamair yudhi<BR>
07,022.007c	rājñāṃ madhye maheṣvāsaḥ śāntabhīr abhyavartata<BR>
07,022.008a	taṃ virāṭo 'nvayāt paścāt saha śūrair mahārathaiḥ<BR>
07,022.008c	kekayāś ca śikhaṇḍī ca dhṛṣṭaketus tathaiva ca<BR>
07,022.008e	svaiḥ svaiḥ sainyaiḥ parivṛtā matsyarājānam anvayuḥ<BR>
07,022.009a	te tu pāṭalapuṣpāṇāṃ samavarṇā hayottamāḥ<BR>
07,022.009c	vahamānā vyarājanta matsyasyāmitraghātinaḥ<BR>
07,022.010a	hāridrasamavarṇās tu javanā hemamālinaḥ<BR>
07,022.010c	putraṃ virāṭarājasya satvarāḥ samudāvahan<BR>
07,022.011a	indragopakavarṇais tu bhrātaraḥ pañca kekayāḥ<BR>
07,022.011c	jātarūpasamābhāsaḥ sarve lohitakadhvajāḥ<BR>
07,022.012a	te hemamālinaḥ śūrāḥ sarve yuddhaviśāradāḥ<BR>
07,022.012c	varṣanta iva jīmūtāḥ pratyadṛśyanta daṃśitāḥ<BR>
07,022.013a	āmapātranibhākārāḥ pāñcālyam amitaujasam<BR>
07,022.013c	dāntās tāmrāruṇā yuktāḥ śikhaṇḍinam udāvahan<BR>
07,022.014a	tathā dvādaśasāhasrāḥ pāñcālānāṃ mahārathāḥ<BR>
07,022.014c	teṣāṃ tu ṣaṭ sahasrāṇi ye śikhaṇḍinam anvayuḥ<BR>
07,022.015a	putraṃ tu śiśupālasya narasiṃhasya māriṣa<BR>
07,022.015c	ākrīḍanto vahanti sma sāraṅgaśabalā hayāḥ<BR>
07,022.016a	dhṛṣṭaketuś ca cedīnām ṛṣabho 'tibaloditaḥ<BR>
07,022.016c	kāmbojaiḥ śabalair aśvair abhyavartata durjayaḥ<BR>
07,022.017a	bṛhatkṣatraṃ tu kaikeyaṃ sukumāraṃ hayottamāḥ<BR>
07,022.017c	palāladhūmavarṇābhāḥ saindhavāḥ śīghram āvahan<BR>
07,022.018a	mallikākṣāḥ padmavarṇā bāhlijātāḥ svalaṃkṛtāḥ<BR>
07,022.018c	śūraṃ śikhaṇḍinaḥ putraṃ kṣatradevam udāvahan<BR>
07,022.018d*0163_01	rukmabhāṇḍapraticchannāḥ kauśeyasadṛśā hayāḥ<BR>
07,022.018d*0163_02	kṣamāvanto 'vahan saṃkhye senābindum araṭṭajāḥ<BR>
07,022.019a	yuvānam avahan yuddhe krauñcavarṇā hayottamāḥ<BR>
07,022.019c	kāśyasyābhibhuvaḥ putraṃ sukumāraṃ mahāratham<BR>
07,022.020a	śvetās tu prativindhyaṃ taṃ kṛṣṇagrīvā manojavāḥ<BR>
07,022.020c	yantuḥ preṣyakarā rājan rājaputram udāvahan<BR>
07,022.020d*0164_01	yuvānam avahan yuddhe yantuḥ preṣyakarāḥ hayāḥ<BR>
07,022.021a	sutasomaṃ tu yaṃ dhaumyāt pārthaḥ putram ayācata<BR>
07,022.021c	māṣapuṣpasavarṇās tam avahan vājino raṇe<BR>
07,022.022a	sahasrasomapratimā babhūvuḥ; pure kurūṇām udayendunāmni<BR>
07,022.022c	tasmiñ jātaḥ somasaṃkrandamadhye; yasmāt tasmāt sutasomo 'bhavat saḥ<BR>
07,022.022d*0165_01	sahasrasomapratimā hayāḥ kanakabhūṣaṇāḥ<BR>
07,022.022d*0165_02	vīraṃ tam avahan yuddhe heṣamāṇāḥ samantataḥ<BR>
07,022.023a	nākuliṃ tu śatānīkaṃ śālapuṣpanibhā hayāḥ<BR>
07,022.023c	ādityataruṇaprakhyāḥ ślāghanīyam udāvahan<BR>
07,022.024a	kāñcanapratimair yoktrair mayūragrīvasaṃnibhāḥ<BR>
07,022.024c	draupadeyaṃ naravyāghraṃ śrutakarmāṇam āvahan<BR>
07,022.025a	śrutakīrtiṃ śrutanidhiṃ draupadeyaṃ hayottamāḥ<BR>
07,022.025c	ūhuḥ pārthasamaṃ yuddhe cāṣapatranibhā hayāḥ<BR>
07,022.026a	yam āhur adhyardhaguṇaṃ kṛṣṇāt pārthāc ca saṃyuge<BR>
07,022.026c	abhimanyuṃ piśaṅgās taṃ kumāram avahan raṇe<BR>
07,022.027a	ekas tu dhārtarāṣṭrebhyaḥ pāṇḍavān yaḥ samāśritaḥ<BR>
07,022.027c	taṃ bṛhanto mahākāyā yuyutsum avahan raṇe<BR>
07,022.028a	palālakāṇḍavarṇās tu vārdhakṣemiṃ tarasvinam<BR>
07,022.028c	ūhuḥ sutumule yuddhe hayā hṛṣṭāḥ svalaṃkṛtāḥ<BR>
07,022.029a	kumāraṃ śitipādās tu rukmapatrair uraśchadaiḥ<BR>
07,022.029c	saucittim avahan yuddhe yantuḥ preṣyakarā hayāḥ<BR>
07,022.030a	rukmapṛṣṭhāvakīrṇās tu kauśeyasadṛśā hayāḥ<BR>
07,022.030c	suvarṇamālinaḥ kṣāntāḥ śreṇimantam udāvahan<BR>
07,022.031a	rukmamālādharāḥ śūrā hemavarṇāḥ svalaṃkṛtāḥ<BR>
07,022.031c	kāśirājaṃ hayaśreṣṭhāḥ ślāghanīyam udāvahan<BR>
07,022.032a	astrāṇāṃ ca dhanurvede brāhme vede ca pāragam<BR>
07,022.032c	taṃ satyadhṛtim āyāntam aruṇāḥ samudāvahan<BR>
07,022.033a	yaḥ sa pāñcālasenānīr droṇam aṃśam akalpayat<BR>
07,022.033c	pārāvatasavarṇāśvā dhṛṣṭadyumnam udāvahan<BR>
07,022.034a	tam anvayāt satyadhṛtiḥ saucittir yuddhadurmadaḥ<BR>
07,022.034c	śreṇimān vasudānaś ca putraḥ kāśyasya cābhibho<BR>
07,022.035a	yuktaiḥ paramakāmbojair javanair hemamālibhiḥ<BR>
07,022.035c	bhīṣayanto dviṣatsainyaṃ yamavaiśravaṇopamāḥ<BR>
07,022.036a	prabhadrakās tu pāñcālāḥ ṣaṭ sahasrāṇy udāyudhāḥ<BR>
07,022.036c	nānāvarṇair hayaśreṣṭhair hemacitrarathadhvajāḥ<BR>
07,022.037a	śaravrātair vidhunvantaḥ śatrūn vitatakārmukāḥ<BR>
07,022.037c	samānamṛtyavo bhūtvā dhṛṣṭadyumnaṃ samanvayuḥ<BR>
07,022.038a	babhrukauśeyavarṇās tu suvarṇavaramālinaḥ<BR>
07,022.038c	ūhur aglānamanasaś cekitānaṃ hayottamāḥ<BR>
07,022.039a	indrāyudhasavarṇais tu kuntibhojo hayottamaiḥ<BR>
07,022.039c	āyāt suvaśyaiḥ purujin mātulaḥ savyasācinaḥ<BR>
07,022.040a	antarikṣasavarṇās tu tārakācitritā iva<BR>
07,022.040c	rājānaṃ rocamānaṃ te hayāḥ saṃkhye samāvahan<BR>
07,022.041a	karburāḥ śitipādās tu svarṇajālaparicchadāḥ<BR>
07,022.041c	jārāsaṃdhiṃ hayaśreṣṭhāḥ sahadevam udāvahan<BR>
07,022.042a	ye tu puṣkaranālasya samavarṇā hayottamāḥ<BR>
07,022.042c	jave śyenasamāś citrāḥ sudāmānam udāvahan<BR>
07,022.043a	śaśalohitavarṇās tu pāṇḍurodgatarājayaḥ<BR>
07,022.043c	pāñcālyaṃ gopateḥ putraṃ siṃhasenam udāvahan<BR>
07,022.044a	pāñcālānāṃ naravyāghro yaḥ khyāto janamejayaḥ<BR>
07,022.044c	tasya sarṣapapuṣpāṇāṃ tulyavarṇā hayottamāḥ<BR>
07,022.045a	māṣavarṇās tu javanā bṛhanto hemamālinaḥ<BR>
07,022.045c	dadhipṛṣṭhāś candramukhāḥ pāñcālyam avahan drutam<BR>
07,022.046a	śūrāś ca bhadrakāś caiva śarakāṇḍanibhā hayāḥ<BR>
07,022.046c	padmakiñjalkavarṇābhā daṇḍadhāram udāvahan<BR>
07,022.046d*0166_01	rāsabhāruṇavarṇābhāḥ pṛṣṭhato mūṣakaprabhāḥ<BR>
07,022.046d*0166_02	valganta iva saṃyattā vyāghradantam udāvahan<BR>
07,022.046d*0166_03	harayaḥ kālakāś citrāś citramālyavibhūṣitāḥ<BR>
07,022.046d*0166_04	sudhanvānaṃ naravyāghra pāñcālyaṃ samudāvahan<BR>
07,022.046d*0166_05	indrāśanisamasparśā indragopakasaṃnibhāḥ<BR>
07,022.046d*0166_06	kośaiś citrāntarāś citrāś citrāyudham udāvahan<BR>
07,022.047a	bibhrato hemamālāś ca cakravākodarā hayāḥ<BR>
07,022.047c	kosalādhipateḥ putraṃ sukṣatraṃ vājino 'vahan<BR>
07,022.048a	śabalās tu bṛhanto 'śvā dāntā jāmbūnadasrajaḥ<BR>
07,022.048c	yuddhe satyadhṛtiṃ kṣaimim avahan prāṃśavaḥ śubhāḥ<BR>
07,022.049a	ekavarṇena sarveṇa dhvajena kavacena ca<BR>
07,022.049c	aśvaiś ca dhanuṣā caiva śuklaiḥ śuklo nyavartata<BR>
07,022.050a	samudrasenaputraṃ tu sāmudrā rudratejasam<BR>
07,022.050c	aśvāḥ śaśāṅkasadṛśāś candradevam udāvahan<BR>
07,022.051a	nīlotpalasavarṇās tu tapanīyavibhūṣitāḥ<BR>
07,022.051c	śaibyaṃ citrarathaṃ yuddhe citramālyāvahan hayāḥ<BR>
07,022.052a	kalāyapuṣpavarṇās tu śvetalohitarājayaḥ<BR>
07,022.052c	rathasenaṃ hayaśreṣṭhāḥ samūhur yuddhadurmadam<BR>
07,022.053a	yaṃ tu sarvamanuṣyebhyaḥ prāhuḥ śūrataraṃ nṛpam<BR>
07,022.053c	taṃ paṭaccarahantāraṃ śukavarṇāvahan hayāḥ<BR>
07,022.054a	citrāyudhaṃ citramālyaṃ citravarmāyudhadhvajam<BR>
07,022.054c	ūhuḥ kiṃśukapuṣpāṇāṃ tulyavarṇā hayottamāḥ<BR>
07,022.055a	ekavarṇena sarveṇa dhvajena kavacena ca<BR>
07,022.055c	dhanuṣā rathavāhaiś ca nīlair nīlo 'bhyavartata<BR>
07,022.056a	nānārūpai ratnacitrair varūthadhvajakārmukaiḥ<BR>
07,022.056c	vājidhvajapatākābhiś citraiś citro 'bhyavartata<BR>
07,022.057a	ye tu puṣkarapatrasya tulyavarṇā hayottamāḥ<BR>
07,022.057c	te rocamānasya sutaṃ hemavarṇam udāvahan<BR>
07,022.058a	yodhāś ca bhadrakārāś ca śaradaṇḍānudaṇḍajāḥ<BR>
07,022.058c	śvetāṇḍāḥ kukkuṭāṇḍābhā daṇḍaketum udāvahan<BR>
07,022.058d*0167_01	keśavena hate saṃkhye pitary atha narādhipe<BR>
07,022.058d*0167_02	bhinne kapāṭe pāṇḍyānāṃ vidruteṣu ca bandhuṣu<BR>
07,022.058d*0167_03	bhīṣmād avāpya cāstrāṇi droṇād rāmāt kṛpāt tathā<BR>
07,022.058d*0167_04	astraiḥ samatvaṃ saṃprāpya rukmikarṇārjunācyutaiḥ<BR>
07,022.058d*0167_05	iyeṣa dvārakāṃ hantuṃ kṛtsnāṃ jetuṃ ca medinīm<BR>
07,022.058d*0167_06	nivāritas tataḥ prājñaiḥ suhṛdbhir hitakāmyayā<BR>
07,022.058d*0167_07	vairānubandham utsṛjya svarājyam anuśāsti yaḥ<BR>
07,022.058d*0167_08	sasāgaradhvajaḥ pāṇḍyaś candraraśminibhair hayaiḥ<BR>
07,022.058d*0167_09	vaiḍūryajālasaṃchannair vīryadraviṇam āśritaḥ<BR>
07,022.058d*0167_10	divyaṃ visphārayaṃś cāpaṃ droṇam abhyapatad balī<BR>
07,022.059a	āṭarūṣakapuṣpābhā hayāḥ pāṇḍyānuyāyinām<BR>
07,022.059c	avahan rathamukhyānām ayutāni caturdaśa<BR>
07,022.060a	nānārūpeṇa varṇena nānākṛtimukhā hayāḥ<BR>
07,022.060c	rathacakradhvajaṃ vīraṃ ghaṭotkacam udāvahan<BR>
07,022.060d*0168_01	bharatānāṃ sametānām utsṛjyaiko matāni yaḥ<BR>
07,022.060d*0168_02	gato yudhiṣṭhiraṃ bhaktyā tyaktvā sarvasvam īhitam<BR>
07,022.060d*0168_03	lohitākṣaṃ mahābāhuṃ bṛhantaṃ taṃ varadhvajam<BR>
07,022.060d*0168_04	mahāsattvā mahākāyā sauvarṇe syandane sthitam<BR>
07,022.060d*0169_01	nānādhvajapatākena nānākavacavājinā<BR>
07,022.061a	suvarṇavarṇā dharmajñam anīkasthaṃ yudhiṣṭhiram<BR>
07,022.061c	rājaśreṣṭhaṃ hayaśreṣṭhāḥ sarvataḥ pṛṣṭhato 'nvayuḥ<BR>
07,022.061e	varṇaiś coccāvacair divyaiḥ sadaśvānāṃ prabhadrakāḥ<BR>
07,022.061f*0170_01	saṃnyavartanta yuddhāya bahavo devarūpiṇaḥ<BR>
07,022.062a	te yattā bhīmasenena sahitāḥ kāñcanadhvajāḥ<BR>
07,022.062c	pratyadṛśyanta rājendra sendrā iva divaukasaḥ<BR>
07,022.063a	atyarocata tān sarvān dhṛṣṭadyumnaḥ samāgatān<BR>
07,022.063c	sarvāṇy api ca sainyāni bhāradvājo 'tyarocata<BR>
07,022.063d@005_0000	saṃjaya uvāca<BR>
07,022.063d@005_0001	atīva śuśubhe tasya dhvajaḥ kṛṣṇājinottaraḥ<BR>
07,022.063d@005_0002	kamaṇḍalur mahārāja jātarūpamayaḥ śubhaḥ<BR>
07,022.063d@005_0003	dhvajaṃ tu bhīmasenasya vaiḍūryamaṇilocanam<BR>
07,022.063d@005_0004	bhrājamānaṃ mahāsiṃhaṃ rājataṃ dṛṣṭavān aham<BR>
07,022.063d@005_0005	dhvajaṃ tu kururājasya pāṇḍavasya mahaujasaḥ<BR>
07,022.063d@005_0006	dṛṣṭavān asmi sauvarṇaṃ somaṃ grahagaṇānvitam<BR>
07,022.063d@005_0007	mṛdaṅgau cātra vipulau divyau nandopanandakau<BR>
07,022.063d@005_0008	yantreṇāhanyamānau ca susvanau harṣavardhanau<BR>
07,022.063d@005_0009	śarabhaṃ pṛṣṭhasauvarṇaṃ nakulasya mahādhvajam<BR>
07,022.063d@005_0010	apaśyāma rathe 'tyugraṃ bhīṣayānam avasthitam<BR>
07,022.063d@005_0011	haṃsas tu rājataḥ śrīmān dhvajo ghaṇṭāpatākavān<BR>
07,022.063d@005_0012	sahadevasya durdharṣo dviṣatāṃ śokavardhanaḥ<BR>
07,022.063d@005_0013	pañcānāṃ draupadeyānāṃ pratimārathabhūṣaṇam<BR>
07,022.063d@005_0014	dharmamārutaśakrāṇām aśvinoś ca mahātmanoḥ<BR>
07,022.063d@005_0015	abhimanyoḥ kumārasya śārṅgapakṣī hiraṇmayaḥ<BR>
07,022.063d@005_0016	rathe dhvajavaro jaitras taptacāmīkarojjvalaḥ<BR>
07,022.063d@005_0017	ghaṭotkacasya rājendra dhvaje gṛdhro vyarocata<BR>
07,022.063d@005_0018	aśvāś ca kāmagās tasya rāvaṇasya yathā purā<BR>
07,022.063d@005_0019	māhendraṃ ca dhanur divyaṃ dharmarāje yudhiṣṭhire<BR>
07,022.063d@005_0020	vāyavyaṃ bhīmasenasya dhanur divyam abhūn nṛpa<BR>
07,022.063d@005_0021	trailokyarakṣaṇārthāya brahmaṇā sṛṣṭam āyudham<BR>
07,022.063d@005_0022	tad divyam ajaraṃ caiva phalgunārthāya vai dhanuḥ<BR>
07,022.063d@005_0023	vaiṣṇavaṃ nakulāyātha sahadevāya cāśvijam<BR>
07,022.063d@005_0024	ghaṭotkacāya paulastyaṃ dhanur divyaṃ bhayānakam<BR>
07,022.063d@005_0025	raudram āgneyakauberaṃ yāmyaṃ giriśam eva ca<BR>
07,022.063d@005_0026	pañcānāṃ draupadeyānāṃ dhanūratnāni bhārata<BR>
07,022.063d@005_0027	raudraṃ dhanurvaraṃ śreṣṭhaṃ yaṃ lebhe rohiṇīsutaḥ<BR>
07,022.063d@005_0028	taṃ tuṣṭaḥ pradadau rāmaḥ saubhadrāya mahātmane<BR>
07,022.063d@005_0029	ete cānye ca bahavo dhvajā hemavibhūṣaṇāḥ<BR>
07,022.063d@005_0030	dadṛśus tatra śūrāṇāṃ dviṣatāṃ śokavardhanāḥ<BR>
07,022.063d@005_0031	tad abhūd dhvajasaṃbādham akāpuruṣasevitam<BR>
07,022.063d@005_0032	droṇānīkaṃ mahārāja paṭe citram ivārpitam<BR>
07,022.063d@005_0033	śuśruvur nāmagotrāṇi vīrāṇāṃ saṃyuge tadā<BR>
07,022.063d@005_0034	droṇam ādravatāṃ rājan svayaṃvara ivāhave<BR>
07,023.001	dhṛtarāṣṭra uvāca<BR>
07,023.001a	vyathayeyur ime senāṃ devānām api saṃyuge<BR>
07,023.001c	āhave ye nyavartanta vṛkodaramukhā rathāḥ<BR>
07,023.002a	saṃprayuktaḥ kilaivāyaṃ diṣṭair bhavati pūruṣaḥ<BR>
07,023.002c	tasminn eva tu sarvārthā dṛśyante vai pṛthagvidhāḥ<BR>
07,023.003a	dīrghaṃ viproṣitaḥ kālam araṇye jaṭilo 'jinī<BR>
07,023.003c	ajñātaś caiva lokasya vijahāra yudhiṣṭhiraḥ<BR>
07,023.004a	sa eva mahatīṃ senāṃ samāvartayad āhave<BR>
07,023.004c	kim anyad daivasaṃyogān mama putrasya cābhavat<BR>
07,023.005a	yukta eva hi bhāgyena dhruvam utpadyate naraḥ<BR>
07,023.005c	sa tathākṛṣyate tena na yathā svayam icchati<BR>
07,023.006a	dyūtavyasanam āsādya kleśito hi yudhiṣṭhiraḥ<BR>
07,023.006c	sa punar bhāgadheyena sahāyān upalabdhavān<BR>
07,023.007a	ardhaṃ me kekayā labdhāḥ kāśikāḥ kosalāś ca ye<BR>
07,023.007c	cedayaś cāpare vaṅgā mām eva samupāśritāḥ<BR>
07,023.008a	pṛthivī bhūyasī tāta mama pārthasya no tathā<BR>
07,023.008c	iti mām abravīt sūta mando duryodhanas tadā<BR>
07,023.009a	tasya senāsamūhasya madhye droṇaḥ surakṣitaḥ<BR>
07,023.009c	nihataḥ pārṣatenājau kim anyad bhāgadheyataḥ<BR>
07,023.010a	madhye rājñāṃ mahābāhuṃ sadā yuddhābhinandinam<BR>
07,023.010c	sarvāstrapāragaṃ droṇaṃ kathaṃ mṛtyur upeyivān<BR>
07,023.011a	samanuprāptakṛcchro 'haṃ saṃmohaṃ paramaṃ gataḥ<BR>
07,023.011c	bhīṣmadroṇau hatau śrutvā nāhaṃ jīvitum utsahe<BR>
07,023.012a	yan mā kṣattābravīt tāta prapaśyan putragṛddhinam<BR>
07,023.012c	duryodhanena tat sarvaṃ prāptaṃ sūta mayā saha<BR>
07,023.013a	nṛśaṃsaṃ tu paraṃ tat syāt tyaktvā duryodhanaṃ yadi<BR>
07,023.013c	putraśeṣaṃ cikīrṣeyaṃ kṛcchraṃ na maraṇaṃ bhavet<BR>
07,023.014a	yo hi dharmaṃ parityajya bhavaty arthaparo naraḥ<BR>
07,023.014c	so 'smāc ca hīyate lokāt kṣudrabhāvaṃ ca gacchati<BR>
07,023.015a	adya cāpy asya rāṣṭrasya hatotsāhasya saṃjaya<BR>
07,023.015c	avaśeṣaṃ na paśyāmi kakude mṛdite sati<BR>
07,023.016a	kathaṃ syād avaśeṣaṃ hi dhuryayor abhyatītayoḥ<BR>
07,023.016c	yau nityam anujīvāmaḥ kṣamiṇau puruṣarṣabhau<BR>
07,023.016d*0171_01	tau droṇabhīṣmau nihitau kim anyad bhāgadheyataḥ<BR>
07,023.017a	vyaktam eva ca me śaṃsa yathā yuddham avartata<BR>
07,023.017c	ke 'yudhyan ke vyapākarṣan ke kṣudrāḥ prādravan bhayāt<BR>
07,023.018a	dhanaṃjayaṃ ca me śaṃsa yad yac cakre ratharṣabhaḥ<BR>
07,023.018c	tasmād bhayaṃ no bhūyiṣṭhaṃ bhrātṛvyāc ca viśeṣataḥ<BR>
07,023.019a	yathāsīc ca nivṛtteṣu pāṇḍaveṣu ca saṃjaya<BR>
07,023.019c	mama sainyāvaśeṣasya saṃnipātaḥ sudāruṇaḥ<BR>
07,023.019d*0172_01	kathaṃ ca vo manas tāta saṃnivṛtteṣv avartata<BR>
07,023.019e	māmakānāṃ ca ye śūrāḥ kāṃs tatra samavārayan<BR>
07,024.001	saṃjaya uvāca<BR>
07,024.001a	mahad bhairavam āsīn naḥ saṃnivṛtteṣu pāṇḍuṣu<BR>
07,024.001c	dṛṣṭvā droṇaṃ chādyamānaṃ tair bhāskaram ivāmbudaiḥ<BR>
07,024.002a	taiś coddhūtaṃ rajas tīvram avacakre camūṃ tava<BR>
07,024.002c	tato hatam amanyāma droṇaṃ dṛṣṭipathe hate<BR>
07,024.003a	tāṃs tu śūrān maheṣvāsān krūraṃ karma cikīrṣataḥ<BR>
07,024.003c	dṛṣṭvā duryodhanas tūrṇaṃ svasainyaṃ samacūcudat<BR>
07,024.004a	yathāśakti yathotsāhaṃ yathāsattvaṃ narādhipāḥ<BR>
07,024.004c	vārayadhvaṃ yathāyogaṃ pāṇḍavānām anīkinīm<BR>
07,024.004d*0173_01	evam uktvā svayaṃ bhīmam abhyayāt tanayas tava<BR>
07,024.004d*0173_02	krūraṃ dṛṣṭvā tu te putraṃ bhīmaseno 'bhyavartata<BR>
07,024.005a	tato durmarṣaṇo bhīmam abhyagacchat sutas tava<BR>
07,024.005c	ārād dṛṣṭvā kiran bāṇair icchan droṇasya jīvitam<BR>
07,024.006a	taṃ bāṇair avatastāra kruddho mṛtyum ivāhave<BR>
07,024.006c	taṃ ca bhīmo 'tudad bāṇais tadāsīt tumulaṃ mahat<BR>
07,024.007a	ta īśvarasamādiṣṭāḥ prājñāḥ śūrāḥ prahāriṇaḥ<BR>
07,024.007c	bāhyaṃ mṛtyubhayaṃ kṛtvā pratyatiṣṭhan parān yudhi<BR>
07,024.008a	kṛtavarmā śineḥ putraṃ droṇaprepsuṃ viśāṃ pate<BR>
07,024.008c	paryavārayad āyāntaṃ śūraṃ samitiśobhanam<BR>
07,024.009a	taṃ śaineyaḥ śaravrātaiḥ kruddhaḥ kruddham avārayat<BR>
07,024.009c	kṛtavarmā ca śaineyaṃ matto mattam iva dvipam<BR>
07,024.010a	saindhavaḥ kṣatradharmāṇam āpatantaṃ śaraughiṇam<BR>
07,024.010c	ugradhanvā maheṣvāsaṃ yatto droṇād avārayat<BR>
07,024.011a	kṣatradharmā sindhupateś chittvā ketanakārmuke<BR>
07,024.011c	nārācair bahubhiḥ kruddhaḥ sarvamarmasv atāḍayat<BR>
07,024.012a	athānyad dhanur ādāya saindhavaḥ kṛtahastavat<BR>
07,024.012c	vivyādha kṣatradharmāṇaṃ raṇe sarvāyasaiḥ śaraiḥ<BR>
07,024.013a	yuyutsuṃ pāṇḍavārthāya yatamānaṃ mahāratham<BR>
07,024.013c	subāhur bhrātaraṃ śūraṃ yatto droṇād avārayat<BR>
07,024.014a	subāhoḥ sadhanurbāṇāv asyataḥ parighopamau<BR>
07,024.014c	yuyutsuḥ śitapītābhyāṃ kṣurābhyām acchinad bhujau<BR>
07,024.014d*0174_01	duḥśāsanas tu saṃyāntaṃ droṇāya nakulaṃ yudhi<BR>
07,024.014d*0174_02	savyadakṣiṇam asyantaṃ śūraḥ śūraṃ nyavārayat<BR>
07,024.015a	rājānaṃ pāṇḍavaśreṣṭhaṃ dharmātmānaṃ yudhiṣṭhiram<BR>
07,024.015c	veleva sāgaraṃ kṣubdhaṃ madrarāṭ samavārayat<BR>
07,024.016a	taṃ dharmarājo bahubhir marmabhidbhir avākirat<BR>
07,024.016c	madreśas taṃ catuḥṣaṣṭyā śarair viddhvānadad bhṛśam<BR>
07,024.017a	tasya nānadataḥ ketum uccakarta sakārmukam<BR>
07,024.017c	kṣurābhyāṃ pāṇḍavaśreṣṭhas tata uccukruśur janāḥ<BR>
07,024.018a	tathaiva rājā bāhlīko rājānaṃ drupadaṃ śaraiḥ<BR>
07,024.018c	ādravantaṃ sahānīkaṃ sahānīko nyavārayat<BR>
07,024.019a	tad yuddham abhavad ghoraṃ vṛddhayoḥ sahasenayoḥ<BR>
07,024.019c	yathā mahāyūthapayor dvipayoḥ saṃprabhinnayoḥ<BR>
07,024.020a	vindānuvindāv āvantyau virāṭaṃ matsyam ārcchatām<BR>
07,024.020c	sahasainyau sahānīkaṃ yathendrāgnī purā balim<BR>
07,024.021a	tad utpiñjalakaṃ yuddham āsīd devāsuropamam<BR>
07,024.021c	matsyānāṃ kekayaiḥ sārdham abhītāśvarathadvipam<BR>
07,024.022a	nākuliṃ tu śatānīkaṃ bhūtakarmā sabhāpatiḥ<BR>
07,024.022c	asyantam iṣujālāni yāntaṃ droṇād avārayat<BR>
07,024.023a	tato nakuladāyādas tribhir bhallaiḥ susaṃśitaiḥ<BR>
07,024.023c	cakre vibāhuśirasaṃ bhūtakarmāṇam āhave<BR>
07,024.024a	sutasomaṃ tu vikrāntam āpatantaṃ śaraughiṇam<BR>
07,024.024c	droṇāyābhimukhaṃ vīraṃ viviṃśatir avārayat<BR>
07,024.025a	sutasomas tu saṃkruddhaḥ svapitṛvyam ajihmagaiḥ<BR>
07,024.025b*0175_01	avidhyat saṃgare so 'pi punaḥ punar nanādayat<BR>
07,024.025c	viviṃśatiṃ śarair viddhvā nābhyavartata daṃśitaḥ<BR>
07,024.025d*0176_01	sālvo bhīmarathaḥ śūraṃ śrutasenaṃ mahāhave<BR>
07,024.025d*0176_02	droṇāyābhimukhaṃ yāntaṃ śaraugheṇa nyavārayat<BR>
07,024.026a	atha bhīmarathaḥ śālvam āśugair āyasaiḥ śitaiḥ<BR>
07,024.026c	ṣaḍbhiḥ sāśvaniyantāram anayad yamasādanam<BR>
07,024.027a	śrutakarmāṇam āyāntaṃ mayūrasadṛśair hayaiḥ<BR>
07,024.027c	caitrasenir mahārāja tava pautro nyavārayat<BR>
07,024.027d*0177_01	tam ārjuniḥ śaraiś cakre pitṛvyaṃ jarjarac chavim<BR>
07,024.027d*0177_02	śaraiś ca draupadīputraṃ citrasenaḥ samāvṛṇot<BR>
07,024.027d*0177_03	kirantaṃ śarajālāni prabhinnam iva kuṃjaram<BR>
07,024.027d*0177_04	śrutakarmāṇam āyāntaṃ dauḥśāsanir avāyat<BR>
07,024.028a	tau pautrau tava durdharṣau parasparavadhaiṣiṇau<BR>
07,024.028c	pitṝṇām arthasiddhyarthaṃ cakratur yuddham uttamam<BR>
07,024.028d*0178_01	mahārathaṃ tu saubhadraṃ sarvayuddhaviśāradam<BR>
07,024.029a	tiṣṭhantam agrato dṛṣṭvā prativindhyaṃ tam āhave<BR>
07,024.029c	drauṇir mānaṃ pituḥ kurvan mārgaṇaiḥ samavārayat<BR>
07,024.030a	taṃ kruddhaḥ prativivyādha prativindhyaḥ śitaiḥ śaraiḥ<BR>
07,024.030c	siṃhalāṅgūlalakṣmāṇaṃ pitur arthe vyavasthitam<BR>
07,024.031a	pravapann iva bījāni bījakāle nararṣabha<BR>
07,024.031c	drauṇāyanir draupadeyaṃ śaravarṣair avākirat<BR>
07,024.031d*0179_01	ārjuniṃ śrutakīrtiṃ ca draupadeyaṃ mahāratham<BR>
07,024.031d*0179_02	droṇāyābhimukhaṃ yāntaṃ dauḥśāsanir avārayat<BR>
07,024.031d*0179_03	tasya kṛṣṇasamaḥ kārṣṇis tribhir bhallaiḥ susaṃśitaiḥ<BR>
07,024.031d*0179_04	dhanur dhvajaṃ ca sūtaṃ ca chittvā droṇāntikaṃ yayau<BR>
07,024.032a	yas tu śūratamo rājan senayor ubhayor mataḥ<BR>
07,024.032c	taṃ paṭaccarahantāraṃ lakṣmaṇaḥ samavārayat<BR>
07,024.033a	sa lakṣmaṇasyeṣvasanaṃ chittvā lakṣma ca bhārata<BR>
07,024.033c	lakṣmaṇe śarajālāni visṛjan bahv aśobhata<BR>
07,024.033d*0180_01	tato 'bhimanyuḥ karmāṇi kurvantaṃ citrayodhinam<BR>
07,024.033d*0180_02	ārjuniḥ kṛtinaṃ śūraṃ lakṣmaṇaṃ samayodhayat<BR>
07,024.034a	vikarṇas tu mahāprājño yājñaseniṃ śikhaṇḍinam<BR>
07,024.034c	paryavārayad āyāntaṃ yuvānaṃ samare yuvā<BR>
07,024.035a	tatas tam iṣujālena yājñaseniḥ samāvṛṇot<BR>
07,024.035c	vidhūya tad bāṇajālaṃ babhau tava suto balī<BR>
07,024.036a	aṅgado 'bhimukhaḥ śūram uttamaujasam āhave<BR>
07,024.036c	droṇāyābhimukhaṃ yāntaṃ vatsadantair avārayat<BR>
07,024.037a	sa saṃprahāras tumulas tayoḥ puruṣasiṃhayoḥ<BR>
07,024.037c	sainikānāṃ ca sarveṣāṃ tayoś ca prītivardhanaḥ<BR>
07,024.037d*0181_01	aṅgadaṃ pañcabhir bāṇair avidhyat sa paraṃtapaḥ<BR>
07,024.037d*0181_02	aṅgado daśabhir bāṇaiḥ punar enam avākirat<BR>
07,024.037d*0181_03	tataḥ samabhavad yuddham anyonyam itaretaram<BR>
07,024.037d*0181_04	vīrāṇāṃ jayakāṅkṣāṇām atīva balapauruṣāt<BR>
07,024.038a	durmukhas tu maheṣvāso vīraṃ purujitaṃ balī<BR>
07,024.038c	droṇāyābhimukhaṃ yāntaṃ kuntibhojam avārayat<BR>
07,024.039a	sa durmukhaṃ bhruvor madhye nārācena vyatāḍayat<BR>
07,024.039c	tasya tad vibabhau vaktraṃ sanālam iva paṅkajam<BR>
07,024.040a	karṇas tu kekayān bhrātṝn pañca lohitakadhvajān<BR>
07,024.040c	droṇāyābhimukhaṃ yātāñ śaravarṣair avārayat<BR>
07,024.041a	te cainaṃ bhṛśasaṃkruddhāḥ śaravrātair avākiran<BR>
07,024.041c	sa ca tāṃś chādayām āsa śarajālaiḥ punaḥ punaḥ<BR>
07,024.042a	naiva karṇo na te pañca dadṛśur bāṇasaṃvṛtāḥ<BR>
07,024.042c	sāśvasūtadhvajarathāḥ parasparaśarācitāḥ<BR>
07,024.043a	putras te durjayaś caiva jayaś ca vijayaś ca ha<BR>
07,024.043c	nīlaṃ kāśyaṃ jayaṃ śūrās trayas trīn pratyavārayan<BR>
07,024.044a	tad yuddham abhavad ghoram īkṣitṛprītivardhanam<BR>
07,024.044c	siṃhavyāghratarakṣūṇāṃ yathebhamahiṣarṣabhaiḥ<BR>
07,024.044d*0182_01	bṛhaddhanur bṛhac caiva jayamitro jayas tathā<BR>
07,024.044d*0182_02	dhṛṣṭadyumnasutān vīrān putrās te samavārayan<BR>
07,024.045a	kṣemadhūrtibṛhantau tau bhrātarau sātvataṃ yudhi<BR>
07,024.045c	droṇāyābhimukhaṃ yāntaṃ śarais tīkṣṇais tatakṣatuḥ<BR>
07,024.046a	tayos tasya ca tad yuddham atyadbhutam ivābhavat<BR>
07,024.046c	siṃhasya dvipamukhyābhyāṃ prabhinnābhyāṃ yathā vane<BR>
07,024.047a	rājānaṃ tu tathāmbaṣṭham ekaṃ yuddhābhinandinam<BR>
07,024.047c	cedirājaḥ śarān asyan kruddho droṇād avārayat<BR>
07,024.048a	tam ambaṣṭho 'sthibhedinyā niravidhyac chalākayā<BR>
07,024.048c	sa tyaktvā saśaraṃ cāpaṃ rathād bhūmim athāpatat<BR>
07,024.049a	vārdhakṣemiṃ tu vārṣṇeyaṃ kṛpaḥ śāradvataḥ śaraiḥ<BR>
07,024.049c	akṣudraḥ kṣudrakair droṇāt kruddharūpam avārayat<BR>
07,024.050a	yudhyantau kṛpavārṣṇeyau ye 'paśyaṃś citrayodhinau<BR>
07,024.050c	te yuddhasaktamanaso nānyā bubudhire kriyāḥ<BR>
07,024.051a	saumadattis tu rājānaṃ maṇimantam atandritam<BR>
07,024.051c	paryavārayad āyāntaṃ yaśo droṇasya vardhayan<BR>
07,024.052a	sa saumadattes tvaritaś chittveṣvasanaketane<BR>
07,024.052c	punaḥ patākāṃ sūtaṃ ca chatraṃ cāpātayad rathāt<BR>
07,024.053a	athāplutya rathāt tūrṇaṃ yūpaketur amitrahā<BR>
07,024.053c	sāśvasūtadhvajarathaṃ taṃ cakarta varāsinā<BR>
07,024.054a	rathaṃ ca svaṃ samāsthāya dhanur ādāya cāparam<BR>
07,024.054c	svayaṃ yacchan hayān rājan vyadhamat pāṇḍavīṃ camūm<BR>
07,024.054d*0183_01	pāṇḍyam indram ivāyāntam asurān prati jaghnuṣam<BR>
07,024.054d*0183_02	samarthaḥ sāyakaughena dvīpaṃ sindhur ivāvṛṇot<BR>
07,024.054d*0183_03	gadāparighanistriṃśapaṭṭiśāyodhanopalaiḥ<BR>
07,024.054d*0183_04	kaḍaṅgarair bhuśuṇḍībhiḥ prāsatomarasāyakaiḥ<BR>
07,024.054d*0184_01	tasya sindhupater vāhān vyadhamat pāṇḍyarāṭ svayam<BR>
07,024.054d*0184_02	vīro vīreṇa saṃkruddho droṇāyābhimukhaṃ vrajan<BR>
07,024.054d*0184_03	alambuṣas tu saṃkruddho ghaṭotkacam avārayat<BR>
07,024.054d*0184_04	mṛgarkṣayuddhe tiṣṭhantaṃ rathe vīro ratheṣubhiḥ<BR>
07,024.054d*0184_05	tāṃ pāṇḍavīṃ mahāsenāṃ devasenopamāṃ raṇe<BR>
07,024.054d*0184_06	avākirac charaugheṇa asurā iva tāvakaḥ<BR>
07,024.054d*0185_01	pārtham indram ivāyāntaṃ droṇaṃ prati nijaghnuṣam<BR>
07,024.054d*0185_02	samārcchat sāyakaughena svayaṃ rājā nyavārayat<BR>
07,024.054d*0185_03	sa nṛpaṃ sāśvayantāram arātighnam arātihā<BR>
07,024.054d*0185_04	amṛdnāt taṃ pṛṣatkena duryodhanam ariṃdamam<BR>
07,024.054d*0185_05	sa jyāṃ mṛdnatpṛṣatkena spṛṣṭvā vṛkṣam ivāśaniḥ<BR>
07,024.054d*0185_06	vīro vismāpayan yuddhe droṇāyābhimukho 'vrajat<BR>
07,024.054d*0185_07	alambusas tu saṃkruddho ghaṭotkacam avārayat<BR>
07,024.054d*0185_08	vṛkarkṣayukte tiṣṭhantaṃ rathe vīro vareṣubhiḥ<BR>
07,024.055a	musalair mudgaraiś cakrair bhiṇḍipālaiḥ paraśvadhaiḥ<BR>
07,024.055c	pāṃsuvātāgnisalilair bhasmaloṣṭhatṛṇadrumaiḥ<BR>
07,024.056a	ārujan prarujan bhañjan nighnan vidrāvayan kṣipan<BR>
07,024.056c	senāṃ vibhīṣayann āyād droṇaprepsur ghaṭotkacaḥ<BR>
07,024.057a	taṃ tu nānāpraharaṇair nānāyuddhaviśeṣaṇaiḥ<BR>
07,024.057c	rākṣasaṃ rākṣasaḥ kruddhaḥ samājaghne hy alambusaḥ<BR>
07,024.058a	tayos tad abhavad yuddhaṃ rakṣogrāmaṇimukhyayoḥ<BR>
07,024.058c	tādṛg yādṛk purā vṛttaṃ śambarāmararājayoḥ<BR>
07,024.058d*0186_01	bhāradvājas tu senānyaṃ dhṛṣṭadyumnaṃ mahāratham<BR>
07,024.058d*0186_02	tam eva rājan saṃpaśyann atikramya tathā bahūn<BR>
07,024.058d*0186_03	mahatā śarajālena kirantaṃ śatruvāhinīm<BR>
07,024.058d*0186_04	avārayan mahārāja sāmātyaṃ sapadānugam<BR>
07,024.058d*0186_05	tathānye pārthivā rājan bahutvān nānukīrtitāḥ<BR>
07,024.058d*0186_06	samasajjanta te sarve yathāyogaṃ yathābalam<BR>
07,024.058d*0186_07	hayair hayāḥ samājagmuḥ kuñjarair eva kuñjarāḥ<BR>
07,024.058d*0186_08	padātayaḥ padātaiś ca rathair eva ratharṣabhāḥ<BR>
07,024.058d*0186_09	akurvann āryakarmāṇi tatra te puruṣarṣabhāḥ<BR>
07,024.058d*0186_10	kulavīryānurūpāṇi saṃsṛṣṭāś ca parasparam<BR>
07,024.059a	evaṃ dvaṃdvaśatāny āsan rathavāraṇavājinām<BR>
07,024.059c	padātīnāṃ ca bhadraṃ te tava teṣāṃ ca saṃkulam<BR>
07,024.060a	naitādṛśo dṛṣṭapūrvaḥ saṃgrāmo naiva ca śrutaḥ<BR>
07,024.060c	droṇasyābhāvabhāveṣu prasaktānāṃ yathābhavat<BR>
07,024.061a	idaṃ ghoram idaṃ citram idaṃ raudram iti prabho<BR>
07,024.061c	tatra yuddhāny adṛśyanta pratatāni bahūni ca<BR>
07,025.001	dhṛtarāṣṭra uvāca<BR>
07,025.001a	teṣv evaṃ saṃnivṛtteṣu pratyudyāteṣu bhāgaśaḥ<BR>
07,025.001c	kathaṃ yuyudhire pārthā māmakāś ca tarasvinaḥ<BR>
07,025.002a	kim arjunaś cāpy akarot saṃśaptakabalaṃ prati<BR>
07,025.002c	saṃśaptakā vā pārthasya kim akurvata saṃjaya<BR>
07,025.003	saṃjaya uvāca<BR>
07,025.003a	tathā teṣu nivṛtteṣu pratyudyāteṣu bhāgaśaḥ<BR>
07,025.003c	svayam abhyadravad bhīmaṃ nāgānīkena te sutaḥ<BR>
07,025.004a	sa nāga iva nāgena govṛṣeṇeva govṛṣaḥ<BR>
07,025.004c	samāhūtaḥ svayaṃ rājñā nāgānīkam upādravat<BR>
07,025.005a	sa yuddhakuśalaḥ pārtho bāhuvīryeṇa cānvitaḥ<BR>
07,025.005c	abhinat kuñjarānīkam acireṇaiva māriṣa<BR>
07,025.005d*0187_01	tatra yuddhāny adṛśyanta pradṛptāni bahūni ca<BR>
07,025.006a	te gajā girisaṃkāśāḥ kṣarantaḥ sarvato madam<BR>
07,025.006c	bhīmasenasya nārācair vimukhā vimadīkṛtāḥ<BR>
07,025.007a	vidhamed abhrajālāni yathā vāyuḥ samantataḥ<BR>
07,025.007c	vyadhamat tāny anīkāni tathaiva pavanātmajaḥ<BR>
07,025.008a	sa teṣu visṛjan bāṇān bhīmo nāgeṣv aśobhata<BR>
07,025.008c	bhuvaneṣv iva sarveṣu gabhastīn udito raviḥ<BR>
07,025.009a	te bhīmabāṇaiḥ śataśaḥ saṃsyūtā vibabhur gajāḥ<BR>
07,025.009c	gabhastibhir ivārkasya vyomni nānābalāhakāḥ<BR>
07,025.010a	tathā gajānāṃ kadanaṃ kurvāṇam anilātmajam<BR>
07,025.010c	kruddho duryodhano 'bhyetya pratyavidhyac chitaiḥ śaraiḥ<BR>
07,025.011a	tataḥ kṣaṇena kṣitipaṃ kṣatajapratimekṣaṇaḥ<BR>
07,025.011c	kṣayaṃ ninīṣur niśitair bhīmo vivyādha patribhiḥ<BR>
07,025.012a	sa śarārpitasarvāṅgaḥ kruddho vivyādha pāṇḍavam<BR>
07,025.012c	nārācair arkaraśmyābhair bhīmasenaṃ smayann iva<BR>
07,025.013a	tasya nāgaṃ maṇimayaṃ ratnacitraṃ dhvaje sthitam<BR>
07,025.013c	bhallābhyāṃ kārmukaṃ caiva kṣipraṃ ciccheda pāṇḍavaḥ<BR>
07,025.014a	duryodhanaṃ pīḍyamānaṃ dṛṣṭvā bhīmena māriṣa<BR>
07,025.014c	cukṣobhayiṣur abhyāgād aṅgo mātaṅgam āsthitaḥ<BR>
07,025.015a	tam āpatantaṃ mātaṅgam ambudapratimasvanam<BR>
07,025.015c	kumbhāntare bhīmaseno nārācenārdayad bhṛśam<BR>
07,025.016a	tasya kāyaṃ vinirbhidya mamajja dharaṇītale<BR>
07,025.016c	tataḥ papāta dvirado vajrāhata ivācalaḥ<BR>
07,025.017a	tasyāvarjitanāgasya mlecchasyāvapatiṣyataḥ<BR>
07,025.017c	śiraś ciccheda bhallena kṣiprakārī vṛkodaraḥ<BR>
07,025.018a	tasmin nipatite vīre saṃprādravata sā camūḥ<BR>
07,025.018c	saṃbhrāntāśvadviparathā padātīn avamṛdnatī<BR>
07,025.019a	teṣv anīkeṣu sarveṣu vidravatsu samantataḥ<BR>
07,025.019c	prāgjyotiṣas tato bhīmaṃ kuñjareṇa samādravat<BR>
07,025.020a	yena nāgena maghavān ajayad daityadānavān<BR>
07,025.020b*0188_01	tadanvayena nāgena bhīmasenam upādravat<BR>
07,025.020c	sa nāgapravaro bhīmaṃ sahasā samupādravat<BR>
07,025.021a	śravaṇābhyām atho padbhyāṃ saṃhatena kareṇa ca<BR>
07,025.021c	vyāvṛttanayanaḥ kruddhaḥ pradahann iva pāṇḍavam<BR>
07,025.021d*0189_01	vṛkodararathaṃ sāśvam aviśeṣam acūrṇayat<BR>
07,025.021d*0189_02	padbhyāṃ bhīmo 'py atho dhāvaṃs tasya gātreṣv alīyata<BR>
07,025.021d*0189_03	jānann añjalikāvedhaṃ nāpākrāmata pāṇḍavaḥ<BR>
07,025.021d*0189_04	gātrābhyantarago bhūtvā kareṇātāḍayan muhuḥ<BR>
07,025.021d*0189_05	lālayām āsa taṃ nāgaṃ vadhākāṅkṣiṇam avyayam<BR>
07,025.021d*0189_06	kulālacakravan nāgas tadā tūrṇam athābhramat<BR>
07,025.021d*0189_07	nāgāyutabalaḥ śrīmān kālayāno vṛkodaram<BR>
07,025.021d*0189_08	bhīmo 'pi niṣkramya tataḥ supratīkāgrato 'bhavat<BR>
07,025.021d*0189_09	bhīmaṃ kareṇāvanamya jānubhyām abhyapātayat<BR>
07,025.021d*0189_10	grīvāyāṃ veṣṭayitvainaṃ sa gajo hantum aihata<BR>
07,025.021d*0189_11	karaveṣṭaṃ bhīmaseno bhramaṃ dattvā vyamocayat<BR>
07,025.021d*0189_12	punar gātrāṇi nāgasya praviveśa vṛkodaraḥ<BR>
07,025.021d*0189_13	yāvat pratigajāyātaṃ svabalastham avaikṣata<BR>
07,025.021d*0189_14	bhīmo 'pi nāgagātrebhyo viniḥsṛtyāpayāj javāt<BR>
07,025.022a	tataḥ sarvasya sainyasya nādaḥ samabhavan mahān<BR>
07,025.022c	hā hā vinihato bhīmaḥ kuñjareṇeti māriṣa<BR>
07,025.023a	tena nādena vitrastā pāṇḍavānām anīkinī<BR>
07,025.023c	sahasābhyadravad rājan yatra tasthau vṛkodaraḥ<BR>
07,025.024a	tato yudhiṣṭhiro rājā hataṃ matvā vṛkodaram<BR>
07,025.024c	bhagadattaṃ sapāñcālaḥ sarvataḥ samavārayat<BR>
07,025.024d*0190_01	bhīmo 'pi dorbhyāṃ nāgendraṃ nipīḍyāmocayad balī<BR>
07,025.025a	taṃ rathai rathināṃ śreṣṭhāḥ parivārya samantataḥ<BR>
07,025.025c	avākirañ śarais tīkṣṇaiḥ śataśo 'tha sahasraśaḥ<BR>
07,025.026a	sa vighātaṃ pṛṣatkānām aṅkuśena samācaran<BR>
07,025.026c	gajena pāṇḍupāñcālān vyadhamat parvateśvaraḥ<BR>
07,025.027a	tad adbhutam apaśyāma bhagadattasya saṃyuge<BR>
07,025.027c	tathā vṛddhasya caritaṃ kuñjareṇa viśāṃ pate<BR>
07,025.028a	tato rājā daśārṇānāṃ prāgjyotiṣam upādravat<BR>
07,025.028c	tiryagyātena nāgena samadenāśugāminā<BR>
07,025.029a	tayor yuddhaṃ samabhavan nāgayor bhīmarūpayoḥ<BR>
07,025.029c	sapakṣayoḥ parvatayor yathā sadrumayoḥ purā<BR>
07,025.030a	prāgjyotiṣapater nāgaḥ saṃnipatyāpavṛtya ca<BR>
07,025.030b*0191_01	prāgjyotiṣānādhipater gatvā nā[ga]m abodhayat<BR>
07,025.030c	pārśve daśārṇādhipater bhittvā nāgam apātayat<BR>
07,025.031a	tomaraiḥ sūryaraśmyābhair bhagadatto 'tha saptabhiḥ<BR>
07,025.031c	jaghāna dviradasthaṃ taṃ śatruṃ pracalitāsanam<BR>
07,025.031d*0192_01	tato yudhiṣṭhiro dṛṣṭvā daśārṇādhipatiṃ hatam<BR>
07,025.031d*0192_02	mahatā rathavaṃśena prāgjyotiṣam abhidravat<BR>
07,025.032a	upasṛtya tu rājānaṃ bhagadattaṃ yudhiṣṭhiraḥ<BR>
07,025.032c	rathānīkena mahatā sarvataḥ paryavārayat<BR>
07,025.033a	sa kuñjarastho rathibhiḥ śuśubhe sarvato vṛtaḥ<BR>
07,025.033c	parvate vanamadhyastho jvalann iva hutāśanaḥ<BR>
07,025.034a	maṇḍalaṃ sarvataḥ śliṣṭaṃ rathinām ugradhanvinām<BR>
07,025.034c	kiratāṃ śaravarṣāṇi sa nāgaḥ paryavartata<BR>
07,025.035a	tataḥ prāgjyotiṣo rājā parigṛhya dviparṣabham<BR>
07,025.035c	preṣayām āsa sahasā yuyudhānarathaṃ prati<BR>
07,025.035d*0193_01	āpatantaṃ tu saṃprekṣya nāgaṃ sātvatapuṃgavaḥ<BR>
07,025.035d*0193_02	avidhyat pañcabhir bāṇaiḥ śitair āśīviṣopamaiḥ<BR>
07,025.035d*0194_01	so 'tividdho balavatā satyakena viśāṃ pate<BR>
07,025.035d*0194_02	vyavartata paritrāsān maṇḍalāni śarārditaḥ<BR>
07,025.036a	śineḥ pautrasya tu rathaṃ parigṛhya mahādvipaḥ<BR>
07,025.036c	abhicikṣepa vegena yuyudhānas tv apākramat<BR>
07,025.037a	bṛhataḥ saindhavān aśvān samutthāpya tu sārathiḥ<BR>
07,025.037c	tasthau sātyakim āsādya saṃplutas taṃ rathaṃ punaḥ<BR>
07,025.038a	sa tu labdhvāntaraṃ nāgas tvarito rathamaṇḍalāt<BR>
07,025.038c	niścakrāma tataḥ sarvān paricikṣepa pārthivān<BR>
07,025.039a	te tv āśugatinā tena trāsyamānā nararṣabhāḥ<BR>
07,025.039c	tam ekaṃ dviradaṃ saṃkhye menire śataśo nṛpāḥ<BR>
07,025.040a	te gajasthena kālyante bhagadattena pāṇḍavāḥ<BR>
07,025.040c	airāvatasthena yathā devarājena dānavāḥ<BR>
07,025.041a	teṣāṃ pradravatāṃ bhīmaḥ pāñcālānām itas tataḥ<BR>
07,025.041c	gajavājikṛtaḥ śabdaḥ sumahān samajāyata<BR>
07,025.042a	bhagadattena samare kālyamāneṣu pāṇḍuṣu<BR>
07,025.042c	prāgjyotiṣam abhikruddhaḥ punar bhīmaḥ samabhyayāt<BR>
07,025.043a	tasyābhidravato vāhān hastamuktena vāriṇā<BR>
07,025.043c	siktvā vyatrāsayan nāgas te pārtham aharaṃs tataḥ<BR>
07,025.044a	tatas tam abhyayāt tūrṇaṃ ruciparvākṛtīsutaḥ<BR>
07,025.044c	samukṣañ śaravarṣeṇa rathastho 'ntakasaṃnibhaḥ<BR>
07,025.045a	tato ruciraparvāṇaṃ śareṇa nataparvaṇā<BR>
07,025.045c	suparvā parvatapatir ninye vaivasvatakṣayam<BR>
07,025.046a	tasmin nipatite vīre saubhadro draupadīsutāḥ<BR>
07,025.046c	cekitāno dhṛṣṭaketur yuyutsuś cārdayan dvipam<BR>
07,025.047a	ta enaṃ śaradhārābhir dhārābhir iva toyadāḥ<BR>
07,025.047c	siṣicur bhairavān nādān vinadanto jighāṃsavaḥ<BR>
07,025.048a	tataḥ pārṣṇyaṅkuśāṅguṣṭhaiḥ kṛtinā codito dvipaḥ<BR>
07,025.048c	prasāritakaraḥ prāyāt stabdhakarṇekṣaṇo drutam<BR>
07,025.049a	so 'dhiṣṭhāya padā vāhān yuyutsoḥ sūtam ārujat<BR>
07,025.049b*0195_01	rathaṃ babhañja saṃkruddhaś caṇḍavāto yathā drumam<BR>
07,025.049b*0196_01	yuyutsus tu rathād rājann apākrāmat tvarānvitaḥ<BR>
07,025.049b*0196_02	tataḥ pāṇḍavayodhās te nāgarājaṃ śarair drutam<BR>
07,025.049c	putras tu tava saṃbhrāntaḥ saubhadrasyāpluto ratham<BR>
07,025.050a	sa kuñjarastho visṛjann iṣūn ariṣu pārthivaḥ<BR>
07,025.050c	babhau raśmīn ivādityo bhuvaneṣu samutsṛjan<BR>
07,025.050d*0197_01	sa bhīmenātha bahudhā dantābhyām avapīḍayan<BR>
07,025.050d*0197_02	mokṣito yuddhaśauṇḍena nāgāyutabalo gajaḥ<BR>
07,025.051a	tam ārjunir dvādaśabhir yuyutsur daśabhiḥ śaraiḥ<BR>
07,025.051c	tribhis tribhir draupadeyā dhṛṣṭaketuś ca vivyadhuḥ<BR>
07,025.051d*0198_01	cekitānaś catuḥṣaṣṭyā sottarāyudhikaṃ punaḥ<BR>
07,025.051d*0198_02	pratyavidhyac charaiḥ sarvān bhagadattas tribhis tribhiḥ<BR>
07,025.052a	so 'riyatnārpitair bāṇair ācito dvirado babhau<BR>
07,025.052c	saṃsyūta iva sūryasya raśmibhir jalado mahān<BR>
07,025.053a	niyantuḥ śilpayatnābhyāṃ preṣito 'riśarārditaḥ<BR>
07,025.053c	paricikṣepa tān nāgaḥ sa ripūn savyadakṣiṇam<BR>
07,025.054a	gopāla iva daṇḍena yathā paśugaṇān vane<BR>
07,025.054c	āveṣṭayata tāṃ senāṃ bhagadattas tathā muhuḥ<BR>
07,025.055a	kṣipraṃ śyenābhipannānāṃ vāyasānām iva svanaḥ<BR>
07,025.055b*0199_01	rajaś ca sumahad rājann antarikṣaṃ samācinot<BR>
07,025.055b*0200_01	sa reṇumārgo viyati bhāti daṇḍa ivotthitaḥ<BR>
07,025.055b*0200_02	samucchrito bhṛśārtāyā senāyā subhujo yathā<BR>
07,025.055b*0201_01	abhidhāveti kaunteyaṃ saṃcodayad ivārjunam<BR>
07,025.055c	babhūva pāṇḍaveyānāṃ bhṛśaṃ vidravatāṃ svanaḥ<BR>
07,025.056a	sa nāgarājaḥ pravarāṅkuśāhataḥ; purā sapakṣo 'drivaro yathā nṛpa<BR>
07,025.056c	bhayaṃ tathā ripuṣu samādadhad bhṛśaṃ; vaṇiggaṇānāṃ kṣubhito yathārṇavaḥ<BR>
07,025.057a	tato dhvanir dviradarathāśvapārthivair; bhayād dravadbhir janito 'tibhairavaḥ<BR>
07,025.057c	kṣitiṃ viyad dyāṃ vidiśo diśas tathā; samāvṛṇot pārthiva saṃyuge tadā<BR>
07,025.057d*0202_01	samantatas tatra janādhipeśvara<BR>
07,025.058a	sa tena nāgapravareṇa pārthivo; bhṛśaṃ jagāhe dviṣatām anīkinīm<BR>
07,025.058c	purā suguptāṃ vibudhair ivāhave; virocano devavarūthinīm iva<BR>
07,025.059a	bhṛśaṃ vavau jvalanasakho viyad rajaḥ; samāvṛṇon muhur api caiva sainikān<BR>
07,025.059c	tam ekanāgaṃ gaṇaśo yathā gajāḥ; samantato drutam iva menire janāḥ<BR>
07,026.001	saṃjaya uvāca<BR>
07,026.001a	yan māṃ pārthasya saṃgrāme karmāṇi paripṛcchasi<BR>
07,026.001c	tac chṛṇuṣva mahārāja pārtho yad akaron mṛdhe<BR>
07,026.002a	rajo dṛṣṭvā samudbhūtaṃ śrutvā ca gajanisvanam<BR>
07,026.002c	bhajyatāṃ bhagadattena kaunteyaḥ kṛṣṇam abravīt<BR>
07,026.003a	yathā prāgjyotiṣo rājā gajena madhusūdana<BR>
07,026.003c	tvaramāṇo 'bhyatikrānto dhruvaṃ tasyaiṣa nisvanaḥ<BR>
07,026.004a	indrād anavaraḥ saṃkhye gajayānaviśāradaḥ<BR>
07,026.004c	prathamo vā dvitīyo vā pṛthivyām iti me matiḥ<BR>
07,026.005a	sa cāpi dviradaśreṣṭhaḥ sadāpratigajo yudhi<BR>
07,026.005c	sarvaśabdātigaḥ saṃkhye kṛtakarmā jitaklamaḥ<BR>
07,026.006a	sahaḥ śastranipātānām agnisparśasya cānagha<BR>
07,026.006c	sa pāṇḍavabalaṃ vyaktam adyaiko nāśayiṣyati<BR>
07,026.006d*0203_01	siṃhanādaṃ mahat kṛtvā dhanurbāṇaravaiḥ saha<BR>
07,026.006d*0203_02	vidrāvyamāṇaṃ saṃpaśya hatabhūyiṣṭhanāyakam<BR>
07,026.006d*0203_03	dṛṣṭvā vinadya sahasā mama senāṃ pramṛdnati<BR>
07,026.007a	na cāvābhyām ṛte 'nyo 'sti śaktas taṃ pratibādhitum<BR>
07,026.007c	tvaramāṇas tato yāhi yataḥ prāgjyotiṣādhipaḥ<BR>
07,026.008a	śakrasakhyād dvipabalair vayasā cāpi vismitam<BR>
07,026.008c	adyainaṃ preṣayiṣyāmi balahantuḥ priyātithim<BR>
07,026.009a	vacanād atha kṛṣṇas tu prayayau savyasācinaḥ<BR>
07,026.009c	dāryate bhagadattena yatra pāṇḍavavāhinī<BR>
07,026.010a	taṃ prayāntaṃ tataḥ paścād āhvayanto mahārathāḥ<BR>
07,026.010c	saṃśaptakāḥ samārohan sahasrāṇi caturdaśa<BR>
07,026.011a	daśaiva tu sahasrāṇi trigartānāṃ narādhipa<BR>
07,026.011c	catvāri tu sahasrāṇi vāsudevasya ye 'nugāḥ<BR>
07,026.012a	dāryamāṇāṃ camūṃ dṛṣṭvā bhagadattena māriṣa<BR>
07,026.012c	āhūyamānasya ca tair abhavad dhṛdayaṃ dvidhā<BR>
07,026.013a	kiṃ nu śreyaskaraṃ karma bhaved iti vicintayan<BR>
07,026.013c	ito vā vinivarteyaṃ gaccheyaṃ vā yudhiṣṭhiram<BR>
07,026.014a	tasya buddhyā vicāryaitad arjunasya kurūdvaha<BR>
07,026.014c	abhavad bhūyasī buddhiḥ saṃśaptakavadhe sthirā<BR>
07,026.015a	sa saṃnivṛttaḥ sahasā kapipravaraketanaḥ<BR>
07,026.015c	eko rathasahasrāṇi nihantuṃ vāsavī raṇe<BR>
07,026.016a	sā hi duryodhanasyāsīn matiḥ karṇasya cobhayoḥ<BR>
07,026.016c	arjunasya vadhopāye tena dvaidham akalpayat<BR>
07,026.017a	sa tu saṃvartayām āsa dvaidhībhāvena pāṇḍavaḥ<BR>
07,026.017c	rathena tu rathāgryāṇām akarot tāṃ mṛṣā tadā<BR>
07,026.018a	tataḥ śatasahasrāṇi śarāṇāṃ nataparvaṇām<BR>
07,026.018c	vyasṛjann arjune rājan saṃśaptakamahārathāḥ<BR>
07,026.019a	naiva kuntīsutaḥ pārtho naiva kṛṣṇo janārdanaḥ<BR>
07,026.019c	na hayā na ratho rājan dṛśyante sma śaraiś citāḥ<BR>
07,026.019d*0204_01	tato naivārjunopendrau na rathaḥ sāśvaketanaḥ<BR>
07,026.019d*0204_02	dṛśyante śaravarṣeṇa prabalena samāvṛtāḥ<BR>
07,026.019d*0205_01	tatas tena śaraugheṇa mahatā samavāstṛtaḥ<BR>
07,026.019d*0205_02	nāśakan nāma bībhatsur amitrān pratibādhitum<BR>
07,026.020a	yadā moham anuprāptaḥ sasvedaś ca janārdanaḥ<BR>
07,026.020b*0206_01	tato janārdanaḥ pārthaṃ pratyuvāca hasann iva<BR>
07,026.020b*0206_02	vajram astraṃ tu saṃdhāya jahi saṃśaptakān iha<BR>
07,026.020c	tatas tān prāyaśaḥ pārtho vajrāstreṇa nijaghnivān<BR>
07,026.021a	śataśaḥ pāṇayaś chinnāḥ seṣujyātalakārmukāḥ<BR>
07,026.021c	ketavo vājinaḥ sūtā rathinaś cāpatan kṣitau<BR>
07,026.022a	drumācalāgrāmbudharaiḥ samarūpāḥ sukalpitāḥ<BR>
07,026.022c	hatārohāḥ kṣitau petur dvipāḥ pārthaśarāhatāḥ<BR>
07,026.023a	vipraviddhakuthāvalgāś chinnabhāṇḍāḥ parāsavaḥ<BR>
07,026.023c	sārohās turagāḥ petur mathitāḥ pārthamārgaṇaiḥ<BR>
07,026.024a	sarṣṭicarmāsinakharāḥ samudgaraparaśvadhāḥ<BR>
07,026.024c	saṃchinnā bāhavaḥ petur nṛṇāṃ bhallaiḥ kirīṭinā<BR>
07,026.025a	bālādityāmbujendūnāṃ tulyarūpāṇi māriṣa<BR>
07,026.025c	saṃchinnāny arjunaśaraiḥ śirāṃsy urvīṃ prapedire<BR>
07,026.026a	jajvālālaṃkṛtaiḥ senā patribhiḥ prāṇabhojanaiḥ<BR>
07,026.026c	nānāliṅgais tadāmitrān kruddhe nighnati phalgune<BR>
07,026.027a	kṣobhayantaṃ tadā senāṃ dviradaṃ nalinīm iva<BR>
07,026.027c	dhanaṃjayaṃ bhūtagaṇāḥ sādhu sādhv ity apūjayan<BR>
07,026.028a	dṛṣṭvā tat karma pārthasya vāsavasyeva mādhavaḥ<BR>
07,026.028c	vismayaṃ paramaṃ gatvā talam āhatya pūjayat<BR>
07,026.028d*0207_01	karmaitat pārtha śakreṇa yamena dhanadena ca<BR>
07,026.028d*0207_02	duṣkaraṃ samare yat te kṛtam adyeti me matiḥ<BR>
07,026.028d*0207_03	yugapac caiva saṃgrāme śataśo 'tha sahasraśaḥ<BR>
07,026.028d*0207_04	patitā eva me dṛṣṭāḥ saṃśaptakamahārathāḥ<BR>
07,026.029a	tataḥ saṃśaptakān hatvā bhūyiṣṭhaṃ ye vyavasthitāḥ<BR>
07,026.029c	bhagadattāya yāhīti pārthaḥ kṛṣṇam acodayat<BR>
07,027.001	saṃjaya uvāca<BR>
07,027.001a	yiyāsatas tataḥ kṛṣṇaḥ pārthasyāśvān manojavān<BR>
07,027.001c	apraiṣīd dhemasaṃchannān droṇānīkāya pāṇḍurān<BR>
07,027.002a	taṃ prayāntaṃ kuruśreṣṭhaṃ svāṃs trātuṃ droṇatāpitān<BR>
07,027.002c	suśarmā bhrātṛbhiḥ sārdhaṃ yuddhārthī pṛṣṭhato 'nvayāt<BR>
07,027.003a	tataḥ śvetahayaḥ kṛṣṇam abravīd ajitaṃ jayaḥ<BR>
07,027.003c	eṣa māṃ bhrātṛbhiḥ sārdhaṃ suśarmāhvayate 'cyuta<BR>
07,027.004a	dīryate cottareṇaitat sainyaṃ naḥ śatrusūdana<BR>
07,027.004c	dvaidhībhūtaṃ mano me 'dya kṛtaṃ saṃśaptakair idam<BR>
07,027.005a	kiṃ nu saṃśaptakān hanmi svān rakṣāmy ahitārditān<BR>
07,027.005c	iti me tvaṃ mataṃ vettha tatra kiṃ sukṛtaṃ bhavet<BR>
07,027.006a	evam uktas tu dāśārhaḥ syandanaṃ pratyavartayat<BR>
07,027.006c	yena trigartādhipatiḥ pāṇḍavaṃ samupāhvayat<BR>
07,027.007a	tato 'rjunaḥ suśarmāṇaṃ viddhvā saptabhir āśugaiḥ<BR>
07,027.007c	dhvajaṃ dhanuś cāsya tathā kṣurābhyāṃ samakṛntata<BR>
07,027.008a	trigartādhipateś cāpi bhrātaraṃ ṣaḍbhir āyasaiḥ<BR>
07,027.008c	sāśvaṃ sasūtaṃ tvaritaḥ pārthaḥ praiṣīd yamakṣayam<BR>
07,027.009a	tato bhujagasaṃkāśāṃ suśarmā śaktim āyasīm<BR>
07,027.009c	cikṣepārjunam ādiśya vāsudevāya tomaram<BR>
07,027.010a	śaktiṃ tribhiḥ śaraiś chittvā tomaraṃ tribhir arjunaḥ<BR>
07,027.010c	suśarmāṇaṃ śaravrātair mohayitvā nyavartata<BR>
07,027.011a	taṃ vāsavam ivāyāntaṃ bhūrivarṣaśaraughiṇam<BR>
07,027.011c	rājaṃs tāvakasainyānāṃ nograṃ kaś cid avārayat<BR>
07,027.012a	tato dhanaṃjayo bāṇais tata eva mahārathān<BR>
07,027.012c	āyād vinighnan kauravyān dahan kakṣam ivānalaḥ<BR>
07,027.013a	tasya vegam asahyaṃ tu kuntīputrasya dhīmataḥ<BR>
07,027.013c	nāśaknuvaṃs te saṃsoḍhuṃ sparśam agner iva prajāḥ<BR>
07,027.014a	saṃveṣṭayann anīkāni śaravarṣeṇa pāṇḍavaḥ<BR>
07,027.014c	suparṇapātavad rājann āyāt prāgjyotiṣaṃ prati<BR>
07,027.015a	yat tadānāmayaj jiṣṇur bharatānām apāyinām<BR>
07,027.015c	dhanuḥ kṣemakaraṃ saṃkhye dviṣatām aśruvardhanam<BR>
07,027.016a	tad eva tava putrasya rājan durdyūtadevinaḥ<BR>
07,027.016c	kṛte kṣatravināśāya dhanur āyacchad arjunaḥ<BR>
07,027.017a	tathā vikṣobhyamāṇā sā pārthena tava vāhinī<BR>
07,027.017c	vyadīryata mahārāja naur ivāsādya parvatam<BR>
07,027.018a	tato daśa sahasrāṇi nyavartanta dhanuṣmatām<BR>
07,027.018c	matiṃ kṛtvā raṇe kruddhā vīrā jayaparājaye<BR>
07,027.019a	vyapetahṛdayatrāsa āpaddharmātigo rathaḥ<BR>
07,027.019c	ārchat pārtho guruṃ bhāraṃ sarvabhārasaho yudhi<BR>
07,027.020a	yathā naḍavanaṃ kruddhaḥ prabhinnaḥ ṣaṣṭihāyanaḥ<BR>
07,027.020c	mṛdnīyāt tadvad āyastaḥ pārtho 'mṛdnāc camūṃ tava<BR>
07,027.021a	tasmin pramathite sainye bhagadatto narādhipaḥ<BR>
07,027.021c	tena nāgena sahasā dhanaṃjayam upādravat<BR>
07,027.022a	taṃ rathena naravyāghraḥ pratyagṛhṇād abhītavat<BR>
07,027.022c	sa saṃnipātas tumulo babhūva rathanāgayoḥ<BR>
07,027.023a	kalpitābhyāṃ yathāśāstraṃ rathena ca gajena ca<BR>
07,027.023c	saṃgrāme ceratur vīrau bhagadattadhanaṃjayau<BR>
07,027.024a	tato jīmūtasaṃkāśān nāgād indra ivābhibhūḥ<BR>
07,027.024c	abhyavarṣac charaugheṇa bhagadatto dhanaṃjayam<BR>
07,027.025a	sa cāpi śaravarṣaṃ tac charavarṣeṇa vāsaviḥ<BR>
07,027.025c	aprāptam eva ciccheda bhagadattasya vīryavān<BR>
07,027.025d*0208_01	saṃnyavārayad asyāśu laghutvāt pākaśāsaniḥ<BR>
07,027.025d*0209_01	vavarṣa śaravarṣaṃ tu punar eva dhanaṃjayaḥ<BR>
07,027.026a	tataḥ prāgjyotiṣo rājā śaravarṣaṃ nivārya tat<BR>
07,027.026c	śarair jaghne mahābāhuṃ pārthaṃ kṛṣṇaṃ ca bhārata<BR>
07,027.027a	tataḥ sa śarajālena mahatābhyavakīrya tau<BR>
07,027.027c	codayām āsa taṃ nāgaṃ vadhāyācyutapārthayoḥ<BR>
07,027.028a	tam āpatantaṃ dviradaṃ dṛṣṭvā kruddham ivāntakam<BR>
07,027.028c	cakre 'pasavyaṃ tvaritaḥ syandanena janārdanaḥ<BR>
07,027.029a	saṃprāptam api neyeṣa parāvṛttaṃ mahādvipam<BR>
07,027.029c	sārohaṃ mṛtyusāt kartuṃ smaran dharmaṃ dhanaṃjayaḥ<BR>
07,027.030a	sa tu nāgo dviparathān hayāṃś cārujya māriṣa<BR>
07,027.030c	prāhiṇon mṛtyulokāya tato 'krudhyad dhanaṃjayaḥ<BR>
07,028.001	dhṛtarāṣṭra uvāca<BR>
07,028.001a	tathā kruddhaḥ kim akarod bhagadattasya pāṇḍavaḥ<BR>
07,028.001c	prāgjyotiṣo vā pārthasya tan me śaṃsa yathātatham<BR>
07,028.002	saṃjaya uvāca<BR>
07,028.002a	prāgjyotiṣeṇa saṃsaktāv ubhau dāśārhapāṇḍavau<BR>
07,028.002c	mṛtyor ivāntikaṃ prāptau sarvabhūtāni menire<BR>
07,028.003a	tathā hi śaravarṣāṇi pātayaty aniśaṃ prabho<BR>
07,028.003c	bhagadatto gajaskandhāt kṛṣṇayoḥ syandanasthayoḥ<BR>
07,028.004a	atha kārṣṇāyasair bāṇaiḥ pūrṇakārmukaniḥsṛtaiḥ<BR>
07,028.004c	avidhyad devakīputraṃ hemapuṅkhaiḥ śilāśitaiḥ<BR>
07,028.005a	agnisparśasamās tīkṣṇā bhagadattena coditāḥ<BR>
07,028.005c	nirbhidya devakīputraṃ kṣitiṃ jagmuḥ śarās tataḥ<BR>
07,028.006a	tasya pārtho dhanuś chittvā śarāvāpaṃ nihatya ca<BR>
07,028.006c	lāḍayann iva rājānaṃ bhagadattam ayodhayat<BR>
07,028.007a	so 'rkaraśminibhāṃs tīkṣṇāṃs tomarān vai caturdaśa<BR>
07,028.007c	prerayat savyasācī tāṃs tridhaikaikam athācchinat<BR>
07,028.008a	tato nāgasya tad varma vyadhamat pākaśāsaniḥ<BR>
07,028.008c	śarajālena sa babhau vyabhraḥ parvatarāḍ iva<BR>
07,028.008c*0210_01	**** **** tad vyaśīryata bhūtale<BR>
07,028.008c*0210_02	viśīrṇavarmā sa gajaḥ śaraiḥ subhṛśam arditaḥ<BR>
07,028.008c*0210_03	babhau śirasi mātaṃgo<BR>
07,028.009a	tataḥ prāgjyotiṣaḥ śaktiṃ hemadaṇḍām ayasmayīm<BR>
07,028.009c	vyasṛjad vāsudevāya dvidhā tām arjuno 'cchinat<BR>
07,028.010a	tataś chatraṃ dhvajaṃ caiva chittvā rājño 'rjunaḥ śaraiḥ<BR>
07,028.010c	vivyādha daśabhis tūrṇam utsmayan parvatādhipam<BR>
07,028.011a	so 'tividdho 'rjunaśaraiḥ supuṅkhaiḥ kaṅkapatribhiḥ<BR>
07,028.011c	bhagadattas tataḥ kruddhaḥ pāṇḍavasya mahātmanaḥ<BR>
07,028.012a	vyasṛjat tomarān mūrdhni śvetāśvasyonnanāda ca<BR>
07,028.012c	tair arjunasya samare kirīṭaṃ parivartitam<BR>
07,028.013a	parivṛttaṃ kirīṭaṃ taṃ yamayann eva phalgunaḥ<BR>
07,028.013c	sudṛṣṭaḥ kriyatāṃ loka iti rājānam abravīt<BR>
07,028.014a	evam uktas tu saṃkruddhaḥ śaravarṣeṇa pāṇḍavam<BR>
07,028.014c	abhyavarṣat sagovindaṃ dhanur ādāya bhāsvaram<BR>
07,028.014d*0211_01	tau vidhyamānau nārācair bhagadattena bhārata<BR>
07,028.014d*0211_02	jagmatur naiva saṃmohaṃ cukṣubhāte na cācyutau<BR>
07,028.015a	tasya pārtho dhanuś chittvā tūṇīrān saṃnikṛtya ca<BR>
07,028.015c	tvaramāṇo dvisaptatyā sarvamarmasv atāḍayat<BR>
07,028.016a	viddhas tathāpy avyathito vaiṣṇavāstram udīrayan<BR>
07,028.016c	abhimantryāṅkuśaṃ kruddho vyasṛjat pāṇḍavorasi<BR>
07,028.016d*0212_01	tad astram udyataṃ dṛṣṭvā vāsudevaḥ pratāpavān<BR>
07,028.016d*0212_02	arjunaḥ pṛṣṭhataṃ kṛtvā pratijagrāha vīryavān<BR>
07,028.017a	visṛṣṭaṃ bhagadattena tad astraṃ sarvaghātakam<BR>
07,028.017c	urasā pratijagrāha pārthaṃ saṃchādya keśavaḥ<BR>
07,028.018a	vaijayanty abhavan mālā tad astraṃ keśavorasi<BR>
07,028.018b*0213_01	padmakośavicitrā ca sarvartukusumākulā<BR>
07,028.018b*0213_02	jvalanārkenduvarṇāḍhyā tārakojjvalapāvakā<BR>
07,028.018b*0213_03	tayā padmābhiśobhinyā vāyukampitalolayā<BR>
07,028.018b*0213_04	śobhate 'bhyadhikaṃ śauriratasīpuṣpasaṃnibhaḥ<BR>
07,028.018b*0213_05	keśavaḥ keśimathanaḥ śārṅgadhanvārimardanaḥ<BR>
07,028.018b*0213_06	sandhyābhrair iva saṃchannaḥ prāvṛṭkāle nagottamaḥ<BR>
07,028.018c	tato 'rjunaḥ klāntamanāḥ keśavaṃ pratyabhāṣata<BR>
07,028.019a	ayudhyamānas turagān saṃyantāsmi janārdana<BR>
07,028.019c	ity uktvā puṇḍarīkākṣa pratijñāṃ svāṃ na rakṣasi<BR>
07,028.019d*0214_01	idam astram avasthāpya prāptaṃ māṃ devakīsuta<BR>
07,028.019d*0214_02	kimarthaṃ puruṣavyāghra svayaṃ pratigṛhītavān<BR>
07,028.020a	yady ahaṃ vyasanī vā syām aśakto vā nivāraṇe<BR>
07,028.020c	tatas tvayaivaṃ kāryaṃ syān na tu kāryaṃ mayi sthite<BR>
07,028.021a	sabāṇaḥ sadhanuś cāhaṃ sasurāsuramānavān<BR>
07,028.021c	śakto lokān imāñ jetuṃ tac cāpi viditaṃ tava<BR>
07,028.022a	tato 'rjunaṃ vāsudevaḥ pratyuvācārthavad vacaḥ<BR>
07,028.022c	śṛṇu guhyam idaṃ pārtha yathā vṛttaṃ purānagha<BR>
07,028.022d*0215_01	yeyaṃ lokadharā devī sarvabhūtadharā dharā<BR>
07,028.022d*0215_02	sakāmā lokakartāraṃ nārāyaṇam upasthitā<BR>
07,028.022d*0215_03	sa saṃgamya tayā sārdhaṃ prītas tasyai varaṃ dadau<BR>
07,028.022d*0215_04	sā vavre viṣṇusadṛśaṃ putram astraṃ ca vaiṣṇavam<BR>
07,028.022d*0215_05	babhūva ca sutas tasyāṃ narako nāma viśrutaḥ<BR>
07,028.022d*0215_06	astraṃ ca vaiṣṇavaṃ tasmai dadau nārāyaṇaḥ svayam<BR>
07,028.022d*0216_01	tad etan narakasyāsīd astraṃ sarvāhitāntakam<BR>
07,028.022d*0216_02	tasmāt prāgjyotiṣaṃ prāptaṃ sarvaśastravighātanam<BR>
07,028.022d*0216_03	nāsyāvadhyo 'sti loke 'smin mad anyaḥ kaś cid arjuna<BR>
07,028.022d*0216_04	saṃjaya uvāca<BR>
07,028.022d*0216_04	tasmān mayā kṛtaṃ hy etan mā te 'bhūd buddhir anyathā<BR>
07,028.022d*0216_05	anunīya tu dāśārhaḥ pāṇḍavaṃ tvarito 'bravīt<BR>
07,028.022d*0216_06	jahi prāgjyotiṣaṃ kṣipraṃ vākyaśeṣaṃ ca me śṛṇu<BR>
07,028.023a	caturmūrtir ahaṃ śaśval lokatrāṇārtham udyataḥ<BR>
07,028.023c	ātmānaṃ pravibhajyeha lokānāṃ hitam ādadhe<BR>
07,028.024a	ekā mūrtis tapaścaryāṃ kurute me bhuvi sthitā<BR>
07,028.024c	aparā paśyati jagat kurvāṇaṃ sādhvasādhunī<BR>
07,028.025a	aparā kurute karma mānuṣaṃ lokam āśritā<BR>
07,028.025c	śete caturthī tv aparā nidrāṃ varṣasahasrikām<BR>
07,028.026a	yāsau varṣasahasrānte mūrtir uttiṣṭhate mama<BR>
07,028.026c	varārhebhyo varāñ śreṣṭhāṃs tasmin kāle dadāti sā<BR>
07,028.027a	taṃ tu kālam anuprāptaṃ viditvā pṛthivī tadā<BR>
07,028.027c	prāyācata varaṃ yaṃ māṃ narakārthāya taṃ śṛṇu<BR>
07,028.028a	devānām asurāṇāṃ ca avadhyas tanayo 'stu me<BR>
07,028.028c	upeto vaiṣṇavāstreṇa tan me tvaṃ dātum arhasi<BR>
07,028.029a	evaṃ varam ahaṃ śrutvā jagatyās tanaye tadā<BR>
07,028.029c	amogham astram adadaṃ vaiṣṇavaṃ tad ahaṃ purā<BR>
07,028.030a	avocaṃ caitad astraṃ vai hy amoghaṃ bhavatu kṣame<BR>
07,028.030c	narakasyābhirakṣārthaṃ nainaṃ kaś cid vadhiṣyati<BR>
07,028.031a	anenāstreṇa te guptaḥ sutaḥ parabalārdanaḥ<BR>
07,028.031c	bhaviṣyati durādharṣaḥ sarvalokeṣu sarvadā<BR>
07,028.032a	tathety uktvā gatā devī kṛtakāmā manasvinī<BR>
07,028.032b*0217_01	vyajāyata dharā devī putraṃ putraśatāvaram<BR>
07,028.032c	sa cāpy āsīd durādharṣo narakaḥ śatrutāpanaḥ<BR>
07,028.033a	tasmāt prāgjyotiṣaṃ prāptaṃ tad astraṃ pārtha māmakam<BR>
07,028.033b*0218_01	tad astraṃ devagandharvayakṣapannagarākṣasān<BR>
07,028.033b*0218_02	sarvān samāgatān hanyāt kiṃ punas tvāṃ dhanaṃjaya<BR>
07,028.033b*0218_03	bhogināṃ caiva durdharṣaṃ mayā dattaṃ surāsuraiḥ<BR>
07,028.033b*0218_04	jahi prāgjyotiṣaṃ pārtha purā sarvān hinasti saḥ<BR>
07,028.033c	nāsyāvadhyo 'sti lokeṣu sendrarudreṣu māriṣa<BR>
07,028.034a	tan mayā tvatkṛtenaitad anyathā vyapanāśitam<BR>
07,028.034c	viyuktaṃ paramāstreṇa jahi pārtha mahāsuram<BR>
07,028.035a	vairiṇaṃ yudhi durdharṣaṃ bhagadattaṃ suradviṣam<BR>
07,028.035c	yathāhaṃ jaghnivān pūrvaṃ hitārthaṃ narakaṃ tathā<BR>
07,028.035d*0219_01	avadhyo 'yaṃ mahāstreṇa bhagadattaḥ surāsuraiḥ<BR>
07,028.035d*0219_02	yathāhaṃ narakaṃ lokahitārtham ahanaṃ purā<BR>
07,028.036a	evam uktas tataḥ pārthaḥ keśavena mahātmanā<BR>
07,028.036c	bhagadattaṃ śitair bāṇaiḥ sahasā samavākirat<BR>
07,028.036d*0220_01	ghaṇṭāṃ kāñcanasaṃchannāṃ viśvakarmavinirmitām<BR>
07,028.036d*0220_02	kāñcanaśṛṅkhalānaddhāṃ savyāṃ ciccheda pāṇḍavaḥ<BR>
07,028.036d*0220_03	sā hatā śaraghātena vajraniṣpeṣasaṃnibhā<BR>
07,028.036d*0220_04	papāta dūrapātena candrabimbasamujjvalā<BR>
07,028.036d*0220_05	dakṣiṇāpi hatā rājan ghaṇṭā bāṇaiḥ kirīṭinaḥ<BR>
07,028.036d*0220_06	papāta dūram adhvānaṃ gatvā sūrya iva kṣitau<BR>
07,028.036d*0220_07	bhagadattena nirmuktaḥ supratīko 'pi vegataḥ<BR>
07,028.036d*0220_08	hanumān sūryabimbasya grasanārtham ivodyataḥ<BR>
07,028.037a	tataḥ pārtho mahābāhur asaṃbhrānto mahāmanāḥ<BR>
07,028.037c	kumbhayor antare nāgaṃ nārācena samārpayat<BR>
07,028.037d*0221_01	tataḥ saṃdhāya viśikhaṃ dīpyamānam ivānalam<BR>
07,028.037d*0221_02	avidhyad arjuno nāgaṃ kumbhayor antare bhṛśam<BR>
07,028.038a	samāsādya tu taṃ nāgaṃ bāṇo vajra ivācalam<BR>
07,028.038c	abhyagāt saha puṅkhena valmīkam iva pannagaḥ<BR>
07,028.038d*0222_01	sa karī bhagadattena preryamāṇaḥ punaḥ punaḥ<BR>
07,028.038d*0222_02	na karoti vacas tasya daridrasyeva kāminī<BR>
07,028.038d*0223_01	madhye vidīrṇas tasthau sa prāsyandata punaḥ punaḥ<BR>
07,028.038d*0223_02	syandamānaṃ tato nāgaṃ caraṇābhyām anodayat<BR>
07,028.039a	sa tu viṣṭabhya gātrāṇi dantābhyām avaniṃ yayau<BR>
07,028.039c	nadann ārtasvaraṃ prāṇān utsasarja mahādvipaḥ<BR>
07,028.039d*0224_01	tato gāṇḍīvadhanvānam abhyabhāṣata keśavaḥ<BR>
07,028.039d*0224_02	ayaṃ mahattaraḥ pārtha palitena samāvṛtaḥ<BR>
07,028.039d*0224_03	valīsaṃchannanayanaḥ śūraḥ paramadurjayaḥ<BR>
07,028.039d*0225_01	akṣṇor unmīlanārthāya baddhapaṭṭaḥ sadā nṛpaḥ<BR>
07,028.039d*0225_02	devavākyāt praciccheda śareṇa bhṛśam arjunaḥ<BR>
07,028.039d*0225_03	chinnamātreṃ 'śuke tasmin ruddhanetro babhūva saḥ<BR>
07,028.039d*0226_01	tamomayaṃ jagan mene bhagadattaḥ pratāpavān<BR>
07,028.040a	tataś candrārdhabimbena śareṇa nataparvaṇā<BR>
07,028.040b*0227_01	bibheda sakalo deho dvidhābhūto babhūva ha<BR>
07,028.040b*0227_02	rājñā balavatā tena jānubhyāṃ dhārito raṇe<BR>
07,028.040b*0227_03	arjunaṃ prati yuddhe na cirakālaṃ dadhāra saḥ<BR>
07,028.040b*0227_04	evaṃ yuddhaṃ tadā tena rājñā tena durātmanā<BR>
07,028.040b*0227_05	kirīṭī cārdhabimbena śareṇānataparvaṇā<BR>
07,028.040c	bibheda hṛdayaṃ rājño bhagadattasya pāṇḍavaḥ<BR>
07,028.041a	sa bhinnahṛdayo rājā bhagadattaḥ kirīṭinā<BR>
07,028.041c	śarāsanaṃ śarāṃś caiva gatāsuḥ pramumoca ha<BR>
07,028.042a	śirasas tasya vibhraṣṭaḥ papāta ca varāṅkuśaḥ<BR>
07,028.042c	nālatāḍanavibhraṣṭaṃ palāśaṃ nalinād iva<BR>
07,028.043a	sa hemamālī tapanīyabhāṇḍāt; papāta nāgād girisaṃnikāśāt<BR>
07,028.043c	supuṣpito mārutavegarugṇo; mahīdharāgrād iva karṇikāraḥ<BR>
07,028.044a	nihatya taṃ narapatim indravikramaṃ; sakhāyam indrasya tathaindrir āhave<BR>
07,028.044c	tato 'parāṃs tava jayakāṅkṣiṇo narān; babhañja vāyur balavān drumān iva<BR>
07,029.001	saṃjaya uvāca<BR>
07,029.001a	priyam indrasya satataṃ sakhāyam amitaujasam<BR>
07,029.001c	hatvā prāgjyotiṣaṃ pārthaḥ pradakṣiṇam avartata<BR>
07,029.001d*0228_01	pūrvadaityaṃ mahāvīraṃ bhagadattaṃ mahābalam<BR>
07,029.001d*0228_02	kṛṣṇau daśārhabībhatsū jaghnatur yudhi durjayam<BR>
07,029.001d*0228_03	nāgāyutabalaprāṇaṃ śūram āhavaśobhinam<BR>
07,029.001d*0228_04	supratīko 'pi balavān nāgāyutasamo balī<BR>
07,029.001d*0228_05	vaiṣṇavāstreṇa saṃyukto aṃkuśena ca vīryavān<BR>
07,029.001d*0228_06	trīṇi tejāṃsi tatraiva tretāgnir iva cādhvare<BR>
07,029.001d*0228_07	bhagadattaṃ raṇe śūraṃ nihanyāt ko 'rjunaṃ vinā<BR>
07,029.001d*0228_08	arjuno 'pi mahāvīryo hatvā pitṛsakhaṃ raṇe<BR>
07,029.001d*0228_09	kṣatradharmaṃ vicintyājau dhig dhig ity eva cābravīt<BR>
07,029.001d*0228_10	tam ādityasamaṃ kāntyā bhūmau nipatitaṃ divaḥ<BR>
07,029.001d*0228_11	prasamīkṣya tadā pārtho reṇunā tv avaguṇṭhitam<BR>
07,029.002a	tato gāndhārarājasya sutau parapuraṃjayau<BR>
07,029.002c	ārchetām arjunaṃ saṃkhye bhrātarau vṛṣakācalau<BR>
07,029.003a	tau sametyārjunaṃ vīrau puraḥ paścāc ca dhanvinau<BR>
07,029.003c	avidhyetāṃ mahāvegair niśitair āśugair bhṛśam<BR>
07,029.004a	vṛṣakasya hayān sūtaṃ dhanuś chatraṃ rathaṃ dhvajam<BR>
07,029.004c	tilaśo vyadhamat pārthaḥ saubalasya śitaiḥ śaraiḥ<BR>
07,029.005a	tato 'rjunaḥ śaravrātair nānāpraharaṇair api<BR>
07,029.005c	gāndhārān vyākulāṃś cakre saubalapramukhān punaḥ<BR>
07,029.006a	tataḥ pañcaśatān vīrān gāndhārān udyatāyudhān<BR>
07,029.006c	prāhiṇon mṛtyulokāya kruddho bāṇair dhanaṃjayaḥ<BR>
07,029.007a	hatāśvāt tu rathāt tūrṇam avatīrya mahābhujaḥ<BR>
07,029.007c	āruroha rathaṃ bhrātur anyac ca dhanur ādade<BR>
07,029.008a	tāv ekaratham ārūḍhau bhrātarau vṛṣakācalau<BR>
07,029.008c	śaravarṣeṇa bībhatsum avidhyetāṃ punaḥ punaḥ<BR>
07,029.009a	syālau tava mahātmānau rājānau vṛṣakācalau<BR>
07,029.009c	bhṛśaṃ nijaghnatuḥ pārtham indraṃ vṛtrabalāv iva<BR>
07,029.010a	labdhalakṣyau tu gāndhārāv ahatāṃ pāṇḍavaṃ punaḥ<BR>
07,029.010c	nidāghavārṣikau māsau lokaṃ gharmāmbubhir yathā<BR>
07,029.011a	tau rathasthau naravyāghrau rājānau vṛṣakācalau<BR>
07,029.011c	saṃśliṣṭāṅgau sthitau rājañ jaghānaikeṣuṇārjunaḥ<BR>
07,029.012a	tau rathāt siṃhasaṃkāśau lohitākṣau mahābhujau<BR>
07,029.012c	gatāsū petatur vīrau sodaryāv ekalakṣaṇau<BR>
07,029.013a	tayor dehau rathād bhūmiṃ gatau bandhujanapriyau<BR>
07,029.013c	yaśo daśa diśaḥ puṇyaṃ gamayitvā vyavasthitau<BR>
07,029.014a	dṛṣṭvā vinihatau saṃkhye mātulāv apalāyinau<BR>
07,029.014c	bhṛśaṃ mumucur aśrūṇi putrās tava viśāṃ pate<BR>
07,029.015a	nihatau bhrātarau dṛṣṭvā māyāśataviśāradaḥ<BR>
07,029.015c	kṛṣṇau saṃmohayan māyāṃ vidadhe śakunis tataḥ<BR>
07,029.016a	laguḍāyoguḍāśmānaḥ śataghnyaś ca saśaktayaḥ<BR>
07,029.016c	gadāparighanistriṃśaśūlamudgarapaṭṭiśāḥ<BR>
07,029.017a	sakampanarṣṭinakharā musalāni paraśvadhāḥ<BR>
07,029.017c	kṣurāḥ kṣurapranālīkā vatsadantās trisaṃdhinaḥ<BR>
07,029.018a	cakrāṇi viśikhāḥ prāsā vividhāny āyudhāni ca<BR>
07,029.018c	prapetuḥ sarvato digbhyaḥ pradigbhyaś cārjunaṃ prati<BR>
07,029.019a	kharoṣṭramahiṣāḥ siṃhā vyāghrāḥ sṛmaracillikāḥ<BR>
07,029.019c	ṛkṣāḥ sālāvṛkā gṛdhrāḥ kapayo 'tha sarīsṛpāḥ<BR>
07,029.020a	vividhāni ca rakṣāṃsi kṣudhitāny arjunaṃ prati<BR>
07,029.020c	saṃkruddhāny abhyadhāvanta vividhāni vayāṃsi ca<BR>
07,029.021a	tato divyāstravic chūraḥ kuntīputro dhanaṃjayaḥ<BR>
07,029.021c	visṛjann iṣujālāni sahasā tāny atāḍayat<BR>
07,029.022a	te hanyamānāḥ śūreṇa pravaraiḥ sāyakair dṛḍhaiḥ<BR>
07,029.022c	viruvanto mahārāvān vineśuḥ sarvato hatāḥ<BR>
07,029.023a	tatas tamaḥ prādurabhūd arjunasya rathaṃ prati<BR>
07,029.023c	tasmāc ca tamaso vācaḥ krūrāḥ pārtham abhartsayan<BR>
07,029.023d*0229_01	tat tamo bhairavaṃ ghoraṃ bhayakartṛ mahāhave<BR>
07,029.024a	tat tamo 'streṇa mahatā jyotiṣeṇārjuno 'vadhīt<BR>
07,029.024c	hate tasmiñ jalaughās tu prādurāsan bhayānakāḥ<BR>
07,029.025a	ambhasas tasya nāśārtham ādityāstram athārjunaḥ<BR>
07,029.025c	prāyuṅktāmbhas tatas tena prāyaśo 'streṇa śoṣitam<BR>
07,029.026a	evaṃ bahuvidhā māyāḥ saubalasya kṛtāḥ kṛtāḥ<BR>
07,029.026c	jaghānāstrabalenāśu prahasann arjunas tadā<BR>
07,029.026d*0230_01	durdyūtadevin gāndhāre nākṣān kṣipati gāṇḍivam<BR>
07,029.026d*0230_02	jvalitān niśitāṃs tīkṣṇāñ śarān kṣipati gāṇḍivam<BR>
07,029.027a	tathā hatāsu māyāsu trasto 'rjunaśarāhataḥ<BR>
07,029.027c	apāyāj javanair aśvaiḥ śakuniḥ prākṛto yathā<BR>
07,029.028a	tato 'rjuno 'stravic chraiṣṭhyaṃ darśayann ātmano 'riṣu<BR>
07,029.028c	abhyavarṣac charaugheṇa kauravāṇām anīkinīm<BR>
07,029.029a	sā hanyamānā pārthena putrasya tava vāhinī<BR>
07,029.029c	dvaidhībhūtā mahārāja gaṅgevāsādya parvatam<BR>
07,029.030a	droṇam evānvapadyanta ke cit tatra mahārathāḥ<BR>
07,029.030c	ke cid duryodhanaṃ rājann ardyamānāḥ kirīṭinā<BR>
07,029.031a	nāpaśyāma tatas tv etat sainyaṃ vai tamasāvṛtam<BR>
07,029.031c	gāṇḍīvasya ca nirghoṣaḥ śruto dakṣiṇato mayā<BR>
07,029.032a	śaṅkhadundubhinirghoṣaṃ vāditrāṇāṃ ca nisvanam<BR>
07,029.032c	gāṇḍīvasya ca nirghoṣo vyatikramyāspṛśad divam<BR>
07,029.033a	tataḥ punar dakṣiṇataḥ saṃgrāmaś citrayodhinām<BR>
07,029.033c	suyuddham arjunasyāsīd ahaṃ tu droṇam anvagām<BR>
07,029.033d*0231_01	yaudhiṣṭhirāṇy anīkāni pradahanti tatas tataḥ<BR>
07,029.034a	nānāvidhāny anīkāni putrāṇāṃ tava bhārata<BR>
07,029.034c	arjuno vyadhamat kāle divīvābhrāṇi mārutaḥ<BR>
07,029.035a	taṃ vāsavam ivāyāntaṃ bhūrivarṣaśaraughiṇam<BR>
07,029.035c	maheṣvāsaṃ naravyāghraṃ nograṃ kaś cid avārayat<BR>
07,029.036a	te hanyamānāḥ pārthena tvadīyā vyathitā bhṛśam<BR>
07,029.036c	svān eva bahavo jaghnur vidravantas tatas tataḥ<BR>
07,029.037a	te 'rjunena śarā muktāḥ kaṅkapatrās tanucchidaḥ<BR>
07,029.037c	śalabhā iva saṃpetuḥ saṃvṛṇvānā diśo daśa<BR>
07,029.038a	turagaṃ rathinaṃ nāgaṃ padātim api māriṣa<BR>
07,029.038c	vinirbhidya kṣitiṃ jagmur valmīkam iva pannagāḥ<BR>
07,029.039a	na ca dvitīyaṃ vyasṛjat kuñjarāśvanareṣu saḥ<BR>
07,029.039c	pṛthag ekaśarārugṇā nipetus te gatāsavaḥ<BR>
07,029.040a	hatair manuṣyais turagaiś ca sarvataḥ; śarābhivṛṣṭair dviradaiś ca pātitaiḥ<BR>
07,029.040c	tadā śvagomāyubaḍābhināditaṃ; vicitram āyodhaśiro babhūva ha<BR>
07,029.041a	pitā sutaṃ tyajati suhṛdvaraṃ suhṛt; tathaiva putraḥ pitaraṃ śarāturaḥ<BR>
07,029.041c	svarakṣaṇe kṛtamatayas tadā janās; tyajanti vāhān api pārthapīḍitāḥ<BR>
07,030.001	dhṛtarāṣṭra uvāca<BR>
07,030.001a	teṣv anīkeṣu bhagneṣu pāṇḍuputreṇa saṃjaya<BR>
07,030.001c	calitānāṃ drutānāṃ ca katham āsīn mano hi vaḥ<BR>
07,030.002a	anīkānāṃ prabhagnānāṃ vyavasthānam apaśyatām<BR>
07,030.002b*0232_01	ataḥ paraṃ raṇe sūta kim akurvanta māmakāḥ<BR>
07,030.002c	duṣkaraṃ pratisaṃdhānaṃ tan mamācakṣva saṃjaya<BR>
07,030.003	saṃjaya uvāca<BR>
07,030.003a	tathāpi tava putrasya priyakāmā viśāṃ pate<BR>
07,030.003c	yaśaḥ pravīrā lokeṣu rakṣanto droṇam anvayuḥ<BR>
07,030.004a	samudyateṣu śastreṣu saṃprāpte ca yudhiṣṭhire<BR>
07,030.004c	akurvann āryakarmāṇi bhairave satyabhītavat<BR>
07,030.005a	antaraṃ bhīmasenasya prāpatann amitaujasaḥ<BR>
07,030.005c	sātyakeś caiva śūrasya dhṛṣṭadyumnasya cābhibho<BR>
07,030.006a	droṇaṃ droṇam iti krūrāḥ pāñcālāḥ samacodayan<BR>
07,030.006c	mā droṇam iti putrās te kurūn sarvān acodayan<BR>
07,030.007a	droṇaṃ droṇam iti hy eke mā droṇam iti cāpare<BR>
07,030.007c	kurūṇāṃ pāṇḍavānāṃ ca droṇadyūtam avartata<BR>
07,030.008a	yaṃ yaṃ sma bhajate droṇaḥ pāñcālānāṃ rathavrajam<BR>
07,030.008c	tatra tatra sma pāñcālyo dhṛṣṭadyumno 'tha dhīyate<BR>
07,030.009a	yathābhāgaviparyāse saṃgrāme bhairave sati<BR>
07,030.009c	vīrāḥ samāsadan vīrān agacchan bhīravaḥ parān<BR>
07,030.010a	akampanīyāḥ śatrūṇāṃ babhūvus tatra pāṇḍavāḥ<BR>
07,030.010c	akampayaṃs tv anīkāni smarantaḥ kleśam ātmanaḥ<BR>
07,030.011a	te tv amarṣavaśaṃ prāptā hrīmantaḥ sattvacoditāḥ<BR>
07,030.011c	tyaktvā prāṇān nyavartanta ghnanto droṇaṃ mahāhave<BR>
07,030.012a	ayasām iva saṃpātaḥ śilānām iva cābhavat<BR>
07,030.012c	dīvyatāṃ tumule yuddhe prāṇair amitatejasām<BR>
07,030.013a	na tu smaranti saṃgrāmam api vṛddhās tathāvidham<BR>
07,030.013c	dṛṣṭapūrvaṃ mahārāja śrutapūrvam athāpi vā<BR>
07,030.014a	prākampateva pṛthivī tasmin vīrāvasādane<BR>
07,030.014c	pravartatā balaughena mahatā bhārapīḍitā<BR>
07,030.015a	ghūrṇato hi balaughasya divaṃ stabdhveva nisvanaḥ<BR>
07,030.015c	ajātaśatroḥ kruddhasya putrasya tava cābhavat<BR>
07,030.016a	samāsādya tu pāṇḍūnām anīkāni sahasraśaḥ<BR>
07,030.016c	droṇena caratā saṃkhye prabhagnāni śitaiḥ śaraiḥ<BR>
07,030.017a	teṣu pramathyamāneṣu droṇenādbhutakarmaṇā<BR>
07,030.017c	paryavārayad āsādya droṇaṃ senāpatiḥ svayam<BR>
07,030.018a	tad adbhutam abhūd yuddhaṃ droṇapāñcālyayos tadā<BR>
07,030.018c	naiva tasyopamā kā cit saṃbhaved iti me matiḥ<BR>
07,030.019a	tato nīlo 'nalaprakhyo dadāha kuruvāhinīm<BR>
07,030.019c	śarasphuliṅgaś cāpārcir dahan kakṣam ivānalaḥ<BR>
07,030.020a	taṃ dahantam anīkāni droṇaputraḥ pratāpavān<BR>
07,030.020c	pūrvābhibhāṣī suślakṣṇaṃ smayamāno 'bhyabhāṣata<BR>
07,030.021a	nīla kiṃ bahubhir dagdhais tava yodhaiḥ śarārciṣā<BR>
07,030.021c	mayaikena hi yudhyasva kruddhaḥ prahara cāśugaiḥ<BR>
07,030.022a	taṃ padmanikarākāraṃ padmapatranibhekṣaṇam<BR>
07,030.022c	vyākośapadmābhamukhaṃ nīlo vivyādha sāyakaiḥ<BR>
07,030.023a	tenātividdhaḥ sahasā drauṇir bhallaiḥ śitais tribhiḥ<BR>
07,030.023c	dhanur dhvajaṃ ca chatraṃ ca dviṣataḥ sa nyakṛntata<BR>
07,030.024a	sotplutya syandanāt tasmān nīlaś carmavarāsidhṛk<BR>
07,030.024c	droṇāyaneḥ śiraḥ kāyād dhartum aicchat patatrivat<BR>
07,030.025a	tasyodyatāseḥ sunasaṃ śiraḥ kāyāt sakuṇḍalam<BR>
07,030.025c	bhallenāpāharad drauṇiḥ smayamāna ivānagha<BR>
07,030.026a	saṃpūrṇacandrābhamukhaḥ padmapatranibhekṣaṇaḥ<BR>
07,030.026c	prāṃśur utpalagarbhābho nihato nyapatat kṣitau<BR>
07,030.027a	tataḥ pravivyathe senā pāṇḍavī bhṛśam ākulā<BR>
07,030.027c	ācāryaputreṇa hate nīle jvalitatejasi<BR>
07,030.028a	acintayaṃś ca te sarve pāṇḍavānāṃ mahārathāḥ<BR>
07,030.028c	kathaṃ no vāsavis trāyāc chatrubhya iti māriṣa<BR>
07,030.029a	dakṣiṇena tu senāyāḥ kurute kadanaṃ balī<BR>
07,030.029c	saṃśaptakāvaśeṣasya nārāyaṇabalasya ca<BR>
07,031.001	saṃjaya uvāca<BR>
07,031.001a	pratighātaṃ tu sainyasya nāmṛṣyata vṛkodaraḥ<BR>
07,031.001c	so 'bhinad bāhlikaṃ ṣaṣṭyā karṇaṃ ca daśabhiḥ śaraiḥ<BR>
07,031.002a	tasya droṇaḥ śitair bāṇais tīkṣṇadhārair ayasmayaiḥ<BR>
07,031.002c	jīvitāntam abhiprepsur marmaṇy āśu jaghāna ha<BR>
07,031.002d*0233_01	ānantaryam abhiprepsuḥ ṣaḍviṃśatyā samārpayat<BR>
07,031.002d*0233_02	punaś cāgnisamasparśair āśīviṣaviṣopamaiḥ<BR>
07,031.003a	karṇo dvādaśabhir bāṇair aśvatthāmā ca saptabhiḥ<BR>
07,031.003c	ṣaḍbhir duryodhano rājā tata enam avākirat<BR>
07,031.004a	bhīmaseno 'pi tān sarvān pratyavidhyan mahābalaḥ<BR>
07,031.004c	droṇaṃ pañcāśateṣūṇāṃ karṇaṃ ca daśabhiḥ śaraiḥ<BR>
07,031.005a	duryodhanaṃ dvādaśabhir drauṇiṃ cāṣṭābhir āśugaiḥ<BR>
07,031.005c	ārāvaṃ tumulaṃ kurvann abhyavartata tān raṇe<BR>
07,031.006a	tasmin saṃtyajati prāṇān mṛtyusādhāraṇīkṛte<BR>
07,031.006c	ajātaśatrus tān yodhān bhīmaṃ trātety acodayat<BR>
07,031.007a	te yayur bhīmasenasya samīpam amitaujasaḥ<BR>
07,031.007c	yuyudhānaprabhṛtayo mādrīputrau ca pāṇḍavau<BR>
07,031.008a	te sametya susaṃrabdhāḥ sahitāḥ puruṣarṣabhāḥ<BR>
07,031.008c	maheṣvāsavarair guptaṃ droṇānīkaṃ bibhitsavaḥ<BR>
07,031.009a	samāpetur mahāvīryā bhīmaprabhṛtayo rathāḥ<BR>
07,031.009c	tān pratyagṛhṇād avyagro droṇo 'pi rathināṃ varaḥ<BR>
07,031.010a	mahābalān atirathān vīrān samaraśobhinaḥ<BR>
07,031.010c	bāhyaṃ mṛtyubhayaṃ kṛtvā tāvakāḥ pāṇḍavān yayuḥ<BR>
07,031.011a	sādinaḥ sādino 'bhyaghnaṃs tathaiva rathino rathān<BR>
07,031.011c	āsīc chaktyasisaṃpāto yuddham āsīt paraśvadhaiḥ<BR>
07,031.012a	nikṛṣṭam asiyuddhaṃ ca babhūva kaṭukodayam<BR>
07,031.012b*0234_01	kuñjarāṇāṃ ca saṃpāto babhūva kaṭukodayaḥ<BR>
07,031.012c	kuñjarāṇāṃ ca saṃghātair yuddham āsīt sudāruṇam<BR>
07,031.013a	apatat kuñjarād anyo hayād anyas tv avākśirāḥ<BR>
07,031.013c	naro bāṇena nirbhinno rathād anyaś ca māriṣa<BR>
07,031.014a	tatrānyasya ca saṃmarde patitasya vivarmaṇaḥ<BR>
07,031.014c	śiraḥ pradhvaṃsayām āsa vakṣasy ākramya kuñjaraḥ<BR>
07,031.015a	apare 'py aparāñ jaghnur vāraṇāḥ patitān narān<BR>
07,031.015c	viṣāṇaiś cāvaniṃ gatvā vyabhindan rathino bahūn<BR>
07,031.016a	narāntraiḥ ke cid apare viṣāṇālagnasaṃsravaiḥ<BR>
07,031.016c	babhramuḥ śataśo nāgā mṛdnantaḥ śataśo narān<BR>
07,031.017a	kāṃsyāyasatanutrāṇān narāśvarathakuñjarān<BR>
07,031.017c	patitān pothayāṃ cakrur dvipāḥ sthūlanaḍān iva<BR>
07,031.017d*0235_01	anīkānāṃ prabhagnānām avasthānam apaśyatām<BR>
07,031.017d*0235_02	duṣkaraṃ pratisaṃdhānaṃ bhuvi cāsīt tadā nṛpa<BR>
07,031.018a	gṛdhrapatrādhivāsāṃsi śayanāni narādhipāḥ<BR>
07,031.018c	hrīmantaḥ kālasaṃpakvāḥ suduḥkhāny adhiśerate<BR>
07,031.019a	hanti smātra pitā putraṃ rathenābhyativartate<BR>
07,031.019c	putraś ca pitaraṃ mohān nirmaryādam avartata<BR>
07,031.020a	akṣo bhagno dhvajaś chinnaś chatram urvyāṃ nipātitam<BR>
07,031.020c	yugārdhaṃ chinnam ādāya pradudrāva tathā hayaḥ<BR>
07,031.021a	sāsir bāhur nipatitaḥ śiraś chinnaṃ sakuṇḍalam<BR>
07,031.021c	gajenākṣipya balinā rathaḥ saṃcūrṇitaḥ kṣitau<BR>
07,031.022a	rathinā tāḍito nāgo nārācenāpatad vyasuḥ<BR>
07,031.022c	sārohaś cāpatad vājī gajenātāḍito bhṛśam<BR>
07,031.023a	nirmaryādaṃ mahad yuddham avartata sudāruṇam<BR>
07,031.023c	hā tāta hā putra sakhe kvāsi tiṣṭha kva dhāvasi<BR>
07,031.024a	praharāhara jahy enaṃ smitakṣveḍitagarjitaiḥ<BR>
07,031.024c	ity evam uccarantyaḥ sma śrūyante vividhā giraḥ<BR>
07,031.025a	narasyāśvasya nāgasya samasajjata śoṇitam<BR>
07,031.025c	upāśāmyad rajo bhaumaṃ bhīrūn kaśmalam āviśat<BR>
07,031.025d*0236_01	cakreṇa cakram āsādya vīro vīrasya saṃyuge<BR>
07,031.025d*0236_02	atīteṣupathe kāle jahāra gadayā śiraḥ<BR>
07,031.026a	āsīt keśaparāmarśo muṣṭiyuddhaṃ ca dāruṇam<BR>
07,031.026c	nakhair dantaiś ca śūrāṇam advīpe dvīpam icchatām<BR>
07,031.027a	tatrācchidyata vīrasya sakhaḍgo bāhur udyataḥ<BR>
07,031.027c	sadhanuś cāparasyāpi saśaraḥ sāṅkuśas tathā<BR>
07,031.028a	prākrośad anyam anyo 'tra tathānyo vimukho 'dravat<BR>
07,031.028c	anyaḥ prāptasya cānyasya śiraḥ kāyād apāharat<BR>
07,031.029a	śabdam abhyadravac cānyaḥ śabdād anyo 'dravad bhṛśam<BR>
07,031.029c	svān anyo 'tha parān anyo jaghāna niśitaiḥ śaraiḥ<BR>
07,031.029d*0237_01	bhītaś cānya udakrośad anyo bhīta upādravat<BR>
07,031.029d*0237_02	asaṃprāptasya taṃ deśam anyo jīvitam ādade<BR>
07,031.030a	giriśṛṅgopamaś cātra nārācena nipātitaḥ<BR>
07,031.030c	mātaṅgo nyapatad bhūmau nadīrodha ivoṣṇage<BR>
07,031.031a	tathaiva rathinaṃ nāgaḥ kṣaran girir ivārujat<BR>
07,031.031c	adhyatiṣṭhat padā bhūmau sahāśvaṃ sahasārathim<BR>
07,031.032a	śūrān praharato dṛṣṭvā kṛtāstrān rudhirokṣitān<BR>
07,031.032c	bahūn apy āviśan moho bhīrūn hṛdayadurbalān<BR>
07,031.033a	sarvam āvignam abhavan na prājñāyata kiṃ cana<BR>
07,031.033c	sainye ca rajasā dhvaste nirmaryādam avartata<BR>
07,031.034a	tataḥ senāpatiḥ śīghram ayaṃ kāla iti bruvan<BR>
07,031.034c	nityābhitvaritān eva tvarayām āsa pāṇḍavān<BR>
07,031.035a	kurvantaḥ śāsanaṃ tasya pāṇḍaveyā yaśasvinaḥ<BR>
07,031.035c	saro haṃsā ivāpetur ghnanto droṇarathaṃ prati<BR>
07,031.036a	gṛhṇītādravatānyonyaṃ vibhītā vinikṛntata<BR>
07,031.036c	ity āsīt tumulaḥ śabdo durdharṣasya rathaṃ prati<BR>
07,031.037a	tato droṇaḥ kṛpaḥ karṇo drauṇī rājā jayadrathaḥ<BR>
07,031.037c	vindānuvindāv avantyau śalyaś cainān avārayan<BR>
07,031.038a	te tv āryadharmasaṃrabdhā durnivāryā durāsadāḥ<BR>
07,031.038c	śarārtā na juhur droṇaṃ pāñcālāḥ pāṇḍavaiḥ saha<BR>
07,031.039a	tato droṇo 'bhisaṃkruddho visṛjañ śataśaḥ śarān<BR>
07,031.039c	cedipāñcālapāṇḍūnām akarot kadanaṃ mahat<BR>
07,031.040a	tasya jyātalanirghoṣaḥ śuśruve dikṣu māriṣa<BR>
07,031.040c	vajrasaṃghātasaṃkāśas trāsayan pāṇḍavān bahūn<BR>
07,031.041a	etasminn antare jiṣṇur hatvā saṃśaptakān balī<BR>
07,031.041c	abyayāt tatra yatra sma droṇaḥ pāṇḍūn pramardati<BR>
07,031.042a	taṃ śaraughamahāvartaṃ śoṇitodaṃ mahāhradam<BR>
07,031.042c	tīrṇaḥ saṃśaptakān hatvā pratyadṛśyata phalgunaḥ<BR>
07,031.043a	tasya kīrtimato lakṣma sūryapratimatejasaḥ<BR>
07,031.043c	dīpyamānam apaśyāma tejasā vānaradhvajam<BR>
07,031.044a	saṃśaptakasamudraṃ tam ucchoṣyāstragabhastibhiḥ<BR>
07,031.044c	sa pāṇḍavayugāntārkaḥ kurūn apy abhyatītapat<BR>
07,031.045a	pradadāha kurūn sarvān arjunaḥ śastratejasā<BR>
07,031.045c	yugānte sarvabhūtāni dhūmaketur ivotthitaḥ<BR>
07,031.046a	tena bāṇasahasraughair gajāśvarathayodhinaḥ<BR>
07,031.046c	tāḍyamānāḥ kṣitiṃ jagmur muktaśastrāḥ śarārditāḥ<BR>
07,031.047a	ke cid ārtasvaraṃ cakrur vinedur apare punaḥ<BR>
07,031.047c	pārthabāṇahatāḥ ke cin nipetur vigatāsavaḥ<BR>
07,031.048a	teṣām utpatatāṃ kāṃś cit patitāṃś ca parāṅmukhān<BR>
07,031.048c	na jaghānārjuno yodhān yodhavratam anusmaran<BR>
07,031.049a	te viśīrṇarathāśvebhāḥ prāyaśaś ca parāṅmukhāḥ<BR>
07,031.049c	kuravaḥ karṇa karṇeti hā heti ca vicukruśuḥ<BR>
07,031.050a	tam ādhirathir ākrandaṃ vijñāya śaraṇaiṣiṇām<BR>
07,031.050c	mā bhaiṣṭeti pratiśrutya yayāv abhimukho 'rjunam<BR>
07,031.051a	sa bhāratarathaśreṣṭhaḥ sarvabhārataharṣaṇaḥ<BR>
07,031.051b*0238_01	rāmaśiṣyo mahābāhur dhanvināṃ mānahā sadā<BR>
07,031.051c	prāduścakre tad āgneyam astram astravidāṃ varaḥ<BR>
07,031.052a	tasya dīptaśaraughasya dīptacāpadharasya ca<BR>
07,031.052c	śaraughāñ śarajālena vidudhāva dhanaṃjayaḥ<BR>
07,031.052d*0239_01	tathaivādhirathis tasya bāṇāñ jvalitatejasaḥ<BR>
07,031.052e	astram astreṇa saṃvārya prāṇadad visṛjañ śarān<BR>
07,031.053a	dhṛṣṭadyumnaś ca bhīmaś ca sātyakiś ca mahārathaḥ<BR>
07,031.053c	vivyadhuḥ karṇam āsādya tribhis tribhir ajihmagaiḥ<BR>
07,031.054a	arjunāstraṃ tu rādheyaḥ saṃvārya śaravṛṣṭibhiḥ<BR>
07,031.054c	teṣāṃ trayāṇāṃ cāpāni ciccheda viśikhais tribhiḥ<BR>
07,031.055a	te nikṛttāyudhāḥ śūrā nirviṣā bhujagā iva<BR>
07,031.055c	rathaśaktīḥ samutkṣipya bhṛśaṃ siṃhā ivānadan<BR>
07,031.056a	tā bhujāgrair mahāvegā visṛṣṭā bhujagopamāḥ<BR>
07,031.056c	dīpyamānā mahāśaktyo jagmur ādhirathiṃ prati<BR>
07,031.057a	tā nikṛtya śitair bāṇais tribhis tribhir ajihmagaiḥ<BR>
07,031.057c	nanāda balavān karṇaḥ pārthāya visṛjañ śarān<BR>
07,031.058a	arjunaś cāpi rādheyaṃ viddhvā saptabhir āśugaiḥ<BR>
07,031.058c	karṇād avarajaṃ bāṇair jaghāna niśitais tribhiḥ<BR>
07,031.059a	tataḥ śatruṃjayaṃ hatvā pārthaḥ ṣaḍbhir ajihmagaiḥ<BR>
07,031.059c	jahāra sadyo bhallena vipāṭasya śiro rathāt<BR>
07,031.060a	paśyatāṃ dhārtarāṣṭrāṇām ekenaiva kirīṭinā<BR>
07,031.060c	pramukhe sūtaputrasya sodaryā nihatās trayaḥ<BR>
07,031.061a	tato bhīmaḥ samutpatya svarathād vainateyavat<BR>
07,031.061c	varāsinā karṇapakṣāñ jaghāna daśa pañca ca<BR>
07,031.062a	punaḥ svaratham āsthāya dhanur ādāya cāparam<BR>
07,031.062c	vivyādha daśabhiḥ karṇaṃ sūtam aśvāṃś ca pañcabhiḥ<BR>
07,031.063a	dhṛṣṭadyumno 'py asivaraṃ carma cādāya bhāsvaram<BR>
07,031.063c	jaghāna candravarmāṇaṃ bṛhatkṣatraṃ ca pauravam<BR>
07,031.064a	tataḥ svaratham āsthāya pāñcālyo 'nyac ca kārmukam<BR>
07,031.064c	ādāya karṇaṃ vivyādha trisaptatyā nadan raṇe<BR>
07,031.065a	śaineyo 'py anyad ādāya dhanur indrāyudhadyuti<BR>
07,031.065c	sūtaputraṃ catuḥṣaṣṭyā viddhvā siṃha ivānadat<BR>
07,031.066a	bhallabhyāṃ sādhumuktābhyāṃ chittvā karṇasya kārmukam<BR>
07,031.066c	punaḥ karṇaṃ tribhir bāṇair bāhvor urasi cārpayat<BR>
07,031.067a	tato duryodhano droṇo rājā caiva jayadrathaḥ<BR>
07,031.067c	nimajjamānaṃ rādheyam ujjahruḥ sātyakārṇavāt<BR>
07,031.067d*0240_01	pattyaśvarathamātaṅgās tvadīyāḥ śataśo 'pare<BR>
07,031.067d*0240_02	karṇam evābhyadhāvanta trāsyamānāḥ prahāriṇaḥ<BR>
07,031.068a	dhṛṣṭadyumnaś ca bhīmaś ca saubhadro 'rjuna eva ca<BR>
07,031.068c	nakulaḥ sahadevaś ca sātyakiṃ jugupū raṇe<BR>
07,031.069a	evam eṣa mahāraudraḥ kṣayārthaṃ sarvadhanvinām<BR>
07,031.069c	tāvakānāṃ pareṣāṃ ca tyaktvā prāṇān abhūd raṇaḥ<BR>
07,031.070a	padātirathanāgāśvair gajāśvarathapattayaḥ<BR>
07,031.070c	rathino nāgapattyaśvai rathapattī rathadvipaiḥ<BR>
07,031.071a	aśvair aśvā gajair nāgā rathino rathibhiḥ saha<BR>
07,031.071c	saṃsaktāḥ samadṛśyanta pattayaś cāpi pattibhiḥ<BR>
07,031.072a	evaṃ sukalilaṃ yuddham āsīt kravyādaharṣaṇam<BR>
07,031.072c	mahadbhis tair abhītānāṃ yamarāṣṭravivardhanam<BR>
07,031.072d*0241_01	saṃrambheṇābhisaṃsṛjya nighnatām itaretaram<BR>
07,031.072d*0241_02	kurūṇāṃ pāṇḍavānāṃ ca droṇārjunasamāgame<BR>
07,031.073a	tato hatā nararathavājikuñjarair; anekaśo dviparathavājipattayaḥ<BR>
07,031.073c	gajair gajā rathibhir udāyudhā rathā; hayair hayāḥ pattigaṇaiś ca pattayaḥ<BR>
07,031.074a	rathair dvipā dviradavarair mahāhayā; hayair narā vararathibhiś ca vājinaḥ<BR>
07,031.074c	nirastajihvādaśanekṣaṇāḥ kṣitau; kṣayaṃ gatāḥ pramathitavarmabhūṣaṇāḥ<BR>
07,031.075a	tathā parair bahukaraṇair varāyudhair; hatā gatāḥ pratibhayadarśanāḥ kṣitim<BR>
07,031.075c	vipothitā hayagajapādatāḍitā; bhṛśākulā rathakhuranemibhir hatāḥ<BR>
07,031.076a	pramodane śvāpadapakṣirakṣasāṃ; janakṣaye vartati tatra dāruṇe<BR>
07,031.076c	mahābalās te kupitāḥ parasparaṃ; niṣūdayantaḥ pravicerur ojasā<BR>
07,031.076d*0242_01	mahābale kṣubdhamahārṇavopame<BR>
07,031.076d*0242_02	mahendrasadmātithitāṃ yiyāsavaḥ<BR>
07,031.077a	tato bale bhṛśalulite parasparaṃ; nirīkṣamāṇe rudhiraughasaṃplute<BR>
07,031.077c	divākare 'staṃgirim āsthite śanair; ubhe prayāte śibirāya bhārata<BR>
07,032.001	saṃjaya uvāca<BR>
07,032.001a	pūrvam asmāsu bhagneṣu phalgunenāmitaujasā<BR>
07,032.001c	droṇe ca moghasaṃkalpe rakṣite ca yudhiṣṭhire<BR>
07,032.002a	sarve vidhvastakavacās tāvakā yudhi nirjitāḥ<BR>
07,032.002c	rajasvalā bhṛśodvignā vīkṣamāṇā diśo daśa<BR>
07,032.003a	avahāraṃ tataḥ kṛtvā bhāradvājasya saṃmate<BR>
07,032.003c	labdhalakṣyaiḥ parair dīnā bhṛśāvahasitā raṇe<BR>
07,032.004a	ślāghamāneṣu bhūteṣu phalgunasyāmitān guṇān<BR>
07,032.004c	keśavasya ca sauhārde kīrtyamāne 'rjunaṃ prati<BR>
07,032.004e	abhiśastā ivābhūvan dhyānamūkatvam āsthitāḥ<BR>
07,032.004f*0243_01	nistejaso vimanaso nirvīryā niṣparākramāḥ<BR>
07,032.004f*0243_02	ye pradhānā hatās teṣāṃ vairāgyaṃ samupāśritāḥ<BR>
07,032.004f*0243_03	nārjunaś ca samo vīrye ślāghyamānāḥ punaḥ punaḥ<BR>
07,032.004f*0244_01	rājāno rājaputrāś ca sarve duryodhanādayaḥ<BR>
07,032.005a	tataḥ prabhātasamaye droṇaṃ duryodhano 'bravīt<BR>
07,032.005b*0245_01	tato duryodhano rājā droṇaṃ dīno 'bhyabhāṣata<BR>
07,032.005c	praṇayād abhimānāc ca dviṣadvṛddhyā ca durmanāḥ<BR>
07,032.005e	śṛṇvatāṃ sarvabhūtānāṃ saṃrabdho vākyakovidaḥ<BR>
07,032.005f*0246_01	kṛpakarṇamukhādīnāṃ praṇayān niṣṭhuraṃ vacaḥ<BR>
07,032.006a	nūnaṃ vayaṃ vadhyapakṣe bhavato brahmavittama<BR>
07,032.006c	tathā hi nāgrahīḥ prāptaṃ samīpe 'dya yudhiṣṭhiram<BR>
07,032.007a	icchatas te na mucyeta cakṣuḥprāpto raṇe ripuḥ<BR>
07,032.007c	jighṛkṣato rakṣyamāṇaḥ sāmarair api pāṇḍavaiḥ<BR>
07,032.008a	varaṃ dattvā mama prītaḥ paścād vikṛtavān asi<BR>
07,032.008c	āśābhaṅgaṃ na kurvanti bhaktasyāryāḥ kathaṃ cana<BR>
07,032.009a	tato 'prītas tathoktaḥ sa bhāradvājo 'bravīn nṛpam<BR>
07,032.009c	nārhase mānyathā jñātuṃ ghaṭamānaṃ tava priye<BR>
07,032.010a	sasurāsuragandharvāḥ sayakṣoragarākṣasāḥ<BR>
07,032.010c	nālaṃ lokā raṇe jetuṃ pālyamānaṃ kirīṭinā<BR>
07,032.011a	viśvasṛg yatra govindaḥ pṛtanāris tahārjunaḥ<BR>
07,032.011c	tatra kasya balaṃ krāmed anyatra tryambakāt prabhoḥ<BR>
07,032.012a	satyaṃ tu te bravīmy adya naitaj jātv anyathā bhavet<BR>
07,032.012c	adyaiṣāṃ pravaraṃ vīraṃ pātayiṣye mahāratham<BR>
07,032.013a	taṃ ca vyūhaṃ vidhāsyāmi yo 'bhedyas tridaśair api<BR>
07,032.013c	yogena kena cid rājann arjunas tv apanīyatām<BR>
07,032.014a	na hy ajñātam asādhyaṃ vā tasya saṃkhye 'sti kiṃ cana<BR>
07,032.014c	tena hy upāttaṃ balavat sarvajñānam itas tataḥ<BR>
07,032.015a	droṇena vyāhṛte tv evaṃ saṃśaptakagaṇāḥ punaḥ<BR>
07,032.015c	āhvayann arjunaṃ saṃkhye dakṣiṇām abhito diśam<BR>
07,032.016a	tatrārjunasyātha paraiḥ sārdhaṃ samabhavad raṇaḥ<BR>
07,032.016c	tādṛśo yādṛśo nānyaḥ śruto dṛṣṭo 'pi vā kva cit<BR>
07,032.017a	tato droṇena vihito rājan vyūho vyarocata<BR>
07,032.017c	caran madhyaṃdine sūryaḥ pratapann iva durdṛśaḥ<BR>
07,032.018a	taṃ cābhimanyur vacanāt pitur jyeṣṭhasya bhārata<BR>
07,032.018c	bibheda durbhidaṃ saṃkhye cakravyūham anekadhā<BR>
07,032.019a	sa kṛtvā duṣkaraṃ karma hatvā vīrān sahasraśaḥ<BR>
07,032.019b*0247_01	rājaputraśataṃ hatvā kausalyaṃ ca bṛhadbalam<BR>
07,032.019b*0247_02	mahārathaṃ śalyaputraṃ lakṣmaṇaṃ ca tava priyam<BR>
07,032.019c	ṣaṭsu vīreṣu saṃsakto dauḥśāsanivaśaṃ gataḥ<BR>
07,032.019d*0248_01	nihataḥ puruṣavyāghraḥ putro gāṇḍīvadhanvinaḥ<BR>
07,032.019d*0249_01	saubhadraḥ pṛthivīpāla jahau prāṇān paraṃtapa<BR>
07,032.020a	vayaṃ paramasaṃhṛṣṭāḥ pāṇḍavāḥ śokakarśitāḥ<BR>
07,032.020c	saubhadre nihate rājann avahāram akurvata<BR>
07,032.021	dhṛtarāṣṭra uvāca<BR>
07,032.021a	putraṃ puruṣasiṃhasya saṃjayāprāptayauvanam<BR>
07,032.021c	raṇe vinihataṃ śrutvā bhṛśaṃ me dīryate manaḥ<BR>
07,032.022a	dāruṇaḥ kṣatradharmo 'yaṃ vihito dharmakartṛbhiḥ<BR>
07,032.022c	yatra rājyepsavaḥ śūrā bāle śastram apātayan<BR>
07,032.023a	bālam atyantasukhinaṃ vicarantam abhītavat<BR>
07,032.023c	kṛtāstrā bahavo jaghnur brūhi gāvalgaṇe katham<BR>
07,032.024a	bibhitsatā rathānīkaṃ saubhadreṇāmitaujasā<BR>
07,032.024c	vikrīḍitaṃ yathā saṃkhye tan mamācakṣva saṃjaya<BR>
07,032.025	saṃjaya uvāca<BR>
07,032.025a	yan māṃ pṛcchasi rājendra saubhadrasya nipātanam<BR>
07,032.025c	tat te kārtsnyena vakṣyāmi śṛṇu rājan samāhitaḥ<BR>
07,032.025e	vikrīḍitaṃ kumāreṇa yathānīkaṃ bibhitsatā<BR>
07,032.025f*0250_01	ārugṇāś ca yathā vīrā duḥsādhyāś cāpi viplave<BR>
07,032.026a	dāvāgnyabhiparītānāṃ bhūrigulmatṛṇadrume<BR>
07,032.026c	vanaukasām ivāraṇye tvadīyānām abhūd bhayam<BR>
07,033.001	saṃjaya uvāca<BR>
07,033.001a	samare 'tyugrakarmāṇaḥ karmabhir vyañjitaśramāḥ<BR>
07,033.001c	sakṛṣṇāḥ pāṇḍavāḥ pañca devair api durāsadāḥ<BR>
07,033.002a	sattvakarmānvayair buddhyā prakṛtyā yaśasā śriyā<BR>
07,033.002c	naiva bhūto na bhavitā kṛṣṇatulyaguṇaḥ pumān<BR>
07,033.003a	satyadharmaparo dātā viprapūjādibhir guṇaiḥ<BR>
07,033.003c	sadaiva tridivaṃ prāpto rājā kila yudhiṣṭhiraḥ<BR>
07,033.004a	yugānte cāntako rājañ jāmadagnyaś ca vīryavān<BR>
07,033.004c	raṇastho bhīmasenaś ca kathyante sadṛśās trayaḥ<BR>
07,033.005a	pratijñākarmadakṣasya raṇe gāṇḍīvadhanvanaḥ<BR>
07,033.005c	upamāṃ nādhigacchāmi pārthasya sadṛśīṃ kṣitau<BR>
07,033.006a	guruvātsalyam atyantaṃ naibhṛtyaṃ vinayo damaḥ<BR>
07,033.006c	nakule 'prātirūpyaṃ ca śauryaṃ ca niyatāni ṣaṭ<BR>
07,033.007a	śrutagāmbhīryamādhuryasattvavīryaparākramaiḥ<BR>
07,033.007c	sadṛśo devayor vīraḥ sahadevaḥ kilāśvinoḥ<BR>
07,033.008a	ye ca kṛṣṇe guṇāḥ sphītāḥ pāṇḍaveṣu ca ye guṇāḥ<BR>
07,033.008c	abhimanyau kilaikasthā dṛśyante guṇasaṃcayāḥ<BR>
07,033.009a	yudhiṣṭhirasya dhairyeṇa kṛṣṇasya caritena ca<BR>
07,033.009c	karmabhir bhīmasenasya sadṛśo bhīmakarmaṇaḥ<BR>
07,033.010a	dhanaṃjayasya rūpeṇa vikrameṇa śrutena ca<BR>
07,033.010c	vinayāt sahadevasya sadṛśo nakulasya ca<BR>
07,033.011	dhṛtarāṣṭra uvāca<BR>
07,033.011a	abhimanyum ahaṃ sūta saubhadram aparājitam<BR>
07,033.011c	śrotum icchāmi kārtsnyena katham āyodhane hataḥ<BR>
07,033.011d*0251_00	vaiśaṃpāyanaḥ<BR>
07,033.011d*0251_01	abhimanyuṃ hataṃ śrutvā dhṛtarāṣṭro janeśvaraḥ<BR>
07,033.011d*0251_02	vistareṇa mahārāja paryapṛcchat sa saṃjayam<BR>
07,033.012	saṃjaya uvāca<BR>
07,033.012*0252_01	sthiro bhava mahārāja śokaṃ dhāraya durdharam<BR>
07,033.012*0252_02	mahāntaṃ baṃdhunāśaṃ te kathayiṣyāmi tac chṛṇu<BR>
07,033.012a	cakravyūho mahārāja ācāryeṇābhikalpitaḥ<BR>
07,033.012c	tatra śakropamāḥ sarve rājāno viniveśitāḥ<BR>
07,033.012d*0253_01	aṇusthāneṣu vinyastāḥ kumārāḥ sūryavarcasaḥ<BR>
07,033.012d*0254_01	kesarāṇi ca padmasya sukumārāṇi bhārata<BR>
07,033.012d*0254_02	kumārā rājalokasya nikṣiptāḥ kesaropamāḥ<BR>
07,033.012d*0254_03	karṇikāstho mahārāja tasya duryodhano 'bhavat<BR>
07,033.013a	saṃghāto rājaputrāṇāṃ sarveṣām abhavat tadā<BR>
07,033.013c	kṛtābhisamayāḥ sarve suvarṇavikṛtadhvajāḥ<BR>
07,033.014a	raktāmbaradharāḥ sarve sarve raktavibhūṣaṇāḥ<BR>
07,033.014b*0255_01	te rathāśvavarāḥ sarve sarve raktavibhūṣaṇāḥ<BR>
07,033.014c	sarve raktapatākāś ca sarve vai hemamālinaḥ<BR>
07,033.014d*0256_01	candanāgurudigdhāṅgāḥ sragviṇaḥ sūkṣmavāsasaḥ<BR>
07,033.014d*0256_02	sahitāḥ paryadhāvanta kārṣṇiṃ prati yuyutsavaḥ<BR>
07,033.015a	teṣāṃ daśasahasrāṇi babhūvur dṛḍhadhanvinām<BR>
07,033.015c	pautraṃ tava puraskṛtya lakṣmaṇaṃ priyadarśanam<BR>
07,033.016a	anyonyasamaduḥkhās te anyonyasamasāhasāḥ<BR>
07,033.016c	anyonyaṃ spardhamānāś ca anyonyasya hite ratāḥ<BR>
07,033.016d*0257_01	duryodhanas tu rājendra sainyamadhye vyavasthitaḥ<BR>
07,033.017a	karṇaduḥśāsanakṛpair vṛto rājā mahārathaiḥ<BR>
07,033.017c	devarājopamaḥ śrīmāñ śvetacchatrābhisaṃvṛtaḥ<BR>
07,033.017e	cāmaravyajanākṣepair udayann iva bhāskaraḥ<BR>
07,033.018a	pramukhe tasya sainyasya droṇo 'vasthitanāyake<BR>
07,033.018c	sindhurājas tathātiṣṭhac chrīmān merur ivācalaḥ<BR>
07,033.019a	sindhurājasya pārśvasthā aśvatthāmapurogamāḥ<BR>
07,033.019c	sutās tava mahārāja triṃśat tridaśasaṃnibhāḥ<BR>
07,033.020a	gāndhārarājaḥ kitavaḥ śalyo bhūriśravās tathā<BR>
07,033.020c	pārśvataḥ sindhurājasya vyarājanta mahārathāḥ<BR>
07,033.020d*0258_01	tataḥ pravavṛte yuddhaṃ tumulaṃ lomaharṣaṇam<BR>
07,033.020d*0258_02	tāvakānāṃ pareṣāṃ ca mṛtyuṃ kṛtvā nivartanam<BR>
07,034.001	saṃjaya uvāca<BR>
07,034.001a	tad anīkam anādhṛṣyaṃ bhāradvājena rakṣitam<BR>
07,034.001c	pārthāḥ samabhyavartanta bhīmasenapurogamāḥ<BR>
07,034.002a	sātyakiś cekitānaś ca dhṛṣṭadyumnaś ca pārṣataḥ<BR>
07,034.002c	kuntibhojaś ca vikrānto drupadaś ca mahārathaḥ<BR>
07,034.003a	ārjuniḥ kṣatradharmā ca bṛhatkṣatraś ca vīryavān<BR>
07,034.003c	cedipo dhṛṣṭaketuś ca mādrīputrau ghaṭotkacaḥ<BR>
07,034.004a	yudhāmanyuś ca vikrāntaḥ śikhaṇḍī cāparājitaḥ<BR>
07,034.004c	uttamaujāś ca durdharṣo virāṭaś ca mahārathaḥ<BR>
07,034.005a	draupadeyāś ca saṃrabdhāḥ śaiśupāliś ca vīryavān<BR>
07,034.005c	kekayāś ca mahāvīryāḥ sṛñjayāś ca sahasraśaḥ<BR>
07,034.006a	ete cānye ca sagaṇāḥ kṛtāstrā yuddhadurmadāḥ<BR>
07,034.006c	samabhyadhāvan sahasā bhāradvājaṃ yuyutsavaḥ<BR>
07,034.007a	samavetāṃs tu tān sarvān bhāradvājo 'pi vīryavān<BR>
07,034.007c	asaṃbhrāntaḥ śaraugheṇa mahatā samavārayat<BR>
07,034.008a	mahaughāḥ salilasyeva girim āsādya durbhidam<BR>
07,034.008c	droṇaṃ te nābhyavartanta velām iva jalāśayāḥ<BR>
07,034.009a	pīḍyamānāḥ śarai rājan droṇacāpaviniḥsṛtaiḥ<BR>
07,034.009c	na śekuḥ pramukhe sthātuṃ bhāradvājasya pāṇḍavāḥ<BR>
07,034.010a	tad adbhutam apaśyāma droṇasya bhujayor balam<BR>
07,034.010c	yad enaṃ nābhyavartanta pāñcālāḥ sṛñjayaiḥ saha<BR>
07,034.011a	tam āyāntam abhikruddhaṃ droṇaṃ dṛṣṭvā yudhiṣṭhiraḥ<BR>
07,034.011c	bahudhā cintayām āsa droṇasya prativāraṇam<BR>
07,034.012a	aśakyaṃ tu tam anyena droṇaṃ matvā yudhiṣṭhiraḥ<BR>
07,034.012c	aviṣahyaṃ guruṃ bhāraṃ saubhadre samavāsṛjat<BR>
07,034.013a	vāsudevād anavaraṃ phalgunāc cāmitaujasam<BR>
07,034.013c	abravīt paravīraghnam abhimanyum idaṃ vacaḥ<BR>
07,034.014a	etya no nārjuno garhed yathā tāta tathā kuru<BR>
07,034.014c	cakravyūhasya na vayaṃ vidma bhedaṃ kathaṃ cana<BR>
07,034.015a	tvaṃ vārjuno vā kṛṣṇo vā bhindyāt pradyumna eva vā<BR>
07,034.015c	cakravyūhaṃ mahābāho pañcamo 'nyo na vidyate<BR>
07,034.016a	abhimanyo varaṃ tāta yācatāṃ dātum arhasi<BR>
07,034.016c	pitṝṇāṃ mātulānāṃ ca sainyānāṃ caiva sarvaśaḥ<BR>
07,034.017a	dhanaṃjayo hi nas tāta garhayed etya saṃyugāt<BR>
07,034.017c	kṣipram astraṃ samādāya droṇānīkaṃ viśātaya<BR>
07,034.018	abhimanyur uvāca<BR>
07,034.018*0259_01	śṛṇu rājan mahābāho vacanaṃ mama suvrata<BR>
07,034.018*0259_02	purā garbhagate vāpi cakravyūhapraveśanam<BR>
07,034.018*0259_03	mukhāt kṛṣṇasya rājendra śrutam asmi mayā prabho<BR>
07,034.018*0259_04	tasmād vyūhaṃ praviśyāmi cakrākhyaṃ nṛpasattama<BR>
07,034.018a	droṇasya dṛḍham avyagram anīkapravaraṃ yudhi<BR>
07,034.018c	pitṝṇāṃ jayam ākāṅkṣann avagāhe bhinadmi ca<BR>
07,034.019a	upadiṣṭo hi me pitrā yogo 'nīkasya bhedane<BR>
07,034.019c	notsahe tu vinirgantum ahaṃ kasyāṃ cid āpadi<BR>
07,034.020	yudhiṣṭhira uvāca<BR>
07,034.020a	bhindhy anīkaṃ yudhā śreṣṭha dvāraṃ saṃjanayasva naḥ<BR>
07,034.020c	vayaṃ tvānugamiṣyāmo yena tvaṃ tāta yāsyasi<BR>
07,034.021a	dhanaṃjayasamaṃ yuddhe tvāṃ vayaṃ tāta saṃyuge<BR>
07,034.021c	praṇidhāyānuyāsyāmo rakṣantaḥ sarvatomukhāḥ<BR>
07,034.022	bhīma uvāca<BR>
07,034.022a	ahaṃ tvānugamiṣyāmi dhṛṣṭadyumno 'tha sātyakiḥ<BR>
07,034.022c	pāñcālāḥ kekayā matsyās tathā sarve prabhadrakāḥ<BR>
07,034.023a	sakṛd bhinnaṃ tvayā vyūhaṃ tatra tatra punaḥ punaḥ<BR>
07,034.023c	vayaṃ pradhvaṃsayiṣyāmo nighnamānā varān varān<BR>
07,034.024	abhimanyur uvāca<BR>
07,034.024*0260_01	yāto 'ham arjunād rājan subhadrāyāṃ tathaiva ca<BR>
07,034.024*0260_02	mahadbalena saṃpūrṇaṃ paśyadhvaṃ pauruṣaṃ mama<BR>
07,034.024*0260_03	sarvān haniṣyāmi kurūn droṇamukhyān narādhipa<BR>
07,034.024*0260_04	yaiḥ kṛtaṃ duṣkṛtaṃ karma pāṇḍavānāṃ mahātmanām<BR>
07,034.024*0260_05	jyeṣṭhā mātā madīyā yat sabhāṃ nītā durāsadaiḥ<BR>
07,034.024*0260_06	duḥśāsanena ca tadā pāpena duṣṭakarmaṇā<BR>
07,034.024*0260_07	pāñcālāṃ prati rājendra yat kṛtaṃ duṣṭakāribhiḥ<BR>
07,034.024*0260_08	tat sarvaṃ cādya tadvyūhe darśayiṣyāmi lāghavāt<BR>
07,034.024a	aham etat pravekṣyāmi droṇānīkaṃ durāsadam<BR>
07,034.024c	pataṃga iva saṃkruddho jvalitaṃ jātavedasam<BR>
07,034.025a	tat karmādya kariṣyāmi hitaṃ yad vaṃśayor dvayoḥ<BR>
07,034.025c	mātulasya ca yā prītir bhaviṣyati pituś ca me<BR>
07,034.026a	śiśunaikena saṃgrāme kālyamānāni saṃghaśaḥ<BR>
07,034.026b*0261_01	dusthāni sarvasainyāni matkathā* * * * *<BR>
07,034.026c	adya drakṣyanti bhūtāni dviṣatsainyāni vai mayā<BR>
07,034.026d*0262_01	nāhaṃ pārthena jātaḥ syāṃ na ca jātaḥ subhadrayā<BR>
07,034.026d*0262_02	yadi me saṃyuge kaś cij jīvito nādya mucyate<BR>
07,034.026d*0262_03	yadi caikarathenāhaṃ samagraṃ kṣatramaṇḍalam<BR>
07,034.026d*0262_04	na karomy aṣṭadhā yuddhe na bhavāmy arjunātmajaḥ<BR>
07,034.027	yudhiṣṭhira uvāca<BR>
07,034.027a	evaṃ te bhāṣamāṇasya balaṃ saubhadra vardhatām<BR>
07,034.027c	yas tvam utsahase bhettuṃ droṇānīkaṃ sudurbhidam<BR>
07,034.028a	rakṣitaṃ puruṣavyāghrair maheṣvāsaiḥ prahāribhiḥ<BR>
07,034.028c	sādhyarudramarutkalpair vasvagnyādityavikramaiḥ<BR>
07,034.029	saṃjaya uvāca<BR>
07,034.029a	tasya tad vacanaṃ śrutvā sa yantāram acodayat<BR>
07,034.029c	sumitrāśvān raṇe kṣipraṃ droṇānīkāya codaya<BR>
07,035.001	saṃjaya uvāca<BR>
07,035.001a	saubhadras tu vacaḥ śrutvā dharmarājasya dhīmataḥ<BR>
07,035.001c	acodayata yantāraṃ droṇānīkāya bhārata<BR>
07,035.002a	tena saṃcodyamānas tu yāhi yāhīti sārathiḥ<BR>
07,035.002c	pratyuvāca tato rājann abhimanyum idaṃ vacaḥ<BR>
07,035.003a	atibhāro 'yam āyuṣmann āhitas tvayi pāṇḍavaiḥ<BR>
07,035.003c	saṃpradhārya kṣamaṃ buddhyā tatas tvaṃ yoddhum arhasi<BR>
07,035.004a	ācāryo hi kṛtī droṇaḥ paramāstre kṛtaśramaḥ<BR>
07,035.004c	atyantasukhasaṃvṛddhas tvaṃ ca yuddhaviśāradaḥ<BR>
07,035.004d*0263_01	droṇo hi kṛtavān yatnaṃ śastrāstrakṛtaniśramaḥ<BR>
07,035.004d*0263_02	tvaṃ tu bālaḥ sa balavān saṃgrāmāṇām akovidaḥ<BR>
07,035.005a	tato 'bhimanyuḥ prahasan sārathiṃ vākyam abravīt<BR>
07,035.005c	sārathe ko nv ayaṃ droṇaḥ samagraṃ kṣatram eva vā<BR>
07,035.005d*0264_01	vyavasāyo hi me yoddhuṃ raṇotsavasamudbhavaḥ<BR>
07,035.006a	airāvatagataṃ śakraṃ sahāmaragaṇair aham<BR>
07,035.006b*0265_01	athavā rudram īśānaṃ sarvabhūtagaṇair vṛtam<BR>
07,035.006c	yodhayeyaṃ raṇamukhe na me kṣatre 'dya vismayaḥ<BR>
07,035.006d*0266_01	yac caitat paśyase sūta sayodhāśvarathadvipam<BR>
07,035.006e	na mamaitad dviṣatsainyaṃ kalām arhati ṣoḍaśīm<BR>
07,035.007*0267_01	evam apy ucyamānaḥ sa sārathis taṃ punaḥ punaḥ<BR>
07,035.007*0267_02	vīra te tena mā yuddham iti saubhadram abravīt<BR>
07,035.007a	api viśvajitaṃ viṣṇuṃ mātulaṃ prāpya sūtaja<BR>
07,035.007c	pitaraṃ cārjunaṃ saṃkhye na bhīr mām upayāsyati<BR>
07,035.008a	tato 'bhimanyus tāṃ vācaṃ kadarthīkṛtya sāratheḥ<BR>
07,035.008c	yāhīty evābravīd enaṃ droṇānīkāya māciram<BR>
07,035.009a	tataḥ saṃcodayām āsa hayān asya trihāyanān<BR>
07,035.009c	nātihṛṣṭamanāḥ sūto hemabhāṇḍaparicchadān<BR>
07,035.010a	te preṣitāḥ sumitreṇa droṇānīkāya vājinaḥ<BR>
07,035.010c	droṇam abhyadravan rājan mahāvegaparākramāḥ<BR>
07,035.011a	tam udīkṣya tathāyāntaṃ sarve droṇapurogamāḥ<BR>
07,035.011c	abhyavartanta kauravyāḥ pāṇḍavāś ca tam anvayuḥ<BR>
07,035.012a	sa karṇikārapravarocchritadhvajaḥ; suvarṇavarmārjunir arjunād varaḥ<BR>
07,035.012c	yuyutsayā droṇamukhān mahārathān; samāsadat siṃhaśiśur yathā gajān<BR>
07,035.013a	te viṃśatipade yattāḥ saṃprahāraṃ pracakrire<BR>
07,035.013c	āsīd gāṅga ivāvarto muhūrtam udadher iva<BR>
07,035.014a	śūrāṇāṃ yudhyamānānāṃ nighnatām itaretaram<BR>
07,035.014c	saṃgrāmas tumulo rājan prāvartata sudāruṇaḥ<BR>
07,035.015a	pravartamāne saṃgrāme tasminn atibhayaṃkare<BR>
07,035.015c	droṇasya miṣato vyūhaṃ bhittvā prāviśad ārjuniḥ<BR>
07,035.015d*0268_01	tad abhedyam anādhṛṣyaṃ droṇānīkaṃ sudurjayam<BR>
07,035.015d*0268_02	bhittvārjunir asaṃbhrānto viveśācintyavikramaḥ<BR>
07,035.016a	taṃ praviṣṭaṃ parān ghnantaṃ śatrumadhye mahābalam<BR>
07,035.016c	hastyaśvarathapattyaughāḥ parivavrur udāyudhāḥ<BR>
07,035.017a	nānāvāditraninadaiḥ kṣveḍitotkruṣṭagarjitaiḥ<BR>
07,035.017c	huṃkāraiḥ siṃhanādaiś ca tiṣṭha tiṣṭheti nisvanaiḥ<BR>
07,035.018a	ghorair halahalāśabdair mā gās tiṣṭhaihi mām iti<BR>
07,035.018c	asāv aham amutreti pravadanto muhur muhuḥ<BR>
07,035.019a	bṛṃhitaiḥ śiñjitair hāsaiḥ khuranemisvanair api<BR>
07,035.019c	saṃnādayanto vasudhām abhidudruvur ārjunim<BR>
07,035.020a	teṣām āpatatāṃ vīraḥ pūrvaṃ śīghram atho dṛḍham<BR>
07,035.020c	kṣiprāstro nyavadhīd vrātān marmajño marmabhedibhiḥ<BR>
07,035.021a	te hanyamānāś ca tathā nānāliṅgaiḥ śitaiḥ śaraiḥ<BR>
07,035.021c	abhipetus tam evājau śalabhā iva pāvakam<BR>
07,035.022a	tatas teṣāṃ śarīraiś ca śarīrāvayavaiś ca saḥ<BR>
07,035.022c	saṃtastāra kṣitiṃ kṣipraṃ kuśair vedim ivādhvare<BR>
07,035.023a	baddhagodhāṅgulitrāṇān saśarāvarakārmukān<BR>
07,035.023c	sāsicarmāṅkuśābhīśūn satomaraparaśvadhān<BR>
07,035.024a	saguḍāyomukhaprāsān sarṣṭitomarapaṭṭiśān<BR>
07,035.024c	sabhiṇḍipālaparighān saśaktivarakampanān<BR>
07,035.025a	sapratodamahāśaṅkhān sakuntān sakacagrahān<BR>
07,035.025c	samudgarakṣepaṇīyān sapāśaparighopalān<BR>
07,035.026a	sakeyūrāṅgadān bāhūn hṛdyagandhānulepanān<BR>
07,035.026c	saṃcicchedārjunir vṛttāṃs tvadīyānāṃ sahasraśaḥ<BR>
07,035.027a	taiḥ sphuradbhir mahārāja śuśubhe lohitokṣitaiḥ<BR>
07,035.027c	pañcāsyaiḥ pannagaiś chinnair garuḍeneva māriṣa<BR>
07,035.028a	sunāsānanakeśāntair avraṇaiś cārukuṇḍalaiḥ<BR>
07,035.028c	saṃdaṣṭauṣṭhapuṭaiḥ krodhāt kṣaradbhiḥ śoṇitaṃ bahu<BR>
07,035.029a	cārusraṅmukuṭoṣṇīṣair maṇiratnavirājitaiḥ<BR>
07,035.029c	vinālanalinākārair divākaraśaśiprabhaiḥ<BR>
07,035.030a	hitapriyaṃvadaiḥ kāle bahubhiḥ puṇyagandhibhiḥ<BR>
07,035.030c	dviṣacchirobhiḥ pṛthivīm avatastāra phālguṇiḥ<BR>
07,035.031a	gandharvanagarākārān vidhivat kalpitān rathān<BR>
07,035.031b*0269_01	samāsthitān yodhavarair dāntāśvān sādhusārathīn<BR>
07,035.031b*0269_02	vipatākādhvajacchattrān vitūṇīrāyudhān api<BR>
07,035.031b*0269_03	visūtāśvarathābhīśūn viśamyāyoktradaṇḍakān<BR>
07,035.031c	vīṣāmukhān vitriveṇūn vyastadaṇḍakabandhurān<BR>
07,035.032a	vijaṅghakūbarākṣāṃś ca vinemīn anarān api<BR>
07,035.032c	vicakropaskaropasthān bhagnopakaraṇān api<BR>
07,035.033a	praśātitopakaraṇān hatayodhān sahasraśaḥ<BR>
07,035.033c	śarair viśakalīkurvan dikṣu sarvāsv adṛśyata<BR>
07,035.034a	punar dvipān dvipārohān vaijayantyaṅkuśadhvajān<BR>
07,035.034c	tūṇān varmāṇy atho kakṣyā graiveyān atha kambalān<BR>
07,035.035a	ghaṇṭāḥ śuṇḍān viṣāṇāgrān kṣurapālān padānugān<BR>
07,035.035c	śarair niśitadhārāgraiḥ śātravāṇām aśātayat<BR>
07,035.036a	vanāyujān pārvatīyān kāmbojāraṭṭabāhlikān<BR>
07,035.036c	sthiravāladhikarṇākṣāñ javanān sādhuvāhinaḥ<BR>
07,035.037a	svārūḍhāñ śikṣitair yodhaiḥ śaktyṛṣṭiprāsayodhibhiḥ<BR>
07,035.037c	vidhvastacāmarakuthān viprakīrṇaprakīrṇakān<BR>
07,035.038a	nirastajihvānayanān niṣkīrṇāntrayakṛdghanān<BR>
07,035.038c	hatārohān bhinnabhāṇḍān kravyādagaṇamodanān<BR>
07,035.039a	nikṛttavarmakavacāñ śakṛnmūtrāsṛgāplutān<BR>
07,035.039c	nipātayann aśvavarāṃs tāvakān so 'bhyarocata<BR>
07,035.040a	eko viṣṇur ivācintyaḥ kṛtvā prāk karma duṣkaram<BR>
07,035.040c	tathā vimathitaṃ tena tryaṅgaṃ tava balaṃ mahat<BR>
07,035.040d*0270_01	yathāsurabalaṃ ghoraṃ tryambakenāmitaujasā<BR>
07,035.040d*0270_02	kṛtvā karma raṇe 'sahyaṃ parair ārjunir āhave<BR>
07,035.040e	vyahanat sa padātyoghāṃs tvadīyān eva bhārata<BR>
07,035.041a	evam ekena tāṃ senāṃ saubhadreṇa śitaiḥ śaraiḥ<BR>
07,035.041c	bhṛśaṃ viprahatāṃ dṛṣṭvā skandenevāsurīṃ camūm<BR>
07,035.042a	tvadīyās tava putrāś ca vīkṣamāṇā diśo daśa<BR>
07,035.042c	saṃśuṣkāsyāś calannetrāḥ prasvinnā lomaharṣaṇāḥ<BR>
07,035.043a	palāyanakṛtotsāhā nirutsāhā dviṣajjaye<BR>
07,035.043c	gotranāmabhir anyonyaṃ krandanto jīvitaiṣiṇaḥ<BR>
07,035.044a	hatān putrāṃs tathā pitṝn suhṛtsaṃbandhibāndhavān<BR>
07,035.044c	prātiṣṭhanta samutsṛjya tvarayanto hayadvipān<BR>
07,036.001	saṃjaya uvāca<BR>
07,036.001a	tāṃ prabhagnāṃ camūṃ dṛṣṭvā saubhadreṇāmitaujasā<BR>
07,036.001c	duryodhano bhṛśaṃ kruddhaḥ svayaṃ saubhadram abhyayāt<BR>
07,036.002a	tato rājānam āvṛttaṃ saubhadraṃ prati saṃyuge<BR>
07,036.002c	dṛṣṭvā droṇo 'bravīd yodhān paryāpnuta narādhipam<BR>
07,036.003a	purābhimanyur lakṣyaṃ naḥ paśyatāṃ hanti vīryavān<BR>
07,036.003c	tam ādravata mā bhaiṣṭa kṣipraṃ rakṣata kauravam<BR>
07,036.003d*0271_01	abhimanyur asau vīro viṣṇutulyaparākramaḥ<BR>
07,036.003d*0271_02	saubhadro ayam āyāto asmāñ jetuṃ mahābalaḥ<BR>
07,036.004a	tataḥ kṛtajñā balinaḥ suhṛdo jitakāśinaḥ<BR>
07,036.004c	trāsyamānā bhayād vīraṃ parivavrus tavātmajam<BR>
07,036.005a	droṇo drauṇiḥ kṛpaḥ karṇaḥ kṛtavarmā ca saubalaḥ<BR>
07,036.005c	bṛhadbalo madrarājo bhūrir bhūriśravāḥ śalaḥ<BR>
07,036.006a	pauravo vṛṣasenaś ca visṛjantaḥ śitāñ śarān<BR>
07,036.006c	saubhadraṃ śaravarṣeṇa mahatā samavākiran<BR>
07,036.007a	saṃmohayitvā tam atha duryodhanam amocayan<BR>
07,036.007c	āsyād grāsam ivākṣiptaṃ mamṛṣe nārjunātmajaḥ<BR>
07,036.008a	tāñ śaraugheṇa mahatā sāśvasūtān mahārathān<BR>
07,036.008c	vimukhīkṛtya saubhadraḥ siṃhanādam athānadat<BR>
07,036.009a	tasya nādaṃ tataḥ śrutvā siṃhasyevāmiṣaiṣiṇaḥ<BR>
07,036.009c	nāmṛṣyanta susaṃrabdhāḥ punar droṇamukhā rathāḥ<BR>
07,036.010a	ta enaṃ koṣṭhakīkṛtya rathavaṃśena māriṣa<BR>
07,036.010c	vyasṛjann iṣujālāni nānāliṅgāni saṃghaśaḥ<BR>
07,036.011a	tāny antarikṣe ciccheda pautras tava śitaiḥ śaraiḥ<BR>
07,036.011c	tāṃś caiva prativivyādha tad adbhutam ivābhavat<BR>
07,036.011d*0272_01	tato rathāḥ padātyoghāḥ kuñjarāḥ sādinaś ca ha<BR>
07,036.012a	tatas te kopitās tena śarair āśīviṣopamaiḥ<BR>
07,036.012c	parivavrur jighāṃsantaḥ saubhadram apalāyinam<BR>
07,036.013a	samudram iva paryastaṃ tvadīyaṃ tad balārṇavam<BR>
07,036.013c	abhimanyur dadhāraiko veleva makarālayam<BR>
07,036.014a	śūrāṇāṃ yudhyamānānāṃ nighnatām itaretaram<BR>
07,036.014c	abhimanyoḥ pareṣāṃ ca nāsīt kaś cit parāṅmukhaḥ<BR>
07,036.015a	tasmiṃs tu ghore saṃgrāme vartamāne bhayaṃkare<BR>
07,036.015c	duḥsaho navabhir bāṇair abhimanyum avidhyata<BR>
07,036.016a	duḥśāsano dvādaśabhiḥ kṛpaḥ śāradvatas tribhiḥ<BR>
07,036.016c	droṇas tu saptadaśabhiḥ śarair āśīviṣopamaiḥ<BR>
07,036.017a	viviṃśatis tu viṃśatyā kṛtavarmā ca saptabhiḥ<BR>
07,036.017c	bṛhadbalas tathāṣṭābhir aśvatthāmā ca saptabhiḥ<BR>
07,036.018a	bhūriśravās tribhir bāṇair madreśaḥ ṣaḍbhir āśugaiḥ<BR>
07,036.018c	dvābhyāṃ śarābhyāṃ śakunis tribhir duryodhano nṛpaḥ<BR>
07,036.019a	sa tu tān prativivyādha tribhis tribhir ajihmagaiḥ<BR>
07,036.019c	nṛtyann iva mahārāja cāpahastaḥ pratāpavān<BR>
07,036.020a	tato 'bhimanyuḥ saṃkruddhas tāpyamānas tavātmajaiḥ<BR>
07,036.020c	vidarśayan vai sumahac chikṣaurasakṛtaṃ balam<BR>
07,036.021a	garuḍānilaraṃhobhir yantur vākyakarair hayaiḥ<BR>
07,036.021b*0273_01	abhyadravata taṃ kārṣṇim aśmakendraḥ kṛtatvaraḥ<BR>
07,036.021c	dāntair aśmakadāyādaṃ tvaramāṇo 'bhyahārayat<BR>
07,036.021e	vivyādha cainaṃ daśabhir bāṇais tiṣṭheti cābravīt<BR>
07,036.022a	tasyābhimanyur daśabhir bāṇaiḥ sūtaṃ hayān dhvajam<BR>
07,036.022c	bāhū dhanuḥ śiraś corvyāṃ smayamāno 'bhyapātayat<BR>
07,036.023a	tatas tasmin hate vīre saubhadreṇāśmakeśvare<BR>
07,036.023c	saṃcacāla balaṃ sarvaṃ palāyanaparāyaṇam<BR>
07,036.024a	tataḥ karṇaḥ kṛpo droṇo drauṇir gāndhārarāṭ śalaḥ<BR>
07,036.024c	śalyo bhūriśravāḥ krāthaḥ somadatto viviṃśatiḥ<BR>
07,036.025a	vṛṣasenaḥ suṣeṇaś ca kuṇḍabhedī pratardanaḥ<BR>
07,036.025c	vṛndārako lalitthaś ca prabāhur dīrghalocanaḥ<BR>
07,036.025e	duryodhanaś ca saṃkruddhaḥ śaravarṣair avākiran<BR>
07,036.026a	so 'tikruddho maheṣvāsair abhimanyur ajihmagaiḥ<BR>
07,036.026c	śaram ādatta karṇāya parakāyāvabhedanam<BR>
07,036.027a	tasya bhittvā tanutrāṇaṃ dehaṃ nirbhidya cāśugaḥ<BR>
07,036.027c	prāviśad dharaṇīṃ rājan valmīkam iva pannagaḥ<BR>
07,036.028a	sa tenātiprahāreṇa vyathito vihvalann iva<BR>
07,036.028c	saṃcacāla raṇe karṇaḥ kṣitikampe yathācalaḥ<BR>
07,036.029a	athānyair niśitair bāṇaiḥ suṣeṇaṃ dīrghalocanam<BR>
07,036.029c	kuṇḍabhediṃ ca saṃkruddhas tribhis trīn avadhīd balī<BR>
07,036.030a	karṇas taṃ pañcaviṃśatyā nārācānāṃ samarpayat<BR>
07,036.030c	aśvatthāmā ca viṃśatyā kṛtavarmā ca saptabhiḥ<BR>
07,036.031a	sa śarārditasarvāṅgaḥ kruddhaḥ śakrātmajātmajaḥ<BR>
07,036.031c	vicaran dṛśyate sainye pāśahasta ivāntakaḥ<BR>
07,036.032a	śalyaṃ ca bāṇavarṣeṇa samīpastham avākirat<BR>
07,036.032c	udakrośan mahābāhus tava sainyāni bhīṣayan<BR>
07,036.033a	tataḥ sa viddho 'stravidā marmabhidbhir ajihmagaiḥ<BR>
07,036.033c	śalyo rājan rathopasthe niṣasāda mumoha ca<BR>
07,036.034a	taṃ hi viddhaṃ tathā dṛṣṭvā saubhadreṇa yaśasvinā<BR>
07,036.034c	saṃprādravac camūḥ sarvā bhāradvājasya paśyataḥ<BR>
07,036.035a	prekṣantas taṃ mahābāhuṃ rukmapuṅkhaiḥ samāvṛtam<BR>
07,036.035c	tvadīyāś ca palāyante mṛgāḥ siṃhārditā iva<BR>
07,036.035d*0274_01	eko 'nekāñ jaghānāśu prāṇinām antako yathā<BR>
07,036.035d*0274_02	kālāgnisadṛśo vīrye mātariśveva vai jave<BR>
07,036.035d*0274_03	yudhyamāno mahābāhuḥ śakratulyaparākramaḥ<BR>
07,036.035d*0274_04	jaghāna samare sarvān nānāśastraviśāradān<BR>
07,036.035d*0274_05	itīva teṣāṃ samare mahātmā<BR>
07,036.035d*0274_06	pratāpavān nītivatāṃ variṣṭhaḥ<BR>
07,036.035d*0274_07	yuddhe ca tasmin sa mahābalo ripūṃś<BR>
07,036.035d*0274_08	cakāra sarvān iṣubhiḥ pradagdhān<BR>
07,036.035d*0275_01	saubhadraśaranirbhiṇṇāḥ samare 'maravikramāḥ<BR>
07,036.035d*0275_02	evaṃ śalyo vimṛditas tava pautreṇa bhārata<BR>
07,036.036a	sa tu raṇayaśasābhipūjyamānaḥ; pitṛsuracāraṇasiddhayakṣasaṃghaiḥ<BR>
07,036.036c	avanitalagataiś ca bhūtasaṃghair; ativibabhau hutabhug yathājyasiktaḥ<BR>
07,037.001	dhṛtarāṣṭra uvāca<BR>
07,037.001a	tathā pramathamānaṃ taṃ maheṣvāsam ajihmagaiḥ<BR>
07,037.001c	ārjuniṃ māmakāḥ sarve ke tv enaṃ samavākiran<BR>
07,037.002	saṃjaya uvāca<BR>
07,037.002a	śṛṇu rājan kumārasya raṇe vikrīḍitaṃ mahat<BR>
07,037.002c	bibhitsato rathānīkaṃ bhāradvājena rakṣitam<BR>
07,037.003a	madreśaṃ sāditaṃ dṛṣṭvā saubhādreṇāśugai raṇe<BR>
07,037.003c	śalyād avarajaḥ kruddhaḥ kiran bāṇān samabhyayāt<BR>
07,037.004a	sa viddhvā daśabhir bāṇaiḥ sāśvayantāram ārjunim<BR>
07,037.004c	udakrośan mahāśabdaṃ tiṣṭha tiṣṭheti cābravīt<BR>
07,037.005a	tasyārjuniḥ śirogrīvaṃ pāṇipādaṃ dhanur hayān<BR>
07,037.005c	chatraṃ dhvajaṃ niyantāraṃ triveṇuṃ śamyupaskaram<BR>
07,037.006a	cakre yugeṣāṃ tūṇīrān anukarṣaṃ ca sāyakaiḥ<BR>
07,037.006c	patākāṃ cakragoptārau sarvopakaraṇāni ca<BR>
07,037.006e	vyadhamal lāghavāt tac ca dadṛśe nāsya kaś cana<BR>
07,037.007a	sa papāta kṣitau kṣīṇaḥ praviddhābharaṇāmbaraḥ<BR>
07,037.007c	vāyuneva mahācaityaḥ saṃbhagno 'mitatejasā<BR>
07,037.007e	anugāś cāsya vitrastāḥ prādravan sarvatodiśam<BR>
07,037.008a	ārjuneḥ karma tad dṛṣṭva praṇeduś ca samantataḥ<BR>
07,037.008c	nādena sarvabhūtāni sādhu sādhv iti bhārata<BR>
07,037.009a	śalyabhrātary athārugṇe bahuśas tasya sainikāḥ<BR>
07,037.009c	kulādhivāsanāmāni śrāvayanto 'rjunātmajam<BR>
07,037.010a	abhyavartanta saṃkruddhā vividhāyudhapāṇayaḥ<BR>
07,037.010c	rathair aśvair gajaiś cānye pādātaiś ca balotkaṭāḥ<BR>
07,037.011a	bāṇaśabdena mahatā khuranemisvanena ca<BR>
07,037.011c	huṃkāraiḥ kṣveḍitotkruṣṭaiḥ siṃhanādaiḥ sagarjitaiḥ<BR>
07,037.012a	jyātalatrasvanair anye garjanto 'rjunanandanam<BR>
07,037.012c	bruvantaś ca na no jīvan mokṣyase jīvatām iti<BR>
07,037.013a	tāṃs tathā bruvato dṛṣṭvā saubhadraḥ prahasann iva<BR>
07,037.013c	yo yaḥ sma prāharat pūrvaṃ taṃ taṃ vivyādha patribhiḥ<BR>
07,037.014a	saṃdarśayiṣyann astrāṇi citrāṇi ca laghūni ca<BR>
07,037.014c	ārjuniḥ samare śūro mṛdupūrvam ayudhyata<BR>
07,037.015a	vāsudevād upāttaṃ yad yad astraṃ ca dhanaṃjayāt<BR>
07,037.015c	adarśayata tat kārṣṇiḥ kṛṣṇābhyām aviśeṣayan<BR>
07,037.016a	dūram asyan guruṃ bhāraṃ sādhayaṃś ca punaḥ punaḥ<BR>
07,037.016c	saṃdadhad visṛjaṃś ceṣūn nirviśeṣam adṛśyata<BR>
07,037.017a	cāpamaṇḍalam evāsya visphurad dikṣv adṛśyata<BR>
07,037.017c	tamo ghnataḥ sudīptasya savitur maṇḍalaṃ yathā<BR>
07,037.018a	jyāśabdaḥ śuśruve tasya talaśabdaś ca dāruṇaḥ<BR>
07,037.018c	mahāśanimucaḥ kāle payodasyeva nisvanaḥ<BR>
07,037.019a	hrīmān amarṣī saubhadro mānakṛt priyadarśanaḥ<BR>
07,037.019c	saṃmimānayiṣur vīrān iṣvāsāṃś cāpy ayudhyata<BR>
07,037.020a	mṛdur bhūtvā mahārāja dāruṇaḥ samapadyata<BR>
07,037.020c	varṣābhyatīto bhagavāñ śaradīva divākaraḥ<BR>
07,037.021a	śarān vicitrān mahato rukmapuṅkhāñ śilāśitān<BR>
07,037.021c	mumoca śataśaḥ kruddho gabhastīn iva bhāskaraḥ<BR>
07,037.022a	kṣuraprair vatsadantaiś ca vipāṭhaiś ca mahāyaśāḥ<BR>
07,037.022c	nārācair ardhanārācair bhallair ajñalikair api<BR>
07,037.022d*0276_01	tāṃs tathā dravato dṛṣṭvā saubhadraḥ prahasann iva<BR>
07,037.023a	avākirad rathānīkaṃ bhāradvājasya paśyataḥ<BR>
07,037.023c	tatas tat sainyam abhavad vimukhaṃ śarapīḍitam<BR>
07,038.001	dhṛtarāṣṭra uvāca<BR>
07,038.001a	dvaidhībhavati me cittaṃ hriyā tuṣṭyā ca saṃjaya<BR>
07,038.001c	mama putrasya yat sainyaṃ saubhadraḥ samavārayat<BR>
07,038.001c*0277_01	**** **** mama pautro jighāṃsati<BR>
07,038.001c*0277_02	yathā caiva hi yat sainyaṃ<BR>
07,038.001d*0278_01	yat sainyaṃ mama putrasya mama pautraḥ prabādhate<BR>
07,038.002a	vistareṇaiva me śaṃsa sarvaṃ gāvalgaṇe punaḥ<BR>
07,038.002c	vikrīḍitaṃ kumārasya skandasyevāsuraiḥ saha<BR>
07,038.003	saṃjaya uvāca<BR>
07,038.003a	hanta te saṃpravakṣyāmi vimardam atidāruṇam<BR>
07,038.003c	ekasya ca bahūnāṃ ca yathāsīt tumulo raṇaḥ<BR>
07,038.004a	abhimanyuḥ kṛtotsāhaḥ kṛtotsāhān ariṃdamān<BR>
07,038.004c	rathastho rathinaḥ sarvāṃs tāvakān apy aharṣayat<BR>
07,038.005a	droṇaṃ karṇaṃ kṛpaṃ śalyaṃ drauṇiṃ bhojaṃ bṛhadbalam<BR>
07,038.005c	duryodhanaṃ saumadattiṃ śakuniṃ ca mahābalam<BR>
07,038.006a	nānānṛpān nṛpasutān sainyāni vividhāni ca<BR>
07,038.006c	alātacakravat sarvāṃś caran bāṇaiḥ samabhyayāt<BR>
07,038.007a	nighnann amitrān saubhadraḥ paramāstraḥ pratāpavān<BR>
07,038.007c	adarśayata tejasvī dikṣu sarvāsu bhārata<BR>
07,038.008a	tad dṛṣṭvā caritaṃ tasya saubhadrasyāmitaujasaḥ<BR>
07,038.008c	samakampanta sainyāni tvadīyāni punaḥ punaḥ<BR>
07,038.009a	athābravīn mahāprājño bhāradvājaḥ pratāpavān<BR>
07,038.009c	harṣeṇotphullanayanaḥ kṛpam ābhāṣya satvaram<BR>
07,038.010a	ghaṭṭayann iva marmāṇi tava putrasya māriṣa<BR>
07,038.010c	abhimanyuṃ raṇe dṛṣṭvā tadā raṇaviśāradam<BR>
07,038.011a	eṣa gacchati saubhadraḥ pārthānām agrato yuvā<BR>
07,038.011c	nandayan suhṛdaḥ sarvān rājānaṃ ca yudhiṣṭhiram<BR>
07,038.012a	nakulaṃ sahadevaṃ ca bhīmasenaṃ ca pāṇḍavam<BR>
07,038.012c	bandhūn saṃbandhinaś cānyān madhyasthān suhṛdas tathā<BR>
07,038.013a	nāsya yuddhe samaṃ manye kaṃ cid anyaṃ dhanurdharam<BR>
07,038.013c	icchan hanyād imāṃ senāṃ kimartham api necchati<BR>
07,038.014a	droṇasya prītisaṃyuktaṃ śrutvā vākyaṃ tavātmajaḥ<BR>
07,038.014c	ārjuniṃ prati saṃkruddho droṇaṃ dṛṣṭvā smayann iva<BR>
07,038.015a	atha duryodhanaḥ karṇam abravīd bāhlikaṃ kṛpam<BR>
07,038.015c	duḥsāsanaṃ madrarājaṃ tāṃs tāṃś cānyān mahārathān<BR>
07,038.016a	sarvamūrdhāvasiktānām ācāryo brahmavittamaḥ<BR>
07,038.016b*0279_01	abhimanyuṃ mahāsattvaṃ ślāghate vandino yathā<BR>
07,038.016b*0279_02	tasmāt saṃpaśyatas tasya droṇācāryasya dhīmataḥ<BR>
07,038.016c	arjunasya sutaṃ mūḍhaṃ nābhihantum ihecchati<BR>
07,038.017a	na hy asya samare mucyed antako 'py ātatāyinaḥ<BR>
07,038.017c	kim aṅga punar evānyo martyaḥ satyaṃ bravīmi vaḥ<BR>
07,038.018a	arjunasya sutaṃ tv eṣa śiṣyatvād abhirakṣati<BR>
07,038.018c	putrāḥ śiṣyāś ca dayitās tad apatyaṃ ca dharmiṇām<BR>
07,038.019a	saṃrakṣyamāṇo droṇena manyate vīryam ātmanaḥ<BR>
07,038.019c	ātmasaṃbhāvito mūḍhas taṃ pramathnīta māciram<BR>
07,038.020a	evam uktās tu te rājñā sātvatīputram abhyayuḥ<BR>
07,038.020c	saṃrabdhās taṃ jighāṃsanto bhāradvājasya paśyataḥ<BR>
07,038.021a	duḥśāsanas tu tac chrutvā duryodhanavacas tadā<BR>
07,038.021c	abravīt kuruśārdūlo duryodhanam idaṃ vacaḥ<BR>
07,038.021d*0280_01	duḥśāsanas tu saṃrabdhaṃ jñātvā bhrātaram agrajam<BR>
07,038.021d*0280_02	tān nivartya rathodārān atha bhrātaram abravīt<BR>
07,038.022a	aham enaṃ haniṣyāmi mahārāja bravīmi te<BR>
07,038.022c	miṣatāṃ pāṇḍuputrāṇāṃ pāñcālānāṃ ca paśyatām<BR>
07,038.022e	grasiṣyāmy adya saubhadraṃ yathā rāhur divākaram<BR>
07,038.023a	utkruśya cābravīd vākyaṃ kururājam idaṃ punaḥ<BR>
07,038.023c	śrutvā kṛṣṇau mayā grastaṃ saubhadram atimāninau<BR>
07,038.023e	gamiṣyataḥ pretalokaṃ jīvalokān na saṃśayaḥ<BR>
07,038.024a	tau ca śrutvā mṛtau vyaktaṃ pāṇḍoḥ kṣetrodbhavāḥ sutāḥ<BR>
07,038.024c	ekāhnā sasuhṛdvargāḥ klaibyād dhāsyanti jīvitam<BR>
07,038.025a	tasmād asmin hate śatrau hatāḥ sarve 'hitās tava<BR>
07,038.025c	śivena dhyāhi mā rājann eṣa hanmi ripuṃ tava<BR>
07,038.026a	evam uktvā nadan rājan putro duḥśāsanas tava<BR>
07,038.026b*0281_01	duḥśāsanas tathety ukto bhrātrā tava sutas tadā<BR>
07,038.026c	saubhadram abhyayāt kruddhaḥ śaravarṣair avākiran<BR>
07,038.027a	tam abhikruddham āyāntaṃ tava putram ariṃdamaḥ<BR>
07,038.027c	abhimanyuḥ śarais tīkṣṇaiḥ ṣaḍviṃśatyā samarpayat<BR>
07,038.028a	duḥśāsanas tu saṃkruddhaḥ prabhinna iva kuñjaraḥ<BR>
07,038.028c	ayodhayata saubhadram abhimanyuś ca taṃ raṇe<BR>
07,038.029a	tau maṇḍalāni citrāṇi rathābhyāṃ savyadakṣiṇam<BR>
07,038.029c	caramāṇāv ayudhyetāṃ rathaśikṣāviśāradau<BR>
07,038.030a	atha paṇavamṛdaṅgadundubhīnāṃ; kṛkaramahānakabherijharjharāṇām<BR>
07,038.030c	ninadam atibhṛśaṃ narāḥ pracakrur; lavaṇajalodbhavasiṃhanādamiśram<BR>
07,039.001	saṃjaya uvāca<BR>
07,039.001*0282_01	tataḥ samabhavad yuddhaṃ tayoḥ puruṣasiṃhayoḥ<BR>
07,039.001*0282_02	tasmin kāle mahābāhuḥ saubhadraḥ paravīrahā<BR>
07,039.001*0282_03	saśaraṃ kārmukaṃ chittvā lāghavena nyapātayat<BR>
07,039.001*0282_04	duḥśāsanaṃ śarair ghoraiḥ saṃtatakṣa samantataḥ<BR>
07,039.001a	śaravikṣatagātras tu pratyamitram avasthitam<BR>
07,039.001c	abhimanyuḥ smayan dhīmān duḥśāsanam athābravīt<BR>
07,039.002a	diṣṭyā paśyāmi saṃgrāme māninaṃ śatrum āgatam<BR>
07,039.002c	niṣṭhuraṃ tyaktadharmāṇam ākrośanaparāyaṇam<BR>
07,039.003a	yat sabhāyāṃ tvayā rājño dhṛtarāṣṭrasya śṛṇvataḥ<BR>
07,039.003b*0283_01	akṣakūṭaṃ samāśritya saubalasyābhavad balam<BR>
07,039.003b*0283_02	śṛṇu me vacanaṃ tāta pitṛvyo 'si mahāmate<BR>
07,039.003b*0283_03	sauhṛdaṃ pṛṣṭhataḥ kṛtvā sarvair eva durātmabhiḥ<BR>
07,039.003b*0283_04	bhuktaṃ rājyam idaṃ mūḍhaiḥ sarvadharmabahiṣkṛtaiḥ<BR>
07,039.003b*0283_05	suhṛdbhir bhujyate rājyaṃ suhṛdbhir bhujyate sukham<BR>
07,039.003b*0283_06	vinā suhṛdbhir bhogāś ca aihikāmutrikaṃ ca yat<BR>
07,039.003b*0283_07	mithyābhūtaṃ ca tat sarvaṃ suhṛdbhir varjitaṃ tadā<BR>
07,039.003b*0283_08	dūrdyūtadevanā yūyaṃ pāpiṣṭhāḥ pāpavañcakāḥ<BR>
07,039.003b*0283_09	teṣāṃ tvam agraṇīḥ pāpa yena sā drupadātmajā<BR>
07,039.003b*0283_10	ānītā ca sabhāṃ sādhvī tasyedaṃ karmaṇaḥ phalam<BR>
07,039.003b*0283_11	darśayiṣyāmi sarveṣāṃ kurūṇāṃ ca durātmanām<BR>
07,039.003c	kopitaḥ paruṣair vākyair dharmarājo yudhiṣṭhiraḥ<BR>
07,039.003e	jayonmattena bhīmaś ca bahvabaddhaṃ prabhāṣatā<BR>
07,039.003f*0284_01	akṣakūṭaṃ samāśritya saubalena durātmanā<BR>
07,039.003f*0285_01	tat tvayedam anuprāptaṃ tasya kopān mahātmanaḥ<BR>
07,039.004a	paravittāpahārasya krodhasyāpraśamasya ca<BR>
07,039.004c	lobhasya jñānanāśasya drohasyātyāhitasya ca<BR>
07,039.005a	pitṝṇāṃ mama rājyasya haraṇasyogradhanvinām<BR>
07,039.005c	tat tvām idam anuprāptaṃ tat kopād vai mahātmanām<BR>
07,039.006a	sadyaś cogram adharmasya phalaṃ prāpnuhi durmate<BR>
07,039.006c	śāsitāsmy adya te bāṇaiḥ sarvasainyasya paśyataḥ<BR>
07,039.007a	adyāham anṛṇas tasya kopasya bhavitā raṇe<BR>
07,039.007c	amarṣitāyāḥ kṛṣṇāyāḥ kāṅkṣitasya ca me pituḥ<BR>
07,039.008a	adya kauravya bhīmasya bhavitāsmy anṛṇo yudhi<BR>
07,039.008c	na hi me mokṣyase jīvan yadi notsṛjase raṇam<BR>
07,039.009a	evam uktvā mahābāhur bāṇaṃ duḥśāsanāntakam<BR>
07,039.009c	saṃdadhe paravīraghnaḥ kālāgnyanilavarcasam<BR>
07,039.010a	tasyoras tūrṇam āsādya jatrudeśe vibhidya tam<BR>
07,039.010b*0286_01	tena taṃ jatrudeśe vai viddhvā parapuraṃjayaḥ<BR>
07,039.010b*0287_01	jagāma saha puṅkhena valmīkam iva pannagaḥ<BR>
07,039.010c	athainaṃ pañcaviṃśatyā punaś caiva samarpayat<BR>
07,039.010d*0288_01	śarair agnisamasparśair ākarṇasamacoditaiḥ<BR>
07,039.011a	sa gāḍhaviddho vyathito rathopastha upāviśat<BR>
07,039.011c	duḥśāsano mahārāja kaśmalaṃ cāviśan mahat<BR>
07,039.012a	sārathis tvaramāṇas tu duḥśāsanam acetasam<BR>
07,039.012c	raṇamadhyād apovāha saubhadraśarapīḍitam<BR>
07,039.013a	pāṇḍavā draupadeyāś ca virāṭaś ca samīkṣya tam<BR>
07,039.013c	pāñcālāḥ kekayāś caiva siṃhanādam athānadan<BR>
07,039.014a	vāditrāṇi ca sarvāṇi nānāliṅgāni sarvaśaḥ<BR>
07,039.014c	prāvādayanta saṃhṛṣṭāḥ pāṇḍūnāṃ tatra sainikāḥ<BR>
07,039.015a	paśyantaḥ smayamānāś ca saubhadrasya viceṣṭitam<BR>
07,039.015c	atyantavairiṇaṃ dṛptaṃ dṛṣṭvā śatruṃ parājitam<BR>
07,039.016a	dharmamārutaśakrāṇām āśvinoḥ pratimās tathā<BR>
07,039.016c	dhārayanto dhvajāgreṣu draupadeyā mahārathāḥ<BR>
07,039.017a	sātyakiś cekitānaś ca dhṛṣṭadyumnaśikhaṇḍinau<BR>
07,039.017c	kekayā dhṛṣṭaketuś ca matsyapāñcālasṛṃjayāḥ<BR>
07,039.018a	pāṇḍavāś ca mudā yuktā yudhiṣṭhirapurogamāḥ<BR>
07,039.018c	abhyavartanta sahitā droṇānīkaṃ bibhitsavaḥ<BR>
07,039.019a	tato 'bhavan mahad yuddhaṃ tvadīyānāṃ paraiḥ saha<BR>
07,039.019c	jayam ākāṅkṣamāṇānāṃ śūrāṇām anivartinām<BR>
07,039.019d*0289_01	tathā tu vartamāne vai saṃgrāme 'tibhayaṃkare<BR>
07,039.020a	duryodhano mahārāja rādheyam idam abravīt<BR>
07,039.020c	paśya duḥśāsanaṃ vīram abhimanyuvaśaṃ gatam<BR>
07,039.021a	pratapantam ivādityaṃ nighnantaṃ śātravān raṇe<BR>
07,039.021b*0290_01	atha caite susaṃrabdhāḥ siṃhā iva balotkaṭāḥ<BR>
07,039.021c	saubhadram udyatās trātum abhidhāvanti pāṇḍavāḥ<BR>
07,039.021d*0291_01	tataḥ karṇo yayau rājann abhimanyujighāṃsayā<BR>
07,039.021d*0291_02	bālo 'yaṃ yudhyamāno 'yaṃ mayā yoddhum ihecchati<BR>
07,039.021d*0291_03	enaṃ vadhiṣyāmi ripuṃ yathā vṛtraṃ śacīpatiḥ<BR>
07,039.021d*0291_04	evam uktvā tu rādheyo rathārūḍho mahārathaḥ<BR>
07,039.021d*0291_05	yayau yoddhuṃ mahāvīraḥ kurūṇāṃ tatra paśyatām<BR>
07,039.021d*0291_06	pradhmāpya śaṅkhaṃ rādheyo mahāmeghaughanisvanam<BR>
07,039.021d*0291_07	rathenābhyapatad vegād ādityasadṛśena vai<BR>
07,039.021d*0291_08	dhanuṣā pūryamāṇena maurvīguṇavibhūṣiṇā<BR>
07,039.021d*0291_09	śarair agniśikhākārair āśīviṣasamaprabhaiḥ<BR>
07,039.022a	tataḥ karṇaḥ śarais tīkṣṇair abhimanyuṃ durāsadam<BR>
07,039.022c	abhyavarṣata saṃkruddhaḥ putrasya hitakṛt tava<BR>
07,039.023a	tasya cānucarāṃs tīkṣṇair vivyādha parameṣubhiḥ<BR>
07,039.023c	avajñāpūrvakaṃ vīraḥ saubhadrasya raṇājire<BR>
07,039.024a	abhimanyus tu rādheyaṃ trisaptatyā śilīmukhaiḥ<BR>
07,039.024c	avidhyat tvarito rājan droṇaṃ prepsur mahāmanāḥ<BR>
07,039.025a	taṃ tadā nāśakat kaś cid droṇād vārayituṃ raṇe<BR>
07,039.025c	ārujantaṃ rathaśreṣṭhān vajrahastam ivāsurān<BR>
07,039.026a	tataḥ karṇo jayaprepsur mānī sarvadhanurbhṛtām<BR>
07,039.026c	saubhadraṃ śataśo 'vidhyad uttamāstrāṇi darśayan<BR>
07,039.027a	so 'strair astravidāṃ śreṣṭho rāmaśiṣyaḥ pratāpavān<BR>
07,039.027c	samare śatrudurdharṣam abhimanyum apīḍayat<BR>
07,039.028a	sa tathā pīḍyamānas tu rādheyenāstravṛṣṭibhiḥ<BR>
07,039.028c	samare 'marasaṃkāśaḥ saubhadro na vyaṣīdata<BR>
07,039.029a	tataḥ śilāśitais tīkṣṇair bhallaiḥ saṃnataparvabhiḥ<BR>
07,039.029c	chittvā dhanūṃṣi śūrāṇām ārjuniḥ karṇam ārdayat<BR>
07,039.029d*0292_01	dhanurmaṇḍalanirmuktaiḥ śarair āśīviṣopamaiḥ<BR>
07,039.029d*0292_02	sacchattradhvajayantāraṃ sāśvam āśu smayann iva<BR>
07,039.029d*0292_03	karṇo 'pi cāsya cikṣepa bāṇān saṃnataparvaṇaḥ<BR>
07,039.029d*0292_04	asaṃbhrāntaś ca tān sarvān agṛhṇāt phalgunātmajaḥ<BR>
07,039.029d*0292_05	tato muhūrtāt karṇasya bāṇenaikena vīryavān<BR>
07,039.029d*0293_01	tasmai cikṣepa niśitaṃ śaraṃ paramasaṃhitam<BR>
07,039.029e	sa dhvajaṃ kārmukaṃ cāsya chittvā bhūmau nyapātayat<BR>
07,039.030a	tataḥ kṛcchragataṃ karṇaṃ dṛṣṭvā karṇād anantaraḥ<BR>
07,039.030c	saubhadram abhyayāt tūrṇaṃ dṛḍham udyamya kārmukam<BR>
07,039.031a	tata uccukruśuḥ pārthās teṣāṃ cānucarā janāḥ<BR>
07,039.031c	vāditrāṇi ca saṃjaghnuḥ saubhadraṃ cāpi tuṣṭuvuḥ<BR>
07,040.001	saṃjaya uvāca<BR>
07,040.001a	so 'bhigarjan dhanuṣpāṇir jyāṃ vikarṣan punaḥ punaḥ<BR>
07,040.001c	tayor mahātmanos tūrṇaṃ rathāntaram avāpatat<BR>
07,040.002a	so 'vidhyad daśabhir bāṇair abhimanyuṃ durāsadam<BR>
07,040.002c	sacchatradhvajayantāraṃ sāśvam āśu smayann iva<BR>
07,040.003a	pitṛpaitāmahaṃ karma kurvāṇam atimānuṣam<BR>
07,040.003c	dṛṣṭvārditaṃ śaraiḥ kārṣṇiṃ tvadīyā hṛṣitābhavan<BR>
07,040.004a	tasyābhimanyur āyamya smayann ekena patriṇā<BR>
07,040.004c	śiraḥ pracyāvayām āsa sa rathāt prāpatad bhuvi<BR>
07,040.005a	karṇikāram ivoddhūtaṃ vātena mathitaṃ nagāt<BR>
07,040.005b*0294_01	karṇānujaṃ ca saṃprekṣya tāvakā vyathitābhavan<BR>
07,040.005c	bhrātaraṃ nihataṃ dṛṣṭvā rājan karṇo vyathāṃ yayau<BR>
07,040.005d@006_0001	punaḥ karṇaṃ[rṇaḥ] pravivyādha śarair āśīviṣopamaiḥ<BR>
07,040.005d@006_0002	vivyādha daśabhiḥ śūro abhimanyuṃ mahābalam<BR>
07,040.005d@006_0003	aprāptān eva tān sarvāṃś ciccheda laghuhastavat<BR>
07,040.005d@006_0004	smayan dhanuś chittvā (submetric) rādheyasya mahābalaḥ<BR>
07,040.005d@006_0005	hayāṃś ca jaghne tvarito dhvajaṃ sārathinā saha<BR>
07,040.005d@006_0006	rādheyaṃ virathaṃ kṛtvā saubhadro vākyam abravīt<BR>
07,040.005d@006_0007	mayā jito 'si rādheya viratho 'si mahāmate<BR>
07,040.005d@006_0008	anyaṃ rathaṃ samāruhya yudhyasva ca mahābalaḥ<BR>
07,040.005d@006_0009	bhṛtyo 'si sūtaputro 'si baiḍālavratikaḥ sadā<BR>
07,040.005d@006_0010	pāṇḍavaiḥ saha paiśunyaṃ nitya tvaṃ kṛtavān asi<BR>
07,040.005d@006_0011	sabhāṃ nītvā ca pāñcālī vivastrā kāritā tvayā<BR>
07,040.005d@006_0012	tattadrūpāny anekāni vāsāṃsi subahūni ca<BR>
07,040.005d@006_0013	dṛṣṭāni tatra yuṣmābhiḥ kurubhiś ca durātmabhiḥ<BR>
07,040.005d@006_0014	tatphalaṃ saṃpradṛśyāmi yadi notsahase raṇam<BR>
07,040.005d@006_0015	yuṣmābhiś ca kṛto 'dyaiva cakravyūho durātmabhiḥ<BR>
07,040.005d@006_0016	kulīnā ye ca rājāno dharmiṣṭhāḥ satyasaṃgarāḥ<BR>
07,040.005d@006_0017	cakrākhyaṃ ca na kurvanti vyūhaṃ pāpiṣṭhakāritam<BR>
07,040.005d@006_0018	krauñcāḥ suparṇā haṃsāhvā muśalā gāruḍās tathā<BR>
07,040.005d@006_0019	ete vyūhāś ca śūrāṇāṃ dharmiṣṭhānāṃ mahātmanām<BR>
07,040.005d@006_0020	yūyaṃ daityāṃśasaṃbhūtāḥ sarve tatra na saṃśayaḥ<BR>
07,040.005d@006_0021	ity evam uktvā sa tadā mahātmā<BR>
07,040.005d@006_0022	karṇaṃ subhadrātanayo mahābalaḥ<BR>
07,040.005d@006_0023	sa yoddhukāmaḥ kurubhir nṛvīro<BR>
07,040.005d@006_0024	mahābalaḥ satyavatāṃ variṣṭhaḥ<BR>
07,040.006a	vimukhīkṛtya karṇaṃ tu saubhadraḥ kaṅkapatribhiḥ<BR>
07,040.006c	anyān api maheṣvāsāṃs tūrṇam evābhidudruve<BR>
07,040.007a	tatas tad vitataṃ jālaṃ hastyaśvarathapattimat<BR>
07,040.007c	jhaṣaḥ kruddha ivābhindad abhimanyur mahāyaśāḥ<BR>
07,040.008a	karṇas tu bahubhir bāṇair ardyamāno 'bhimanyunā<BR>
07,040.008c	apāyāj javanair aśvais tato 'nīkam abhidyata<BR>
07,040.008d*0295_01	tiṣṭha karṇa maheṣvāsa kṛpa duryodhaneti ca<BR>
07,040.008d*0295_02	droṇasya krośato rājaṃs tad anīkam abhajyata<BR>
07,040.009a	śalabhair iva cākāśe dhārābhir iva cāvṛte<BR>
07,040.009c	abhimanyoḥ śarai rājan na prājñāyata kiṃ cana<BR>
07,040.010a	tāvakānāṃ tu yodhānāṃ vadhyatāṃ niśitaiḥ śaraiḥ<BR>
07,040.010c	anyatra saindhavād rājan na sma kaś cid atiṣṭhata<BR>
07,040.011a	saubhadras tu tataḥ śaṅkhaṃ pradhmāpya puruṣarṣabhaḥ<BR>
07,040.011c	śīghram abhyapatat senāṃ bhāratīṃ bharatarṣabha<BR>
07,040.012a	sa kakṣe 'gnir ivotsṛṣṭo nirdahaṃs tarasā ripūn<BR>
07,040.012c	madhye bhāratasainyānām ārjuniḥ paryavartata<BR>
07,040.013a	rathanāgāśvamanujān ardayan niśitaiḥ śaraiḥ<BR>
07,040.013c	sa praviśyākarod bhūmiṃ kabandhagaṇasaṃkulām<BR>
07,040.014a	saubhadracāpaprabhavair nikṛttāḥ parameṣubhiḥ<BR>
07,040.014c	svān evābhimukhān ghnantaḥ prādravañ jīvitārthinaḥ<BR>
07,040.015a	te ghorā raudrakarmāṇo vipāṭhāḥ pṛthavaḥ śitāḥ<BR>
07,040.015c	nighnanto rathanāgāśvāñ jagmur āśu vasuṃdharām<BR>
07,040.016a	sāyudhāḥ sāṅgulitrāṇāḥ sakhaḍgāḥ sāṅgadā raṇe<BR>
07,040.016c	dṛśyante bāhavaś chinnā hemābharaṇabhūṣitāḥ<BR>
07,040.017a	śarāś cāpāni khaḍgāś ca śarīrāṇi śirāṃsi ca<BR>
07,040.017c	sakuṇḍalāni sragvīṇi bhūmāv āsan sahasraśaḥ<BR>
07,040.018a	apaskarair adhiṣṭhānair īṣādaṇḍakabandhuraiḥ<BR>
07,040.018c	akṣair vimathitaiś cakrair bhagnaiś ca bahudhā rathaiḥ<BR>
07,040.018e	śakticāpāyudhaiś cāpi patitaiś ca mahādhvajaiḥ<BR>
07,040.018f*0296_01	carmacāpadharaiś cāpi vyavakīrṇaiḥ samantataḥ<BR>
07,040.019a	nihataiḥ kṣatriyair aśvair vāraṇaiś ca viśāṃ pate<BR>
07,040.019c	agamyakalpā pṛthivī kṣaṇenāsīt sudāruṇā<BR>
07,040.020a	vadhyatāṃ rājaputrāṇāṃ krandatām itaretaram<BR>
07,040.020c	prādurāsīn mahāśabdo bhīrūṇāṃ bhayavardhanaḥ<BR>
07,040.020e	sa śabdo bharataśreṣṭha diśaḥ sarvā vyanādayat<BR>
07,040.021a	saubhadraś cādravat senāṃ nighnann aśvarathadvipān<BR>
07,040.021c	vyacarat sa diśaḥ sarvāḥ pradiśaś cāhitān rujan<BR>
07,040.022a	taṃ tadā nānupaśyāma sainyena rajasāvṛtam<BR>
07,040.022c	ādadānaṃ gajāśvānāṃ nṛṇāṃ cāyūṃṣi bhārata<BR>
07,040.023a	kṣaṇena bhūyo 'paśyāma sūryaṃ madhyaṃdine yathā<BR>
07,040.023c	abhimanyuṃ mahārāja pratapantaṃ dviṣadgaṇān<BR>
07,040.024a	sa vāsavasamaḥ saṃkhye vāsavasyātmajātmajaḥ<BR>
07,040.024c	abhimanyur mahārāja sainyamadhye vyarocata<BR>
07,040.024d*0297_01	yathā purā vahnisutaḥ surasainyeṣu vīryavān<BR>
07,041.001	dhṛtarāṣṭra uvāca<BR>
07,041.001a	bālam atyantasukhinam avāryabaladarpitam<BR>
07,041.001c	yuddheṣu kuśalaṃ vīraṃ kulaputraṃ tanutyajam<BR>
07,041.002a	gāhamānam anīkāni sadaśvais taṃ trihāyanaiḥ<BR>
07,041.002c	api yaudhiṣṭhirāt sainyāt kaś cid anvapatad rathī<BR>
07,041.003	saṃjaya uvāca<BR>
07,041.003a	yudhiṣṭhiro bhīmasenaḥ śikhaṇḍī sātyakir yamau<BR>
07,041.003c	dhṛṣṭadyumno virāṭaś ca drupadaś ca sakekayaḥ<BR>
07,041.003e	dhṛṣṭaketuś ca saṃrabdho matsyāś cānvapatan raṇe<BR>
07,041.003f*0298_01	tenaiva tu pathā yātāḥ pitaro mātulaiḥ saha<BR>
07,041.004a	abhyadravan parīpsanto vyūḍhānīkāḥ prahāriṇaḥ<BR>
07,041.004c	tān dṛṣṭvā dravataḥ śūrāṃs tvadīyā vimukhābhavan<BR>
07,041.005a	tatas tad vimukhaṃ dṛṣṭvā tava sūnor mahad balam<BR>
07,041.005c	jāmātā tava tejasvī viṣṭambhayiṣur ādravat<BR>
07,041.006a	saindhavasya mahārāja putro rājā jayadrathaḥ<BR>
07,041.006c	sa putragṛddhinaḥ pārthān sahasainyān avārayat<BR>
07,041.007a	ugradhanvā maheṣvāso divyam astram udīrayan<BR>
07,041.007c	vārdhakṣatrir upāsedhat pravaṇād iva kuñjarān<BR>
07,041.008	dhṛtarāṣṭra uvāca<BR>
07,041.008a	atibhāram ahaṃ manye saindhave saṃjayāhitam<BR>
07,041.008c	yad ekaḥ pāṇḍavān kruddhān putragṛddhīn avārayat<BR>
07,041.009a	atyadbhutam idaṃ manye balaṃ śauryaṃ ca saindhave<BR>
07,041.009c	tad asya brūhi me vīryaṃ karma cāgryaṃ mahātmanaḥ<BR>
07,041.010a	kiṃ dattaṃ hutam iṣṭaṃ vā sutaptam atha vā tapaḥ<BR>
07,041.010b*0299_01	damo vā brahmacaryaṃ vā sūta yac cāsya sattama<BR>
07,041.010b*0299_02	devaṃ katamam ārādhya viṣṇum īśānam agnijam<BR>
07,041.010c	sindhurājena yenaikaḥ kruddhān pārthān avārayat<BR>
07,041.010d*0300_01	naivaṃ kṛtaṃ mahatkarma bhīṣmeṇājñāsiṣaṃ tathā<BR>
07,041.010d*0300_02	sindhurāṭtanayas tv eko yathā pārthān avārayat<BR>
07,041.011	saṃjaya uvāca<BR>
07,041.011a	draupadīharaṇe yat tad bhīmasenena nirjitaḥ<BR>
07,041.011c	mānāt sa taptavān rājā varārthī sumahat tapaḥ<BR>
07,041.012a	indriyāṇīndriyārthebhyaḥ priyebhyaḥ saṃnivartya saḥ<BR>
07,041.012c	kṣutpipāsātapasahaḥ kṛśo dhamanisaṃtataḥ<BR>
07,041.012e	devam ārādhayac charvaṃ gṛṇan brahma sanātanam<BR>
07,041.013a	bhaktānukampī bhagavāṃs tasya cakre tato dayām<BR>
07,041.013c	svapnānte 'py atha caivāha haraḥ sindhupateḥ sutam<BR>
07,041.013e	varaṃ vṛṇīṣva prīto 'smi jayadratha kim icchasi<BR>
07,041.014a	evam uktas tu śarveṇa sindhurājo jayadrathaḥ<BR>
07,041.014c	uvāca praṇato rudraṃ prāñjalir niyatātmavān<BR>
07,041.015a	pāṇḍaveyān ahaṃ saṃkhye bhīmavīryaparākramān<BR>
07,041.015c	eko raṇe dhārayeyaṃ samastān iti bhārata<BR>
07,041.015d*0301_01	tasya cālpena kālena niyamena sutoṣitaḥ<BR>
07,041.015d*0301_02	prīto maheśvaras tasmai varaṃ caivaṃ dadau tadā<BR>
07,041.015d*0301_03	sa tu vavre varaṃ tatra pāṇḍaveyān ahaṃ raṇe<BR>
07,041.015d*0301_04	vārayeyaṃ rathenaikaḥ<BR>
07,041.016a	evam uktas tu deveśo jayadratham athābravīt<BR>
07,041.016c	dadāmi te varaṃ saumya vinā pārthaṃ dhanaṃjayam<BR>
07,041.016d*0302_01	yam āhur ajitaṃ saṃkhye śaṅkhacakragadādharam<BR>
07,041.016d*0302_02	viṣṇusahasramūrdhānaṃ sa kṛṣṇaḥ pāti phālgunam<BR>
07,041.017a	dhārayiṣyasi saṃgrāme caturaḥ pāṇḍunandanān<BR>
07,041.017c	evam astv iti deveśam uktvābudhyata pārthivaḥ<BR>
07,041.017d*0303_01	tenoktas tam ṛte pārthaṃ śarvas tasmai varaṃ dadau<BR>
07,041.017d*0303_02	ekāham iti rājendra tatraivādarśanaṃ gataḥ<BR>
07,041.018a	sa tena varadānena divyenāstrabalena ca<BR>
07,041.018c	ekaḥ saṃdhārayām āsa pāṇḍavānām anīkinīm<BR>
07,041.019a	tasya jyātalaghoṣeṇa kṣatriyān bhayam āviśat<BR>
07,041.019c	parāṃs tu tava sainyasya harṣaḥ paramako 'bhavat<BR>
07,041.020a	dṛṣṭvā tu kṣatriyā bhāraṃ saindhave sarvam arpitam<BR>
07,041.020c	utkruśyābhyadravan rājan yena yaudhiṣṭhiraṃ balam<BR>
07,042.001	saṃjaya uvāca<BR>
07,042.001a	yan mā pṛcchasi rājendra sindhurājasya vikramam<BR>
07,042.001c	śṛṇu tat sarvam ākhyāsye yathā pāṇḍūn ayodhayat<BR>
07,042.002a	tam ūhuḥ sārather vaśyāḥ saindhavāḥ sādhuvāhinaḥ<BR>
07,042.002c	vikurvāṇā bṛhanto 'śvāḥ śvasanopamaraṃhasaḥ<BR>
07,042.003a	gandharvanagarākāraṃ vidhivat kalpitaṃ ratham<BR>
07,042.003c	tasyābhyaśobhayat ketur vārāho rājato mahān<BR>
07,042.004a	śvetacchatrapatākābhiś cāmaravyajanena ca<BR>
07,042.004c	sa babhau rājaliṅgais tais tārāpatir ivāmbare<BR>
07,042.005a	muktāvajramaṇisvarṇair bhūṣitaṃ tad ayasmayam<BR>
07,042.005c	varūthaṃ vibabhau tasya jyotirbhiḥ kham ivāvṛtam<BR>
07,042.006a	sa visphārya mahac cāpaṃ kirann iṣugaṇān bahūn<BR>
07,042.006c	tat khaṇḍaṃ pūrayām āsa yad vyadārayad ārjuniḥ<BR>
07,042.007a	sa sātyakiṃ tribhir bāṇair aṣṭabhiś ca vṛkodaram<BR>
07,042.007c	dhṛṣṭadyumnaṃ tathā ṣaṣṭyā virāṭaṃ daśabhiḥ śaraiḥ<BR>
07,042.008a	drupadaṃ pañcabhis tīkṣṇair daśabhiś ca śikhaṇḍinam<BR>
07,042.008c	kekayān pañcaviṃśatyā draupadeyāṃs tribhis tribhiḥ<BR>
07,042.009a	yudhiṣṭhiraṃ ca saptatyā tataḥ śeṣān apānudat<BR>
07,042.009c	iṣujālena mahatā tad adbhutam ivābhavat<BR>
07,042.010a	athāsya śitapītena bhallenādiśya kārmukam<BR>
07,042.010c	ciccheda prahasan rājā dharmaputraḥ pratāpavān<BR>
07,042.011a	akṣṇor nimeṣamātreṇa so 'nyad ādāya kārmukam<BR>
07,042.011c	vivyādha daśabhiḥ pārtha tāṃś caivānyāṃs tribhis tribhiḥ<BR>
07,042.012a	tasya tal lāghavaṃ jñātvā bhīmo bhallais tribhiḥ punaḥ<BR>
07,042.012c	dhanur dhvajaṃ ca chatraṃ ca kṣitau kṣipram apātayat<BR>
07,042.013a	so 'nyad ādāya balavān sajyaṃ kṛtvā ca kārmukam<BR>
07,042.013c	bhīmasyāpothayat ketuṃ dhanur aśvāṃś ca māriṣa<BR>
07,042.014a	sa hatāśvād avaplutya chinnadhanvā rathottamāt<BR>
07,042.014c	sātyaker āpluto yānaṃ giryagram iva kesarī<BR>
07,042.015a	tatas tvadīyāḥ saṃhṛṣṭāḥ sādhu sādhv iti cukruśuḥ<BR>
07,042.015c	sindhurājasya tat karma prekṣyāśraddheyam uttamam<BR>
07,042.015d*0304_01	vivyadhuḥ śaravarṣeṇa samantān nṛpasattamāḥ<BR>
07,042.015d*0304_02	saṃchādyamāno bahubhiḥ pāṇḍavānāṃ mahārathaiḥ<BR>
07,042.015d*0304_03	na vivyathe mahārāja divyam astram upāśritaḥ<BR>
07,042.015d*0304_04	chittvā ca tāñ śarān rājañ śaravarṣaiḥ pṛthagvidhaiḥ<BR>
07,042.015d*0304_05	chādayām āsa tān sarvāṃs tad abhūd romaharṣaṇam<BR>
07,042.016a	saṃkruddhān pāṇḍavān eko yad dadhārāstratejasā<BR>
07,042.016c	tat tasya karma bhūtāni sarvāṇy evābhyapūjayan<BR>
07,042.017a	saubhadreṇa hataiḥ pūrvaṃ sottarāyudhibhir dvipaiḥ<BR>
07,042.017c	pāṇḍūnāṃ darśitaḥ panthāḥ saindhavena nivāritaḥ<BR>
07,042.018a	yatamānās tu te vīrā matsyapāñcālakekayāḥ<BR>
07,042.018c	pāṇḍavāś cānvapadyanta pratyaikaśyena saindhavam<BR>
07,042.019a	yo yo hi yatate bhettuṃ droṇānīkaṃ tavāhitaḥ<BR>
07,042.019c	taṃ taṃ devavaraprāptyā saindhavaḥ pratyavārayat<BR>
07,043.001	saṃjaya uvāca<BR>
07,043.001a	saindhavena niruddheṣu jayagṛddhiṣu pāṇḍuṣu<BR>
07,043.001c	sughoram abhavad yuddhaṃ tvadīyānāṃ paraiḥ saha<BR>
07,043.002a	praviśya tv ārjuniḥ senāṃ satyasaṃdho durāsadām<BR>
07,043.002c	vyakṣobhayata tejasvī makaraḥ sāgaraṃ yathā<BR>
07,043.003a	taṃ tathā śaravarṣeṇa kṣobhayantam ariṃdamam<BR>
07,043.003c	yathāpradhānāḥ saubhadram abhyayuḥ kurusattamāḥ<BR>
07,043.004a	teṣāṃ tasya ca saṃmardo dāruṇaḥ samapadyata<BR>
07,043.004c	sṛjatāṃ śaravarṣāṇi prasaktam amitaujasām<BR>
07,043.005a	rathavrajena saṃruddhas tair amitrair athārjuniḥ<BR>
07,043.005c	vṛṣasenasya yantāraṃ hatvā ciccheda kārmukam<BR>
07,043.006a	tasya vivyādha balavāñ śarair aśvān ajihmagaiḥ<BR>
07,043.006c	vātāyamānair atha tair aśvair apahṛto raṇāt<BR>
07,043.007a	tenāntareṇābhimanyor yantāpāsārayad ratham<BR>
07,043.007c	rathavrajās tato hṛṣṭāḥ sādhu sādhv iti cukruśuḥ<BR>
07,043.008a	taṃ siṃham iva saṃkruddhaṃ pramathnantaṃ śarair arīn<BR>
07,043.008c	ārād āyāntam abhyetya vasātīyo 'bhyayād drutam<BR>
07,043.009a	so 'bhimanyuṃ śaraiḥ ṣaṣṭyā rukmapuṅkhair avākirat<BR>
07,043.009c	abravīc ca na me jīvañ jīvato yudhi mokṣyase<BR>
07,043.010a	tam ayasmayavarmāṇam iṣuṇā āśupātinā<BR>
07,043.010c	vivyādha hṛdi saubhadraḥ sa papāta vyasuḥ kṣitau<BR>
07,043.011a	vasātyaṃ nihataṃ dṛṣṭvā kruddhāḥ kṣatriyapuṃgavāḥ<BR>
07,043.011c	parivavrus tadā rājaṃs tava pautraṃ jighāṃsavaḥ<BR>
07,043.012a	visphārayantaś cāpāni nānārūpāṇy anekaśaḥ<BR>
07,043.012c	tad yuddham abhavad raudraṃ saubhadrasyāribhiḥ saha<BR>
07,043.013a	teṣāṃ śarān seṣvasanāñ śarīrāṇi śirāṃsi ca<BR>
07,043.013c	sakuṇḍalāni sragvīṇi kruddhaś ciccheda phālguniḥ<BR>
07,043.014a	sakhaḍgāḥ sāṅgulitrāṇāḥ sapaṭṭiśaparaśvadhāḥ<BR>
07,043.014c	adṛśyanta bhujāś chinnā hemābharaṇabhūṣitāḥ<BR>
07,043.015a	sragbhir ābharaṇair vastraiḥ patitaiś ca mahādhvajaiḥ<BR>
07,043.015c	varmabhiś carmabhir hārair mukuṭaiś chatracāmaraiḥ<BR>
07,043.016a	apaskarair adhiṣṭhānair īṣādaṇḍakabandhuraiḥ<BR>
07,043.016c	akṣair vimathitaiś cakrair bhagnaiś ca bahudhā yugaiḥ<BR>
07,043.017a	anukarṣaiḥ patākābhis tathā sārathivājibhiḥ<BR>
07,043.017c	rathaiś ca bhagnair nāgaiś ca hataiḥ kīrṇābhavan mahī<BR>
07,043.018a	nihataiḥ kṣatriyaiḥ śūrair nānājanapadeśvaraiḥ<BR>
07,043.018c	jayagṛddhair vṛtā bhūmir dāruṇā samapadyata<BR>
07,043.019a	diśo vicaratas tasya sarvāś ca pradiśas tathā<BR>
07,043.019c	raṇe 'bhimanyoḥ kruddhasya rūpam antaradhīyata<BR>
07,043.020a	kāñcanaṃ yad yad asyāsīd varma cābharaṇāni ca<BR>
07,043.020c	dhanuṣaś ca śarāṇāṃ ca tad apaśyāma kevalam<BR>
07,043.021a	taṃ tadā nāśakat kaś cic cakṣurbhyām abhivīkṣitum<BR>
07,043.021c	ādadānaṃ śarair yodhān madhye sūryam iva sthitam<BR>
07,044.001	saṃjaya uvāca<BR>
07,044.001a	ādadānas tu śūrāṇām āyūṃṣy abhavad ārjuniḥ<BR>
07,044.001c	antakaḥ sarvabhūtānāṃ prāṇān kāla ivāgate<BR>
07,044.002a	sa śakra iva vikrāntaḥ śakrasūnoḥ suto balī<BR>
07,044.002c	abhimanyus tadānīkaṃ loḍayan bahv aśobhata<BR>
07,044.003a	praviśyaiva tu rājendra kṣatriyendrāntakopamaḥ<BR>
07,044.003c	satyaśravasam ādatta vyāghro mṛgam ivolbaṇam<BR>
07,044.004a	satyaśravasi cākṣipte tvaramāṇā mahārathāḥ<BR>
07,044.004c	pragṛhya vipulaṃ śastram abhimanyum upādravan<BR>
07,044.005a	ahaṃ pūrvam ahaṃ pūrvam iti kṣatriyapuṃgavāḥ<BR>
07,044.005c	spardhamānāḥ samājagmur jighāṃsanto 'rjunātmajam<BR>
07,044.006a	kṣatriyāṇām anīkāni pradrutāny abhidhāvatām<BR>
07,044.006c	jagrāsa timir āsādya kṣudramatsyān ivārṇave<BR>
07,044.007a	ye ke cana gatās tasya samīpam apalāyinaḥ<BR>
07,044.007c	na te pratinyavartanta samudrād iva sindhavaḥ<BR>
07,044.008a	mahāgrāhagṛhīteva vātavegabhayārditā<BR>
07,044.008c	samakampata sā senā vibhraṣṭā naur ivārṇave<BR>
07,044.008d*0305_01	saṃtrastā vāhinī tubhyaṃ naur ivāsīn mahārṇave<BR>
07,044.009a	atha rukmaratho nāma madreśvarasuto balī<BR>
07,044.009c	trastām āśvāsayan senām atrasto vākyam abravīt<BR>
07,044.010a	alaṃ trāsena vaḥ śūrā naiṣa kaś cin mayi sthite<BR>
07,044.010c	aham enaṃ grahīṣyāmi jīvagrāhaṃ na saṃśayaḥ<BR>
07,044.011a	evam uktvā tu saubhadram abhidudrāva vīryavān<BR>
07,044.011c	sukalpitenohyamānaḥ syandanena virājatā<BR>
07,044.012a	so 'bhimanyuṃ tribhir bāṇair viddhvā vakṣasy athānadat<BR>
07,044.012c	tribhiś ca dakṣiṇe bāhau savye ca niśitais tribhiḥ<BR>
07,044.012d*0306_01	so 'bhimanyus tatas tasya chittvā praṇadato balī<BR>
07,044.013a	sa tasyeṣvasanaṃ chittvā phālguṇiḥ savyadakṣiṇau<BR>
07,044.013c	bhujau śiraś ca svakṣibhru kṣitau kṣipram apātayat<BR>
07,044.014a	dṛṣṭvā rukmarathaṃ rugṇaṃ putraṃ śalyasya māninam<BR>
07,044.014c	jīvagrāhaṃ jighṛkṣantaṃ saubhadreṇa yaśasvinā<BR>
07,044.015a	saṃgrāmadurmadā rājan rājaputrāḥ prahāriṇaḥ<BR>
07,044.015c	vayasyāḥ śalyaputrasya suvarṇavikṛtadhvajāḥ<BR>
07,044.016a	tālamātrāṇi cāpāni vikarṣanto mahārathāḥ<BR>
07,044.016c	ārjuniṃ śaravarṣeṇa samantāt paryavārayan<BR>
07,044.017a	śūraiḥ śikṣābalopetais taruṇair atyamarṣaṇaiḥ<BR>
07,044.017c	dṛṣṭvaikaṃ samare śūraṃ saubhadram aparājitam<BR>
07,044.018a	chādyamānaṃ śaravrātair hṛṣṭo duryodhano 'bhavat<BR>
07,044.018c	vaivasvatasya bhavanaṃ gatam enam amanyata<BR>
07,044.019a	suvarṇapuṅkhair iṣubhir nānāliṅgais tribhis tribhiḥ<BR>
07,044.019c	adṛśyam ārjuniṃ cakrur nimeṣāt te nṛpātmajāḥ<BR>
07,044.020a	sasūtāśvadhvajaṃ tasya syandanaṃ taṃ ca māriṣa<BR>
07,044.020c	ācitaṃ samapaśyāma śvāvidhaṃ śalalair iva<BR>
07,044.021a	sa gāḍhaviddhaḥ kruddhaś ca tottrair gaja ivārditaḥ<BR>
07,044.021c	gāndharvam astram āyacchad rathamāyāṃ ca yojayat<BR>
07,044.022a	arjunena tapas taptvā gandharvebhyo yad āhṛtam<BR>
07,044.022c	tumburupramukhebhyo vai tenāmohayatāhitān<BR>
07,044.023a	ekaḥ sa śatadhā rājan dṛśyate sma sahasradhā<BR>
07,044.023c	alātacakravat saṃkhye kṣipram astrāṇi darśayan<BR>
07,044.024a	rathacaryāstramāyābhir mohayitvā paraṃtapaḥ<BR>
07,044.024c	bibheda śatadhā rājañ śarīrāṇi mahīkṣitām<BR>
07,044.024d*0307_01	bhinnānīkāś ca diṅmūḍhā bhūyaḥ saṃtrastacetasaḥ<BR>
07,044.024d*0307_02	bhallair utkṛttaśirasaḥ paralokam athāviśan<BR>
07,044.025a	prāṇāḥ prāṇabhṛtāṃ saṃkhye preṣitā niśitaiḥ śaraiḥ<BR>
07,044.025c	rājan prāpur amuṃ lokaṃ śarīrāṇy avaniṃ yayuḥ<BR>
07,044.026a	dhanūṃṣy aśvān niyantṝṃś ca dhvajān bāhūṃś ca sāṅgadān<BR>
07,044.026c	śirāṃsi ca śitair bhallais teṣāṃ ciccheda phālguniḥ<BR>
07,044.027a	cūtārāmo yathā bhagnaḥ pañcavarṣaphalopagaḥ<BR>
07,044.027c	rājaputraśataṃ tadvat saubhadreṇāpatad dhatam<BR>
07,044.028a	kruddhāśīviṣasaṃkāśān sukumārān sukhocitān<BR>
07,044.028c	ekena nihatān dṛṣṭvā bhīto duryodhano 'bhavat<BR>
07,044.029a	rathinaḥ kuñjarān aśvān padātīṃś cāvamarditān<BR>
07,044.029c	dṛṣṭvā duryodhanaḥ kṣipram upāyāt tam amarṣitaḥ<BR>
07,044.030a	tayoḥ kṣaṇam ivāpūrṇaḥ saṃgrāmaḥ samapadyata<BR>
07,044.030c	athābhavat te vimukhaḥ putraḥ śaraśatārditaḥ<BR>
07,045.001	dhṛtarāṣṭra uvāca<BR>
07,045.001a	yathā vadasi me sūta ekasya bahubhiḥ saha<BR>
07,045.001c	saṃgrāmaṃ tumulaṃ ghoraṃ jayaṃ caiva mahātmanaḥ<BR>
07,045.002a	aśraddheyam ivāścaryaṃ saubhadrasyātha vikramam<BR>
07,045.002c	kiṃ tu nātyadbhutaṃ teṣāṃ yeṣāṃ dharmo vyapāśrayaḥ<BR>
07,045.003a	duryodhane 'tha vimukhe rājaputraśate hate<BR>
07,045.003c	saubhadre pratipattiṃ kāṃ pratyapadyanta māmakāḥ<BR>
07,045.003d*0308_01	mūlaṃ hi sarvadharmāṇāṃ daivataṃ svargavāsinām<BR>
07,045.003d*0308_02	sa kṛṣṇo daivataṃ yeṣāṃ kiṃ teṣāṃ duḥkhasaṃbhavaḥ<BR>
07,045.003d*0308_03	karmaṇāṃ pratipanne 'rthe kālena pariṇāmite<BR>
07,045.003d*0308_04	kā cintā mahatī bhūpa cintayā bādhyate jaḍaḥ<BR>
07,045.003d*0308_05	kriyopakramitaḥ pūrvaṃ pariṇāmadṛśaḥ sukham<BR>
07,045.003d*0308_06	tyāgaṃ vinā mahārāja samādhānaṃ na vidyate<BR>
07,045.003d*0308_07	bhavāṃs tadrahito rājañ śṛṇuṣvācarite phalam<BR>
07,045.004	saṃjaya uvāca<BR>
07,045.004*0309_01	tāvakās tava putrāś ca vīkṣamāṇāḥ parasparam<BR>
07,045.004a	saṃśuṣkāsyāś calannetrāḥ prasvinnā lomaharṣiṇaḥ<BR>
07,045.004c	palāyanakṛtotsāhā nirutsāhā dviṣajjaye<BR>
07,045.004d*0310_01	gotranāmabhir anyonyaṃ krandanto jīvitaiṣiṇaḥ<BR>
07,045.005a	hatān bhrātṝn pitṝn putrān suhṛtsaṃbandhibāndhavān<BR>
07,045.005c	utsṛjyotsṛjya samiyus tvarayanto hayadvipān<BR>
07,045.006a	tān prabhagnāṃs tathā dṛṣṭvā droṇo drauṇir bṛhadbalaḥ<BR>
07,045.006c	kṛpo duryodhanaḥ karṇaḥ kṛtavarmātha saubalaḥ<BR>
07,045.006d*0311_01	tathā sarve samabhyetya saubhadraṃ drutam arpayan<BR>
07,045.006d*0311_02	tathā vinihatāṃ dṛṣṭvā tava senām anāthavat<BR>
07,045.007a	abhidrutāḥ susaṃkruddhāḥ saubhadram aparājitam<BR>
07,045.007c	te 'pi pautreṇa te rājan prāyaśo vimukhīkṛtāḥ<BR>
07,045.007d*0312_01	saubhadreṇa mahārāja śakrapratimatejasā<BR>
07,045.008a	ekas tu sukhasaṃvṛddho bālyād darpāc ca nirbhayaḥ<BR>
07,045.008c	iṣvastravin mahātejā lakṣmaṇo ''rjunim abhyayāt<BR>
07,045.009a	tam anvag evāsya pitā putragṛddhī nyavartata<BR>
07,045.009c	anu duryodhanaṃ cānye nyavartanta mahārathāḥ<BR>
07,045.010a	taṃ te 'bhiṣiṣicur bāṇair meghā girim ivāmbubhiḥ<BR>
07,045.010c	sa ca tān pramamāthaiko viṣvag vāto yathāmbudān<BR>
07,045.011a	pautraṃ tu tava durdharṣaṃ lakṣmaṇaṃ priyadarśanam<BR>
07,045.011c	pituḥ samīpe tiṣṭhantaṃ śūram udyatakārmukam<BR>
07,045.012a	atyantasukhasaṃvṛddhaṃ dhaneśvarasutopamam<BR>
07,045.012c	āsasāda raṇe kārṣṇir matto mattam iva dvipam<BR>
07,045.012d*0313_01	abravīl lakṣmaṇaḥ kruddham ārjuniṃ paramām āstravit<BR>
07,045.012d*0313_02	śṛṇu vākyaṃ mahābāho abhimanyo mahābala<BR>
07,045.012d*0313_03	gaccha tvaṃ pāṇḍavāñ śīghraṃ mā yuddhaṃ kuru suvrata<BR>
07,045.012d*0313_04	tasya tad vacanaṃ śrutvā abhimanyuḥ pratāpavān<BR>
07,045.012d*0313_05	uvāca lakṣmaṇaṃ kruddhaḥ prahasann iva bhārata<BR>
07,045.012d*0313_06	gamiṣyāmi ciraṃ bhrātaḥ sarvān etān nihatya vai<BR>
07,045.012d*0313_07	pāṇḍavān prati cādyaiva iti satyaṃ vadāmi te<BR>
07,045.012d*0314_01	siṃhaśāvo vane yadvat puṇḍarīkaśiśuṃ yathā<BR>
07,045.013a	lakṣmaṇena tu saṃgamya saubhadraḥ paravīrahā<BR>
07,045.013c	śaraiḥ suniśitais tīkṣṇair bāhvor urasi cārpitaḥ<BR>
07,045.014a	saṃkruddho vai mahābāhur daṇḍāhata ivoragaḥ<BR>
07,045.014c	pautras tava mahārāja tava pautram abhāṣata<BR>
07,045.015a	sudṛṣṭaḥ kriyatāṃ loko amuṃ lokaṃ gamiṣyasi<BR>
07,045.015c	paśyatāṃ bāndhavānāṃ tvāṃ nayāmi yamasādanam<BR>
07,045.015d*0315_01	tasya cātikramaṃ dṛṣṭvā lakṣmaṇo yuddhakovidaḥ<BR>
07,045.015d*0315_02	yuddhaṃ cakre tadā tena śastrāstrair matimān nṛpa<BR>
07,045.015d*0315_03	tayor yuddham atīvāsīd budhāṅgārakayor iva<BR>
07,045.015d*0315_04	anyonyaṃ * jighāṃsator balavāsavayor iva<BR>
07,045.015d*0315_05	śarajālair mahāghorair vivyadhus te parasparam<BR>
07,045.015d*0315_06	lakṣmaṇo niśitair bāṇair daśabhiś ca stanāntare<BR>
07,045.015d*0315_07	ājaghānārjuniṃ caiva tathā viddho 'bhimanyunā<BR>
07,045.015d*0315_08	pañcabhiḥ pañcabhir bāṇair nijaghne rathavājinaḥ<BR>
07,045.015d*0315_09	sārathim iṣuṇaikena dhvajaṃ caikeṣuṇāhanat<BR>
07,045.015d*0315_10	tribhir bāṇair dhanuś chittvā ārjuniḥ sumahābalaḥ<BR>
07,045.016a	evam uktvā tato bhallaṃ saubhadraḥ paravīrahā<BR>
07,045.016c	udbabarha mahābāhur nirmuktoragasaṃnibham<BR>
07,045.017a	sa tasya bhujanirmukto lakṣmaṇasya sudarśanam<BR>
07,045.017c	sunasaṃ subhru keśāntaṃ śiro 'hārṣīt sakuṇḍalam<BR>
07,045.017e	lakṣmaṇaṃ nihataṃ dṛṣṭvā hā hety uccukruśur janāḥ<BR>
07,045.017f*0316_01	sa bhrātṝn rājaputrāṃś ca kumārasyānuyāyinām<BR>
07,045.017f*0316_02	jaghāna bāṇaiḥ saubhadraḥ sahasrāṇi caturdaśa<BR>
07,045.017f*0316_03	aṣṭau rathasahasrāṇi sapta nāgaśatāni ca<BR>
07,045.018a	tato duryodhanaḥ kruddhaḥ priye putre nipātite<BR>
07,045.018c	hatainam iti cukrośa kṣatriyān kṣatriyarṣabhaḥ<BR>
07,045.019a	tato droṇaḥ kṛpaḥ karṇo droṇaputro bṛhadbalaḥ<BR>
07,045.019c	kṛtavarmā ca hārdikyaḥ ṣaḍ rathāḥ paryavārayan<BR>
07,045.020a	sa tān viddhvā śitair bāṇair vimukhīkṛtya cārjuniḥ<BR>
07,045.020c	vegenābhyapatat kruddhaḥ saindhavasya mahad balam<BR>
07,045.021a	āvavrus tasya panthānaṃ gajānīkena daṃśitāḥ<BR>
07,045.021c	kaliṅgāś ca niṣādāś ca krāthaputraś ca vīryavān<BR>
07,045.021e	tat prasaktam ivātyarthaṃ yuddham āsīd viśāṃ pate<BR>
07,045.022a	tatas tat kuñjarānīkaṃ vyadhamad dhṛṣṭam ārjuniḥ<BR>
07,045.022c	yathā vivān nityagatir jaladāñ śataśo 'mbare<BR>
07,045.023a	tataḥ krāthaḥ śaravrātair ārjuniṃ samavākirat<BR>
07,045.023c	athetare saṃnivṛttāḥ punar droṇamukhā rathāḥ<BR>
07,045.023e	paramāstrāṇi dhunvānāḥ saubhadram abhidudruvuḥ<BR>
07,045.024a	tān nivāryārjunir bāṇaiḥ krāthaputram athārdayat<BR>
07,045.024c	śaraugheṇāprameyeṇa tvaramāṇo jighāṃsayā<BR>
07,045.025a	sadhanurbāṇakeyūrau bāhū samukuṭaṃ śiraḥ<BR>
07,045.025c	chatraṃ dhvajaṃ niyantāram aśvāṃś cāsya nyapātayat<BR>
07,045.026a	kulaśīlaśrutabalaiḥ kīrtyā cāstrabalena ca<BR>
07,045.026c	yukte tasmin hate vīrāḥ prāyaśo vimukhābhavan<BR>
07,046.001	dhṛtarāṣṭra uvāca<BR>
07,046.001a	tathā praviṣṭaṃ taruṇaṃ saubhadram aparājitam<BR>
07,046.001c	kulānurūpaṃ kurvāṇaṃ saṃgrāmeṣv apalāyinam<BR>
07,046.002a	ājāneyaiḥ subalibhir yuktam aśvais trihāyanaiḥ<BR>
07,046.002c	plavamānam ivākāśe ke śūrāḥ samavārayan<BR>
07,046.003	saṃjaya uvāca<BR>
07,046.003a	abhimanyuḥ praviśyaiva tāvakān niśitaiḥ śaraiḥ<BR>
07,046.003c	akarod vimukhān sarvān pārthivān pāṇḍunandanaḥ<BR>
07,046.004a	taṃ tu droṇaḥ kṛpaḥ karṇo drauṇiś ca sabṛhadbalaḥ<BR>
07,046.004c	kṛtavarmā ca hārdikyaḥ ṣaḍ rathāḥ paryavārayan<BR>
07,046.005a	dṛṣṭvā tu saindhave bhāram atimātraṃ samāhitam<BR>
07,046.005c	sainyaṃ tava mahārāja yudhiṣṭhiram upādravat<BR>
07,046.006a	saubhadram itare vīram abhyavarṣañ śarāmbubhiḥ<BR>
07,046.006c	tālamātrāṇi cāpāni vikarṣanto mahārathāḥ<BR>
07,046.007a	tāṃs tu sarvān maheṣvāsān sarvavidyāsu niṣṭhitān<BR>
07,046.007c	vyaṣṭambhayad raṇe bāṇaiḥ saubhadraḥ paravīrahā<BR>
07,046.008a	droṇaṃ pañcāśatā viddhvā viṃśatyā ca bṛhadbalam<BR>
07,046.008c	aśītyā kṛtavarmāṇaṃ kṛpaṃ ṣaṣṭyā śilīmukhaiḥ<BR>
07,046.009a	rukmapuṅkhair mahāvegair ākarṇasamacoditaiḥ<BR>
07,046.009c	avidhyad daśabhir bāṇair aśvatthāmānam ārjuniḥ<BR>
07,046.010a	sa karṇaṃ karṇinā karṇe pītena niśitena ca<BR>
07,046.010c	phālgunir dviṣatāṃ madhye vivyādha parameṣuṇā<BR>
07,046.011a	pātayitvā kṛpasyāśvāṃs tathobhau pārṣṇisārathī<BR>
07,046.011c	athainaṃ daśabhir bāṇaiḥ pratyavidhyat stanāntare<BR>
07,046.012a	tato vṛndārakaṃ vīraṃ kurūṇāṃ kīrtivardhanam<BR>
07,046.012c	putrāṇāṃ tava vīrāṇāṃ paśyatām avadhīd balī<BR>
07,046.013a	taṃ drauṇiḥ pañcaviṃśatyā kṣudrakāṇāṃ samarpayat<BR>
07,046.013c	varaṃ varam amitrāṇām ārujantam abhītavat<BR>
07,046.014a	sa tu bāṇaiḥ śitais tūrṇaṃ pratyavidhyata māriṣa<BR>
07,046.014c	paśyatāṃ dhārtarāṣṭrāṇām aśvatthāmānam ārjuniḥ<BR>
07,046.015a	ṣaṣṭyā śarāṇāṃ taṃ drauṇis tigmadhāraiḥ sutejanaiḥ<BR>
07,046.015c	ugrair nākampayad viddhvā mainākam iva parvatam<BR>
07,046.016a	sa tu drauṇiṃ trisaptatyā hemapuṅkhair ajihmagaiḥ<BR>
07,046.016c	pratyavidhyan mahātejā balavān apakāriṇam<BR>
07,046.017a	tasmin droṇo bāṇaśataṃ putragṛddhī nyapātayat<BR>
07,046.017c	aśvatthāmā tathāṣṭau ca parīpsan pitaraṃ raṇe<BR>
07,046.018a	karṇo dvāviṃśatiṃ bhallān kṛtavarmā caturdaśa<BR>
07,046.018c	bṛhadbalas tu pañcāśat kṛpaḥ śāradvato daśa<BR>
07,046.019a	tāṃs tu pratyavadhīt sarvān daśabhir daśabhiḥ śaraiḥ<BR>
07,046.019c	tair ardyamānaḥ saubhadraḥ sarvato niśitaiḥ śaraiḥ<BR>
07,046.020a	taṃ kosalānām adhipaḥ karṇinātāḍayad dhṛdi<BR>
07,046.020c	sa tasyāśvān dhvajaṃ cāpaṃ sūtaṃ cāpātayat kṣitau<BR>
07,046.021a	atha kosalarājas tu virathaḥ khaḍgacarmadhṛt<BR>
07,046.021c	iyeṣa phālguneḥ kāyāc chiro hartuṃ sakuṇḍalam<BR>
07,046.022a	sa kosalānāṃ bhartāraṃ rājaputraṃ bṛhadbalam<BR>
07,046.022c	hṛdi vivyādha bāṇena sa bhinnahṛdayo 'patat<BR>
07,046.023a	babhañja ca sahasrāṇi daśa rājan mahātmanām<BR>
07,046.023c	sṛjatām aśivā vācaḥ khaḍgakārmukadhāriṇām<BR>
07,046.024a	tathā bṛhadbalaṃ hatvā saubhadro vyacarad raṇe<BR>
07,046.024c	viṣṭambhayan maheṣvāsān yodhāṃs tava śarāmbubhiḥ<BR>
07,047.001	saṃjaya uvāca<BR>
07,047.001a	sa karṇaṃ karṇinā karṇe punar vivyādha phālguniḥ<BR>
07,047.001c	śaraiḥ pañcāśatā cainam avidhyat kopayan bhṛśam<BR>
07,047.002a	prativivyādha rādheyas tāvadbhir atha taṃ punaḥ<BR>
07,047.002c	sa tair ācitasarvāṅgo bahv aśobhata bhārata<BR>
07,047.003a	karṇaṃ cāpy akarot kruddho rudhirotpīḍavāhinam<BR>
07,047.003c	karṇo 'pi vibabhau śūraḥ śaraiś citro 'sṛgāplutaḥ<BR>
07,047.003d*0317_01	saṃdhyānugataparyantaḥ śaradīva divākaraḥ<BR>
07,047.004a	tāv ubhau śaracitrāṅgau rudhireṇa samukṣitau<BR>
07,047.004c	babhūvatur mahātmānau puṣpitāv iva kiṃśukau<BR>
07,047.005a	atha karṇasya sacivān ṣaṭ śūrāṃś citrayodhinaḥ<BR>
07,047.005c	sāśvasūtadhvajarathān saubhadro nijaghāna ha<BR>
07,047.006a	athetarān maheṣvāsān daśabhir daśabhiḥ śaraiḥ<BR>
07,047.006c	pratyavidhyad asaṃbhrāntas tad adbhutam ivābhavat<BR>
07,047.007a	māgadhasya punaḥ putraṃ hatvā ṣaḍbhir ajihmagaiḥ<BR>
07,047.007c	sāśvaṃ sasūtaṃ taruṇam aśvaketum apātayat<BR>
07,047.008a	mārtikāvatakaṃ bhojaṃ tataḥ kuñjaraketanam<BR>
07,047.008b*0318_01	magadhādhipateś cāpi jayatsenasya vai śiraḥ<BR>
07,047.008c	kṣurapreṇa samunmathya nanāda visṛjañ śarān<BR>
07,047.009a	tasya dauḥśāsanir viddhvā caturbhiś caturo hayān<BR>
07,047.009c	sūtam ekena vivyādha daśabhiś cārjunātmajam<BR>
07,047.010a	tato dauḥśāsaniṃ kārṣṇir viddhvā saptabhir āśugaiḥ<BR>
07,047.010c	saṃrambhād raktanayano vākyam uccair athābravīt<BR>
07,047.011a	pitā tavāhavaṃ tyaktvā gataḥ kāpuruṣo yathā<BR>
07,047.011c	diṣṭyā tvam api jānīṣe yoddhuṃ na tv adya mokṣyase<BR>
07,047.012a	etāvad uktvā vacanaṃ karmāraparimārjitam<BR>
07,047.012c	nārācaṃ visasarjāsmai taṃ drauṇis tribhir ācchinat<BR>
07,047.013a	tasyārjunir dhvajaṃ chittvā śalyaṃ tribhir atāḍayat<BR>
07,047.013c	taṃ śalyo navabhir bāṇair gārdhrapatrair atāḍayat<BR>
07,047.013d*0319_01	hṛdyasaṃbhrāntavad rājaṃs tad adbhutam ivābhavat<BR>
07,047.014a	tasyārjunir dhvajaṃ chittvā ubhau ca pārṣṇisārathī<BR>
07,047.014c	taṃ vivyādhāyasaiḥ ṣaḍbhiḥ so 'pakrāmad rathāntaram<BR>
07,047.015a	śatruṃjayaṃ candraketuṃ meghavegaṃ suvarcasam<BR>
07,047.015c	sūryabhāsaṃ ca pañcaitān hatvā vivyādha saubalam<BR>
07,047.016a	taṃ saubalas tribhir viddhvā duryodhanam athābravīt<BR>
07,047.016c	sarva enaṃ pramathnīmaḥ puraikaikaṃ hinasti naḥ<BR>
07,047.017a	athābravīt tadā droṇaṃ karṇo vaikartano vṛṣā<BR>
07,047.017c	purā sarvān pramathnāti brūhy asya vadham āśu naḥ<BR>
07,047.018a	tato droṇo maheṣvāsaḥ sarvāṃs tān pratyabhāṣata<BR>
07,047.018c	asti vo 'syāntaraṃ kaś cit kumārasya prapaśyati<BR>
07,047.019a	anv asya pitaraṃ hy adya carataḥ sarvatodiśam<BR>
07,047.019c	śīghratāṃ narasiṃhasya pāṇḍaveyasya paśyata<BR>
07,047.020a	dhanurmaṇḍalam evāsya rathamārgeṣu dṛśyate<BR>
07,047.020b*0320_01	tamo ghnataḥ sudīptasya savitur maṇḍalaṃ yathā<BR>
07,047.020c	saṃdadhānasya viśikhāñ śīghraṃ caiva vimuñcataḥ<BR>
07,047.020d*0321_01	vikarṣato dhanuḥ śreṣṭhaṃ nāntaraṃ dṛśyate hi vai<BR>
07,047.021a	ārujann iva me prāṇān mohayann api sāyakaiḥ<BR>
07,047.021c	praharṣayati mā bhūyaḥ saubhadraḥ paravīrahā<BR>
07,047.022a	ati mā nandayaty eṣa saubhadro vicaran raṇe<BR>
07,047.022c	antaraṃ yasya saṃrabdhā na paśyanti mahārathāḥ<BR>
07,047.023a	asyato laghuhastasya diśaḥ sarvā maheṣubhiḥ<BR>
07,047.023c	na viśeṣaṃ prapaśyāmi raṇe gāṇḍīvadhanvanaḥ<BR>
07,047.024a	atha karṇaḥ punar droṇam āhārjuniśarārditaḥ<BR>
07,047.024c	sthātavyam iti tiṣṭhāmi pīḍyamāno 'bhimanyunā<BR>
07,047.025a	tejasvinaḥ kumārasya śarāḥ paramadāruṇāḥ<BR>
07,047.025c	kṣiṇvanti hṛdayaṃ me 'dya ghorāḥ pāvakatejasaḥ<BR>
07,047.025d*0322_01	hrīmattvāt kṣitipālānāṃ paśyatām adya ca dvija<BR>
07,047.025d*0322_02	na me 'ṅga hīyate kiṃ cin na vai vāg eti māṃ tathā<BR>
07,047.025d*0322_03	kumāravaravīrasya saṃtaptaparameṣubhiḥ<BR>
07,047.025d*0322_04	bāṇair acchinnanirmuktaiḥ śalyair antargataṃ mama<BR>
07,047.025d*0322_05	vicinvadbhir ivāsūn me śarīraṃ na vibhāvyate<BR>
07,047.025d*0322_06	kaḥ kiṃ kiṃ sa dhanurvedo yenaikena vayaṃ jitāḥ<BR>
07,047.026a	tam ācāryo 'bravīt karṇaṃ śanakaiḥ prahasann iva<BR>
07,047.026c	abhedyam asya kavacaṃ yuvā cāśuparākramaḥ<BR>
07,047.027a	upadiṣṭā mayā asya pituḥ kavacadhāraṇā<BR>
07,047.027c	tām eṣa nikhilāṃ vetti dhruvaṃ parapuraṃjayaḥ<BR>
07,047.027d*0323_01	jyālakṣaṇaṃ mayā ceha nopadiṣṭaṃ tu phalgune<BR>
07,047.028a	śakyaṃ tv asya dhanuś chettuṃ jyāṃ ca bāṇaiḥ samāhitaiḥ<BR>
07,047.028c	abhīśavo hayāś caiva tathobhau pārṣṇisārathī<BR>
07,047.029a	etat kuru maheṣvāsa rādheya yadi śakyate<BR>
07,047.029c	athainaṃ vimukhīkṛtya paścāt praharaṇaṃ kuru<BR>
07,047.030a	sadhanuṣko na śakyo 'yam api jetuṃ surāsuraiḥ<BR>
07,047.030c	virathaṃ vidhanuṣkaṃ ca kuruṣvainaṃ yadīcchasi<BR>
07,047.030d*0324_01	vilakṣakaraṇaṃ vā(? nā)daṃ vimuñcann agrato nṛpa<BR>
07,047.030d*0324_02	saṃdhānakṛtalakṣasya kiṃ cid vyākṣiptacetasaḥ<BR>
07,047.030d*0325_01	puraḥ sthitena kenāpi duḥśakyo jetum ārjuniḥ<BR>
07,047.031a	tad ācāryavacaḥ śrutvā karṇo vaikartanas tvaran<BR>
07,047.031b*0326_01	dṛṣṭvā saubhadram asyantam uccaiḥ śabdam akurvata<BR>
07,047.031b*0326_02	naṣṭalakṣaḥ kumāro 'yaṃ hanyatāṃ hanyatām iti<BR>
07,047.031b*0326_03	tasya cintayamānasya abhimanyor mahātmanaḥ<BR>
07,047.031c	asyato laghuhastasya pṛṣatkair dhanur ācchinat<BR>
07,047.032a	aśvān asyāvadhīd bhojo gautamaḥ pārṣṇisārathī<BR>
07,047.032c	śeṣās tu chinnadhanvānaṃ śaravarṣair avākiran<BR>
07,047.033a	tvaramāṇās tvarākāle virathaṃ ṣaṇ mahārathāḥ<BR>
07,047.033c	śaravarṣair akaruṇā bālam ekam avākiran<BR>
07,047.034a	sa chinnadhanvā virathaḥ svadharmam anupālayan<BR>
07,047.034c	khaḍgacarmadharaḥ śrīmān utpapāta vihāyasam<BR>
07,047.034d*0327_01	maṇḍalāni suśikṣābhir gatapratyāgatāni ca<BR>
07,047.035a	mārgaiḥ sa kaiśikādyaiś ca lāghavena balena ca<BR>
07,047.035c	ārjunir vyacarad vyomni bhṛśaṃ vai pakṣirāḍ iva<BR>
07,047.036a	mayy eva nipataty eṣa sāsir ity ūrdhvadṛṣṭayaḥ<BR>
07,047.036c	vivyadhus taṃ maheṣvāsāḥ samare chidradarśinaḥ<BR>
07,047.037a	tasya droṇo 'cchinan muṣṭau khaḍgaṃ maṇimayatsarum<BR>
07,047.037b*0328_01	kṣurapreṇa mahātejās tvaramāṇaḥ sapatnajit<BR>
07,047.037c	rādheyo niśitair bāṇair vyadhamac carma cottamam<BR>
07,047.038a	vyasicarmeṣupūrṇāṅgaḥ so 'ntarikṣāt punaḥ kṣitim<BR>
07,047.038c	āsthitaś cakram udyamya droṇaṃ kruddho 'bhyadhāvata<BR>
07,047.039a	sa cakrareṇūjjvalaśobhitāṅgo; babhāv atīvonnatacakrapāṇiḥ<BR>
07,047.039c	raṇe 'bhimanyuḥ kṣaṇadāsubhadraḥ; sa vāsubhadrānukṛtiṃ prakurvan<BR>
07,047.040a	srutarudhirakṛtaikarāgavaktro; bhrukuṭipuṭākuṭilo 'tisiṃhanādaḥ<BR>
07,047.040c	prabhur amitabalo raṇe 'bhimanyur; nṛpavaramadhyagato bhṛśaṃ vyarājat<BR>
07,048.001	saṃjaya uvāca<BR>
07,048.001a	viṣṇoḥ svasānandikaraḥ sa viṣṇvāyudhabhūṣitaḥ<BR>
07,048.001c	rarājātirathaḥ saṃkhye janārdana ivāparaḥ<BR>
07,048.002a	mārutoddhūtakeśāntam udyatārivarāyudham<BR>
07,048.002c	vapuḥ samīkṣya pṛthvīśā duḥsamīkṣyaṃ surair api<BR>
07,048.002d*0329_01	yadi pāṇitalād etac cakraṃ mucyeta phālguneḥ<BR>
07,048.002d*0329_02	varadānān mātulasya viṣṇoś cakram ivāpatet<BR>
07,048.003a	tac cakraṃ bhṛśam udvignāḥ saṃcicchidur anekadhā<BR>
07,048.003c	mahārathas tataḥ kārṣṇiḥ saṃjagrāha mahāgadām<BR>
07,048.004a	vidhanuḥsyandanāsis tair vicakraś cāribhiḥ kṛtaḥ<BR>
07,048.004c	abhimanyur gadāpāṇir aśvatthāmānam ādravat<BR>
07,048.005a	sa gadām udyatāṃ dṛṣṭvā jvalantīm aśanīm iva<BR>
07,048.005c	apākrāmad rathopasthād vikramāṃs trīn nararṣabhaḥ<BR>
07,048.006a	tasyāśvān gadayā hatvā tathobhau pārṣṇisārathī<BR>
07,048.006c	śarācitāṅgaḥ saubhadraḥ śvāvidvat pratyadṛśyata<BR>
07,048.007a	tataḥ subaladāyādaṃ kālakeyam apothayat<BR>
07,048.007c	jaghāna cāsyānucarān gāndhārān saptasaptatim<BR>
07,048.008a	punar brahmavasātīyāñ jaghāna rathino daśa<BR>
07,048.008c	kekayānāṃ rathān sapta hatvā ca daśa kuñjarān<BR>
07,048.008e	dauḥśāsanirathaṃ sāśvaṃ gadayā samapothayat<BR>
07,048.009a	tato dauḥśāsaniḥ kruddho gadām udyamya māriṣa<BR>
07,048.009c	abhidudrāva saubhadraṃ tiṣṭha tiṣṭheti cābravīt<BR>
07,048.010a	tāv udyatagadau vīrāv anyonyavadhakāṅkṣiṇau<BR>
07,048.010c	bhrātṛvyau saṃprajahrāte pureva tryambakāntakau<BR>
07,048.011a	tāv anyonyaṃ gadāgrābhyāṃ saṃhatya patitau kṣitau<BR>
07,048.011b*0330_01	tato mahītalāt kārṣṇir viṣapīta iva skhalan<BR>
07,048.011b*0330_02	samabhyadhāvad daṣṭauṣṭho dauḥśāsanim atha kṣitau<BR>
07,048.011b*0330_03	so 'pi vegavatīṃ gṛhya gadām udyamya cārjunim<BR>
07,048.011b*0330_04	kiṃcicchvāsas tu saubhadro dauḥśāsanim atāḍayat<BR>
07,048.011b*0330_05	tāv ubhau bhrātarāv evaṃ gatau vaivasvatakṣayam<BR>
07,048.011c	indradhvajāv ivotsṛṣṭau raṇamadhye paraṃtapau<BR>
07,048.012a	dauḥśāsanir athotthāya kurūṇāṃ kīrtivardhanaḥ<BR>
07,048.012b*0331_01	devakalpo maheṣvāsaḥ kṣatraṃ dagdhvā mahāyaśāḥ<BR>
07,048.012c	prottiṣṭhamānaṃ saubhadraṃ gadayā mūrdhny atāḍayat<BR>
07,048.013a	gadāvegena mahatā vyāyāmena ca mohitaḥ<BR>
07,048.013b@007_0001	pauruṣaṃ ca samālambya kiṃ cin mūrchām avāpa saḥ<BR>
07,048.013b@007_0002	evaṃ tadā mahāvīraḥ kuruvaṃśavivardhanaḥ<BR>
07,048.013b@007_0003	yudhyamānas tṛṣākrāntaḥ sukumāro mahābalaḥ<BR>
07,048.013b@007_0004	kṣudhāsaṃpīḍito rājann īṣan mūrchām avāpa saḥ<BR>
07,048.013b@007_0005	īṣad bhramamāne te cakṣuṣī samadṛśyata (sic)<BR>
07,048.013b@007_0006	kṣaṇopaviṣṭo 'tha tadā vākyaṃ cedam uvāca ha<BR>
07,048.013b@007_0007	śṛṇvantu kauravāḥ sarve vākyaṃ dharmārthasaṃhitam<BR>
07,048.013b@007_0008	arjunasya na [?ca] dāyādo bhāgineyo mahātmanaḥ<BR>
07,048.013b@007_0009	kṛṣṇasya cāhaṃ durmedhā yathā kāpuruṣas tadā<BR>
07,048.013b@007_0010	subhadrānandano bhūtvā kiṃ cāpi na kṛtaṃ mayā<BR>
07,048.013b@007_0011	sarve yūyaṃ jīvamānā asmaddroṇa[ha]parāyaṇāḥ<BR>
07,048.013b@007_0012	evaṃ bruvāṇaḥ sa tadābhimanyuḥ<BR>
07,048.013b@007_0013	pratāpayukto 'pi raṇe pranaṣṭaḥ<BR>
07,048.013b@007_0014	dhṛtyā gṛhītaḥ sa tadā mahātmā<BR>
07,048.013b@007_0015	mūrchānvito vihvalatāṃ jagāma<BR>
07,048.013b@007_0016	diśo vilokayan sarvāḥ kopena sa mahābalaḥ<BR>
07,048.013b@007_0017	tasmin vai vīraśayane saubhadraḥ prāpatad bhuvi<BR>
07,048.013b@007_0018	hatvā tān subahūn vīrāṃl lakṣmaṇādīn mahābalaḥ<BR>
07,048.013b@007_0019	koṭiṃ hatvā rathānāṃ ca gajānāṃ ca tathaiva ca<BR>
07,048.013b@007_0020	hayānām arbudaṃ pūrṇaṃ kharvam ekaṃ padātinām<BR>
07,048.013b@007_0021	etān yudhi vimardyaivam abhimanyur divaṃ gataḥ<BR>
07,048.013b@007_0022	tathāstaṃ gata āditye dvāv etau yugapad gatau<BR>
07,048.013c	vicetā nyapatad bhūmau saubhadraḥ paravīrahā<BR>
07,048.013e	evaṃ vinihato rājann eko bahubhir āhave<BR>
07,048.014a	kṣobhayitvā camūṃ sarvāṃ nalinīm iva kuñjaraḥ<BR>
07,048.014c	aśobhata hato vīro vyādhair vanagajo yathā<BR>
07,048.015a	taṃ tathā patitaṃ śūraṃ tāvakāḥ paryavārayan<BR>
07,048.015c	dāvaṃ dagdhvā yathā śāntaṃ pāvakaṃ śiśirātyaye<BR>
07,048.016a	vimṛdya taruśṛṅgāṇi saṃnivṛttam ivānilam<BR>
07,048.016c	astaṃ gatam ivādityaṃ taptvā bhāratavāhinīm<BR>
07,048.017a	upaplutaṃ yathā somaṃ saṃśuṣkam iva sāgaram<BR>
07,048.017c	pūrṇacandrābhavadanaṃ kākapakṣavṛtākṣakam<BR>
07,048.017d*0332_01	kākapakṣākliptakeśaṃ paugaṇḍam iti saṃjñitam<BR>
07,048.018a	taṃ bhūmau patitaṃ dṛṣṭvā tāvakās te mahārathāḥ<BR>
07,048.018c	mudā paramayā yuktāś cukruśuḥ siṃhavan muhuḥ<BR>
07,048.019a	āsīt paramako harṣas tāvakānāṃ viśāṃ pate<BR>
07,048.019c	itareṣāṃ tu vīrāṇāṃ netrebhyaḥ prāpataj jalam<BR>
07,048.020a	abhikrośanti bhūtāni antarikṣe viśāṃ pate<BR>
07,048.020c	dṛṣṭvā nipatitaṃ vīraṃ cyutaṃ candram ivāmbarāt<BR>
07,048.021a	droṇakarṇamukhaiḥ ṣaḍbhir dhārtarāṣṭrair mahārathaiḥ<BR>
07,048.021c	eko 'yaṃ nihataḥ śete naiṣa dharmo mato hi naḥ<BR>
07,048.022a	tasmiṃs tu nihate vīre bahv aśobhata medinī<BR>
07,048.022c	dyaur yathā pūrṇacandreṇa nakṣatragaṇamālinī<BR>
07,048.023a	rukmapuṅkhaiś ca saṃpūrṇā rudhiraughapariplutā<BR>
07,048.023c	uttamāṅgaiś ca vīrāṇāṃ bhrājamānaiḥ sakuṇḍalaiḥ<BR>
07,048.024a	vicitraiś ca paristomaiḥ patākābhiś ca saṃvṛtā<BR>
07,048.024c	cāmaraiś ca kuthābhiś ca praviddhaiś cāmbarottamaiḥ<BR>
07,048.025a	rathāśvanaranāgānām alaṃkāraiś ca suprabhaiḥ<BR>
07,048.025c	khaḍgaiś ca niśitaiḥ pītair nirmuktair bhujagair iva<BR>
07,048.026a	cāpaiś ca viśikhaiś chinnaiḥ śaktyṛṣṭiprāsakampanaiḥ<BR>
07,048.026c	vividhair āyudhaiś cānyaiḥ saṃvṛtā bhūr aśobhata<BR>
07,048.026d*0333_01	niṣṭanadbhir atīvārtair udvamad rudhirasravaiḥ<BR>
07,048.026d*0333_02	naraiḥ patadbhiḥ patitair avanis tv adhikaṃ babhau<BR>
07,048.027a	vājibhiś cāpi nirjīvaiḥ svapadbhiḥ śoṇitokṣitaiḥ<BR>
07,048.027c	sārohair viṣamā bhūmiḥ saubhadreṇa nipātitaiḥ<BR>
07,048.028a	sāṅkuśaiḥ samahāmātraiḥ savarmāyudhaketubhiḥ<BR>
07,048.028c	parvatair iva vidhvastair viśikhonmathitair gajaiḥ<BR>
07,048.029a	pṛthivyām anukīrṇaiś ca vyaśvasārathiyodhibhiḥ<BR>
07,048.029c	hradair iva prakṣubhitair hatanāgai rathottamaiḥ<BR>
07,048.030a	padātisaṃghaiś ca hatair vividhāyudhabhūṣaṇaiḥ<BR>
07,048.030c	bhīrūṇāṃ trāsajananī ghorarūpābhavan mahī<BR>
07,048.031a	taṃ dṛṣṭvā patitaṃ bhūmau candrārkasadṛśadyutim<BR>
07,048.031c	tāvakānāṃ parā prītiḥ pāṇḍūnāṃ cābhavad vyathā<BR>
07,048.032a	abhimanyau hate rājañ śiśuke 'prāptayauvane<BR>
07,048.032c	saṃprādravac camūḥ sarvā dharmarājasya paśyataḥ<BR>
07,048.033a	dīryamāṇaṃ balaṃ dṛṣṭvā saubhadre vinipātite<BR>
07,048.033c	ajātaśatruḥ svān vīrān idaṃ vacanam abravīt<BR>
07,048.033d*0334_01	astaṃ gato 'yaṃ dyumaṇis tāpayitvā mahābalaḥ<BR>
07,048.033d*0334_02	saubhadraḥ śatrudamanaḥ kiṃ jātaṃ na vidma vai<BR>
07,048.033d*0334_03	evaṃ bruvāṇo nṛpatiḥ sainyena mahatā vṛtaḥ<BR>
07,048.033d*0334_04	vyūhadvāraṃ samāsādya bāṣpapūryākulekṣaṇaḥ<BR>
07,048.033d*0334_05	tac chrutvā ca hataṃ putraṃ kauravair jihmakāribhiḥ<BR>
07,048.033d*0334_06	lokaiḥ saṃkathitaṃ sarvam abhimanyoḥ parākramam<BR>
07,048.033d*0334_07	śrutvā ca tair hataṃ vīraṃ dhairyam ālambya satvaram<BR>
07,048.033d*0334_08	paramaṃ sattvam ālambya pratyuvāca yudhāṃ varaḥ<BR>
07,048.034a	svargam eṣa gataḥ śūro yo hato naparāṅmukhaḥ<BR>
07,048.034c	saṃstambhayata mā bhaiṣṭa vijeṣyāmo raṇe ripūn<BR>
07,048.035a	ity evaṃ sa mahātejā duḥkhitebhyo mahādyutiḥ<BR>
07,048.035c	dharmarājo yudhāṃ śreṣṭho bruvan duḥkham apānudat<BR>
07,048.036a	yuddhe hy āśīviṣākārān rājaputrān raṇe bahūn<BR>
07,048.036c	pūrvaṃ nihatya saṃgrāme paścād ārjunir anvagāt<BR>
07,048.037a	hatvā daśasahasrāṇi kausalyaṃ ca mahāratham<BR>
07,048.037c	kṛṣṇārjunasamaḥ kārṣṇiḥ śakrasadma gato dhruvam<BR>
07,048.038a	rathāśvanaramātaṅgān vinihatya sahasraśaḥ<BR>
07,048.038c	avitṛptaḥ sa saṃgrāmād aśocyaḥ puṇyakarmakṛt<BR>
07,048.038d*0335_01	gataḥ puṇyakṛtāṃ lokān bhāsvarān puṇyanirjitān<BR>
07,048.038d*0336_01	putraśokāt paraṃ nāsti duḥkham anyan mahattaram<BR>
07,048.038d*0336_02	aihikāmutriko dātā phalasyānyo na vidyate<BR>
07,048.038d*0336_03	sa putro nihato me 'dya nāhaṃ jīvitum utsahe<BR>
07,048.038d*0336_04	kiṃ mayā jīvitenārthaḥ saubhadreṇa vinā bhuvi<BR>
07,048.038d*0337_01	akṣayāṃ gatim āsādya sa gataḥ śāśvatīḥ samāḥ<BR>
07,048.039a	vayaṃ tu pravaraṃ hatvā teṣāṃ taiḥ śarapīḍitāḥ<BR>
07,048.039c	niveśāyābhyupāyāma sāyāhne rudhirokṣitāḥ<BR>
07,048.040a	nirīkṣamāṇās tu vayaṃ pare cāyodhanaṃ śanaiḥ<BR>
07,048.040c	apayātā mahārāja glāniṃ prāptā vicetasaḥ<BR>
07,048.041a	tato niśāyā divasasya cāśivaḥ; śivārutaḥ saṃdhir avartatādbhutaḥ<BR>
07,048.041c	kuśeśayāpīḍanibhe divākare; vilambamāne 'stam upetya parvatam<BR>
07,048.042a	varāsiśaktyṛṣṭivarūthacarmaṇāṃ; vibhūṣaṇānāṃ ca samākṣipan prabhām<BR>
07,048.042c	divaṃ ca bhūmiṃ ca samānayann iva; priyāṃ tanuṃ bhānur upaiti pāvakam<BR>
07,048.043a	mahābhrakūṭācalaśṛṅgasaṃnibhair; gajair anekair iva vajrapātitaiḥ<BR>
07,048.043c	savaijayantyaṅkuśavarmayantṛbhir; nipātitair niṣṭanatīva gauś citā<BR>
07,048.044a	hateśvaraiś cūrṇitapattyupaskarair; hatāśvasūtair vipatākaketubhiḥ<BR>
07,048.044c	mahārathair bhūḥ śuśubhe vicūrṇitaiḥ; purair ivāmitrahatair narādhipa<BR>
07,048.045a	rathāśvavṛndaiḥ sahasādibhir hataiḥ; praviddhabhāṇḍābharaṇaiḥ pṛthagvidhaiḥ<BR>
07,048.045c	nirastajihvādaśanāntralocanair; dharā babhau ghoravirūpadarśanā<BR>
07,048.046a	praviddhavarmābharaṇā varāyudhā; vipannahastyaśvarathānugā narāḥ<BR>
07,048.046c	mahārhaśayyāstaraṇocitāḥ sadā; kṣitāv anāthā iva śerate hatāḥ<BR>
07,048.047a	atīva hṛṣṭāḥ śvasṛgālavāyasā; baḍāḥ suparṇāś ca vṛkās tarakṣavaḥ<BR>
07,048.047c	vayāṃsy asṛkpāny atha rakṣasāṃ gaṇāḥ; piśācasaṃghāś ca sudāruṇā raṇe<BR>
07,048.048a	tvaco vinirbhidya piban vasām asṛk; tathaiva majjāṃ piśitāni cāśnuvan<BR>
07,048.048c	vapāṃ vilumpanti hasanti gānti ca; prakarṣamāṇāḥ kuṇapāny anekaśaḥ<BR>
07,048.049a	śarīrasaṃghāṭavahā asṛgjalā; rathoḍupā kuñjaraśailasaṃkaṭā<BR>
07,048.049c	manuṣyaśīrṣopalamāṃsakardamā; praviddhanānāvidhaśastramālinī<BR>
07,048.050a	mahābhayā vaitaraṇīva dustarā; pravartitā yodhavarais tadā nadī<BR>
07,048.050c	uvāha madhyena raṇājiraṃ bhṛśaṃ; bhayāvahā jīvamṛtapravāhinī<BR>
07,048.051a	pibanti cāśnanti ca yatra durdṛśāḥ; piśācasaṃghā vividhāḥ subhairavāḥ<BR>
07,048.051c	sunanditāḥ prāṇabhṛtāṃ bhayaṃkarāḥ; samānabhakṣāḥ śvasṛgālapakṣiṇaḥ<BR>
07,048.052a	tathā tad āyodhanam ugradarśanaṃ; niśāmukhe pitṛpatirāṣṭrasaṃnibham<BR>
07,048.052c	nirīkṣamāṇāḥ śanakair jahur narāḥ; samutthitāruṇḍakulopasaṃkulam<BR>
07,048.053a	apetavidhvastamahārhabhūṣaṇaṃ; nipātitaṃ śakrasamaṃ mahāratham<BR>
07,048.053c	raṇe 'bhimanyuṃ dadṛśus tadā janā; vyapoḍhahavyaṃ sadasīva pāvakam<BR>
07,049.001	saṃjaya uvāca<BR>
07,049.001a	tasmiṃs tu nihate vīre saubhadre rathayūthape<BR>
07,049.001c	vimuktarathasaṃnāhāḥ sarve nikṣiptakārmukāḥ<BR>
07,049.002a	upopaviṣṭā rājānaṃ parivārya yudhiṣṭhiram<BR>
07,049.002c	tad eva duḥkhaṃ dhyāyantaḥ saubhadragatamānasāḥ<BR>
07,049.003a	tato yudhiṣṭhiro rājā vilalāpa suduḥkhitaḥ<BR>
07,049.003c	abhimanyau hate vīre bhrātuḥ putre mahārathe<BR>
07,049.003d*0338_00	yudhiṣṭhiraḥ<BR>
07,049.003d*0338_01	eṣa karṇaṃ kṛpaṃ śalyaṃ rājānaṃ ca suyodhanam<BR>
07,049.003d*0338_02	droṇaṃ drauṇiṃ maheṣvāsaṃ tathaivānyān mahārathān<BR>
07,049.004a	droṇānīkam asaṃbādhaṃ mama priyacikīrṣayā<BR>
07,049.004b*0339_01	hatvā śatrugaṇān vīra eṣa śete nipātitaḥ<BR>
07,049.004b*0339_02	kṛtāstrān yuddhakuśalān maheṣvāsān mahābalān<BR>
07,049.004b*0339_03	kulaśīlaguṇair yuktāñ śūrān vikhyātapauruṣān<BR>
07,049.004b*0339_04	droṇena vihitaṃ vyūham abhedyam amarair api<BR>
07,049.004b*0339_05	adṛṣṭapūrvam asmābhiḥ padmaṃ cakrāyudhapriyaḥ<BR>
07,049.004c	bhittvā vyūhaṃ praviṣṭo 'sau gomadhyam iva kesarī<BR>
07,049.004d*0340_01	cikrīḍitaṃ raṇe tena nighnatā vai parān varān<BR>
07,049.005a	yasya śūrā maheṣvāsāḥ pratyanīkagatā raṇe<BR>
07,049.005c	prabhagnā vinivartante kṛtāstrā yuddhadurmadāḥ<BR>
07,049.006a	atyantaśatrur asmākaṃ yena duḥśāsanaḥ śaraiḥ<BR>
07,049.006c	kṣipraṃ hy abhimukhaḥ saṃkye visaṃjño vimukhīkṛtaḥ<BR>
07,049.007a	sa tīrtvā dustaraṃ vīro droṇānīkamahārṇavam<BR>
07,049.007b*0341_01	śūragrāhākulaṃ bhīmaṃ tīrtvā cainam abhītavat<BR>
07,049.007c	prāpya dauḥśāsaniṃ kārṣṇir yāto vaivasvatakṣayam<BR>
07,049.008a	kathaṃ drakṣyāmi kaunteyaṃ saubhadre nihate 'rjunam<BR>
07,049.008c	subhadrāṃ vā mahābhāgāṃ priyaṃ putram apaśyatīm<BR>
07,049.008d*0342_01	hatavatsāṃ yathā dhenuṃ taddarśanakṛtonmukhīm<BR>
07,049.009a	kiṃ svid vayam apetārtham aśliṣṭam asamañjasam<BR>
07,049.009c	tāv ubhau prativakṣyāmo hṛṣīkeśadhanaṃjayau<BR>
07,049.010a	aham eva subhadrāyāḥ keśavārjunayor api<BR>
07,049.010c	priyakāmo jayākāṅkṣī kṛtavān idam apriyam<BR>
07,049.011a	na lubdho budhyate doṣān mohāl lobhaḥ pravartate<BR>
07,049.011c	madhu lipsur hi nāpaśyaṃ prapātam idam īdṛśam<BR>
07,049.012a	yo hi bhojye puraskāryo yāneṣu śayaneṣu ca<BR>
07,049.012c	bhūṣaṇeṣu ca so 'smābhir bālo yudhi puraskṛtaḥ<BR>
07,049.013a	kathaṃ hi bālas taruṇo yuddhānām aviśāradaḥ<BR>
07,049.013c	sadaśva iva saṃbādhe viṣame kṣemam arhati<BR>
07,049.014a	no ced dhi vayam apy enaṃ mahīm anuśayīmahi<BR>
07,049.014c	bībhatsoḥ kopadīptasya dagdhāḥ kṛpaṇacakṣuṣā<BR>
07,049.015a	alubdho matimān hrīmān kṣamāvān rūpavān balī<BR>
07,049.015c	vapuṣmān mānakṛd vīraḥ priyaḥ satyaparāyaṇaḥ<BR>
07,049.016a	yasya ślāghanti vibudhāḥ karmāṇy ūrjitakarmaṇaḥ<BR>
07,049.016c	nivātakavacāñ jaghne kālakeyāṃś ca vīryavān<BR>
07,049.017a	mahendraśatravo yena hiraṇyapuravāsinaḥ<BR>
07,049.017c	akṣṇor nimeṣamātreṇa paulomāḥ sagaṇā hatāḥ<BR>
07,049.018a	parebhyo 'py abhayārthibhyo yo dadāty abhayaṃ vibhuḥ<BR>
07,049.018c	tasyāsmābhir na śakitas trātum adyātmajo bhayāt<BR>
07,049.019a	bhayaṃ tu sumahat prāptaṃ dhārtarāṣṭraṃ mahad balam<BR>
07,049.019c	pārthaḥ putravadhāt kruddhaḥ kauravāñ śoṣayiṣyati<BR>
07,049.020a	kṣudraḥ kṣudrasahāyaś ca svapakṣakṣayam āturaḥ<BR>
07,049.020c	vyaktaṃ duryodhano dṛṣṭvā śocan hāsyati jīvitam<BR>
07,049.021a	na me jayaḥ prītikaro na rājyaṃ; na cāmaratvaṃ na suraiḥ salokatā<BR>
07,049.021c	imaṃ samīkṣyāprativīryapauruṣaṃ; nipātitaṃ devavarātmajātmajam<BR>
07,049.021d@008_0000	saṃjaya uvāca<BR>
07,049.021d@008_0001	evaṃ vilapamāne tu kuntīputre yudhiṣṭhire<BR>
07,049.021d@008_0002	kṛṣṇadvaipāyanas tatra ājagāma mahān ṛṣiḥ<BR>
07,049.021d@008_0003	tam arcitvā yathānyāyam upaviṣṭaṃ yudhiṣṭhiraḥ<BR>
07,049.021d@008_0004	abravīc chokasaṃtapto bhrātuḥ putravadhena saḥ<BR>
07,049.021d@008_0005	adharmayuktair bahubhiḥ parivārya mahārathaiḥ<BR>
07,049.021d@008_0006	yudhyamāno maheṣvāsaiḥ saubhadro nihato raṇe<BR>
07,049.021d@008_0007	bālaś cābālabuddhiś ca saubhadraḥ paravīrahā<BR>
07,049.021d@008_0008	anupāyena saṃgrāme yudhyamāno vināśitaḥ<BR>
07,049.021d@008_0009	mayā proktaḥ sa saṃgrāme dvāraṃ saṃjanayasva naḥ<BR>
07,049.021d@008_0010	praviṣṭe ca parāṃs tasmin saindhavena sma vāritāḥ<BR>
07,049.021d@008_0011	nanu nāma samaṃ yuddham eṣṭavyaṃ yuddhajīvibhiḥ<BR>
07,049.021d@008_0012	idaṃ caivāsamaṃ yuddham īdṛśaṃ prakṛtaṃ paraiḥ<BR>
07,049.021d@008_0013	tenāsmi bhṛśasaṃtaptaḥ śokabāṣpasamākulaḥ<BR>
07,049.021d@008_0014	śamaṃ naivādhigacchāmi cintayānaḥ punaḥ punaḥ<BR>
07,049.021d@008_0015	taṃ tathā vilapantaṃ vai śokabāṣpasamākulam<BR>
07,049.021d@008_0016	uvāca bhagavān vyāso yudhiṣṭhiram idaṃ vacaḥ<BR>
07,049.021d@008_0017	yudhiṣṭhira mahāprājña sarvaśāstraviśārada<BR>
07,049.021d@008_0018	vyasaneṣu na muhyanti tvādṛśā bharatarṣabha<BR>
07,049.021d@008_0019	svargam eṣa gataḥ śūraḥ śatrūn hatvā bahūn raṇe<BR>
07,049.021d@008_0020	abālasadṛśaṃ karma kṛtvā vai puruṣottamaḥ<BR>
07,049.021d@008_0021	anatikramaṇīyo vai vidhir eṣa yudhiṣṭhira<BR>
07,049.021d@008_0022	devadānavagandharvān mṛtyur harati bhārata<BR>
07,049.021d@008_0022	yudhiṣṭhira uvāca<BR>
07,049.021d@008_0023	ime vai pṛthivīpālāḥ śerate pṛthivītale<BR>
07,049.021d@008_0024	nihatāḥ pṛtanāmadhye mṛtasaṃjñā mahābalāḥ<BR>
07,049.021d@008_0025	nāgāyutabalāś cānye vāyuvegabalās tathā<BR>
07,049.021d@008_0026	naiṣāṃ paśyāmi hantāraṃ prāṇināṃ saṃyuge kva cit<BR>
07,049.021d@008_0027	vikrameṇopapannā hi tejobalasamanvitāḥ<BR>
07,049.021d@008_0028	atha ceme hatāḥ prājñāḥ śerate vigatāyuṣaḥ<BR>
07,049.021d@008_0029	mṛtā iti ca śabdo 'yaṃ vartate ca gatārthavat<BR>
07,049.021d@008_0030	ime mṛtā mahīpālāḥ prāyaśo bhīmavikramāḥ<BR>
07,049.021d@008_0031	rājaputrāś ca saṃrabdhā vaiśvānaramukhaṃ gatāḥ<BR>
07,049.021d@008_0032	atra me saṃśayaḥ prāptaḥ kutaḥ saṃjñā mṛtā iti<BR>
07,049.021d@008_0033	kasya mṛtyuḥ kuto mṛtyuḥ kena mṛtyur imāḥ prajāḥ<BR>
07,049.021d@008_0034	saṃjaya uvāca<BR>
07,049.021d@008_0034	haraty amarasaṃkāśa tan me brūhi pitāmaha<BR>
07,049.021d@008_0035	taṃ tathā paripṛcchantaṃ kuntīputraṃ yudhiṣṭhiram<BR>
07,049.021d@008_0036	āśvāsanam idaṃ vākyam uvāca bhagavān ṛṣiḥ<BR>
07,049.021d@008_0037	atrāpy udāharantīmam itihāsaṃ purātanam<BR>
07,049.021d@008_0038	akampanasya kathitaṃ nāradena purā nṛpa<BR>
07,049.021d@008_0039	sa cāpi rājā rājendra putravyasanam uttamam<BR>
07,049.021d@008_0040	aprasahyatamaṃ loke prāptavān iti me matiḥ<BR>
07,049.021d@008_0041	tad ahaṃ saṃpravakṣyāmi mṛtyoḥ prabhavam uttamam<BR>
07,049.021d@008_0042	tatas tvaṃ mokṣyase duḥkhāt snehabaṃdhanasaṃśrayāt<BR>
07,049.021d@008_0043	purā vṛttam idaṃ tāta śṛṇu kīrtayato mama<BR>
07,049.021d@008_0044	dhanyam ākhyānam āyuṣyaṃ śokaghnaṃ puṣṭivardhanam<BR>
07,049.021d@008_0045	purā kṛtayuge tāta āsīd rājā hy akampanaḥ<BR>
07,049.021d@008_0046	sa śatruvaśam āpanno madhye saṃgrāmamūrdhani<BR>
07,049.021d@008_0047	tasya putro harir nāma nārāyaṇasamadyutiḥ<BR>
07,049.021d@008_0048	śrīmān kṛtāstro medhāvī yudhi śakrasamo balī<BR>
07,049.021d@008_0049	sa śatrubhiḥ parivṛto bahudhā raṇamūrdhani<BR>
07,049.021d@008_0050	vyasyan bāṇasahasrāṇi yodheṣu ca gajeṣu ca<BR>
07,049.021d@008_0051	sa karma duṣkaraṃ kṛtvā saṃgrāme śatrutāpanaḥ<BR>
07,049.021d@008_0052	śatrubhir nihataḥ saṃkhye pṛtanāyāṃ yudhiṣṭhira<BR>
07,049.021d@008_0053	sa rājā pretakṛtyāni tasya kṛtvā śucānvitaḥ<BR>
07,049.021d@008_0054	śocann ahani rātrau ca nālabhat sukham ātmanaḥ<BR>
07,049.021d@008_0055	tasya śokaṃ viditvā tu putravyasanasaṃbhavam<BR>
07,049.021d@008_0056	athājagāma devarṣir nārado 'sya samīpataḥ<BR>
07,049.021d@008_0057	sa tu rājā mahābhāgo dṛṣṭvā devarṣisattamam<BR>
07,049.021d@008_0058	pūjayitvā yathānyāyaṃ kathām akathayat tadā<BR>
07,049.021d@008_0059	tasya sarvaṃ samācaṣṭa yathā vṛttaṃ nareśvara<BR>
07,049.021d@008_0060	śatrubhir vijayaṃ saṃkhye putrasya ca vadhaṃ tathā<BR>
07,049.021d@008_0061	mama putro mahāvīrya indraviṣṇusamadyutiḥ<BR>
07,049.021d@008_0062	śatrubhir bahubhiḥ saṃkhye parākramya hato balī<BR>
07,049.021d@008_0063	ka eṣa mṛtyur bhagavan kiṃvīryabalapauruṣaḥ<BR>
07,049.021d@008_0064	etad icchāmi tattvena śrotuṃ matimatāṃ vara<BR>
07,049.021d@008_0065	tasya tad vacanaṃ śrutvā nārado varadaḥ prabhuḥ<BR>
07,049.021d@008_0066	ākhyānam idam ācaṣṭa putraśokāpahaṃ mahat<BR>
07,049.021d@008_0066	nārada uvāca<BR>
07,049.021d@008_0067	śṛṇu rājan mahābāho ākhyānaṃ bahuvistaram<BR>
07,049.021d@008_0068	yathā vṛttaṃ śrutaṃ caiva mayāpi vasudhādhipa<BR>
07,049.021d@008_0069	prajāḥ sṛṣṭvā tadā brahmā ādisarge pitāmahaḥ<BR>
07,049.021d@008_0070	asaṃhṛtaṃ mahātejā dṛṣṭvā jagad idaṃ prabhuḥ<BR>
07,049.021d@008_0071	tasya cintā samutpannā saṃhāraṃ prati pārthiva<BR>
07,049.021d@008_0072	cintayan na hy asau veda saṃhāraṃ vasudhādhipa<BR>
07,049.021d@008_0073	tasya roṣān mahārāja khebhyo 'gnir udatiṣṭhata<BR>
07,049.021d@008_0074	tena sarvā diśo vyāptāḥ sāntardeśā didhakṣatā<BR>
07,049.021d@008_0075	tato divaṃ bhuvaṃ khaṃ ca jvālāmālāsamāvṛtam<BR>
07,049.021d@008_0076	carācaraṃ jagat sarvaṃ dadāha bhagavān prabhuḥ<BR>
07,049.021d@008_0077	tato hatāni bhūtāni carāṇi sthāvarāṇi ca<BR>
07,049.021d@008_0078	mahatā krodhavegena trāsayann iva vīryavān<BR>
07,049.021d@008_0079	tato haro jaṭī sthāṇur niśācarapatiḥ śivaḥ<BR>
07,049.021d@008_0080	jagāma śaraṇaṃ devaṃ brahmāṇaṃ parameṣṭhinam<BR>
07,049.021d@008_0081	tasminn āpatite sthāṇau prajānāṃ hitakāmyayā<BR>
07,049.021d@008_0082	abravīt paramo devo jvalann iva mahāmuniḥ<BR>
07,049.021d@008_0083	kiṃ kurma kāmaṃ kāmārha kāmāj jāto 'si putraka<BR>
07,049.021d@008_0084	sthāṇur uvāca<BR>
07,049.021d@008_0084	kariṣyāmi priyaṃ sarvaṃ brūhi sthāṇo yad icchasi<BR>
07,049.021d@008_0085	prajāsarganimittaṃ hi kṛto yatnas tvayā vibho<BR>
07,049.021d@008_0086	tvayā sṛṣṭāś ca vṛddhāś ca bhūtagrāmāḥ pṛthagvidhāḥ<BR>
07,049.021d@008_0087	tās taveha punaḥ krodhāt prajā dahyanti sarvaśaḥ<BR>
07,049.021d@008_0088	brahmovāca<BR>
07,049.021d@008_0088	tā dṛṣṭvā mama kāruṇyaṃ prasīda bhagavan prabho<BR>
07,049.021d@008_0089	na krudhye na ca me kāma etad evaṃ bhaved iti<BR>
07,049.021d@008_0090	pṛthivyā hitakāmāt tu tato māṃ manyur āviśat<BR>
07,049.021d@008_0091	iyaṃ hi māṃ sadā devī bhārārtā samacūcudat<BR>
07,049.021d@008_0092	saṃhārārthaṃ mahādeva bhāreṇābhihatā satī<BR>
07,049.021d@008_0093	tato 'haṃ nādhigacchāmi tapye bahuvidhaṃ tadā<BR>
07,049.021d@008_0094	sthāṇur uvāca<BR>
07,049.021d@008_0094	saṃhāram aprameyasya tato māṃ manyur āviśat<BR>
07,049.021d@008_0095	saṃhārārthaṃ prasīdasva mā ruṣo vibudhādhipa<BR>
07,049.021d@008_0096	mā prajāḥ sthāvarāś caiva jaṅgamāś ca vyanīnaśan<BR>
07,049.021d@008_0097	tava prasādād bhagavann idaṃ vartet tridhā jagat<BR>
07,049.021d@008_0098	anāgatam atītaṃ ca yac ca saṃprati vartate<BR>
07,049.021d@008_0099	bhagavān krodhasaṃdīptaḥ krodhād agniṃ samāsṛjat<BR>
07,049.021d@008_0100	sa dahaty aśmakūṭāni drumāṃś ca saritas tathā<BR>
07,049.021d@008_0101	palvalāni ca sarvāṇi sarve caiva tṛṇolapāḥ<BR>
07,049.021d@008_0102	sthāvaraṃ jaṅgamaṃ caiva niḥśeṣaṃ kurute jagat<BR>
07,049.021d@008_0103	tad etad bhasmasād bhūtaṃ sarvaṃ jagad anāvilam<BR>
07,049.021d@008_0104	prasīda bhagavan sa tvaṃ roṣo na syād varo mama<BR>
07,049.021d@008_0105	sarve hi naṣṭā neṣyanti tava deva kathaṃ cana<BR>
07,049.021d@008_0106	tasmān nivartatāṃ tejas tvayy eveha pralīyatām<BR>
07,049.021d@008_0107	upāyam anyaṃ saṃpaśya prajānāṃ hitakāmyayā<BR>
07,049.021d@008_0108	yatheme prāṇinaḥ sarve nivarteraṃs tathā kuru<BR>
07,049.021d@008_0109	abhāvaṃ neha gaccheyur utsannajananāḥ prajāḥ<BR>
07,049.021d@008_0110	adhidaive niyukto 'smi tvayā lokeṣu lokahan<BR>
07,049.021d@008_0111	mā vinaśyej jagannātha jagat sthāvarajaṅgamam<BR>
07,049.021d@008_0112	nārada uvāca<BR>
07,049.021d@008_0112	prasādābhimukhaṃ devaṃ tasmād evaṃ bravīmy aham<BR>
07,049.021d@008_0113	śrutvā hi vacanaṃ devaḥ sthāṇor nihatapāpmanaḥ<BR>
07,049.021d@008_0114	tejaḥ saṃveṣṭayām āsa punar evāntarātmani<BR>
07,049.021d@008_0115	tato 'gnim upasaṃhṛtya bhagavāṃl lokasatkṛtaḥ<BR>
07,049.021d@008_0116	pravṛttiṃ ca nivṛttiṃ ca kalpayām āsa vai prabhuḥ<BR>
07,049.021d@008_0117	upasaṃharatas tasya tam agniṃ roṣajaṃ tathā<BR>
07,049.021d@008_0118	prādurbabhūva viśvebhyaḥ khebhyo nārī mahātmanaḥ<BR>
07,049.021d@008_0119	kṛṣṇā raktāmbaradharā raktajihvāsyalocanā<BR>
07,049.021d@008_0120	kuṇḍalābhyāṃ ca rājendra taptābhyāṃ samalaṃkṛtā<BR>
07,049.021d@008_0121	sā viniḥsṛtya vai khebhyo dakṣiṇāṃ diśam āśritā<BR>
07,049.021d@008_0122	smayamāneva cāvaikṣad devau viśveśvarāv ubhau<BR>
07,049.021d@008_0123	tām āhūya tadā devo lokādinidhaneśvaraḥ<BR>
07,049.021d@008_0124	mṛtyo iti mahīpāla jahi cemāḥ prajā iti<BR>
07,049.021d@008_0125	tvaṃ hi saṃhārabuddhyātha prādurbhūtā ruṣo mama<BR>
07,049.021d@008_0126	tasmāt saṃhara sarvās tvaṃ prajāḥ sajaḍapaṇḍitāḥ<BR>
07,049.021d@008_0127	mama tvaṃ hi niyogena tataḥ śreyo hy avāpsyasi<BR>
07,049.021d@008_0128	evam uktā tu sā tena mṛtyuḥ kamalalocanā<BR>
07,049.021d@008_0129	dadhyau cātyartham abalā praruroda ca susvaram<BR>
07,049.021d@008_0130	pāṇibhyāṃ pratijagrāha tāny aśrūṇi pitāmahaḥ<BR>
07,049.021d@008_0131	nārada uvāca<BR>
07,049.021d@008_0131	sarvabhūtahitārthāya tāṃ cāpy anunayat tadā<BR>
07,049.021d@008_0132	vinīya duḥkham abalā ātmany eva prajāpatim<BR>
07,049.021d@008_0133	uvāca prāñjalir bhūtvā latevāvarjitā punaḥ<BR>
07,049.021d@008_0134	tvayā sṛṣṭā kathaṃ nārī īdṛśī vadatāṃ vara<BR>
07,049.021d@008_0135	krūraṃ karmāhitaṃ kuryāṃ mūḍheva kim u jānatī<BR>
07,049.021d@008_0136	bibhemy aham adharmād dhi prasīda bhagavan prabho<BR>
07,049.021d@008_0137	priyān putrān vayasyāṃś ca bhrātṝn mātṝḥ pitṝn patīn<BR>
07,049.021d@008_0138	anudhyāsyanti ye deva mṛtāṃs teṣāṃ bibhemy aham<BR>
07,049.021d@008_0139	kṛpaṇānāṃ hi rudatāṃ ye patanty aśrubindavaḥ<BR>
07,049.021d@008_0140	tebhyo hi balavad bhītā śaraṇaṃ tvāham āgatā<BR>
07,049.021d@008_0141	yamasya bhavanaṃ deva na gaccheyaṃ surottama<BR>
07,049.021d@008_0142	prasādaye tvā varada mūrdhnodagranakhena ca<BR>
07,049.021d@008_0143	etad icchāmy ahaṃ kāmaṃ tvatto lokapitāmaha<BR>
07,049.021d@008_0144	iccheyaṃ tvatprasādād vai tapas taptuṃ prajeśvara<BR>
07,049.021d@008_0145	pradiśemaṃ varaṃ deva tvaṃ mahyaṃ bhagavan prabho<BR>
07,049.021d@008_0146	tvayā hy uktā gamiṣyāmi dhenukāśramam uttamam<BR>
07,049.021d@008_0147	tatra tapsye tapas tīvraṃ tavaivārādhane ratā<BR>
07,049.021d@008_0148	na hi śakṣyāmi deveśa prāṇān prāṇabhṛtāṃ priyān<BR>
07,049.021d@008_0149	brahmovāca<BR>
07,049.021d@008_0149	hartuṃ vilapamānānām adharmād abhirakṣa mām<BR>
07,049.021d@008_0150	mṛtyo saṃkalpitāsi tvaṃ prajāsaṃhārahetunā<BR>
07,049.021d@008_0151	gaccha saṃhara sarvās tvaṃ prajā mā te vicāraṇā<BR>
07,049.021d@008_0152	bhavitā tv etad evaṃ hi naitaj jātv anyathā bhavet<BR>
07,049.021d@008_0153	nārada uvāca<BR>
07,049.021d@008_0153	bhavatv aninditā loke kuruṣva vacanaṃ mama<BR>
07,049.021d@008_0154	evam uktābhavadbhītā prāñjalir bhagavanmukhī<BR>
07,049.021d@008_0155	saṃhāre nākarod buddhiṃ prajānāṃ hitakāmyayā<BR>
07,049.021d@008_0156	tūṣṇīm āsīt tadā devaḥ prajānām īśvareśvaraḥ<BR>
07,049.021d@008_0157	prasādaṃ cāgamat kṣipram ātmany eva pitāmahaḥ<BR>
07,049.021d@008_0158	smayamānaś ca lokeśo lokān sarvān avaikṣata<BR>
07,049.021d@008_0159	lokāś cāsan yathāpūrvaṃ dṛṣṭās tenāpamanyunā<BR>
07,049.021d@008_0160	nivṛttaroṣe tasmiṃs tu bhagavaty aparājite<BR>
07,049.021d@008_0161	sā kanyāpi jagāmātha samīpāt tasya dhīmataḥ<BR>
07,049.021d@008_0162	apasṛtyāpratiśrutya prajāsaṃharaṇaṃ tadā<BR>
07,049.021d@008_0163	tvaramāṇā ca rājendra mṛtyur dhenukam abhyayāt<BR>
07,049.021d@008_0164	sā tatra paramaṃ tīvraṃ cacāra vratam uttamam<BR>
07,049.021d@008_0165	samāhitaikapādena tasthau padmāni ṣoḍaśa<BR>
07,049.021d@008_0166	pañca cānyāni kāruṇyāt prajānām abhayaiṣiṇī<BR>
07,049.021d@008_0167	indriyāṇīndriyārthebhyaḥ priyebhyaḥ saṃnivartya sā<BR>
07,049.021d@008_0168	tatas tv ekena pādena punar anyāni sapta vai<BR>
07,049.021d@008_0169	tasthau padmāni ṣaṭ caiva sapta caikaṃ ca pārthiva<BR>
07,049.021d@008_0170	tataḥ padmāyutaṃ tāta mṛgaiḥ saha cacāra sā<BR>
07,049.021d@008_0171	punar gatvā tato nandāṃ puṇyāṃ śītāmalodakām<BR>
07,049.021d@008_0172	apsu varṣasahasrāṇi sapta caikaṃ ca sānayat<BR>
07,049.021d@008_0173	dhārayitvā tu niyamaṃ nandāyāṃ vītakalmaṣā<BR>
07,049.021d@008_0174	sā pūrvaṃ kauśikīṃ puṇyāṃ jagāma niyame dhṛtā<BR>
07,049.021d@008_0175	tatra vāyujalāhārā cacāra niyutaṃ punaḥ<BR>
07,049.021d@008_0176	pañcagaṅge ca sā puṇye kanyā vetasakeṣu ca<BR>
07,049.021d@008_0177	tapoviśeṣair bahubhiḥ karśayad deham ātmanaḥ<BR>
07,049.021d@008_0178	tato gatvā mahāgaṅgāṃ mahāmeruṃ ca kevalam<BR>
07,049.021d@008_0179	tasthau cāśmeva niśceṣṭā prāṇāyāmaparāyaṇā<BR>
07,049.021d@008_0180	punar himavato mūrdhni yatra devā purāyajan<BR>
07,049.021d@008_0181	tatrāṅguṣṭena sā tasthau nikharvaṃ paramā śubhā<BR>
07,049.021d@008_0182	puṣkareṣv atha gokarṇe naimiṣe malaye tathā<BR>
07,049.021d@008_0183	akarśayat svakaṃ dehaṃ niyamair manasaḥ priyaiḥ<BR>
07,049.021d@008_0184	ananyadevatā nityaṃ dṛḍhabhaktā pitāmahe<BR>
07,049.021d@008_0185	tasthau pitāmahaṃ caiva toṣayām āsa dharmataḥ<BR>
07,049.021d@008_0186	tatas tām abravīt prīto lokānāṃ prabhavo 'vyayaḥ<BR>
07,049.021d@008_0187	mṛtyo kim idam atyarthaṃ tapāṃsi carasīti ha<BR>
07,049.021d@008_0188	tato 'bravīt punar mṛtyur bhagavantaṃ pitāmaham<BR>
07,049.021d@008_0189	nāhaṃ hanyāṃ prajā deva svasthāś cākrośatīs tathā<BR>
07,049.021d@008_0190	etad icchāmi sarveśa tvatto varam ahaṃ prabho<BR>
07,049.021d@008_0191	adharmabhayabhītāsmi tato 'haṃ tapa āsthitā<BR>
07,049.021d@008_0192	bhītāyās tu mahābhāga prayacchābhayam avyaya<BR>
07,049.021d@008_0193	ārtā cānāgasī nārī yācāmi bhava me gatiḥ<BR>
07,049.021d@008_0194	tām abravīt tato devo bhūtabhavyabhaviṣyavit<BR>
07,049.021d@008_0195	adharmo nāsti te mṛtyo saṃharantyā imāḥ prajāḥ<BR>
07,049.021d@008_0196	mayā coktaṃ mṛṣā bhadre bhavitā na kathaṃ cana<BR>
07,049.021d@008_0197	tasmāt saṃhara kalyāṇi prajāḥ sarvāś caturvidhāḥ<BR>
07,049.021d@008_0198	dharmaḥ sanātanaś ca tvā sarvathānupravekṣyati<BR>
07,049.021d@008_0199	lokapālo yamaś caiva sahāyā vyādhayas tathā<BR>
07,049.021d@008_0200	ahaṃ ca vibudhāś caiva punar dāsyāma te varam<BR>
07,049.021d@008_0201	yathā tvam enasā muktā virajāḥ khyātim eṣyasi<BR>
07,049.021d@008_0202	saivam uktā mahārāja kṛtāñjalir idaṃ vibhum<BR>
07,049.021d@008_0203	punar evābravīd vākyaṃ prasādya śirasā tadā<BR>
07,049.021d@008_0204	yady evam etat kartavyaṃ mayā na syād vinā prabho<BR>
07,049.021d@008_0205	tavājñā mūrdhni me nyastā yat te vakṣyāmi tac chṛṇu<BR>
07,049.021d@008_0206	lobhaḥ krodho 'bhyasūyerṣyā droho mohaś ca dehinām<BR>
07,049.021d@008_0207	brahmovāca<BR>
07,049.021d@008_0207	ahrīś cānyonyaparuṣā dehaṃ bhindyuḥ pṛthagvidhāḥ<BR>
07,049.021d@008_0208	tathā bhaviṣyate mṛtyo sādhu saṃhara vai prajāḥ<BR>
07,049.021d@008_0209	adharmas te na bhavitā nāpadhyāsyāmy ahaṃ śubhe<BR>
07,049.021d@008_0210	yāny aśrubindūni kare samāsate<BR>
07,049.021d@008_0211	te vyādhayaḥ prāṇinām ātmajātāḥ<BR>
07,049.021d@008_0212	te mārayiṣyanti narān gatāsūn<BR>
07,049.021d@008_0213	nādharmas te bhavitā mā sma bhaiṣīḥ<BR>
07,049.021d@008_0214	dharmo mṛtyo māraṇe prāṇināṃ te<BR>
07,049.021d@008_0215	tvaṃ vai dharmas tvaṃ hi dharmasya ceśā<BR>
07,049.021d@008_0216	dharmyā bhūtvā dharmanityā dharitrī<BR>
07,049.021d@008_0217	tasmāt prāṇān sarvathemān niyaccha<BR>
07,049.021d@008_0218	sarveṣāṃ vai prāṇināṃ kāmaroṣau<BR>
07,049.021d@008_0219	saṃtyajya tvaṃ saṃharasveha jīvān<BR>
07,049.021d@008_0220	evaṃ dharmas te bhaviṣyaty ananto<BR>
07,049.021d@008_0221	mithyāvṛttān mārayiṣyaty adharmaḥ<BR>
07,049.021d@008_0222	tenātmānaṃ pāvayasvātmanā tvaṃ<BR>
07,049.021d@008_0223	pāpe ''tmānaṃ majjayiṣyanty asattvāḥ<BR>
07,049.021d@008_0224	tasmāt kāmaṃ roṣam apy āgataṃ tvaṃ<BR>
07,049.021d@008_0225	nārada uvāca<BR>
07,049.021d@008_0225	saṃtyajyātaḥ saṃharasveha jīvān<BR>
07,049.021d@008_0226	sā vai bhītā mṛtyusaṃjñopadeśāc<BR>
07,049.021d@008_0227	chāpād bhītā bāḍham ity abravīt tam<BR>
07,049.021d@008_0228	sā ca prāṇān prāṇinām antakāle<BR>
07,049.021d@008_0229	kāmakrodhau tyajya haraty asaktā<BR>
07,049.021d@008_0230	mṛtyus teṣāṃ vyādhayas tatprasūtā<BR>
07,049.021d@008_0231	vyādhī rogo rujyate yena jantuḥ<BR>
07,049.021d@008_0232	sarveṣāṃ vai prāṇināṃ prāyaṇānte<BR>
07,049.021d@008_0233	prāṇā gatvā saṃnivṛttās tathaiva<BR>
07,049.021d@008_0234	vāyur bhīmo bhīmanādo mahaujā<BR>
07,049.021d@008_0235	bhettā dehān prāṇināṃ sarvago 'sau<BR>
07,049.021d@008_0236	naivāvṛttiṃ nānuvṛttiṃ kadā cit<BR>
07,049.021d@008_0237	prāpnoty ugro 'nantatejā viśiṣṭaḥ<BR>
07,049.021d@008_0238	sarve devā martyasaṃjñā viśiṣṭās<BR>
07,049.021d@008_0239	tasmāt putraṃ mā śuco rājasiṃha<BR>
07,049.021d@008_0240	svargaṃ prāpto modate tvattanūjo<BR>
07,049.021d@008_0241	nityaṃ ramyān vīralokān avāpya<BR>
07,049.021d@008_0242	tyaktvā duḥkhaṃ saṃgataḥ puṇyakṛdbhir<BR>
07,049.021d@008_0243	eṣā mṛtyur devadiṣṭā prajānām<BR>
07,049.021d@008_0244	prāpte kāle saṃharitrī yathāvat<BR>
07,049.021d@008_0245	svayaṃ kṛtā prāṇaharā prajānām<BR>
07,049.021d@008_0246	ātmānaṃ vai prāṇino ghnanti sarve<BR>
07,049.021d@008_0247	nainaṃ mṛtyur daṇḍapāṇir hinasti<BR>
07,049.021d@008_0248	tasmān mṛtān nānuśocanti dhīrās<BR>
07,049.021d@008_0249	vyāsa uvāca<BR>
07,049.021d@008_0249	tattvaṃ jñātvā niścayaṃ brahmasṛṣṭam<BR>
07,049.021d@008_0250	etac chrutvārthavad vākyaṃ nāradena prakāśitam<BR>
07,049.021d@008_0251	uvācākampano rājā sakhāyaṃ nāradaṃ tadā<BR>
07,049.021d@008_0252	vyapetaśokaḥ prīto 'smi bhagavann ṛṣisattama<BR>
07,049.021d@008_0253	śrutvetihāsaṃ tvatto 'dya kṛtārtho 'smy abhivādaye<BR>
07,049.021d@008_0254	tathokto nāradas tena rājñā ṛṣivarottamaḥ<BR>
07,049.021d@008_0255	jagāma nandanaṃ śīghraṃ devarṣir amitātmavān<BR>
07,049.021d@008_0256	puṇyaṃ yaśasyaṃ svargyaṃ ca dhanyam āyuṣyam eva ca<BR>
07,049.021d@008_0257	asyetihāsasya sadā śravaṇaṃ śrāvaṇaṃ tathā<BR>
07,049.021d@008_0258	etad arthapadaṃ śrutvā vijñāya tvaṃ ca pāṇḍava<BR>
07,049.021d@008_0259	kṣatradharmaṃ ca vijñāya śūrāṇāṃ ca parāṃ gatim<BR>
07,049.021d@008_0260	saṃprāpto 'sau mahāvīryaḥ svargalokaṃ mahārathaḥ<BR>
07,049.021d@008_0261	abhimanyuḥ parān hatvā pramukhe sarvadhanvinām<BR>
07,049.021d@008_0262	yudhyamāno maheṣvāso hataḥ so 'bhimukho raṇe<BR>
07,049.021d@008_0263	asinā gadayā śaktyā dhanuṣā ca mahārathaḥ<BR>
07,049.021d@008_0264	tasmāt parāṃ dhṛtiṃ kṛtvā bhrātṛbhiḥ saha pāṇḍava<BR>
07,049.021d@008_0265	saṃjaya uvāca<BR>
07,049.021d@008_0265	apramattaḥ susaṃnaddhaḥ śīghraṃ yoddhum upākrama<BR>
07,049.021d@008_0266	śrutvā mṛtyusamutpattiṃ karmāṇy anupamāni ca<BR>
07,049.021d@008_0267	dharmarājaḥ punar vākyaṃ prasādyainam athābravīt<BR>
07,049.021d@008_0268	guravaḥ puṇyakarmāṇaḥ śakrapratimavikramāḥ<BR>
07,049.021d@008_0269	pūrvarājarṣayo brahman kiyanto mṛtyunā hatāḥ<BR>
07,049.021d@008_0270	bhūya eva tu māṃ tathyair vacobhir abhibṛṃhaya<BR>
07,049.021d@008_0271	rājarṣīṇāṃ purāṇānāṃ samāśvāsaya karmabhiḥ<BR>
07,049.021d@008_0272	kiyatyo dakṣiṇā dattāḥ kaiś ca dattā mahātmabhiḥ<BR>
07,049.021d@008_0273	vyāsa uvāca<BR>
07,049.021d@008_0273	rājarṣibhiḥ puṇyakṛdbhis tad bhavān prabravītu me<BR>
07,049.021d@008_0274	śvityasya nṛpateḥ putraḥ sṛñjayo nāma bhūmipaḥ<BR>
07,049.021d@008_0275	sakhāyau tasya caivobhau ṛṣī nāradaparvatau<BR>
07,049.021d@008_0276	tau kadā cid gṛhaṃ tasya praviṣṭau taddidṛkṣayā<BR>
07,049.021d@008_0277	vidhivac cārcitau tena prītau tatroṣatuḥ sukham<BR>
07,049.021d@008_0278	taṃ kadā cit sukhāsīnaṃ tābhyāṃ saha śucismitā<BR>
07,049.021d@008_0279	nārada uvāca<BR>
07,049.021d@008_0279	duhitābhyāgamat kanyā sṛñjayaṃ varavarṇinī<BR>
07,049.021d@008_0280	kasyeyaṃ capalāpāṅgī sarvalakṣaṇasaṃmatā<BR>
07,049.021d@008_0281	utāho bhāsvid arkasya jvalanasya śikhā tv iyam<BR>
07,049.021d@008_0282	vyāsa uvāca<BR>
07,049.021d@008_0282	hrīḥ śrīḥ kīrtir dhṛtiḥ puṣṭiḥ siddhiś candramasaḥ prabhā<BR>
07,049.021d@008_0283	evaṃ bruvāṇaṃ devarṣiṃ nṛpatiḥ sṛñjayo 'bravīt<BR>
07,049.021d@008_0284	mameyaṃ bhagavan kanyā matto varam abhīpsati<BR>
07,049.021d@008_0285	nāradas tv abravīd enaṃ dehi mahyam imāṃ nṛpa<BR>
07,049.021d@008_0286	bhāryārthaṃ sumahac chreyaḥ prāptuṃ ced icchase 'nagha<BR>
07,049.021d@008_0287	dadānīty eva saṃhṛṣṭaḥ sṛñjayaḥ prāha nāradam<BR>
07,049.021d@008_0288	parvatas tu susaṃkruddho nāradaṃ vākyam abravīt<BR>
07,049.021d@008_0289	hṛdayena mayā pūrvaṃ vṛtāṃ vai vṛtavān asi<BR>
07,049.021d@008_0290	yasmād vṛtā tvayā vipra mā gāḥ svargaṃ yathecchayā<BR>
07,049.021d@008_0291	evam ukto nāradas taṃ pratyuvācottaraṃ vacaḥ<BR>
07,049.021d@008_0292	manovāgbuddhisaṃbhāṣāḥ satyaṃ toyam athāgnayaḥ<BR>
07,049.021d@008_0293	pāṇigrahaṇamantrāś ca prathitaṃ varalakṣaṇam<BR>
07,049.021d@008_0294	na tv eṣā niścitā niṣṭhā niṣṭhā saptapadī smṛtā<BR>
07,049.021d@008_0295	anutpanne ca kāryārthe māṃ tvaṃ vyāhṛtavān asi<BR>
07,049.021d@008_0296	tasmāt tvam api na svargaṃ gamiṣyasi mayā vinā<BR>
07,049.021d@008_0297	anyonyam evaṃ śaptvā vai tasthatus tatra tau tadā<BR>
07,049.021d@008_0298	sṛñjayo hy api vai viprān pānācchādanabhojanaiḥ<BR>
07,049.021d@008_0299	putrakāmaḥ paraṃ śaktyā yatnenopācarac chuciḥ<BR>
07,049.021d@008_0300	tasya prasannā viprendrāḥ kadā cit putram īpsavaḥ<BR>
07,049.021d@008_0301	tapaḥsvādhyāyaniratā vedavedāṅgapāragāḥ<BR>
07,049.021d@008_0302	sahitā nāradaṃ prāhur dehy asmai putram īpsitam<BR>
07,049.021d@008_0303	tathety uktvā dvijair uktaḥ sṛñjayaṃ nārado 'bravīt<BR>
07,049.021d@008_0304	varaṃ vṛṇīṣva bhadraṃ te yādṛśaṃ putram īpsitam<BR>
07,049.021d@008_0305	tathoktaḥ prāñjalī rājā putraṃ vavre guṇānvitam<BR>
07,049.021d@008_0306	yaśasvinaṃ kīrtimantaṃ tejasvinam ariṃdamam<BR>
07,049.021d@008_0307	yasya mūtraṃ purīṣaṃ ca kledaḥ svedaś ca kāñcanam<BR>
07,049.021d@008_0308	suvarṇaṣṭhīvir ity eva tasya nāmābhavat kṛtam<BR>
07,049.021d@008_0309	tasmin varapradānena pravardhaty amite dhane<BR>
07,049.021d@008_0310	kārayām āsa nṛpatiḥ sauvarṇaṃ sarvam īpsitam<BR>
07,049.021d@008_0311	gṛhaprākāradurgāṇi brāhmaṇāvasathāny api<BR>
07,049.021d@008_0312	śayyāsanāni yānāni sthālī piṭharabhājanam<BR>
07,049.021d@008_0313	tasya sma rājño yad veśma bāhyāś copaskarāś ca ye<BR>
07,049.021d@008_0314	sarvaṃ tat kāñcanamayaṃ kālena parivardhitam<BR>
07,049.021d@008_0315	atha dasyugaṇāḥ śrutvā dṛṣṭvā cainaṃ tathāvidham<BR>
07,049.021d@008_0316	saṃbhūya tasya nṛpateḥ samārabdhāś cikīrṣitum<BR>
07,049.021d@008_0317	ke cit tatrābruvan rājñaḥ putraṃ gṛhṇīma vai svayam<BR>
07,049.021d@008_0318	so 'syākaraḥ kāñcanasya tasya yatnaṃ carāmahe<BR>
07,049.021d@008_0319	tatas te dasyavo lubdhāḥ praviśya nṛpater gṛham<BR>
07,049.021d@008_0320	rājaputraṃ tato jahruḥ suvarṇaṣṭīvinaṃ balāt<BR>
07,049.021d@008_0321	gṛhyainam anupāyajñā nayitvātha vanaṃ tataḥ<BR>
07,049.021d@008_0322	hatvā viśasya nāpaśyan sulubdhā vasu kiṃ cana<BR>
07,049.021d@008_0323	tasya prāṇair vimuktasya naṣṭaṃ tad varadaṃ vasu<BR>
07,049.021d@008_0324	dasyavaś ca tadānyonyaṃ jaghnur mūrkhā vicetasaḥ<BR>
07,049.021d@008_0325	hatvā parasparaṃ naṣṭāḥ kumāraṃ cādbhutaṃ bhuvi<BR>
07,049.021d@008_0326	asaṃbhāvyaṃ gatā ghoraṃ narakaṃ duṣṭakāriṇaḥ<BR>
07,049.021d@008_0327	taṃ dṛṣṭvā nihataṃ putraṃ varadattaṃ mahātapāḥ<BR>
07,049.021d@008_0328	vilalāpa suduḥkhārto bahudhā karuṇaṃ nṛpaḥ<BR>
07,049.021d@008_0329	vilapantaṃ niśamyātha putraśokahataṃ nṛpam<BR>
07,049.021d@008_0330	pratyadṛśyata devarṣir nārado nṛpasaṃnidhau<BR>
07,049.021d@008_0331	uvāca cainaṃ duḥkhārtaṃ vilapantam acetasam<BR>
07,049.021d@008_0332	sṛñjayaṃ nārado 'bhyetya tan nibodha yudhiṣṭhira<BR>
07,049.021d@008_0333	kāmānām avitṛptas tvaṃ sṛñjayeha mariṣyasi<BR>
07,049.021d@008_0334	yasya caite vayaṃ gehe uṣitā brahmavādinaḥ<BR>
07,049.021d@008_0335	āvikṣitaṃ maruttaṃ ca mṛtaṃ sṛñjaya śuśruma<BR>
07,049.021d@008_0336	saṃvarto yājayām āsa spardhayā yaṃ bṛhaspateḥ<BR>
07,049.021d@008_0337	yasmai rājarṣaye prādād varaṃ sa bhagavān prabhuḥ<BR>
07,049.021d@008_0338	haimaṃ himavataḥ pādaṃ yiyakṣor vividhaiḥ savaiḥ<BR>
07,049.021d@008_0339	yasya sendrā marudgaṇā bṛhaspatipurogamāḥ<BR>
07,049.021d@008_0340	devā viśvasṛjaḥ sarve yajñān ūhur mahātmanaḥ<BR>
07,049.021d@008_0341	yajñavāṭasya sauvarṇāḥ sarve cāsan paricchadāḥ<BR>
07,049.021d@008_0342	yasya sarvaṃ tadā hy annaṃ mano 'bhiprāyagaṃ śuci<BR>
07,049.021d@008_0343	kāmato bubhujur viprāḥ sarve cānnārthino janāḥ<BR>
07,049.021d@008_0344	payo dadhi ghṛtaṃ kṣaudraṃ bhakṣyaṃ bhojyaṃ ca śobhanam<BR>
07,049.021d@008_0345	yasya yajñeṣu sarveṣu vāsāṃsy ābharaṇāni ca<BR>
07,049.021d@008_0346	īpsitāny upatiṣṭhanti prasṛtān vedapāragān<BR>
07,049.021d@008_0347	marutaḥ pariveṣṭāro marut tasyābhavan gṛhe<BR>
07,049.021d@008_0348	āvikṣitasya rājarṣer viśve devāḥ sabhāsadaḥ<BR>
07,049.021d@008_0349	yasya vīryavato rājñaḥ suvṛṣṭyā sasyasaṃpadaḥ<BR>
07,049.021d@008_0350	havirbhis tarpitā yena samyak kḷptair divaukasaḥ<BR>
07,049.021d@008_0351	ṛṣīṇāṃ ca pitṝṇāṃ ca devānāṃ sukhajīvinām<BR>
07,049.021d@008_0352	brahmacaryaśrutasutair yajñair dānena cānṛṇaḥ<BR>
07,049.021d@008_0353	śayanāsanayānāni svarṇarāśīś ca dustyajāḥ<BR>
07,049.021d@008_0354	tat sarvam amitaṃ vittaṃ dattvā viprebhya icchayā<BR>
07,049.021d@008_0355	so 'nudhyātas tu śakreṇa prajāḥ kṛtvā nirāmayāḥ<BR>
07,049.021d@008_0356	śraddadhāno jitāṃl lokān gataḥ puṇyaduho 'kṣayān<BR>
07,049.021d@008_0357	sa cen mamāra sṛñjaya caturbhadrataras tvayā<BR>
07,049.021d@008_0358	putrāt puṇyataras tubhyaṃ mā putram anutapyathāḥ<BR>
07,049.021d@008_0359	nārada uvāca<BR>
07,049.021d@008_0359	ayajvānam adākṣiṇyam adhi śvaityety udāharat<BR>
07,049.021d@008_0360	suhotraṃ nāma rājānaṃ mṛtaṃ sṛñjaya śuśruma<BR>
07,049.021d@008_0361	ekavīram anādhṛṣyam amitragaṇamardanam<BR>
07,049.021d@008_0362	yaḥ prāpya rājyaṃ dharmeṇa ṛtvigbrahmapurohitān<BR>
07,049.021d@008_0363	apṛcchad ātmanaḥ śreyaḥ pṛṣṭvā teṣāṃ mate sthitaḥ<BR>
07,049.021d@008_0364	prajānāṃ pālanaṃ dharmo dānam ijyā dviṣajjayaḥ<BR>
07,049.021d@008_0365	etat suhotro vijñāya dharmeṇaicchad dhanāgamam<BR>
07,049.021d@008_0366	dharmeṇārādhayad devān bāṇaiḥ śatrūñ jayaṃs tathā<BR>
07,049.021d@008_0367	sarvāṇy api ca bhūtāni svaguṇair apy arañjayat<BR>
07,049.021d@008_0368	yo 'bhuṅktemāṃ vasumatīṃ mlecchāṭavikavarjitām<BR>
07,049.021d@008_0369	yasmai vavarṣa parjanyo hiraṇyaṃ parivatsaram<BR>
07,049.021d@008_0370	hiraṇyodās tathā nadyaḥ suhotrasya mahātmanaḥ<BR>
07,049.021d@008_0371	yasmin kūrmān karkaṭakān matsyāṃś ca vividhān bahūn<BR>
07,049.021d@008_0372	kāmān varṣati parjanyo rūpāṇi vividhāni ca<BR>
07,049.021d@008_0373	sauvarṇāny aprameyāni vāpyaś ca krośasaṃmitāḥ<BR>
07,049.021d@008_0374	sa tatra śatasāhasrān nakrān makarakacchapān<BR>
07,049.021d@008_0375	sauvarṇān patitān dṛṣṭvā tato 'smayata vai 'tithiḥ<BR>
07,049.021d@008_0376	tat suvarṇam aparyantaṃ rājarṣiḥ kurujāṅgale<BR>
07,049.021d@008_0377	ījāno vitate yajñe brāhmaṇebhyo hy amanyata<BR>
07,049.021d@008_0378	so 'śvamedhasahasreṇa rājasūyaśatena ca<BR>
07,049.021d@008_0379	puṇyaiḥ kṣatriyayajñaiś ca prabhūtavaradakṣiṇaiḥ<BR>
07,049.021d@008_0380	kāmyanaimittikājasrair iṣṭāṃ gatim avāptavān<BR>
07,049.021d@008_0381	sa cen mamāra sṛñjaya caturbhadrataras tvayā<BR>
07,049.021d@008_0382	putrāt puṇyataras tubhyaṃ mā putram anutapyathāḥ<BR>
07,049.021d@008_0383	ayajvānam adākṣiṇyam adhi śvaityety udāharat<BR>
07,049.021d@008_0383	nārada uvāca<BR>
07,049.021d@008_0384	rājānaṃ pauravaṃ vīraṃ mṛtaṃ sṛñjaya śuśruma<BR>
07,049.021d@008_0385	yaḥ sahasraṃ sahasrāṇāṃ śvetān aśvān avāsṛjat<BR>
07,049.021d@008_0386	tasyāśvamedhe rājarṣer deśād deśāt sameyuṣām<BR>
07,049.021d@008_0387	śikṣākṣaravidhijñānāṃ nāsīt saṃkhyā vipaścitām<BR>
07,049.021d@008_0388	vedavidyāvratasnātā vadānyāḥ priyadarśanāḥ<BR>
07,049.021d@008_0389	subhakṣācchādanagṛhāḥ suśayyāsanavāhanāḥ<BR>
07,049.021d@008_0390	naṭanartakagandharvaiḥ pūrṇakair vardhamānakaiḥ<BR>
07,049.021d@008_0391	niyodhakaiś ca krīḍadbhis tatra sma pariharṣitāḥ<BR>
07,049.021d@008_0392	yajñe yajñe yathākālaṃ dakṣiṇāḥ so 'tyakālayat<BR>
07,049.021d@008_0393	dvipā daśasahasrākhyāḥ pramadāḥ kāñcanaprabhāḥ<BR>
07,049.021d@008_0394	sadhvajāḥ sapatākāś ca rathā hemamayās tathā<BR>
07,049.021d@008_0395	yaḥ sahasraṃ sahasrāṇi kanyāhemavibhūṣitāḥ<BR>
07,049.021d@008_0396	dhūryujāśvagajārūḍhāḥ sagṛhakṣetragośatāḥ<BR>
07,049.021d@008_0397	śataṃ śatasahasrāṇi svarṇamālān atharṣabhān<BR>
07,049.021d@008_0398	gavāṃ sahasrānucarān dakṣiṇā atyakālayat<BR>
07,049.021d@008_0399	hemaśṛṅgyo raupyakhurāḥ savatsāḥ kāṃsyadohanāḥ<BR>
07,049.021d@008_0400	dāsīdāsakharoṣṭrāṃś ca prādād ājāvikaṃ bahu<BR>
07,049.021d@008_0401	ratnānāṃ vividhān kūṭān vividhān annaparvatān<BR>
07,049.021d@008_0402	tat sarvaṃ vitate yajñe dakṣiṇā atyakālayat<BR>
07,049.021d@008_0403	tatrāsya gāthā gāyanti ye purāṇavido janāḥ<BR>
07,049.021d@008_0404	aṅgasya yajamānasya svadharmādhigatāḥ śubhāḥ<BR>
07,049.021d@008_0405	guṇottarās te kratavas tasyāsan sārvakāmikāḥ<BR>
07,049.021d@008_0406	sa cen mamāra sṛñjaya caturbhadrataras tvayā<BR>
07,049.021d@008_0407	putrāt puṇyataras tubhyaṃ mā putram anutapyathāḥ<BR>
07,049.021d@008_0408	nārada uvāca<BR>
07,049.021d@008_0408	ayajvānam adākṣiṇyam adhi śvaityety udāharat<BR>
07,049.021d@008_0409	śibim auśīnaraṃ cāpi mṛtaṃ sṛñjaya śuśruma<BR>
07,049.021d@008_0410	ya imāṃ pṛthivīṃ sarvāṃ carmavat paryaveṣṭayat<BR>
07,049.021d@008_0411	sādridvīpārṇavavanāṃ rathaghoṣeṇa nādayan<BR>
07,049.021d@008_0412	sa śibir vai ripūn nityaṃ mukhyān nighnan sapatnajit<BR>
07,049.021d@008_0413	tena yajñair bahuvidhair iṣṭaṃ paryāptadakṣiṇaiḥ<BR>
07,049.021d@008_0414	sa rājā vīryavān dhīmān avāpya vasu puṣkalam<BR>
07,049.021d@008_0415	sarvamūrdhāvasiktānāṃ saṃmataḥ so 'bhavad yudhi<BR>
07,049.021d@008_0416	ayajac cāśvamedhair yo vijitya pṛthivīm imām<BR>
07,049.021d@008_0417	nirargalair bahuphalair niṣkakoṭisahasradaḥ<BR>
07,049.021d@008_0418	hastyaśvapaśubhir dhānyair mṛgair gojāvibhis tathā<BR>
07,049.021d@008_0419	vividhaiḥ pṛthivīṃ pūrṇāṃ śibir brāhmaṇasāt karot<BR>
07,049.021d@008_0420	yāvatyo varṣato dhārā yāvatyo divi tārakāḥ<BR>
07,049.021d@008_0421	tāvatīr adadad gā vai śibir auśīnaro 'dhvare<BR>
07,049.021d@008_0422	no yantāraṃ dhuras tasya kaṃ cid anyaṃ prajāpatiḥ<BR>
07,049.021d@008_0423	bhūtaṃ bhavyaṃ bhaviṣyaṃ vā nādhyagacchan narottamam<BR>
07,049.021d@008_0424	tasyāsan vividhā yajñāḥ sarvakāmaiḥ samanvitāḥ<BR>
07,049.021d@008_0425	hemayūpāsanagṛhā hemaprākāratoraṇāḥ<BR>
07,049.021d@008_0426	śucisvādvannapānāś ca brāhmaṇāḥ prayutāyutāḥ<BR>
07,049.021d@008_0427	nānābhakṣoccayataṭāḥ payodadhimadhuhradāḥ<BR>
07,049.021d@008_0428	tasyāsan yajñavāṭeṣu nadyaḥ śubhrānnaparvatāḥ<BR>
07,049.021d@008_0429	pibata snāta khādadhvam iti yatrocyate janaiḥ<BR>
07,049.021d@008_0430	yasmai prādād varaṃ rudras tuṣṭaḥ puṇyena karmaṇā<BR>
07,049.021d@008_0431	akṣayaṃ dadato vittaṃ śraddhā kīrtis tathā kriyāḥ<BR>
07,049.021d@008_0432	yathoktam eva bhūtānāṃ priyatvaṃ svargam uttamam<BR>
07,049.021d@008_0433	etāṃl labdhvā varān iṣṭāñ śibiḥ kāle divaṃ gataḥ<BR>
07,049.021d@008_0434	sa cen mamāra sṛñjaya caturbhadrataras tvayā<BR>
07,049.021d@008_0435	putrāt puṇyataras tubhyaṃ mā putram anutapyathāḥ<BR>
07,049.021d@008_0436	ayajvānam adākṣiṇyam adhi śvaityety udāharat<BR>
07,049.021d@008_0436	nārada uvāca<BR>
07,049.021d@008_0437	rāmaṃ dāśarathiṃ caiva mṛtaṃ sṛñjaya śuśruma<BR>
07,049.021d@008_0438	yaṃ prajā anvamodanta pitā putrān ivaurasān<BR>
07,049.021d@008_0439	asaṃkhyeyā guṇā yasmin nāsann amitatejasi<BR>
07,049.021d@008_0440	yaś caturdaśavarṣāṇi nideśāt pitur acyutaḥ<BR>
07,049.021d@008_0441	vane vanitayā sārdham avasal lakṣmaṇānugaḥ<BR>
07,049.021d@008_0442	jaghāna ca janasthāne rākṣasān manujarṣabhaḥ<BR>
07,049.021d@008_0443	tapasvināṃ rakṣaṇārthaṃ sahasrāṇi caturdaśa<BR>
07,049.021d@008_0444	tatraiva vasatas tasya rāvaṇo nāma rākṣasaḥ<BR>
07,049.021d@008_0445	jahāra bhāryāṃ vaidehīṃ saṃmohyainaṃ sahānujam<BR>
07,049.021d@008_0446	jaghāna samare kruddhaḥ pureva tryambako 'ndhakam<BR>
07,049.021d@008_0447	surāsurair avadhyaṃ taṃ devabrāhmaṇakaṇṭakam<BR>
07,049.021d@008_0448	jaghāna sa mahābāhuḥ paulastyaṃ sagaṇaṃ raṇe<BR>
07,049.021d@008_0449	saṃprāpya vidhivad rājyaṃ sarvabhūtānukampakaḥ<BR>
07,049.021d@008_0450	ājahāra mahāyajñaṃ prajā dharmeṇa pālayan<BR>
07,049.021d@008_0451	nirargalaṃ sajārūthyam aśvamedhaśataṃ vibhuḥ<BR>
07,049.021d@008_0452	ājahāra sureśasya haviṣā mudam āvahan<BR>
07,049.021d@008_0453	anyaiś ca vividhair yajñair īje bahuguṇair nṛpaḥ<BR>
07,049.021d@008_0454	kṣutpipāse 'jayad rāmaḥ sarvarogāṃś ca dehinām<BR>
07,049.021d@008_0455	satataṃ guṇasaṃpanno dīpyamānaḥ svatejasā<BR>
07,049.021d@008_0456	ati sarvāṇi bhūtāni rāmo dāśarathir babhau<BR>
07,049.021d@008_0457	ṛṣīṇāṃ devatānāṃ ca mānuṣāṇāṃ ca sarvaśaḥ<BR>
07,049.021d@008_0458	pṛthivyāṃ sahavāso 'bhūd rāme rājyaṃ praśāsati<BR>
07,049.021d@008_0459	nāhīyata tadā prāṇaḥ prāṇināṃ na tad anyathā<BR>
07,049.021d@008_0460	prāṇāpānasamānāś ca rāme rājyaṃ praśāsati<BR>
07,049.021d@008_0461	dīrghāyuṣaḥ prajāḥ sarvā yuvā na mriyate tadā<BR>
07,049.021d@008_0462	vedaiś caturbhiḥ saṃprītāḥ prāpnuvanti divaukasaḥ<BR>
07,049.021d@008_0463	havyaṃ kavyaṃ ca vividhaṃ niṣpūrtaṃ hutam eva ca<BR>
07,049.021d@008_0464	adaṃśamaśakā deśā naṣṭavyālasarīsṛpāḥ<BR>
07,049.021d@008_0465	nāpsu prāṇabhṛtāṃ mṛtyur nākāle jvalano 'dahat<BR>
07,049.021d@008_0466	adharmarucayo lubdhā mūrkhā vā nābhavaṃs tadā<BR>
07,049.021d@008_0467	śiṣṭeṣṭaprājñakarmāṇaḥ sarvavarṇās tadābhavan<BR>
07,049.021d@008_0468	svadhām ūrjaṃ ca rakṣobhir janasthāne praṇāśite<BR>
07,049.021d@008_0469	prādān nihatya rakṣāṃsi pitṛdevebhya īśvaraḥ<BR>
07,049.021d@008_0470	sahasraputrāḥ puruṣā daśavarṣaśatāyuṣaḥ<BR>
07,049.021d@008_0471	na ca jyeṣṭāḥ kaniṣṭebhyas tadā śrāddhān akārayan<BR>
07,049.021d@008_0472	śyāmo yuvā lohitākṣo mattamātaṅgavikramaḥ<BR>
07,049.021d@008_0473	ājānubāhuḥ subhujaḥ siṃhaskandho mahābalaḥ<BR>
07,049.021d@008_0474	daśavarṣasahasrāṇi daśavarṣaśatāni ca<BR>
07,049.021d@008_0475	sarvabhūtamanaḥkānto rāmo rājyam akārayat<BR>
07,049.021d@008_0476	rāmo rāmo rāma iti prajānām abhavat kathā<BR>
07,049.021d@008_0477	rāmād rāmaṃ jagad abhūd rāme rājyaṃ praśāsati<BR>
07,049.021d@008_0478	caturvidhāḥ prajā rāmaḥ svargaṃ nītvā divaṃ gataḥ<BR>
07,049.021d@008_0479	ātmānaṃ saṃpratiṣṭhāpya rājavaṃśam ihāṣṭadhā<BR>
07,049.021d@008_0480	sa cen mamāra sṛñjaya caturbhadrataras tvayā<BR>
07,049.021d@008_0481	putrāt puṇyataras tubhyaṃ mā putram anutapyathāḥ<BR>
07,049.021d@008_0482	ayajvānam adākṣiṇyam adhi śvaityety udāharat<BR>
07,049.021d@008_0482	nārada uvāca<BR>
07,049.021d@008_0483	bhagīrathaṃ ca rājānaṃ mṛtaṃ sṛñjaya śuśruma<BR>
07,049.021d@008_0484	yena bhāgīrathī gaṅgā cayanaiḥ kāñcanaiś citā<BR>
07,049.021d@008_0485	yaḥ sahasraṃ sahasrāṇāṃ kanyā hemavibhūṣitāḥ<BR>
07,049.021d@008_0486	rājñaś ca rājaputrāṃś ca brāhmaṇebhyo hy amanyata<BR>
07,049.021d@008_0487	sarvā rathagatāḥ kanyā rathāḥ sarve caturyujaḥ<BR>
07,049.021d@008_0488	rathe rathe śataṃ nāgāḥ padmino hemamālinaḥ<BR>
07,049.021d@008_0489	sahasram aśvāś caikaikaṃ gajānāṃ pṛṣṭhato 'nvayuḥ<BR>
07,049.021d@008_0490	aśve aśve śataṃ gāvo gavāṃ paścād ajāvikam<BR>
07,049.021d@008_0491	tenākrāntā janaughena dakṣiṇā bhūyasīr dadat<BR>
07,049.021d@008_0492	upahvare 'tivyathitā tasyāṅke niṣasāda ha<BR>
07,049.021d@008_0493	tathā bhāgīrathī gaṅgā urvaśī cābhavat purā<BR>
07,049.021d@008_0494	duhitṛtvaṃ gatā rājñaḥ putratvam agamat tadā<BR>
07,049.021d@008_0495	tatra gāthāṃ jaguḥ prītā gandharvāḥ sūryavarcasaḥ<BR>
07,049.021d@008_0496	pitṛdevamanuṣyāṇāṃ śṛṇvatāṃ valguvādinām<BR>
07,049.021d@008_0497	bhagīrathaṃ yajamānam aikṣvākuṃ bhūridakṣiṇam<BR>
07,049.021d@008_0498	gaṅgā samudragā devī vavre pitaram īśvaram<BR>
07,049.021d@008_0499	tasya sendraiḥ savaruṇair devair yajñaḥ svalaṃkṛtaḥ<BR>
07,049.021d@008_0500	samyak parigṛhītaś ca śāntavighno nirāmayaḥ<BR>
07,049.021d@008_0501	yo ya iccheta vipro vai yatra yatrātmanaḥ priyam<BR>
07,049.021d@008_0502	bhagīrathas tadā prītas tatra tatrādadad vaśī<BR>
07,049.021d@008_0503	nādeyaṃ brāhmaṇeṣv āsīd asya kiṃ cit priyaṃ dhanam<BR>
07,049.021d@008_0504	so 'pi vipraprasādena brahmalokaṃ gato nṛpaḥ<BR>
07,049.021d@008_0505	yena yātā makhamukhe diśāśāv iha pādapāḥ<BR>
07,049.021d@008_0506	tenāvasthātum icchanti taṃ gatvā rājam īśvaram<BR>
07,049.021d@008_0507	sa cen mamāra sṛñjaya caturbhadrataras tvayā<BR>
07,049.021d@008_0508	putrāt puṇyataras tubhyaṃ mā putram anutapyathāḥ<BR>
07,049.021d@008_0509	nārada uvāca<BR>
07,049.021d@008_0509	ayajvānam adākṣiṇyam adhi śvaityety udāharat<BR>
07,049.021d@008_0510	dilīpaṃ ced ailavilaṃ mṛtaṃ sṛñjaya śuśruma<BR>
07,049.021d@008_0511	yasya yajñaśateṣv āsan prayutāyutaśo dvijāḥ<BR>
07,049.021d@008_0512	tattvajñānārthasaṃpannā yajvānaḥ putrapautriṇaḥ<BR>
07,049.021d@008_0513	ya imāṃ vasusaṃpūrṇāṃ vasudhāṃ vasudhādhipaḥ<BR>
07,049.021d@008_0514	ījāno vitate yajñe brāhmaṇebhyo hy amanyata<BR>
07,049.021d@008_0515	dilīpasya ca yajñeṣu kṛtaḥ panthā hiraṇmayaḥ<BR>
07,049.021d@008_0516	taṃ dharma iva kurvāṇāḥ sendradevāḥ samāgaman<BR>
07,049.021d@008_0517	caṣālaṃ pracaṣālaṃ ca yasya yūpe hiraṇmaye<BR>
07,049.021d@008_0518	yad yoṣā hemasaṃchannā mattāḥ pathiṣu śerate<BR>
07,049.021d@008_0519	tad etad adbhutaṃ manye anyair na sadṛśaṃ nṛpaiḥ<BR>
07,049.021d@008_0520	yad apsu yudhyamānasya cakre na paripetatuḥ<BR>
07,049.021d@008_0521	rājānaṃ dṛḍhadhanvānaṃ dilīpaṃ satyavādinam<BR>
07,049.021d@008_0522	ye 'paśyan bhūridākṣiṇyaṃ te 'pi svargajito narāḥ<BR>
07,049.021d@008_0523	trayaḥ śabdā na jīryante khaṭvāṅgasya niveśane<BR>
07,049.021d@008_0524	svādhyāyaghoṣo jyāghoṣaḥ pibatāśnīta khādata<BR>
07,049.021d@008_0525	sa cen mamāra sṛñjaya caturbhadrataras tvayā<BR>
07,049.021d@008_0526	putrāt puṇyataras tubhyaṃ mā putram anutapyathāḥ<BR>
07,049.021d@008_0527	nārada uvāca<BR>
07,049.021d@008_0527	ayajvānam adākṣiṇyam adhi śvaityety udāharat<BR>
07,049.021d@008_0528	māndhātā ced yauvanāśvas trailokyavijayī mṛtaḥ<BR>
07,049.021d@008_0529	yaṃ devāv aśvinau garbhāt pituḥ pūrvaṃ cakarṣatuḥ<BR>
07,049.021d@008_0530	mṛgayāṃ vicaran rājā tṛṣitaḥ klāntavāhanaḥ<BR>
07,049.021d@008_0531	dhūmaṃ dṛṣṭvāgamat satraṃ pṛṣadājyam avāpa saḥ<BR>
07,049.021d@008_0532	taṃ dṛṣṭvā yuvanāśvasya jaṭhare sūnutāṃ gatam<BR>
07,049.021d@008_0533	garbhād dhi jahratur devāv aśvinau bhiṣajāṃ varau<BR>
07,049.021d@008_0534	taṃ dṛṣṭvā pitur utsaṅge śayānaṃ devavarcasam<BR>
07,049.021d@008_0535	mām evāyaṃ dhayatv agre iti ha smāha vāsavaḥ<BR>
07,049.021d@008_0536	tato 'ṅgulibhyo hīndrasya prādur āsīt payo 'mṛtam<BR>
07,049.021d@008_0537	māṃ dhāsyatīti kāruṇyād yad indro hy anvakampayat<BR>
07,049.021d@008_0538	tasmāt sa māndhātety evaṃ nāma tasyādbhutaṃ kṛtam<BR>
07,049.021d@008_0539	tatas tu dhārāḥ payaso ghṛtasya ca mahātmanaḥ<BR>
07,049.021d@008_0540	tasyāsye yauvanāśvasya pāṇir indrasya cāsravat<BR>
07,049.021d@008_0541	apibat pāṇim indrasya sa cāpy ahnābhyavardhata<BR>
07,049.021d@008_0542	so 'bhavad dvādaśasamo dvādaśāhena vīryavān<BR>
07,049.021d@008_0543	imāṃ ca pṛthivīṃ kṛtsnām ekāhnā sa vyajījayat<BR>
07,049.021d@008_0544	dharmātmā dhṛtimān vīraḥ satyasaṃdho jitendriyaḥ<BR>
07,049.021d@008_0545	janamejayaṃ sudhanvānaṃ gayaṃ pūruṃ bṛhadratham<BR>
07,049.021d@008_0546	asitaṃ caiva rāmaṃ ca māndhātā manujo 'jayat<BR>
07,049.021d@008_0547	udeti ca yataḥ sūryo yatra ca pratitiṣṭhati<BR>
07,049.021d@008_0548	tat sarvaṃ yauvanāśvasya māndhātuḥ kṣetram ucyate<BR>
07,049.021d@008_0549	so 'śvamedhaśatair iṣṭvā rājasūyaśatena ca<BR>
07,049.021d@008_0550	adadad rohitān aśvān brāhmaṇebhyo viśāṃ pate<BR>
07,049.021d@008_0551	hairaṇyān yojanotsedhān āyatāñ śatayojanam<BR>
07,049.021d@008_0552	bahuprakārān susvādūn bhakṣyabhojyānnaparvatān<BR>
07,049.021d@008_0553	atiriktaṃ brāhmaṇebhyo bhuñjāno hīyate janaḥ<BR>
07,049.021d@008_0554	bhakṣyānnapānanicayāḥ śuśubhus tv annaparvatāḥ<BR>
07,049.021d@008_0555	ghṛtahradāḥ sūpapaṅkā dadhiphenā guḍodakāḥ<BR>
07,049.021d@008_0556	rurudhuḥ parvatān nadyo madhukṣīravahāḥ śubhāḥ<BR>
07,049.021d@008_0557	devāsurā narā yakṣā gandharvoragapakṣiṇaḥ<BR>
07,049.021d@008_0558	viprās tatrāgatāś cāsan vedavedāṅgapāragāḥ<BR>
07,049.021d@008_0559	brāhmaṇā ṛṣayaś cāpi nāsaṃs tatrāvipaścitaḥ<BR>
07,049.021d@008_0560	samudrāntāṃ vasumatīṃ vasupūrṇāṃ tu sarvataḥ<BR>
07,049.021d@008_0561	sa tāṃ brāhmaṇasāt kṛtvā jagāmāstaṃ tadā nṛpaḥ<BR>
07,049.021d@008_0562	gataḥ puṇyakṛtāṃ lokān vyāpya svayaśasā diśaḥ<BR>
07,049.021d@008_0563	sa cen mamāra sṛñjaya caturbhadrataras tvayā<BR>
07,049.021d@008_0564	putrāt puṇyataras tubhyaṃ mā putram anutapyathāḥ<BR>
07,049.021d@008_0565	nārada uvāca<BR>
07,049.021d@008_0565	ayajvānam adākṣiṇyam adhi śvaityety udāharat<BR>
07,049.021d@008_0566	yayātiṃ nāhuṣaṃ caiva mṛtaṃ sṛñjaya śuśruma<BR>
07,049.021d@008_0567	rājasūyaśatair iṣṭvā so 'śvamedhaśatena ca<BR>
07,049.021d@008_0568	puṇḍarīkasahasreṇa vājapeyaśatais tathā<BR>
07,049.021d@008_0569	atirātrasahasreṇa cāturmāsyaiś ca kāmataḥ<BR>
07,049.021d@008_0570	agniṣṭomaiś ca vividhaiḥ satraiś ca prājyadakṣiṇaiḥ<BR>
07,049.021d@008_0571	abrāhmaṇānāṃ yad vittaṃ pṛthivyām asti kiṃ cana<BR>
07,049.021d@008_0572	tat sarvaṃ parisaṃkhyāya tato brāhmaṇasāt karot<BR>
07,049.021d@008_0573	vyūḍhe devāsure yuddhe kṛtvā devasahāyatām<BR>
07,049.021d@008_0574	caturdhā vyabhajat sarvāṃ caturbhyaḥ pṛthivīm imām<BR>
07,049.021d@008_0575	yajñair nānāvidhair iṣṭvā prajām utpādya cottamām<BR>
07,049.021d@008_0576	devayānyāṃ cauśanasyāṃ śarmiṣṭhāyāṃ ca dharmataḥ<BR>
07,049.021d@008_0577	devāraṇyeṣu sarveṣu vijahārāmaropamaḥ<BR>
07,049.021d@008_0578	ātmanaḥ kāmacāreṇa dvitīya iva vāsavaḥ<BR>
07,049.021d@008_0579	yadā nādhyagamat so 'ntaṃ kāmānāṃ sarvavedavit<BR>
07,049.021d@008_0580	tato gāthām imāṃ gītvā sadāraḥ prāviśad vanam<BR>
07,049.021d@008_0581	yat pṛthivyāṃ vrīhiyavaṃ hiraṇyaṃ paśavaḥ striyaḥ<BR>
07,049.021d@008_0582	nālam ekasya tat sarvam iti matvā śamaṃ vrajet<BR>
07,049.021d@008_0583	evaṃ kāmān parityajya yayātir dhṛtim etya ca<BR>
07,049.021d@008_0584	pūruṃ rājye pratiṣṭhāpya prayāto vanam īśvaraḥ<BR>
07,049.021d@008_0585	sa cen mamāra sṛñjaya caturbhadrataras tvayā<BR>
07,049.021d@008_0586	putrāt puṇyataras tubhyaṃ mā putram anutapyathāḥ<BR>
07,049.021d@008_0587	nārada uvāca<BR>
07,049.021d@008_0587	ayajvānam adākṣiṇyam adhi śvaityety udāharat<BR>
07,049.021d@008_0588	nābhāgam ambarīṣaṃ ca mṛtaṃ sṛñjaya śuśruma<BR>
07,049.021d@008_0589	yaḥ sahasraṃ sahasrāṇāṃ rājñāṃ caikas tv ayodhayat<BR>
07,049.021d@008_0590	jigīṣamāṇāḥ saṃgrāme samantād vairiṇo 'bhyayuḥ<BR>
07,049.021d@008_0591	śastrayuddhavido ghorāḥ sṛjantaś cāśivā giraḥ<BR>
07,049.021d@008_0592	balalābhād vaśīkṛtya teṣāṃ śastrabalena ca<BR>
07,049.021d@008_0593	chattrāyudhadhvajarathāṃś chittvā prāsān gatavyathaḥ<BR>
07,049.021d@008_0594	ta enaṃ muktasaṃnāhā nāthanto jīvitaiṣiṇaḥ<BR>
07,049.021d@008_0595	śaraṇyam īyuḥ śaraṇaṃ tavāsma iti vādinaḥ<BR>
07,049.021d@008_0596	sa tu tān vaśagān kṛtvā jitvā cemāṃ vasuṃdharām<BR>
07,049.021d@008_0597	īje yajñaśatair iṣṭair yathā śakras tathānagha<BR>
07,049.021d@008_0598	bubhujuḥ sarvasaṃpannam annam anye janās tadā<BR>
07,049.021d@008_0599	tasya yajñeṣu viprendrāḥ sutṛptāḥ paramārcitāḥ<BR>
07,049.021d@008_0600	modakān pūrikāpūpān dhānā vaṭakaśaṣkulīḥ<BR>
07,049.021d@008_0601	karambhān pṛthukān manthān anyāni sukṛtāni ca<BR>
07,049.021d@008_0602	sūpān maireyakān yūṣān rāgaṣāṇḍavapānakān<BR>
07,049.021d@008_0603	mṛṣṭānnāni suyuktāni mṛdūni surabhīṇi ca<BR>
07,049.021d@008_0604	ghṛtaṃ madhu payas toyaṃ dadhīni rasavanti ca<BR>
07,049.021d@008_0605	phalaṃ mūlaṃ ca susvādu dvijās tatropabhujyate<BR>
07,049.021d@008_0606	madanīyāni pānāni viditvā cātmanaḥ sukham<BR>
07,049.021d@008_0607	apibanta yathākāmaṃ pānapā gītavāditaiḥ<BR>
07,049.021d@008_0608	tatra sma gāthā gāyanti kṣībā hṛṣṭāḥ paṭhanti ca<BR>
07,049.021d@008_0609	nābhāgastutisaṃyuktā nanṛtuś ca sahasraśaḥ<BR>
07,049.021d@008_0610	teṣu yajñeṣv ambarīṣo dakṣiṇām atyakālayat<BR>
07,049.021d@008_0611	rājñāṃ daśasahasrāṇi daśa prayutayājinām<BR>
07,049.021d@008_0612	hiraṇyakavacān sarvāñ śvetacchattraprakīrṇakān<BR>
07,049.021d@008_0613	hiraṇyasyandanārūḍhān sānuyātraparicchadān<BR>
07,049.021d@008_0614	ījāno vitate yajñe dakṣiṇām atyakālayat<BR>
07,049.021d@008_0615	mūrdhābhiṣiktāṃś ca nṛpān rājaputraśatāni ca<BR>
07,049.021d@008_0616	sadaṇḍaṃ kośanicayān brāhmaṇebhyo hy amanyata<BR>
07,049.021d@008_0617	naiva pūrve janāś cakrur na kariṣyanti cāpare<BR>
07,049.021d@008_0618	yad ambarīṣo nṛpatiḥ karoty amitadakṣiṇaḥ<BR>
07,049.021d@008_0619	ity evam anvamodanta prītā yasya maharṣayaḥ<BR>
07,049.021d@008_0620	sa cen mamāra sṛñjaya caturbhadrataras tvayā<BR>
07,049.021d@008_0621	putrāt puṇyataras tubhyaṃ mā putram anutapyathāḥ<BR>
07,049.021d@008_0622	nārada uvaāca<BR>
07,049.021d@008_0622	ayajvānam adākṣiṇyam adhi śvaityety udāharat<BR>
07,049.021d@008_0623	śaśabinduṃ ca rājānaṃ mṛtaṃ sṛñjaya śuśruma<BR>
07,049.021d@008_0624	īje sa vividhair yajñaiḥ śrīmān satyaparākramaḥ<BR>
07,049.021d@008_0625	tasya bhāryāsahasrāṇāṃ śatam āsīn mahātmanaḥ<BR>
07,049.021d@008_0626	ekaikasyāṃ ca bhāryāyāṃ sahasraṃ tanayābhavan<BR>
07,049.021d@008_0627	te kumārāḥ parākrāntāḥ sarve niyutayājinaḥ<BR>
07,049.021d@008_0628	rājānaḥ kratubhir mukhyair ījānā vedapāragāḥ<BR>
07,049.021d@008_0629	hiraṇyakavacāḥ sarve sarve cottamadhanvinaḥ<BR>
07,049.021d@008_0630	sarve 'śvamedhair ījānāḥ kumārāḥ śāśabindavaḥ<BR>
07,049.021d@008_0631	tān aśvamedhe rājendro brāhmaṇebhyo 'dadat pitā<BR>
07,049.021d@008_0632	śataṃ śataṃ rathagatā ekaikaṃ pṛṣṭhato 'nvayuḥ<BR>
07,049.021d@008_0633	rājaputraṃ tadā kanyās tapanīyasvalaṃkṛtāḥ<BR>
07,049.021d@008_0634	kanyāṃ kanyāṃ śataṃ nāgā nāge nāge śataṃ rathāḥ<BR>
07,049.021d@008_0635	rathe rathe śataṃ cāśvā balino hemamālinaḥ<BR>
07,049.021d@008_0636	aśve aśve sahasraṃ gā gavāṃ paścād ajāvikam<BR>
07,049.021d@008_0637	etad dhanam aparyantam aśvamedhe mahāmakhe<BR>
07,049.021d@008_0638	śaśabindur mahābhāgo brāhmaṇebhyo hy amanyata<BR>
07,049.021d@008_0639	vārkṣāś ca yūpā yāvanto aśvamedhe mahāmakhe<BR>
07,049.021d@008_0640	te tathaiva punaś cānye tāvantaḥ kāñcanābhavan<BR>
07,049.021d@008_0641	bhakṣyānnapānanicayāḥ parvatāḥ krośam ucchritāḥ<BR>
07,049.021d@008_0642	tasyāśvamedhe nirvṛtte rājñaḥ śiṣṭās trayodaśa<BR>
07,049.021d@008_0643	tuṣṭapuṣṭajanākīrṇāṃ śāntavighnām anāmayām<BR>
07,049.021d@008_0644	śaśabindur imāṃ bhūmiṃ ciraṃ bhuktvā divaṃ gataḥ<BR>
07,049.021d@008_0645	sa cen mamāra sṛñjaya caturbhadrataras tvayā<BR>
07,049.021d@008_0646	putrāt puṇyataras tubhyaṃ mā putram anutapyathāḥ<BR>
07,049.021d@008_0647	nārada uvāca<BR>
07,049.021d@008_0647	ayajvānam adākṣiṇyam adhi śvaityety udāharat<BR>
07,049.021d@008_0648	gayaṃ cāmūrtarayasaṃ mṛtaṃ sṛñjaya śuśruma<BR>
07,049.021d@008_0649	yo vai varṣaśataṃ rājā hutaśiṣṭāśano 'bhavat<BR>
07,049.021d@008_0650	tasmai hy agnir varaṃ prādāt tato vavre varaṃ gayaḥ<BR>
07,049.021d@008_0651	tapasā brahmacaryeṇa vratena niyamena ca<BR>
07,049.021d@008_0652	gurūṇāṃ ca prasādena vedān icchāmi veditum<BR>
07,049.021d@008_0653	svadharmeṇāvihiṃsyānyān dhanam icchāmi cākṣayam<BR>
07,049.021d@008_0654	vipreṣu dadataś caiva śraddhā bhavatu nityaśaḥ<BR>
07,049.021d@008_0655	ananyāsu savarṇāsu putrajanma ca me bhavet<BR>
07,049.021d@008_0656	annaṃ me dadataḥ śraddhā dharme me ramatāṃ manaḥ<BR>
07,049.021d@008_0657	avighnaṃ cāstu me nityaṃ dharmakāryeṣu pāvaka<BR>
07,049.021d@008_0658	tathā bhaviṣyatīty uktvā tatraivāntaradhīyata<BR>
07,049.021d@008_0659	gayo 'py avāpya tat sarvaṃ dharmeṇārīn ajījayat<BR>
07,049.021d@008_0660	sa darśapaurṇamāsābhyāṃ kāleṣv āgrayaṇena ca<BR>
07,049.021d@008_0661	cāturmāsyaiś ca vividhair yajñaiś cāvāptadakṣiṇaiḥ<BR>
07,049.021d@008_0662	ayajac chraddhayā rājā parisaṃvatsaraṃ śatam<BR>
07,049.021d@008_0663	daśa nāgasahasrāṇi śatam aśvaśatāni ca<BR>
07,049.021d@008_0664	śataṃ niṣkasahasrāṇi gavāṃ cāpy ayutāni ṣaṭ<BR>
07,049.021d@008_0665	utthāyotthāya sa prādāt parisaṃvatsaraṃ śatam<BR>
07,049.021d@008_0666	nakṣatreṣu ca sarveṣu dadan nakṣatradakṣiṇāḥ<BR>
07,049.021d@008_0667	īje ca vividhair yajñair yathā somo 'ṅgirā yathā<BR>
07,049.021d@008_0668	sauvarṇāṃ pṛthivīṃ kṛtvā ya imāṃ maṇiśarkarām<BR>
07,049.021d@008_0669	viprebhyaḥ prādadad rājā so 'śvamedhe mahāmakhe<BR>
07,049.021d@008_0670	jāmbūnadamayā yūpāḥ sarve ratnaparicchadāḥ<BR>
07,049.021d@008_0671	gayasyāsan samṛddhās tu sarvabhūtamanoharāḥ<BR>
07,049.021d@008_0672	sarvakāmasamṛddhāṃś ca prādāt tāṃś ca gayas tadā<BR>
07,049.021d@008_0673	brāhmaṇebhyaḥ prahṛṣṭebhyaḥ sarvabhūtebhya eva ca<BR>
07,049.021d@008_0674	samudradvīpaśaileṣu nadīnadavaneṣu ca<BR>
07,049.021d@008_0675	nagareṣu ca rāṣṭreṣu divi vyomni ca ye 'vasan<BR>
07,049.021d@008_0676	bhūtagrāmāś ca vividhāḥ saṃtṛptā yajñasaṃpadā<BR>
07,049.021d@008_0677	gayasya sadṛśo yajño nāsty anya iti te 'bruvan<BR>
07,049.021d@008_0678	ṣaṭtriṃśadyojanāyāmā triṃśadyojanam āyatā<BR>
07,049.021d@008_0679	paścāt puraś caturviṃśad vedī hy āsīd dhiraṇmayī<BR>
07,049.021d@008_0680	gayasya yajamānasya muktāvajramaṇistṛtā<BR>
07,049.021d@008_0681	prādāt sa brāhmaṇebhyo 'tha vāsāṃsyābharaṇāni ca<BR>
07,049.021d@008_0682	yathoktā dakṣiṇāś cānyā viprebhyo bhūridakṣiṇaḥ<BR>
07,049.021d@008_0683	yatra bhojanaśiṣṭasya parvatāḥ pañcaviṃśatiḥ<BR>
07,049.021d@008_0684	kulyāḥ kṛśaravāhinyo rasānām abhavaṃs tadā<BR>
07,049.021d@008_0685	vastrābharaṇagandhānāṃ rāśayaś ca pṛthagvidhāḥ<BR>
07,049.021d@008_0686	yasya prabhāvāc ca gayas triṣu lokeṣu viśrutaḥ<BR>
07,049.021d@008_0687	vaṭaś cākṣayyakaraṇaḥ puṇyaṃ brahmasaraś ca tat<BR>
07,049.021d@008_0688	sa cen mamāra sṛñjaya caturbhadrataras tvayā<BR>
07,049.021d@008_0689	putrāt puṇyataras tubhyaṃ mā putram anutapyathāḥ<BR>
07,049.021d@008_0690	nārada uvāca<BR>
07,049.021d@008_0690	ayajvānam adākṣiṇyam adhi śvaityety udāharat<BR>
07,049.021d@008_0691	sāṃkṛtiṃ rantidevaṃ ca mṛtaṃ sṛñjaya śuśruma<BR>
07,049.021d@008_0692	yasya dviśatasāhasrā āsan sūdā mahātmanaḥ<BR>
07,049.021d@008_0693	gṛhān abhyāgatān viprān atithīn pariveṣakāḥ<BR>
07,049.021d@008_0694	pakvāpakvaṃ divārātraṃ varānnam amṛtopamam<BR>
07,049.021d@008_0695	nyāyenādhigataṃ vittaṃ brāhmaṇebhyo hy amanyata<BR>
07,049.021d@008_0696	vedān adhītya dharmeṇa yaś cakre dviṣato vaśe<BR>
07,049.021d@008_0697	upasthitāś ca paśavaḥ svayaṃ yaṃ saṃśitavratam<BR>
07,049.021d@008_0698	bahavaḥ svargam icchanto vidhivat satrayājinam<BR>
07,049.021d@008_0699	nadī mahānasād yasya pravṛttā carmarāśitaḥ<BR>
07,049.021d@008_0700	tasmāc carmaṇvatī pūrvam agnihotre 'bhavat purā<BR>
07,049.021d@008_0701	brāhmaṇebhyo dadau niṣkān sauvarṇān sa prabhāvataḥ<BR>
07,049.021d@008_0702	tubhyaṃ niṣkaṃ tubhyaṃ niṣkam iti ha sma prabhāṣate<BR>
07,049.021d@008_0703	tubhyaṃ tubhyam iti prādān niṣkān niṣkān sahasraśaḥ<BR>
07,049.021d@008_0704	tataḥ punaḥ samāśvāsya niṣkān eva prayacchati<BR>
07,049.021d@008_0705	alpaṃ dattaṃ mayādyeti niṣkakoṭiṃ pradāya saḥ<BR>
07,049.021d@008_0706	ekāhnā dāsyati punaḥ ko 'nyas tat saṃpradāsyati<BR>
07,049.021d@008_0707	sahasraśaś ca sauvarṇān vṛṣabhān gośatānugān<BR>
07,049.021d@008_0708	adhyardhamāsam adadad brāhmaṇebhyaḥ śataṃ samāḥ<BR>
07,049.021d@008_0709	agnihotropakaraṇaṃ yajñopakaraṇaṃ ca yat<BR>
07,049.021d@008_0710	ṛṣibhyaḥ karakān kumbhān sthālīpiṭharam eva ca<BR>
07,049.021d@008_0711	śayanāsanayānāni prāsādāṃś ca gṛhāṇi ca<BR>
07,049.021d@008_0712	vṛkṣāṃś ca vividhān dadyād annāni ca dhanāni ca<BR>
07,049.021d@008_0713	sarvaṃ sauvarṇam evāsīd rantidevasya dhīmataḥ<BR>
07,049.021d@008_0714	tatrāsya gāthā gāyanti ye purāṇavido janāḥ<BR>
07,049.021d@008_0715	rantidevasya tāṃ dṛṣṭvā samṛddhim atimānuṣīm<BR>
07,049.021d@008_0716	naitādṛśaṃ dṛṣṭapūrvaṃ kuberasadaneṣv api<BR>
07,049.021d@008_0717	dhanaṃ ca pūryamāṇaṃ naḥ kiṃ punar manujeṣv iti<BR>
07,049.021d@008_0718	vyaktaṃ vasvokasāreyam ity ūcus tatra vismitāḥ<BR>
07,049.021d@008_0719	sāṃkṛte rantidevasya yāṃ rātrim atithiṃ vaset<BR>
07,049.021d@008_0720	ālabhyanta tadā gāvaḥ sahasrāṇy ekaviṃśatiḥ<BR>
07,049.021d@008_0721	tatra sma sūdāḥ krośanti sumṛṣṭamaṇikuṇḍalāḥ<BR>
07,049.021d@008_0722	sūpabhūyiṣṭam aśnīdhvaṃ nādya māṃsaṃ yathāpuram<BR>
07,049.021d@008_0723	rantidevasya yat kiṃ cit sauvarṇam abhavat tadā<BR>
07,049.021d@008_0724	tat sarvaṃ vitate yajñe brāhmaṇebhyo hy amanyata<BR>
07,049.021d@008_0725	pratyakṣaṃ tasya havyāni pratigṛhṇanti devatāḥ<BR>
07,049.021d@008_0726	kavyāni pitaraḥ kāle sarvakāmān dvijottamāḥ<BR>
07,049.021d@008_0727	sa cen mamāra sṛñjaya caturbhadrataras tvayā<BR>
07,049.021d@008_0728	putrāt puṇyataras tubhyaṃ mā putram anutapyathāḥ<BR>
07,049.021d@008_0729	nārada uvāca<BR>
07,049.021d@008_0729	ayajvānam adākṣiṇyam adhi śvaityety udāharat<BR>
07,049.021d@008_0730	dauṣyantiṃ bharataṃ cāpi mṛtaṃ sṛñjaya śuśruma<BR>
07,049.021d@008_0731	karmāṇy asukarāṇy anyaiḥ kṛtavān yaḥ śiśur vane<BR>
07,049.021d@008_0732	hemāvadātān yaḥ siṃhān nakhadaṃṣṭrāyudhān balī<BR>
07,049.021d@008_0733	nirvīryāṃs tarasā kṛtvā vicakarṣa babandha ca<BR>
07,049.021d@008_0734	krūrāṃś cograbalān vyāghrān damitvā cākarod vaśe<BR>
07,049.021d@008_0735	manaḥśilā iva śilāḥ saṃyuktā jaturāśibhiḥ<BR>
07,049.021d@008_0736	vyālādīṃś cātibalavāṃs tatpratīpān gajān api<BR>
07,049.021d@008_0737	daṃṣṭrāsu gṛhyāvaruhya śuṣkāsyān akarod vaśe<BR>
07,049.021d@008_0738	mahiṣān apy atibalān balena vicakarṣa ha<BR>
07,049.021d@008_0739	balinaḥ sṛmarān khaḍgān nānāsattvāni cāpy uta<BR>
07,049.021d@008_0740	kṛcchraprāṇān vane baddhvā damayitvāpy avāsṛjat<BR>
07,049.021d@008_0741	taṃ sarvadamanety āhus tadvidas tena karmaṇā<BR>
07,049.021d@008_0742	taṃ pratyaṣedhaj jananī mā sattvāni vijījahi<BR>
07,049.021d@008_0743	so 'śvamedhaśateneṣṭvā yamunām anu vīryavān<BR>
07,049.021d@008_0744	triśatāśvān sarasvatyāṃ gaṅgām anu catuḥśatān<BR>
07,049.021d@008_0745	so 'śvamedhasahasreṇa rājasūyaśatena ca<BR>
07,049.021d@008_0746	punar īje mahāyajñaiḥ samāptavaradakṣiṇaiḥ<BR>
07,049.021d@008_0747	agniṣṭomātirātrāṇām ukthyaviśvajitām api<BR>
07,049.021d@008_0748	vājapeyeṣṭisatrāṇāṃ sahasraiś ca susaṃbhṛtaiḥ<BR>
07,049.021d@008_0749	iṣṭvā śākuntalo rājā tarpayitvā dvijān dhanaiḥ<BR>
07,049.021d@008_0750	sahasraṃ yatra padmānāṃ kaṇvāya bharato dadau<BR>
07,049.021d@008_0751	jāmbūnadasya śuddhasya kanakasya mahāyaśāḥ<BR>
07,049.021d@008_0752	yasya yūpāḥ śatavyāmāḥ pariṇāhena kāñcanāḥ<BR>
07,049.021d@008_0753	samāgamya dvijaiḥ sārdhaṃ sendrair devaiḥ samucchritāḥ<BR>
07,049.021d@008_0754	svalaṃkṛtā bhrājamānāḥ sarvaratnair manoramaiḥ<BR>
07,049.021d@008_0755	hiraṇyam aśvān dviradān rathān uṣṭrān ajāvikān<BR>
07,049.021d@008_0756	dāsīdāsaṃ dhanaṃ dhānyaṃ gāḥ savatsāḥ payasvinīḥ<BR>
07,049.021d@008_0757	grāmān gṛhāṇi kṣetrāṇi vividhāṃś ca paricchadān<BR>
07,049.021d@008_0758	koṭīśatāyutaṃ caiva brāhmaṇebhyo hy amanyata<BR>
07,049.021d@008_0759	cakravartī hy adīnātmā jetāris tv ajitaḥ paraiḥ<BR>
07,049.021d@008_0760	sa cen mamāra sṛñjaya caturbhadrataras tvayā<BR>
07,049.021d@008_0761	putrāt puṇyataras tubhyaṃ mā putram anutapyathāḥ<BR>
07,049.021d@008_0762	nārada uvāca<BR>
07,049.021d@008_0762	ayajvānam adākṣiṇyam adhi śvaityety udāharat<BR>
07,049.021d@008_0763	pṛthuṃ vainyaṃ ca rājānaṃ mṛtaṃ sṛñjaya śuśruma<BR>
07,049.021d@008_0764	yam abhyaṣiñcan sāmrājye rājasūye maharṣayaḥ<BR>
07,049.021d@008_0765	ayaṃ naḥ prathayiṣyeta sarvān ity abhavat pṛthuḥ<BR>
07,049.021d@008_0766	kṣatān nas trāsyate sarvān ity evaṃ kṣatriyo 'bhavat<BR>
07,049.021d@008_0767	pṛthuṃ vainyaṃ prajā dṛṣṭvā raktāḥ smeti yad abruvan<BR>
07,049.021d@008_0768	tato rājeti nāmāsya anurāgād ajāyata<BR>
07,049.021d@008_0769	akṛṣṭapacyā pṛthivī āsīd vainyasya kāmadhuk<BR>
07,049.021d@008_0770	sarvāḥ kumbhaduho gāvaḥ puṭake puṭake madhu<BR>
07,049.021d@008_0771	āsan hiraṇmayā darbhāḥ sukhasparśāḥ sukhāvahāḥ<BR>
07,049.021d@008_0772	teṣāṃ cīrāṇi saṃvītāḥ prajās teṣv eva śerate<BR>
07,049.021d@008_0773	phalāny amṛtakalpāni mūlāni ca madhūni ca<BR>
07,049.021d@008_0774	teṣām āsīt tadāhāro nirāhārāś ca nābhavan<BR>
07,049.021d@008_0775	arogāḥ sarvasiddhārthā manuṣyā akutobhayāḥ<BR>
07,049.021d@008_0776	nyavasanta yathākāmaṃ vṛkṣeṣu ca guhāsu ca<BR>
07,049.021d@008_0777	pravibhāgo na rāṣṭrāṇāṃ purāṇāṃ cābhavat tadā<BR>
07,049.021d@008_0778	yathāsukhaṃ yathākāmaṃ tathaitā muditāḥ prajāḥ<BR>
07,049.021d@008_0779	tasya saṃstambhayann āpaḥ samudram abhiyāsyataḥ<BR>
07,049.021d@008_0780	parvatāś ca dadur mārgaṃ dhvajabhaṅgaś ca nābhavat<BR>
07,049.021d@008_0781	taṃ vanaspatayaḥ śailā devāsuranaroragāḥ<BR>
07,049.021d@008_0782	saptarṣayaḥ puṇyajanā gandharvāpsaraso 'pi ca<BR>
07,049.021d@008_0783	pitaraś ca sukhāsīnam abhigamyedam abruvan<BR>
07,049.021d@008_0784	samrāḍ asi kṣatriyo 'si rājā goptā pitāsi naḥ<BR>
07,049.021d@008_0785	dehy asmabhyaṃ mahārāja prabhuḥ sann īpsitān varān<BR>
07,049.021d@008_0786	yair vayaṃ śāśvatīs tṛptīr vartayiṣyāmahe sukham<BR>
07,049.021d@008_0787	tathety uktvā pṛthur vainyo gṛhītvājagavaṃ dhanuḥ<BR>
07,049.021d@008_0788	śarāṃś cāpratimān ghorāṃś cintayitvābravīn mahīm<BR>
07,049.021d@008_0789	ehy ehi vasudhe kṣipraṃ kṣaraibhyaḥ kāṅkṣitaṃ payaḥ<BR>
07,049.021d@008_0790	tato dāsyāmi bhadraṃ te annaṃ yasya yathepsitam<BR>
07,049.021d@008_0790	vasudhovāca<BR>
07,049.021d@008_0791	nārada uvāca<BR>
07,049.021d@008_0791	duhitṛtvena māṃ vīra saṃkalpayitum arhasi<BR>
07,049.021d@008_0792	tathety uktvā pṛthuḥ sarvaṃ vidhānam akarod vaśī<BR>
07,049.021d@008_0793	tato bhūtanikāyās te vasudhāṃ duduhus tadā<BR>
07,049.021d@008_0794	tāṃ vanaspatayaḥ pūrvaṃ samuttasthur dudhukṣavaḥ<BR>
07,049.021d@008_0795	sātiṣṭhad vatsalā vatsaṃ dogdhṝn pātrāṇi cecchatī<BR>
07,049.021d@008_0796	vatso 'bhūt puṣpitaḥ śālaḥ plakṣo dogdhābhavat tadā<BR>
07,049.021d@008_0797	chinnaprarohaṇaṃ dugdhaṃ pātram audumbaraṃ śubham<BR>
07,049.021d@008_0798	udayaḥ parvato vatso merur dogdhā mahāgiriḥ<BR>
07,049.021d@008_0799	ratnāny oṣadhayo dugdhaṃ pātram aśmamayaṃ tathā<BR>
07,049.021d@008_0800	dogdhā cāsīt tadā devo dugdham ūrjaskaraṃ priyam<BR>
07,049.021d@008_0801	asurā duduhur māyām āmapātre tu te tadā<BR>
07,049.021d@008_0802	dogdhā dvimūrdhā tatrāsīd vatsaś cāsīd virocanaḥ<BR>
07,049.021d@008_0803	kṛṣiṃ ca sasyaṃ ca narā duduhuḥ pṛthivītale<BR>
07,049.021d@008_0804	svāyaṃbhuvo manur vatsas teṣāṃ dogdhābhavat pṛthuḥ<BR>
07,049.021d@008_0805	alābupātre ca tathā viṣaṃ dugdhā vasuṃdharā<BR>
07,049.021d@008_0806	dhṛtarāṣṭro 'bhavad dogdhā teṣāṃ vatsas tu takṣakaḥ<BR>
07,049.021d@008_0807	saptarṣibhir brahma dugdhā tathā cākliṣṭakarmabhiḥ<BR>
07,049.021d@008_0808	dogdhā bṛhaspatiḥ pātraṃ chando vatsas tu somarāṭ<BR>
07,049.021d@008_0809	antardhānaṃ cāmapātre dugdhā puṇyajanair virāṭ<BR>
07,049.021d@008_0810	dogdhā vaiśravaṇas teṣāṃ vatsa āsīt kuberakaḥ<BR>
07,049.021d@008_0811	puṇyagandhān padmapātre gandharvāpsaraso 'duhan<BR>
07,049.021d@008_0812	vatsaś citrarathas teṣāṃ dogdhā viśvaruciḥ prabhuḥ<BR>
07,049.021d@008_0813	svadhāṃ rajatapātre tu duduhuḥ pitaraś ca tām<BR>
07,049.021d@008_0814	vatso 'tra vatsaras teṣāṃ yamo dogdhā tathāntakaḥ<BR>
07,049.021d@008_0815	evaṃ nikāyais tair dugdhā payo 'bhīṣṭaṃ hi sā virāṭ<BR>
07,049.021d@008_0816	yair vartayanti te hy adya pātrair vatsaiś ca nityaśaḥ<BR>
07,049.021d@008_0817	sa yajñair vividhair iṣṭvā pṛthur vainyaḥ pratāpavān<BR>
07,049.021d@008_0818	saṃtarpayitvā bhūtāni sarvaiḥ kāmair manaḥpriyaiḥ<BR>
07,049.021d@008_0819	hairaṇyān akarod rājā ye ke cit pārthivā bhuvi<BR>
07,049.021d@008_0820	tān brāhmaṇebhyaḥ prāyacchad aśvamedhe mahāmakhe<BR>
07,049.021d@008_0821	ṣaṣṭināgasahasrāṇi ṣaṣṭināgaśatāni ca<BR>
07,049.021d@008_0822	sauvarṇān akarod rājā brāhmaṇebhyaś ca tāṃ dadau<BR>
07,049.021d@008_0823	imāṃ ca pṛthivīṃ sarvāṃ maṇiratnavibhūṣitām<BR>
07,049.021d@008_0824	sauvarṇīm akarod rājā brāhmaṇebhyaś ca tān dadau<BR>
07,049.021d@008_0825	sa cen mamāra sṛñjaya caturbhadrataras tvayā<BR>
07,049.021d@008_0826	putrāt puṇyataras tubhyaṃ mā putram anutapyathāḥ<BR>
07,049.021d@008_0827	nārada uvāca<BR>
07,049.021d@008_0827	ayajvānam adākṣiṇyam adhi śvaityety udāharat<BR>
07,049.021d@008_0828	rāmo mahātapāḥ śūro vīralokanamaskṛtaḥ<BR>
07,049.021d@008_0829	jāmadagnyo 'py atiyaśā avitṛpto mariṣyati<BR>
07,049.021d@008_0830	yasyābhram anuparyeti bhūmiṃ kurvan vipāṃsulām<BR>
07,049.021d@008_0831	na cāsīd vikriyā yasya prāpya śriyam anuttamām<BR>
07,049.021d@008_0832	yaḥ kṣatriyaiḥ parāmṛṣṭe vatse pitari cukrudhe<BR>
07,049.021d@008_0833	tato 'vadhīt kārtavīryam ajitaṃ samare paraiḥ<BR>
07,049.021d@008_0834	kṣatriyāṇāṃ catuḥṣaṣṭim ayutāni sahasraśaḥ<BR>
07,049.021d@008_0835	tadā mṛtyoḥ sametāni ekaikaṃ dhanuṣājayat<BR>
07,049.021d@008_0836	brahmadviṣāṃ cātha tasmin sahasrāṇi caturdaśa<BR>
07,049.021d@008_0837	punar anyāni jagrāha dantakrūre jaghāna ha<BR>
07,049.021d@008_0838	sahasraṃ musalenāghnan sahasram asināvadhīt<BR>
07,049.021d@008_0839	udbandhanāt sahasraṃ ca haihayāḥ samare hatāḥ<BR>
07,049.021d@008_0840	sarathāśvagajā vīrā nihatās tatra śerate<BR>
07,049.021d@008_0841	pitur vadhāmarṣitena jāmadagnyena dhīmatā<BR>
07,049.021d@008_0842	nijaghne daśasāhasrān rāmaḥ paraśunā tadā<BR>
07,049.021d@008_0843	na hy amṛśyata tā vāco yās tair bhṛśam udīritāḥ<BR>
07,049.021d@008_0844	bhṛgo rāmābhidhāveti yadākrandan dvijottamāḥ<BR>
07,049.021d@008_0845	tataḥ kāśmīradaradān kuntikṣudrakamālavān<BR>
07,049.021d@008_0846	aṅgavaṅgakaliṅgāṃś ca videhāṃs tāmraliptakān<BR>
07,049.021d@008_0847	rakṣovāhān vītihotrāṃs trigartān mārtikāvatān<BR>
07,049.021d@008_0848	śibīn anyāṃś ca rājanyān deśe deśe sahasraśaḥ<BR>
07,049.021d@008_0849	nijaghāna śitair bāṇair jāmadagnyaḥ pratāpavān<BR>
07,049.021d@008_0850	koṭīśatasahasrāṇi kṣatriyāṇāṃ sahasraśaḥ<BR>
07,049.021d@008_0851	indragopakavarṇasya bandhujīvanibhasya ca<BR>
07,049.021d@008_0852	rudhirasya parīvāhaiḥ pūrayitvā sarāṃsi ca<BR>
07,049.021d@008_0853	sarvān aṣṭādaśa dvīpān vaśam ānīya bhārgavaḥ<BR>
07,049.021d@008_0854	īje kratuśataiḥ puṇyaiḥ samāptavaradakṣiṇaiḥ<BR>
07,049.021d@008_0855	vedīm aṣṭanavotsedhāṃ sauvarṇāṃ vidhinirmitām<BR>
07,049.021d@008_0856	sarvaratnaśataiḥ pūrṇāṃ patākāśatamālinīm<BR>
07,049.021d@008_0857	grāmyāraṇyaiḥ paśugaṇaiḥ saṃpūrṇāṃ ca mahīm imām<BR>
07,049.021d@008_0858	rāmasya jāmadagnyasya pratijagrāha kaśyapaḥ<BR>
07,049.021d@008_0859	tataḥ śatasahasrāṇi dvipendrān hemabhūṣaṇān<BR>
07,049.021d@008_0860	nirdasyuṃ pṛthivīṃ kṛtvā śiṣṭeṣṭajanasaṃkulām<BR>
07,049.021d@008_0861	kaśyapāya dadau rāmo hayamedhe mahāmakhe<BR>
07,049.021d@008_0862	triḥsaptakṛtvaḥ pṛthivīṃ kṛtvā niḥkṣatriyāṃ prabhuḥ<BR>
07,049.021d@008_0863	iṣṭvā kratuśatair vīro brāhmaṇebhyo hy amanyata<BR>
07,049.021d@008_0864	sa kaśyapasya vacanāt protsārya saritāṃ patim<BR>
07,049.021d@008_0865	iṣupāte yudhāṃ śreṣṭhaḥ kurvan brāhmaṇaśāsanam<BR>
07,049.021d@008_0866	adhyāvasad giriśreṣṭhaṃ mahendraṃ parvatottamam<BR>
07,049.021d@008_0867	evaṃ guṇaśatair juṣṭo bhṛgūṇāṃ kīrtivardhanaḥ<BR>
07,049.021d@008_0868	jāmadagnyo 'py atiyaśā mariṣyati mahādyutiḥ<BR>
07,049.021d@008_0869	tvayā caturbhadrataraḥ putrāt puṇyataras tava<BR>
07,049.021d@008_0870	ayajvānam adākṣiṇyaṃ mā putram anutapyathāḥ<BR>
07,049.021d@008_0871	ete caturbhadratarās tvayā bhadraśatādhikāḥ<BR>
07,049.021d@008_0872	vyāsa uvāca<BR>
07,049.021d@008_0872	mṛtā naravaraśreṣṭhā mariṣyanti ca sṛñjaya<BR>
07,049.021d@008_0873	puṇyam ākhyānam āyuṣyaṃ śrutvā ṣoḍaśarājakam<BR>
07,049.021d@008_0874	avyāharan narapatis tūṣṇīm āsīt sa sṛñjayaḥ<BR>
07,049.021d@008_0875	tam abravīt tathāsīnaṃ nārado bhagavān ṛṣiḥ<BR>
07,049.021d@008_0876	śrutaṃ kīrtayato mahyaṃ gṛhītaṃ te mahādyute<BR>
07,049.021d@008_0877	āho svid antato naṣṭaṃ śrāddhaṃ śūdrāpatāv iva<BR>
07,049.021d@008_0878	sa evam uktaḥ pratyāha prāñjaliḥ sṛñjayas tadā<BR>
07,049.021d@008_0879	putraśokāpahaṃ śrutvā dhanyam ākhyānam uttamam<BR>
07,049.021d@008_0880	rājarṣīṇāṃ purāṇānāṃ yajvanāṃ dakṣiṇāvatām<BR>
07,049.021d@008_0881	vismayena hate śoke tamasīvārkatejasā<BR>
07,049.021d@008_0882	nārada uvāca<BR>
07,049.021d@008_0882	vipāpmāsmy avyathopeto brūhi kiṃ karavāṇy aham<BR>
07,049.021d@008_0883	diṣṭyāpahataśokas tvaṃ vṛṇīṣveha yad icchasi<BR>
07,049.021d@008_0884	sṛñjaya uvāca<BR>
07,049.021d@008_0884	tat tat prapatsyase sarvaṃ na mṛṣāvādino vayam<BR>
07,049.021d@008_0885	etenaiva pratīto 'haṃ prasanno yad bhavān mama<BR>
07,049.021d@008_0886	nārada uvāca<BR>
07,049.021d@008_0886	prasanno yasya bhagavān na tasyāstīha durlabham<BR>
07,049.021d@008_0887	punar dadāmi te putraṃ dasyubhir nihataṃ vṛthā<BR>
07,049.021d@008_0888	vyāsa uvāca<BR>
07,049.021d@008_0888	uddhṛtya narakāt kaṣṭāt paśum aprokṣitaṃ yathā<BR>
07,049.021d@008_0889	prādur āsīt tataḥ putraḥ sṛñjayasyādbhutaprabhaḥ<BR>
07,049.021d@008_0890	prasannenarṣiṇā dattaḥ kuberatanayopamaḥ<BR>
07,049.021d@008_0891	tataḥ saṃgamya putreṇa prītimān abhavan nṛpaḥ<BR>
07,049.021d@008_0892	īje ca kratubhir mukhyaiḥ samāptavaradakṣiṇaiḥ<BR>
07,049.021d@008_0893	akṛtāstraś ca bhītaś ca na ca sāṃnāhiko hataḥ<BR>
07,049.021d@008_0894	ayajvā cānapatyaś ca tato 'sau jīvitaḥ punaḥ<BR>
07,049.021d@008_0895	śūro vīraḥ kṛtāstraś ca pramathyārīn sahasraśaḥ<BR>
07,049.021d@008_0896	abhimanyur gataḥ svargaṃ pṛtanābhimukho hataḥ<BR>
07,049.021d@008_0897	brahmacaryeṇa yān kāṃś cit prajñayā ca śrutena ca<BR>
07,049.021d@008_0898	iṣṭaiś ca kratubhir yānti tāṃs te putro 'kṣayān gataḥ<BR>
07,049.021d@008_0899	vidvāṃsaḥ karmabhiḥ puṇyaiḥ svargam īhanti nityaśaḥ<BR>
07,049.021d@008_0900	na tu svargād ayaṃ lokaḥ kāmyate svargavāsibhiḥ<BR>
07,049.021d@008_0901	tasmāt svargagataṃ putram arjunasya hataṃ raṇe<BR>
07,049.021d@008_0902	nehānayituṃ śakyaṃ hi kiṃ cid aprāpyam īśitum<BR>
07,049.021d@008_0903	evaṃ jñātvā sthiro bhūtvā mā śuco dhairyam āpnuhi<BR>
07,049.021d@008_0904	jīvanta eva naḥ śocyā na tu svargagatānagha<BR>
07,049.021d@008_0905	śocato hi mahārāja agham evābhivardhate<BR>
07,049.021d@008_0906	tasmāc chokaṃ parityajya śreyase prayated budhaḥ<BR>
07,049.021d@008_0907	praharṣam abhimānaṃ ca sukhaprāptiṃ ca cintayan<BR>
07,049.021d@008_0908	etad āhur budhāḥ śreyo na śokaḥ śoka ucyate<BR>
07,049.021d@008_0909	evaṃ vidvan samuttiṣṭha prayato bhava mā śucaḥ<BR>
07,049.021d@008_0910	śrutas te saṃbhavo mṛtyos tapāṃsy anupamāni ca<BR>
07,049.021d@008_0911	sarvabhūtasamatvaṃ ca cañcalāś ca vibhūtayaḥ<BR>
07,049.021d@008_0912	sṛñjayasya tu taṃ putraṃ mṛtaṃ saṃjīvitaṃ punaḥ<BR>
07,049.021d@008_0913	saṃjaya uvāca<BR>
07,049.021d@008_0913	evaṃ vidvan mahārāja mā śucaḥ sādhayāmy aham<BR>
07,049.021d@008_0914	etāvad uktvā bhagavāṃs tatraivāntaradhīyata<BR>
07,049.021d@008_0915	vāgīśāne bhagavati vyāse vyabhranabhaḥprabhe<BR>
07,049.021d@008_0916	gate matimatāṃ śreṣṭhe samāśvāsya yudhiṣṭhiram<BR>
07,049.021d@008_0917	pūrveṣāṃ pārthivendrāṇāṃ mahendrapratimaujasām<BR>
07,049.021d@008_0918	nyāyādhigatavittānāṃ tāṃ śrutvā yajñasaṃpadam<BR>
07,049.021d@008_0919	saṃpūjya manasā vidvān viśoko 'bhūd yudhiṣṭhiraḥ<BR>
07,049.021d@008_0920	punaś cācintayad dīnaḥ kiṃ svid vakṣye dhanaṃjayam<BR>
07,050.000*0343_00	dhṛtarāṣṭra uvāca<BR>
07,050.000*0343_01	atha saṃśaptakaiḥ sārdhaṃ yudhyamāne dhanaṃjaye<BR>
07,050.000*0343_02	abhimanyau hate cāpi bāle balavatāṃ vare<BR>
07,050.000*0343_03	maharṣisattame yāte vyāse sa tu yudhiṣṭhiraḥ<BR>
07,050.000*0343_04	pāṇḍavāḥ kim athākārṣuḥ śokopahatacetasaḥ<BR>
07,050.000*0343_05	kathaṃ saṃśaptakebhyo vā nivṛtto vānaradhvajaḥ<BR>
07,050.000*0343_06	kena vā kathitas tasya praśāntaḥ sutapāvakaḥ<BR>
07,050.000*0343_07	saṃjaya uvāca<BR>
07,050.000*0343_07	etan me śaṃsa tattvena sarvam eveha saṃjaya<BR>
07,050.000*0343_08	śṛṇu rājan yathā tebhyo nivṛttaḥ kṛṣṇasārathiḥ<BR>
07,050.000*0343_09	tataḥ sarvāṇi sainyāni dahan kṛṣṇagatir yathā<BR>
07,050.000*0343_10	saṃprayāte 'stam āditye saṃdhyākāla upasthite<BR>
07,050.000*0343_11	āyātasyātmaśibiraṃ nimittair aghaśaṃsibhiḥ<BR>
07,050.000*0343_12	yac cāsīn mānasaṃ tasya yac ca kṛṣṇena bhāṣitam<BR>
07,050.000*0343_13	yathā ca kathitas tasya nihataḥ sutapāvakaḥ<BR>
07,050.000*0343_14	vistareṇaiva me sarvaṃ bruvataḥ śṛṇu māriṣa<BR>
07,050.001	saṃjaya uvāca<BR>
07,050.001a	tasminn ahani nirvṛtte ghore prāṇabhṛtāṃ kṣaye<BR>
07,050.001c	āditye 'staṃgate śrīmān saṃdhyākāla upasthite<BR>
07,050.002a	vyapayāteṣu sainyeṣu vāsāya bharatarṣabha<BR>
07,050.002c	hatvā saṃśaptakavrātān divyair astraiḥ kapidhvajaḥ<BR>
07,050.003a	prāyāt svaśibiraṃ jiṣṇur jaitram āsthāya taṃ ratham<BR>
07,050.003c	gacchann eva ca govindaṃ sannakaṇṭho 'bhyabhāṣata<BR>
07,050.004a	kiṃ nu me hṛdayaṃ trastaṃ vākyaṃ sajjati keśava<BR>
07,050.004c	spandanti cāpy aniṣṭāni gātraṃ sīdati cācyuta<BR>
07,050.005a	aniṣṭaṃ caiva me śliṣṭaṃ hṛdayān nāpasarpati<BR>
07,050.005c	bhuvi yad dikṣu cāpy ugrā utpātās trāsayanti mām<BR>
07,050.006a	bahuprakārā dṛśyante sarva evāghaśaṃsinaḥ<BR>
07,050.006c	api svasti bhaved rājñaḥ sāmātyasya guror mama<BR>
07,050.007	vāsudeva uvāca<BR>
07,050.007a	vyaktaṃ śivaṃ tava bhrātuḥ sāmātyasya bhaviṣyati<BR>
07,050.007c	mā śucaḥ kiṃ cid evānyat tatrāniṣṭaṃ bhaviṣyati<BR>
07,050.008	saṃjaya uvāca<BR>
07,050.008a	tataḥ saṃdhyām upāsyaiva vīrau vīrāvasādane<BR>
07,050.008c	kathayantau raṇe vṛttaṃ prayātau ratham āsthitau<BR>
07,050.009a	tataḥ svaśibiraṃ prāptau hatānandaṃ hatatviṣam<BR>
07,050.009c	vāsudevo 'rjunaś caiva kṛtvā karma suduṣkaram<BR>
07,050.010a	dhvastākāraṃ samālakṣya śibiraṃ paravīrahā<BR>
07,050.010c	bībhatsur abravīt kṛṣṇam asvasthahṛdayas tataḥ<BR>
07,050.011a	nādya nandanti tūryāṇi maṅgalyāni janārdana<BR>
07,050.011c	miśrā dundubhinirghoṣaiḥ śaṅkhāś cāḍambaraiḥ saha<BR>
07,050.011e	vīṇā vā nādya vādyante śamyātālasvanaiḥ saha<BR>
07,050.012a	maṅgalyāni ca gītāni na gāyanti paṭhanti ca<BR>
07,050.012c	stutiyuktāni ramyāṇi mamānīkeṣu bandinaḥ<BR>
07,050.013a	yodhāś cāpi hi māṃ dṛṣṭvā nivartante hy adhomukhāḥ<BR>
07,050.013c	karmāṇi ca yathāpūrvaṃ kṛtvā nābhivadanti mām<BR>
07,050.014a	api svasti bhaved adya bhrātṛbhyo mama mādhava<BR>
07,050.014c	na hi śudhyati me bhāvo dṛṣṭvā svajanam ākulam<BR>
07,050.015a	api pāñcālarājasya virāṭasya ca mānada<BR>
07,050.015c	sarveṣāṃ caiva yodhānāṃ sāmagryaṃ syān mamācyuta<BR>
07,050.016a	na ca mām adya saubhadraḥ prahṛṣṭo bhrātṛbhiḥ saha<BR>
07,050.016c	raṇād āyāntam ucitaṃ pratyudyāti hasann iva<BR>
07,050.017a	evaṃ saṃkathayantau tau praviṣṭau śibiraṃ svakam<BR>
07,050.017c	dadṛśāte bhṛśāsvasthān pāṇḍavān naṣṭacetasaḥ<BR>
07,050.018a	dṛṣṭvā bhrātṝṃś ca putrāṃś ca vimanā vānaradhvajaḥ<BR>
07,050.018c	apaśyaṃś caiva saubhadram idaṃ vacanam abravīt<BR>
07,050.019a	mukhavarṇo 'prasanno vaḥ sarveṣām eva lakṣyate<BR>
07,050.019c	na cābhimanyuṃ paśyāmi na ca māṃ pratinandatha<BR>
07,050.020a	mayā śrutaś ca droṇena cakravyūho vinirmitaḥ<BR>
07,050.020c	na ca vas tasya bhettāsti ṛte saubhadram āhave<BR>
07,050.021a	na copadiṣṭas tasyāsīn mayānīkavinirgamaḥ<BR>
07,050.021c	kaccin na bālo yuṣmābhiḥ parānīkaṃ praveśitaḥ<BR>
07,050.022a	bhittvānīkaṃ maheṣvāsaḥ pareṣāṃ bahuśo yudhi<BR>
07,050.022c	kaccin na nihataḥ śete saubhadraḥ paravīrahā<BR>
07,050.023a	lohitākṣaṃ mahābāhuṃ jātaṃ siṃham ivādriṣu<BR>
07,050.023c	upendrasadṛśaṃ brūta katham āyodhane hataḥ<BR>
07,050.024a	sukumāraṃ maheṣvāsaṃ vāsavasyātmajātmajam<BR>
07,050.024c	sadā mama priyaṃ brūta katham āyodhane hataḥ<BR>
07,050.025a	vārṣṇeyīdayitaṃ śūraṃ mayā satatalālitam<BR>
07,050.025c	ambāyāś ca priyaṃ nityaṃ ko 'vadhīt kālacoditaḥ<BR>
07,050.026a	sadṛśo vṛṣṇisiṃhasya keśavasya mahātmanaḥ<BR>
07,050.026c	vikramaśrutamāhātmyaiḥ katham āyodhane hataḥ<BR>
07,050.027a	subhadrāyāḥ priyaṃ nityaṃ draupadyāḥ keśavasya ca<BR>
07,050.027c	yadi putraṃ na paśyāmi yāsyāmi yamasādanam<BR>
07,050.028a	mṛdukuñcitakeśāntaṃ bālaṃ bālamṛgekṣaṇam<BR>
07,050.028c	mattadviradavikrāntaṃ śālapotam ivodgatam<BR>
07,050.029a	smitābhibhāṣiṇaṃ dāntaṃ guruvākyakaraṃ sadā<BR>
07,050.029c	bālye 'py abālakarmāṇaṃ priyavākyam amatsaram<BR>
07,050.030a	mahotsāhaṃ mahābāhuṃ dīrgharājīvalocanam<BR>
07,050.030c	bhaktānukampinaṃ dāntaṃ na ca nīcānusāriṇam<BR>
07,050.031a	kṛtajñaṃ jñānasaṃpannaṃ kṛtāstram anivartinam<BR>
07,050.031c	yuddhābhinandinaṃ nityaṃ dviṣatām aghavardhanam<BR>
07,050.032a	sveṣāṃ priyahite yuktaṃ pitṝṇāṃ jayagṛddhinam<BR>
07,050.032c	na ca pūrvaprahartāraṃ saṃgrāme naṣṭasaṃbhramam<BR>
07,050.032e	yadi putraṃ na paśyāmi yāsyāmi yamasādanam<BR>
07,050.032f*0344_01	ratheṣu gaṇyamāneṣu gaṇitaṃ taṃ mahāratham<BR>
07,050.032f*0344_02	mayādhyardhaguṇaṃ saṃkhye taruṇaṃ bāhuśālinam<BR>
07,050.032f*0344_03	pradyumnasya priyaṃ śiṣyaṃ keśavasya mamaiva ca<BR>
07,050.033a	sulalāṭaṃ sukeśāntaṃ subhrvakṣidaśanacchadam<BR>
07,050.033c	apaśyatas tad vadanaṃ kā śāntir hṛdayasya me<BR>
07,050.034a	tantrīsvanasukhaṃ ramyaṃ puṃskokilasamadhvanim<BR>
07,050.034c	aśṛṇvataḥ svanaṃ tasya kā śāntir hṛdayasya me<BR>
07,050.035a	rūpaṃ cāpratirūpaṃ tat tridaśeṣv api durlabham<BR>
07,050.035c	apaśyato 'dya vīrasya kā śāntir hṛdayasya me<BR>
07,050.036a	abhivādanadakṣaṃ taṃ pitṝṇāṃ vacane ratam<BR>
07,050.036c	nādyāhaṃ yadi paśyāmi kā śāntir hṛdayasya me<BR>
07,050.037a	sukumāraḥ sadā vīro mahārhaśayanocitaḥ<BR>
07,050.037c	bhūmāv anāthavac chete nūnaṃ nāthavatāṃ varaḥ<BR>
07,050.038a	śayānaṃ samupāsanti yaṃ purā paramastriyaḥ<BR>
07,050.038c	tam adya vipraviddhāṅgam upāsanty aśivāḥ śivāḥ<BR>
07,050.039a	yaḥ purā bodhyate suptaḥ sūtamāgadhabandibhiḥ<BR>
07,050.039c	bodhayanty adya taṃ nūnaṃ śvāpadā vikṛtaiḥ svaraiḥ<BR>
07,050.040a	chatracchāyāsamucitaṃ tasya tad vadanaṃ śubham<BR>
07,050.040c	nūnam adya rajodhvastaṃ raṇe reṇuḥ kariṣyati<BR>
07,050.041a	hā putrakāvitṛptasya satataṃ putradarśane<BR>
07,050.041c	bhāgyahīnasya kālena yathā me nīyase balāt<BR>
07,050.042a	sādya saṃyamanī nūnaṃ sadā sukṛtināṃ gatiḥ<BR>
07,050.042c	svabhābhir bhāsitā ramyā tvayātyarthaṃ virājate<BR>
07,050.043a	nūnaṃ vaivasvataś ca tvā varuṇaś ca priyātithiḥ<BR>
07,050.043c	śatakratur dhaneśaś ca prāptam arcanty abhīrukam<BR>
07,050.044a	evaṃ vilapya bahudhā bhinnapoto vaṇig yathā<BR>
07,050.044c	duḥkhena mahatāviṣṭo yudhiṣṭhiram apṛcchata<BR>
07,050.044d*0345_00	arjunaḥ<BR>
07,050.044d*0345_01	kathaṃ tvayi ca bhīme ca dhṛṣṭadyumne ca jīvati<BR>
07,050.044d*0345_02	sātyake śakravikrānte saubhadro nihataḥ paraiḥ<BR>
07,050.045a	kaccit sa kadanaṃ kṛtvā pareṣāṃ pāṇḍunandana<BR>
07,050.045c	svargato 'bhimukhaḥ saṃkhye yudhyamāno nararṣabhaḥ<BR>
07,050.046a	sa nūnaṃ bahubhir yattair yudhyamāno nararṣabhaiḥ<BR>
07,050.046c	asahāyaḥ sahāyārthī mām anudhyātavān dhruvam<BR>
07,050.047a	pīḍyamānaḥ śarair bālas tāta sādhv abhidhāva mām<BR>
07,050.047b*0346_01	nānāliṅgaiḥ sudhautāgrair mama putro 'lpacetanaḥ<BR>
07,050.047b*0346_02	iha me syād api trāṇaṃ piteti sa punaḥ punaḥ<BR>
07,050.047c	iti vipralapan manye nṛśaṃsair bahubhir hataḥ<BR>
07,050.048a	atha vā matprasūtaś ca svasrīyo mādhavasya ca<BR>
07,050.048c	subhadrāyāṃ ca saṃbhūto naivaṃ vaktum ihārhati<BR>
07,050.049a	vajrasāramayaṃ nūnaṃ hṛdayaṃ sudṛḍhaṃ mama<BR>
07,050.049c	apaśyato dīrghabāhuṃ raktākṣaṃ yan na dīryate<BR>
07,050.050a	kathaṃ bāle maheṣvāse nṛśaṃsā marmabhedinaḥ<BR>
07,050.050c	svasrīye vāsudevasya mama putre 'kṣipañ śarān<BR>
07,050.051a	yo māṃ nityam adīnātmā pratyudgamyābhinandati<BR>
07,050.051c	upayāntaṃ ripūn hatvā so 'dya māṃ kiṃ na paśyati<BR>
07,050.052a	nūnaṃ sa patitaḥ śete dharaṇyāṃ rudhirokṣitaḥ<BR>
07,050.052c	śobhayan medinīṃ gātrair āditya iva pātitaḥ<BR>
07,050.052d*0347_01	subhadrāṃ nanu śocāmi yā putram apalāyinam<BR>
07,050.053a	raṇe vinihataṃ śrutvā śokārtā vai vinaṃkṣyati<BR>
07,050.053b*0348_01	śrutvā nipatitaṃ śūram anaghaṃ kṛtalāghavam<BR>
07,050.053c	subhadrā vakṣyate kiṃ mām abhimanyum apaśyatī<BR>
07,050.053e	draupadī caiva duḥkhārte te ca vakṣyāmi kiṃ nv aham<BR>
07,050.054a	vajrasāramayaṃ nūnaṃ hṛdayaṃ yan na yāsyati<BR>
07,050.054c	sahasradhā vadhūṃ dṛṣṭvā rudatīṃ śokakarśitām<BR>
07,050.055a	hṛṣṭānāṃ dhārtarāṣṭrāṇāṃ siṃhanādo mayā śrutaḥ<BR>
07,050.055c	yuyutsuś cāpi kṛṣṇena śruto vīrān upālabhan<BR>
07,050.056a	aśaknuvanto bībhatsuṃ bālaṃ hatvā mahārathāḥ<BR>
07,050.056c	kiṃ nadadhvam adharmajñāḥ pārthe vai dṛśyatāṃ balam<BR>
07,050.057a	kiṃ tayor vipriyaṃ kṛtvā keśavārjunayor mṛdhe<BR>
07,050.057c	siṃhavan nadata prītāḥ śokakāla upasthite<BR>
07,050.058a	āgamiṣyati vaḥ kṣipraṃ phalaṃ pāpasya karmaṇaḥ<BR>
07,050.058c	adharmo hi kṛtas tīvraḥ kathaṃ syād aphalaś ciram<BR>
07,050.059a	iti tān prati bhāṣan vai vaiśyāputro mahāmatiḥ<BR>
07,050.059c	apāyāc chastram utsṛjya kopaduḥkhasamanvitaḥ<BR>
07,050.060a	kimartham etann ākhyātaṃ tvayā kṛṣṇa raṇe mama<BR>
07,050.060c	adhakṣyaṃ tān ahaṃ sarvāṃs tadā krūrān mahārathān<BR>
07,050.060d*0349_01	bālam ekaṃ parikṣipya hatvā hṛṣṭān pranarditān<BR>
07,050.060d*0350_00	saṃjaya uvāca<BR>
07,050.060d*0350_01	putraśokārditaṃ pārthaṃ dhyāyantaṃ sāśrulocanam<BR>
07,050.061a	nigṛhya vāsudevas taṃ putrādhibhir abhiplutam<BR>
07,050.061c	maivam ity abravīt kṛṣṇas tīvraśokasamanvitam<BR>
07,050.062a	sarveṣām eṣa vai panthāḥ śūrāṇām anivartinām<BR>
07,050.062c	kṣatriyāṇāṃ viśeṣeṇa yeṣāṃ yuddhena jīvikā<BR>
07,050.063a	eṣā vai yudhyamānānāṃ śūrāṇām anivartinām<BR>
07,050.063c	vihitā dharmaśāstrajñair gatir gatimatāṃ vara<BR>
07,050.064a	dhruvaṃ yuddhe hi maraṇaṃ śūrāṇām anivartinām<BR>
07,050.064c	gataḥ puṇyakṛtāṃ lokān abhimanyur na saṃśayaḥ<BR>
07,050.065a	etac ca sarvavīrāṇāṃ kāṅkṣitaṃ bharatarṣabha<BR>
07,050.065c	saṃgrāme 'bhimukhā mṛtyuṃ prapnuyāmeti mānada<BR>
07,050.066a	sa ca vīrān raṇe hatvā rājaputrān mahābalān<BR>
07,050.066c	vīrair ākāṅkṣitaṃ mṛtyuṃ saṃprāpto 'bhimukho raṇe<BR>
07,050.067a	mā śucaḥ puruṣavyāghra pūrvair eṣa sanātanaḥ<BR>
07,050.067c	dharmakṛdbhiḥ kṛto dharmaḥ kṣatriyāṇāṃ raṇe kṣayaḥ<BR>
07,050.068a	ime te bhrātaraḥ sarve dīnā bharatasattama<BR>
07,050.068c	tvayi śokasamāviṣṭe nṛpāś ca suhṛdas tava<BR>
07,050.069a	etāṃs tvaṃ vacasā sāmnā samāśvāsaya mānada<BR>
07,050.069c	viditaṃ veditavyaṃ te na śokaṃ kartum arhasi<BR>
07,050.069d*0351_01	kālo grasati kaunteya viśvam etac carācaram<BR>
07,050.069d*0351_02	nālaṃ buddhis tathāpy asya pumān vāpi virajyate<BR>
07,050.069d*0351_03	utpattau ca vipattau ca karmaṇā galahastinā<BR>
07,050.069d*0351_04	baddhaḥ śakuntavaj jīvo madhye svapnopamā gatiḥ<BR>
07,050.069d*0351_05	na śocanti kṛtaprajñāḥ śvasatām upakalpanāt<BR>
07,050.069d*0351_06	nūnaṃ jātena martavyaṃ kim u śocasi bālavat<BR>
07,050.070a	evam āśvāsitaḥ pārthaḥ kṛṣṇenādbhutakarmaṇā<BR>
07,050.070c	tato 'bravīt tadā bhrātṝn sarvān pārthaḥ sagadgadān<BR>
07,050.071a	sa dīrghabāhuḥ pṛthvaṃso dīrgharājīvalocanaḥ<BR>
07,050.071c	abhimanyur yathā vṛttaḥ śrotum icchāmy ahaṃ tathā<BR>
07,050.072a	sanāgasyandanahayān drakṣyadhvaṃ nihatān mayā<BR>
07,050.072c	saṃgrāme sānubandhāṃs tān mama putrasya vairiṇaḥ<BR>
07,050.072d*0352_01	kṣipraṃ drakṣyanti me nūnaṃ mama putraṃ nihatya vai<BR>
07,050.073a	kathaṃ ca vaḥ kṛtāstrāṇāṃ sarveṣāṃ śastrapāṇinām<BR>
07,050.073c	saubhadro nidhanaṃ gacched vajriṇāpi samāgataḥ<BR>
07,050.074a	yady evam aham ajñāsyam aśaktān rakṣaṇe mama<BR>
07,050.074c	putrasya pāṇḍupāñcālān mayā gupto bhavet tataḥ<BR>
07,050.074d*0353_01	sūnoḥ pāṇḍavapāñcālān agopsyaṃ taṃ mahāraṇe<BR>
07,050.075a	kathaṃ ca vo rathasthānāṃ śaravarṣāṇi muñcatām<BR>
07,050.075c	nīto 'bhimanyur nidhanaṃ kadarthīkṛtya vaḥ paraiḥ<BR>
07,050.076a	aho vaḥ pauruṣaṃ nāsti na ca vo 'sti parākramaḥ<BR>
07,050.076c	yatrābhimanyuḥ samare paśyatāṃ vo nipātitaḥ<BR>
07,050.077a	ātmānam eva garheyaṃ yad ahaṃ vaḥ sudurbalān<BR>
07,050.077c	yuṣmān ājñāya niryāto bhīrūn akṛtaniśramān<BR>
07,050.078a	āho svid bhūṣaṇārthāya varmaśastrāyudhāni vaḥ<BR>
07,050.078c	vācaś ca vaktuṃ saṃsatsu mama putram arakṣatām<BR>
07,050.079a	evam uktvā tato vākyaṃ tiṣṭhaṃś cāpavarāsimān<BR>
07,050.079c	na smāśakyata bībhatsuḥ kena cit prasamīkṣitum<BR>
07,050.080a	tam antakam iva kruddhaṃ niḥśvasantaṃ muhur muhuḥ<BR>
07,050.080b*0354_01	mahendram iva tiṣṭhantaṃ vajrodyatamahābhujam<BR>
07,050.080c	putraśokābhisaṃtaptam aśrupūrṇamukhaṃ tadā<BR>
07,050.081a	nābhibhāṣṭuṃ śaknuvanti draṣṭuṃ vā suhṛdo 'rjunam<BR>
07,050.081c	anyatra vāsudevād vā jyeṣṭād vā pāṇḍunandanāt<BR>
07,050.082a	sarvāsv avasthāsu hitāv arjunasya manonugau<BR>
07,050.082c	bahumānāt priyatvāc ca tāv enaṃ vaktum arhataḥ<BR>
07,050.083a	tatas taṃ putraśokena bhṛśaṃ pīḍitamānasam<BR>
07,050.083c	rājīvalocanaṃ kruddhaṃ rājā vacanam abravīt<BR>
07,051.001	yudhiṣṭhira uvāca<BR>
07,051.001a	tvayi yāte mahābāho saṃśaptakabalaṃ prati<BR>
07,051.001c	prayatnam akarot tīvram ācāryo grahaṇe mama<BR>
07,051.002a	vyāḍhānīkaṃ vayaṃ droṇaṃ varayāmaḥ sma sarvaśaḥ<BR>
07,051.002c	prativyūhya rathānīkaṃ yatamānaṃ tathā raṇe<BR>
07,051.003a	sa vāryamāṇo rathibhī rakṣitena mayā tathā<BR>
07,051.003c	asmān api jaghānāśu pīḍayan niśitaiḥ śaraiḥ<BR>
07,051.004a	te pīḍyamānā droṇena droṇānīkaṃ na śaknumaḥ<BR>
07,051.004c	prativīkṣitum apy ājau bhettuṃ tat kuta eva tu<BR>
07,051.005a	vayaṃ tv apratimaṃ vīrye sarve saubhadram ātmajam<BR>
07,051.005c	uktavantaḥ sma te tāta bhindhy anīkam iti prabho<BR>
07,051.005d*0355_01	tatas tam apratiratham ahaṃ saubhadram abravam<BR>
07,051.005d*0355_02	droṇānīkam idaṃ bhindhi dvāraṃ saṃjanayasva naḥ<BR>
07,051.006a	sa tathā codito 'smābhiḥ sadaśva iva vīryavān<BR>
07,051.006c	asahyam api taṃ bhāraṃ voḍhum evopacakrame<BR>
07,051.007a	sa tavāstropadeśena vīryeṇa ca samanvitaḥ<BR>
07,051.007c	prāviśat tad balaṃ bālaḥ suparṇa iva sāgaram<BR>
07,051.008a	te 'nuyātā vayaṃ vīraṃ sātvatīputram āhave<BR>
07,051.008c	praveṣṭukāmās tenaiva yena sa prāviśac camūm<BR>
07,051.009a	tataḥ saindhavako rājā kṣudras tāta jayadrathaḥ<BR>
07,051.009c	varadānena rudrasya sarvān naḥ samavārayat<BR>
07,051.010a	tato droṇaḥ kṛpaḥ karṇo drauṇiś ca sa bṛhadbalaḥ<BR>
07,051.010c	kṛtavarmā ca saubhadraṃ ṣaḍ rathāḥ paryavārayan<BR>
07,051.011a	parivārya tu taiḥ sarvair yudhi bālo mahārathaiḥ<BR>
07,051.011c	yatamānaḥ paraṃ śaktyā bahubhir virathīkṛtaḥ<BR>
07,051.012a	tato dauḥśāsaniḥ kṣipraṃ tathā tair virathīkṛtam<BR>
07,051.012c	saṃśayaṃ paramaṃ prāpya diṣṭāntenābhyayojayat<BR>
07,051.012d*0356_01	gadāhasto 'bhyayāt tūrṇaṃ jighāṃsur aparājitam<BR>
07,051.012d*0356_02	gadinaṃ tv atha taṃ dṛṣṭvā vāsavasyātmajātmajaḥ<BR>
07,051.012d*0356_03	sa jagrāha gadāṃ vīro gadāyuddhaviśāradaḥ<BR>
07,051.012d*0356_04	gadāmaṇḍalamārgasthau sarvakṣatrasya paśyataḥ<BR>
07,051.012d*0356_05	tau saṃprajahratur vīrāv anyonyasyāntaraiṣiṇau<BR>
07,051.012d*0356_06	tāv anyonyaṃ gadāgrābhyāṃ tāḍitau yuddhadurmadau<BR>
07,051.012d*0356_07	indradhvajāv ivotsṛṣṭau gatasattvau mahīṃ gatau<BR>
07,051.013a	sa tu hatvā sahasrāṇi dvipāśvarathasādinām<BR>
07,051.013b*0357_01	aṣṭau rathasahasrāṇi nava dantiśatāni ca<BR>
07,051.013c	rājaputraśataṃ cāgryaṃ vīrāṃś cālakṣitān bahūn<BR>
07,051.014a	bṛhadbalaṃ ca rājānaṃ svargeṇājau prayojya ha<BR>
07,051.014b*0358_01	tato duryodhanasutaṃ lakṣmaṇaṃ hatavān balī<BR>
07,051.014b*0359_01	gataḥ sukṛtināṃ lokān ye ca svargajitāṃ śubhāḥ<BR>
07,051.014b*0359_02	adīnas trāsayañ śatrūn nandayitvā ca bāndhavān<BR>
07,051.014b*0359_03	asakṛn nāma viśrāvya pitṝṇāṃ mātulasya ca<BR>
07,051.014c	tataḥ paramadharmātmā diṣṭāntam upajagmivān<BR>
07,051.014d*0360_01	vīro diṣṭāntam āpannaḥ śocayan bāndhavān bahūn<BR>
07,051.014d*0361_01	tataḥ sma śokasaṃtaptā bhavatādya sameyuṣaḥ<BR>
07,051.015a	etāvad eva nirvṛttam asmākaṃ śokavardhanam<BR>
07,051.015c	sa caivaṃ puruṣavyāghraḥ svargalokam avāptavān<BR>
07,051.016	saṃjaya uvāca<BR>
07,051.016a	tato 'rjuno vacaḥ śrutvā dharmarājena bhāṣitam<BR>
07,051.016c	hā putra iti niḥśvasya vyathito nyapatad bhuvi<BR>
07,051.016d*0362_01	vyathito nyapatad bhūmau duḥkhārtaḥ sa mumoha ca<BR>
07,051.017a	viṣaṇṇavadanāḥ sarve parigṛhya dhanaṃjayam<BR>
07,051.017c	netrair animiṣair dīnāḥ pratyavekṣan parasparam<BR>
07,051.018a	pratilabhya tataḥ saṃjñāṃ vāsaviḥ krodhamūrchitaḥ<BR>
07,051.018c	kampamāno jvareṇeva niḥśvasaṃś ca muhur muhuḥ<BR>
07,051.019a	pāṇiṃ pāṇau viniṣpiṣya śvasamāno 'śrunetravān<BR>
07,051.019b*0363_01	triśikhāṃ bhrukuṭīṃ kṛtvā krodhasaṃraktalocanaḥ<BR>
07,051.019c	unmatta iva viprekṣann idaṃ vacanam abravīt<BR>
07,051.020a	satyaṃ vaḥ pratijānāmi śvo 'smi hantā jayadratham<BR>
07,051.020c	na ced vadhabhayād bhīto dhārtarāṣṭrān prahāsyati<BR>
07,051.021a	na cāsmāñ śaraṇaṃ gacchet kṛṣṇaṃ vā puruṣottamam<BR>
07,051.021c	bhavantaṃ vā mahārāja śvo 'smi hantā jayadratham<BR>
07,051.022a	dhārtarāṣṭrapriyakaraṃ mayi vismṛtasauhṛdam<BR>
07,051.022b*0364_01	mayi vismṛtasauhārdaṃ duryodhanahite ratam<BR>
07,051.022c	pāpaṃ bālavadhe hetuṃ śvo 'smi hantā jayadratham<BR>
07,051.023a	rakṣamāṇāś ca taṃ saṃkhye ye māṃ yotsyanti ke cana<BR>
07,051.023c	api droṇakṛpau vīrau chādayiṣyāmi tāñ śaraiḥ<BR>
07,051.023d*0365_01	rājan droṇamukhāṃs tāṃs tān vārayiṣyāmy ahaṃ śaraiḥ<BR>
07,051.024a	yady etad evaṃ saṃgrāme na kuryāṃ puruṣarṣabhāḥ<BR>
07,051.024c	mā sma puṇyakṛtāṃ lokān prāpnuyāṃ śūrasaṃmatān<BR>
07,051.025a	ye lokā mātṛhantṝṇāṃ ye cāpi pitṛghātinām<BR>
07,051.025c	gurudāragāmināṃ ye ca piśunānāṃ ca ye tathā<BR>
07,051.026a	sādhūn asūyatāṃ ye ca ye cāpi parivādinām<BR>
07,051.026c	ye ca nikṣepahartṝṇāṃ ye ca viśvāsaghātinām<BR>
07,051.027a	bhuktapūrvāṃ striyaṃ ye ca nindatām aghaśaṃsinām<BR>
07,051.027c	brahmaghnānāṃ ca ye lokā ye ca goghātinām api<BR>
07,051.028a	pāyasaṃ vā yavānnaṃ vā śākaṃ kṛsaram eva vā<BR>
07,051.028c	saṃyāvāpūpamāṃsāni ye ca lokā vṛthāśnatām<BR>
07,051.028d*0366_01	adattvā bhuñjatāṃ yā vai māṃsaṃ vā sā gatir mama<BR>
07,051.028e	tān ahnaivādhigaccheyaṃ na ced dhanyāṃ jayadratham<BR>
07,051.029a	vedādhyāyinam atyarthaṃ saṃśitaṃ vā dvijottamam<BR>
07,051.029c	avamanyamāno yān yāti vṛddhān sādhūṃs tathā gurūn<BR>
07,051.030a	spṛśatāṃ brāhmaṇaṃ gāṃ ca pādenāgniṃ ca yāṃ labhet<BR>
07,051.030c	yāpsu śleṣma purīṣaṃ vā mūtraṃ vā muñcatāṃ gatiḥ<BR>
07,051.030e	tāṃ gaccheyaṃ gatiṃ ghorāṃ na ced dhanyāṃ jayadratham<BR>
07,051.030f*0367_01	śītabhītāś ca ye viprā raṇabhītāś ca kṣatriyāḥ<BR>
07,051.030f*0367_02	teṣāṃ gatiṃ gamiṣyāmi na ced dhanyāṃ jayadratham<BR>
07,051.031a	nagnasya snāyamānasya yā ca vandhyātither gatiḥ<BR>
07,051.031c	utkocināṃ mṛṣoktīnāṃ vañcakānāṃ ca yā gatiḥ<BR>
07,051.031e	ātmāpahāriṇāṃ yā ca yā ca mithyābhiśaṃsinām<BR>
07,051.032a	bhṛtyaiḥ saṃdṛśyamānānāṃ putradārāśritais tathā<BR>
07,051.032c	asaṃvibhajya kṣudrāṇāṃ yā gatir mṛṣṭam aśnatām<BR>
07,051.032d*0368_01	yaḥ pratyavasito vipro na saṃnyāsaṃ punaś caret<BR>
07,051.032d*0368_02	prāyaścittena yasya syāc chuddhas tasya ca yā gatiḥ<BR>
07,051.032e	tāṃ gaccheyaṃ gatiṃ ghorāṃ na ced dhanyāṃ jayadratham<BR>
07,051.033a	saṃśritaṃ vāpi yas tyaktvā sādhuṃ tadvacane ratam<BR>
07,051.033c	na bibharti nṛśaṃsātmā nindate copakāriṇam<BR>
07,051.033d*0369_01	tathā devalakāñ śrāddhe satataṃ paṅktidūṣakān<BR>
07,051.033d*0369_02	ye bhojayanti saṃmūḍhās tāṃ gatiṃ samavāpnuyām<BR>
07,051.034a	arhate prātiveśyāya śrāddhaṃ yo na dadāti ca<BR>
07,051.034c	anarhate ca yo dadyād vṛṣalīpatyur eva ca<BR>
07,051.034d*0370_01	matsyakacchapabhakṣāṇāṃ bhakṣyamastakaśāyinām<BR>
07,051.034d*0370_02	saindhavānāṃ gatiṃ yāmi śvo na hanyāṃ jayadratham<BR>
07,051.035a	madyapo bhinnamaryādaḥ kṛtaghno bhrātṛnindakaḥ<BR>
07,051.035c	teṣāṃ gatim iyāṃ kṣipraṃ na ced dhanyāṃ jayadratham<BR>
07,051.036a	dharmād apetā ye cānye mayā nātrānukīrtitāḥ<BR>
07,051.036c	ye cānukīrtitāḥ kṣipraṃ teṣāṃ gatim avāpnuyām<BR>
07,051.036e	yadi vyuṣṭām imāṃ rātriṃ śvo na hanyāṃ jayadratham<BR>
07,051.037a	imāṃ cāpy aparāṃ bhūyaḥ pratijñāṃ me nibodhata<BR>
07,051.037b*0371_01	anastamita āditye na ced dhanmi jayadratham<BR>
07,051.037c	yady asminn ahate pāpe sūryo 'stam upayāsyati<BR>
07,051.037e	ihaiva saṃpraveṣṭāhaṃ jvalitaṃ jātavedasam<BR>
07,051.037f*0372_01	gāṇḍīvahasto rājñāṃ ca samakṣaṃ pṛthivīpate<BR>
07,051.038a	asurasuramanuṣyāḥ pakṣiṇo voragā vā; pitṛrajanicarā vā brahmadevarṣayo vā<BR>
07,051.038c	caram acaram apīdaṃ yat paraṃ cāpi tasmāt; tad api mama ripuṃ taṃ rakṣituṃ naiva śaktāḥ<BR>
07,051.039a	yadi viśati rasātalaṃ tadagryaṃ; viyad api devapuraṃ diteḥ puraṃ vā<BR>
07,051.039c	tad api śaraśatair ahaṃ prabhāte; bhṛśam abhipatya ripoḥ śiro 'bhihartā<BR>
07,051.040a	evam uktvā vicikṣepa gāṇḍīvaṃ savyadakṣiṇam<BR>
07,051.040c	tasya śabdam atikramya dhanuḥśabdo 'spṛśad divam<BR>
07,051.041a	arjunena pratijñāte pāñcajanyaṃ janārdanaḥ<BR>
07,051.041c	pradadhmau tatra saṃkruddho devadattaṃ dhanaṃjayaḥ<BR>
07,051.042a	sa pāñcajanyo 'cyutavaktravāyunā; bhṛśaṃ supūrṇodaraniḥsṛtadhvaniḥ<BR>
07,051.042c	jagat sapātālaviyaddigīśvaraṃ; prakampayām āsa yugātyaye yathā<BR>
07,051.043a	tato vāditraghoṣāś ca prādurāsan samantataḥ<BR>
07,051.043c	siṃhanādāś ca pāṇḍūnāṃ pratijñāte mahātmanā<BR>
07,051.043d*0373_01	anṛtyad iva gāṇḍīvaṃ śarās tūṇīgatā mudā<BR>
07,051.043d*0373_02	nirākrāmann iva tadā svayam eva mṛdhaiṣiṇaḥ<BR>
07,051.043d*0373_03	bhīmasenas tu saṃhṛṣṭaḥ pratyabhāṣata bhārata<BR>
07,051.043d*0373_04	dhanaṃjayam abhiprekṣya harṣagadgadayā girā<BR>
07,051.043d*0373_05	pratijñodbhavaśabdena kṛṣṇaśaṅkhasvanena ca<BR>
07,051.043d*0373_06	nihato dhārtarāṣṭro 'yaṃ sānubandhaḥ suyodhanaḥ<BR>
07,051.043d*0373_07	atha mṛditatamāgryadāmamālyaṃ<BR>
07,051.043d*0373_08	tava sutaśokamayaṃ ca roṣajātam<BR>
07,051.043d*0373_09	vyapanudati mahāprabhāvam etan<BR>
07,051.043d*0373_10	naravara vākyam idaṃ mahārtham iṣṭam<BR>
07,051.043d*0373_10	saṃjaya uvāca<BR>
07,051.043d*0373_11	atha śaṅkhaiś ca bherībhiḥ paṇavaiḥ sainikās tathā<BR>
07,051.043d*0373_12	sasūtamāgadhā jiṣṇuṃ stutibhiḥ samapūjayan<BR>
07,051.043d*0373_13	tadā bhīmaṃ balaṃ sarvaṃ tena nādena mohitam<BR>
07,051.043d*0373_14	tāvakaṃ tan mahārājaṃ viṣaṇṇaṃ samapadyata<BR>
07,052.001	saṃjaya uvāca<BR>
07,052.001a	śrutvā tu taṃ mahāśabdaṃ pāṇḍūnāṃ putragṛddhinām<BR>
07,052.001c	cāraiḥ pravedite tatra samutthāya jayadrathaḥ<BR>
07,052.002a	śokasaṃmūḍhahṛdayo duḥkhenābhihato bhṛśam<BR>
07,052.002c	majjamāna ivāgādhe vipule śokasāgare<BR>
07,052.003a	jagāma samitiṃ rājñāṃ saindhavo vimṛśan bahu<BR>
07,052.003c	sa teṣāṃ naradevānāṃ sakāśe paridevayan<BR>
07,052.004a	abhimanyoḥ pitur bhītaḥ savrīḍo vākyam abravīt<BR>
07,052.004c	yo 'sau pāṇḍoḥ kila kṣetre jātaḥ śakreṇa kāminā<BR>
07,052.005a	sa ninīṣati durbuddhir māṃ kilaikaṃ yamakṣayam<BR>
07,052.005c	tat svasti vo 'stu yāsyāmi svagṛhaṃ jīvitepsayā<BR>
07,052.006a	atha vā stha pratibalās trātuṃ māṃ kṣatriyarṣabhāḥ<BR>
07,052.006c	pārthena prārthitaṃ vīrās te dadantu mamābhayam<BR>
07,052.007a	droṇaduryodhanakṛpāḥ karṇamadreśabāhlikāḥ<BR>
07,052.007c	duḥśāsanādayaḥ śaktās trātum apy antakādritam<BR>
07,052.008a	kim aṅga punar ekena phalgunena jighāṃsatā<BR>
07,052.008b*0374_01	pratijñātaṃ na jānāmi sarvān vijñāpayāmi vaḥ<BR>
07,052.008c	na trāyeyur bhavanto māṃ samastāḥ patayaḥ kṣiteḥ<BR>
07,052.009a	praharṣaṃ pāṇḍaveyānāṃ śrutvā mama mahad bhayam<BR>
07,052.009c	sīdantīva ca me 'ṅgāni mumūrṣor iva pārthivāḥ<BR>
07,052.010a	vadho nūnaṃ pratijñāto mama gāṇḍīvadhanvanā<BR>
07,052.010c	tathā hi hṛṣṭāḥ krośanti śokakāle 'pi pāṇḍavāḥ<BR>
07,052.010d*0375_01	vaśam eṣyanti catvāras tam ṛte sarvapāṇḍavāḥ<BR>
07,052.011a	na devā na ca gandharvā nāsuroragarākṣasāḥ<BR>
07,052.011c	utsahante 'nyathā kartuṃ kuta eva narādhipāḥ<BR>
07,052.012a	tasmān mām anujānīta bhadraṃ vo 'stu nararṣabhāḥ<BR>
07,052.012c	adarśanaṃ gamiṣyāmi na māṃ drakṣyanti pāṇḍavāḥ<BR>
07,052.012d*0376_01	vṛttam āsthāya tanyūjyaṃ (sic) sopanīto bhavāmy aham<BR>
07,052.012d*0376_02	duḥśalā bhrātṛsauhārdān māṃ rakṣasyatha vā dhruvam<BR>
07,052.013a	evaṃ vilapamānaṃ taṃ bhayād vyākulacetasam<BR>
07,052.013c	ātmakāryagarīyastvād rājā duryodhano 'bravīt<BR>
07,052.014a	na bhetavyaṃ naravyāghra ko hi tvā puruṣarṣabha<BR>
07,052.014c	madhye kṣatriyavīrāṇāṃ tiṣṭhantaṃ prārthayed yudhi<BR>
07,052.014d*0377_01	eṣāṃ hi naradevānāṃ mattamātaṅgagāminām<BR>
07,052.014d*0377_02	saṃghātam upayātānām api bibhyet puraṃdaraḥ<BR>
07,052.015a	ahaṃ vaikartanaḥ karṇaś citraseno viviṃśatiḥ<BR>
07,052.015c	bhūriśravāḥ śalaḥ śalyo vṛṣaseno durāsadaḥ<BR>
07,052.016a	purumitro jayo bhojaḥ kāmbojaś ca sudakṣiṇaḥ<BR>
07,052.016c	satyavrato mahābāhur vikarṇo durmukhaḥ sahaḥ<BR>
07,052.017a	duḥśāsanaḥ subāhuś ca kaliṅgaś cāpy udāyudhaḥ<BR>
07,052.017c	vindānuvindāv āvantyau droṇo drauṇiḥ sasaubalaḥ<BR>
07,052.017d*0378_01	ete cānye ca bahavo nānājanapadeśvarāḥ<BR>
07,052.017d*0378_02	sasainyās tvābhiyāsyanti vyetu te mānaso jvaraḥ<BR>
07,052.017d*0379_01	māyāvī balavāñ śūro rākṣasaś cāpy alambusaḥ<BR>
07,052.017d*0379_02	ime ca tvābhigopsyanti sainyena mahatā vṛtāḥ<BR>
07,052.018a	tvaṃ cāpi rathināṃ śreṣṭhaḥ svayaṃ śūro 'mitadyutiḥ<BR>
07,052.018c	sa kathaṃ pāṇḍaveyebhyo bhayaṃ paśyasi saindhava<BR>
07,052.019a	akṣauhiṇyo daśaikā ca madīyās tava rakṣaṇe<BR>
07,052.019c	yattā yotsyanti mā bhais tvaṃ saindhava vyetu te bhayam<BR>
07,052.020a	evam āśvāsito rājan putreṇa tava saindhavaḥ<BR>
07,052.020c	duryodhanena sahito droṇaṃ rātrāv upāgamat<BR>
07,052.021a	upasaṃgrahaṇaṃ kṛtvā droṇāya sa viśāṃ pate<BR>
07,052.021c	upopaviśya praṇataḥ paryapṛcchad idaṃ tadā<BR>
07,052.021d*0380_01	arjunasyātmanaś cārthe viśeṣaṃ paryapṛcchata<BR>
07,052.022a	nimitte dūrapātitve laghutve dṛḍhavedhane<BR>
07,052.022c	mama bravītu bhagavān viśeṣaṃ phalgunasya ca<BR>
07,052.023a	vidyāviśeṣam icchāmi jñātum ācārya tattvataḥ<BR>
07,052.023c	mamārjunasya ca vibho yathātattvaṃ pracakṣva me<BR>
07,052.024	droṇa uvāca<BR>
07,052.024a	samam ācāryakaṃ tāta tava caivārjunasya ca<BR>
07,052.024c	yogād duḥkhocitatvāc ca tasmāt tvatto 'dhiko 'rjunaḥ<BR>
07,052.025a	na tu te yudhi saṃtrāsaḥ kāryaḥ pārthāt kathaṃ cana<BR>
07,052.025c	ahaṃ hi rakṣitā tāta bhayāt tvāṃ nātra saṃśayaḥ<BR>
07,052.026a	na hi madbāhuguptasya prabhavanty amarā api<BR>
07,052.026c	vyūhiṣyāmi ca taṃ vyūhaṃ yaṃ pārtho na tariṣyati<BR>
07,052.027a	tasmād yudhyasva mā bhais tvaṃ svadharmam anupālaya<BR>
07,052.027c	pitṛpaitāmahaṃ mārgam anuyāhi narādhipa<BR>
07,052.028a	adhītya vidhivad vedān agnayaḥ suhutās tvayā<BR>
07,052.028c	iṣṭaṃ ca bahubhir yajñair na te mṛtyubhayād bhayam<BR>
07,052.029a	durlabhaṃ mānuṣair mandair mahābhāgyam avāpya tu<BR>
07,052.029c	bhujavīryārjitāṃl lokān divyān prāpsyasy anuttamān<BR>
07,052.030a	kuravaḥ pāṇḍavāś caiva vṛṣṇayo 'nye ca mānavāḥ<BR>
07,052.030c	ahaṃ ca saha putreṇa adhruvā iti cintyatām<BR>
07,052.031a	paryāyeṇa vayaṃ sarve kālena balinā hatāḥ<BR>
07,052.031c	paralokaṃ gamiṣyāmaḥ svaiḥ svaiḥ karmabhir anvitāḥ<BR>
07,052.032a	tapas taptvā tu yāṃl lokān prāpnuvanti tapasvinaḥ<BR>
07,052.032c	kṣatradharmāśritāḥ śūrāḥ kṣatriyāḥ prāpnuvanti tān<BR>
07,052.033	saṃjaya uvāca<BR>
07,052.033a	evam āśvāsito rājan bhāradvājena saindhavaḥ<BR>
07,052.033c	apānudad bhayaṃ pārthād yuddhāya ca mano dadhe<BR>
07,052.033d*0381_01	tataḥ praharṣaḥ sainyānāṃ tavāpy āsīd viśāṃ pate<BR>
07,052.033d*0381_02	vāditrāṇāṃ dhvaniś cograḥ siṃhanādaravaiḥ saha<BR>
07,053.001	saṃjaya uvāca<BR>
07,053.001a	pratijñāte tu pārthena sindhurājavadhe tadā<BR>
07,053.001c	vāsudevo mahābāhur dhanaṃjayam abhāṣata<BR>
07,053.002a	bhrātṝṇāṃ matam ājñāya tvayā vācā pratiśrutam<BR>
07,053.002c	saindhavaṃ śvo 'smi hanteti tat sāhasatamaṃ kṛtam<BR>
07,053.003a	asaṃmantrya mayā sārdham atibhāro 'yam udyataḥ<BR>
07,053.003c	kathaṃ nu sarvalokasya nāvahāsyā bhavemahi<BR>
07,053.004a	dhārtarāṣṭrasya śibire mayā praṇihitāś carāḥ<BR>
07,053.004c	ta ime śīghram āgamya pravṛttiṃ vedayanti naḥ<BR>
07,053.005a	tvayā vai saṃpratijñāte sindhurājavadhe tadā<BR>
07,053.005b*0382_01	saṃśrute sindhurājasya vadhe gāṇḍīvadhanvanā<BR>
07,053.005c	siṃhanādaḥ savāditraḥ sumahān iha taiḥ śrutaḥ<BR>
07,053.006a	tena śabdena vitrastā dhārtarāṣṭrāḥ sasaindhavāḥ<BR>
07,053.006c	nākasmāt siṃhanādo 'yam iti matvā vyavasthitāḥ<BR>
07,053.007a	sumahāñ śabdasaṃpātaḥ kauravāṇāṃ mahābhuja<BR>
07,053.007c	āsīn nāgāśvapattīnāṃ rathaghoṣaś ca bhairavaḥ<BR>
07,053.008a	abhimanyuvadhaṃ śrutvā dhruvam ārto dhanaṃjayaḥ<BR>
07,053.008c	rātrau niryāsyati krodhād iti matvā vyavasthitāḥ<BR>
07,053.009a	tair yatadbhir iyaṃ satyā śrutā satyavatas tava<BR>
07,053.009c	pratijñā sindhurājasya vadhe rājīvalocana<BR>
07,053.010a	tato vimanasaḥ sarve trastāḥ kṣudramṛgā iva<BR>
07,053.010c	āsan suyodhanāmātyāḥ sa ca rājā jayadrathaḥ<BR>
07,053.011a	athotthāya sahāmātyair dīnaḥ śibiram ātmanaḥ<BR>
07,053.011b*0383_01	bhṛśaṃ vimanaso bhūtvā śibirāṇi svakāni te<BR>
07,053.011c	āyāt sauvīrasindhūnām īśvaro bhṛśaduḥkhitaḥ<BR>
07,053.012a	sa mantrakāle saṃmantrya sarvā naiḥśreyasīḥ kriyāḥ<BR>
07,053.012c	suyodhanam idaṃ vākyam abravīd rājasaṃsadi<BR>
07,053.013a	mām asau putrahanteti śvo 'bhiyātā dhanaṃjayaḥ<BR>
07,053.013c	pratijñāto hi senāyā madhye tena vadho mama<BR>
07,053.013d*0384_01	mama putra[tro] hato 'nena haniṣye 'haṃ jayadratham<BR>
07,053.013d*0384_02	iti vāco bahuvidhā[ḥ] pārthena pratijñā kṛtā<BR>
07,053.014a	tāṃ na devā na gandharvā nāsuroragarākṣasāḥ<BR>
07,053.014c	utsahante 'nyathā kartuṃ pratijñāṃ savyasācinaḥ<BR>
07,053.015a	te māṃ rakṣata saṃgrāme mā vo mūrdhni dhanaṃjayaḥ<BR>
07,053.015c	padaṃ kṛtvāpnuyāl lakṣyaṃ tasmād atra vidhīyatām<BR>
07,053.016a	atha rakṣā na me saṃkhye kriyate kurunandana<BR>
07,053.016c	anujānīhi māṃ rājan gamiṣyāmi gṛhān prati<BR>
07,053.017a	evam uktas tv avākśīrṣo vimanāḥ sa suyodhanaḥ<BR>
07,053.017c	śrutvābhiśaptavantaṃ tvāṃ dhyānam evānvapadyata<BR>
07,053.018a	tam ārtam abhisaṃprekṣya rājā kila sa saindhavaḥ<BR>
07,053.018c	mṛdu cātmahitaṃ caiva sāpekṣam idam uktavān<BR>
07,053.019a	nāhaṃ paśyāmi bhavatāṃ tathāvīryaṃ dhanurdharam<BR>
07,053.019c	yo 'rjunasyāstram astreṇa pratihanyān mahāhave<BR>
07,053.020a	vāsudevasahāyasya gāṇḍīvaṃ dhunvato dhanuḥ<BR>
07,053.020c	ko 'rjunasyāgratas tiṣṭhet sākṣād api śatakratuḥ<BR>
07,053.020d*0385_01	arjunasyāgrato yoddhuṃ bibhiyād api devarāṭ<BR>
07,053.021a	maheśvaro 'pi pārthena śrūyate yodhitaḥ purā<BR>
07,053.021c	padātinā mahātejā girau himavati prabhuḥ<BR>
07,053.022a	dānavānāṃ sahasrāṇi hiraṇyapuravāsinām<BR>
07,053.022c	jaghān ekarathenaiva devarājapracoditaḥ<BR>
07,053.023a	samāyukto hi kaunteyo vāsudevena dhīmatā<BR>
07,053.023c	sāmarān api lokāṃs trīn nihanyād iti me matiḥ<BR>
07,053.023d*0386_01	yathā dāśarathiṃ rāmaṃ sahāyaṃ prāpya durdharam<BR>
07,053.023d*0386_02	vālinaṃ ghātayām āsa sugrīvo 'sau tathātra mām<BR>
07,053.024a	so 'ham icchāmy anujñātuṃ rakṣituṃ vā mahātmanā<BR>
07,053.024c	droṇena sahaputreṇa vīreṇa yadi manyase<BR>
07,053.025a	sa rājñā svayam ācāryo bhṛśam ākrandito 'rjuna<BR>
07,053.025c	saṃvidhānaṃ ca vihitaṃ rathāś ca kila sajjitāḥ<BR>
07,053.026a	karṇo bhūriśravā drauṇir vṛṣasenaś ca durjayaḥ<BR>
07,053.026c	kṛpaś ca madrarājaś ca ṣaḍ ete 'sya purogamāḥ<BR>
07,053.027a	śakaṭaḥ padmapaś cārdho vyūho droṇena kalpitaḥ<BR>
07,053.027c	padmakarṇikamadhyasthaḥ sūcīpāśe jayadrathaḥ<BR>
07,053.027e	sthāsyate rakṣito vīraiḥ sindhurāḍ yuddhadurmadaiḥ<BR>
07,053.028a	dhanuṣy astre ca vīrye ca prāṇe caiva tathorasi<BR>
07,053.028c	aviṣahyatamā hy ete niścitāḥ pārtha ṣaḍ rathāḥ<BR>
07,053.028e	etān ajitvā sagaṇān naiva prāpyo jayadrathaḥ<BR>
07,053.029a	teṣām ekaikaśo vīryaṃ ṣaṇṇāṃ tvam anucintaya<BR>
07,053.029c	sahitā hi naravyāghrā na śakyā jetum añjasā<BR>
07,053.030a	bhūyaś ca cintayiṣyāmi nītim ātmahitāya vai<BR>
07,053.030c	mantrajñaiḥ sacivaiḥ sārdhaṃ suhṛdbhiḥ kāryasiddhaye<BR>
07,053.031	arjuna uvāca<BR>
07,053.031a	ṣaḍ rathān dhārtarāṣṭrasya manyase yān balādhikān<BR>
07,053.031c	teṣāṃ vīryaṃ mamārdhena na tulyam iti lakṣaye<BR>
07,053.032a	astram astreṇa sarveṣām eteṣāṃ madhusūdana<BR>
07,053.032c	mayā drakṣyasi nirbhinnaṃ jayadrathavadhaiṣiṇā<BR>
07,053.032d*0387_01	paśyatas te nihantāsmi yadi te vajradhāriṇaḥ<BR>
07,053.033a	droṇasya miṣataḥ so 'haṃ sagaṇasya vilapyataḥ<BR>
07,053.033c	mūrdhānaṃ sindhurājasya pātayiṣyāmi bhūtale<BR>
07,053.034a	yadi sādhyāś ca rudrāś ca vasavaś ca sahāśvinaḥ<BR>
07,053.034c	marutaś ca sahendreṇa viśvedevās tathāsurāḥ<BR>
07,053.035a	pitaraḥ sahagandharvāḥ suparṇāḥ sāgarādrayaḥ<BR>
07,053.035c	dyaur viyat pṛthivī ceyaṃ diśaś ca sadigīśvarāḥ<BR>
07,053.036a	grāmyāraṇyāni bhūtāni sthāvarāṇi carāṇi ca<BR>
07,053.036c	trātāraḥ sindhurājasya bhavanti madhusūdana<BR>
07,053.037a	tathāpi bāṇair nihataṃ śvo draṣṭāsi raṇe mayā<BR>
07,053.037c	satyena te śape kṛṣṇa tathaivāyudham ālabhe<BR>
07,053.038a	yaś ca goptā maheṣvāsas tasya pāpasya durmateḥ<BR>
07,053.038c	tam eva prathamaṃ droṇam abhiyāsyāmi keśava<BR>
07,053.039a	tasmin dyūtam idaṃ baddhaṃ manyate sma suyodhanaḥ<BR>
07,053.039c	tasmāt tasyaiva senāgraṃ bhittvā yāsyāmi saindhavam<BR>
07,053.040a	draṣṭāsi śvo maheṣvāsān nārācais tigmatejanaiḥ<BR>
07,053.040c	śṛṅgāṇīva girer vajrair dāryamāṇān mayā yudhi<BR>
07,053.040d*0388_01	mayā nipātitān saṃkhye vajrair iva girivrajān<BR>
07,053.041a	naranāgāśvadehebhyo visraviṣyati śoṇitam<BR>
07,053.041c	patadbhyaḥ patitebhyaś ca vibhinnebhyaḥ śitaiḥ śaraiḥ<BR>
07,053.042a	gāṇḍīvapreṣitā bāṇā manonilasamā jave<BR>
07,053.042c	nṛnāgāśvān videhāsūn kartāraś ca sahasraśaḥ<BR>
07,053.043a	yamāt kuberād varuṇād rudrād indrāc ca yan mayā<BR>
07,053.043c	upāttam astraṃ ghoraṃ vai tad draṣṭāro narā yudhi<BR>
07,053.044a	brāhmeṇāstreṇa cāstrāṇi hanyamānāni saṃyuge<BR>
07,053.044c	mayā draṣṭāsi sarveṣāṃ saindhavasyābhirakṣiṇām<BR>
07,053.045a	śaravegasamutkṛttai rājñāṃ keśava mūrdhabhiḥ<BR>
07,053.045c	āstīryamāṇāṃ pṛthivīṃ draṣṭāsi śvo mayā yudhi<BR>
07,053.045d*0389_01	mayā draṣṭāsi vistīrṇāṃ kīryamāṇāṃ ca medinīm<BR>
07,053.046a	kravyādāṃs tarpayiṣyāmi drāvayiṣyāmi śātravān<BR>
07,053.046c	suhṛdo nandayiṣyāmi pātayiṣyāmi saindhavam<BR>
07,053.047a	bahv āgaskṛt kusaṃbandhī pāpadeśasamudbhavaḥ<BR>
07,053.047c	mayā saindhavako rājā hataḥ svāñ śocayiṣyati<BR>
07,053.048a	sarvakṣīrānnabhoktāraḥ pāpācārā raṇājire<BR>
07,053.048c	mayā sarājakā bāṇair nunnā naṃkṣyanti saindhavāḥ<BR>
07,053.049a	tathā prabhāte kartāsmi yathā kṛṣṇa suyodhanaḥ<BR>
07,053.049c	nānyaṃ dhanurdharaṃ loke maṃsyate matsamaṃ yudhi<BR>
07,053.050a	gāṇḍīvaṃ ca dhanur divyaṃ yoddhā cāhaṃ nararṣabha<BR>
07,053.050c	tvaṃ ca yantā hṛṣīkeśa kiṃ nu syād ajitaṃ mayā<BR>
07,053.050d*0390_01	tava prasādād bhagavan kim ivāsti raṇe mama<BR>
07,053.050d*0390_02	aviṣahyaṃ hṛṣīkeśa kiṃ jānan māṃ vigarhase<BR>
07,053.051a	yathā hi lakṣma candre vai samudre ca yathā jalam<BR>
07,053.051c	evam etāṃ pratijñāṃ me satyāṃ viddhi janārdana<BR>
07,053.051d*0391_01	yathā rāmeṇa caikena sādhito daśakaṃdharaḥ<BR>
07,053.051d*0391_02	vibhunā sādhayiṣyāmi tathā taṃ saindhavaṃ ripum<BR>
07,053.052a	māvamaṃsthā mamāstrāṇi māvamaṃsthā dhanur dṛḍham<BR>
07,053.052c	māvamaṃsthā balaṃ bāhvor māvamaṃsthā dhanaṃjayam<BR>
07,053.053a	yathā hi yātvā saṃgrāme na jīye vijayāmi ca<BR>
07,053.053c	tena satyena saṃgrāme hataṃ viddhi jayadratham<BR>
07,053.054a	dhruvaṃ vai brāhmaṇe satyaṃ dhruvā sādhuṣu saṃnatiḥ<BR>
07,053.054c	śrīr dhruvā cāpi dakṣeṣu dhruvo nārāyaṇe jayaḥ<BR>
07,053.054d*0392_01	tvaṃ ca mādhava sarvaṃ tat tathā pratividhāsyasi<BR>
07,053.054d*0392_02	yathā ripūṇāṃ miṣatāṃ pramathiṣyāmi saindhavam<BR>
07,053.055	saṃjaya uvāca<BR>
07,053.055a	evam uktvā hṛṣīkeśaṃ svayam ātmānam ātmanā<BR>
07,053.055c	saṃdideśārjuno nardan vāsaviḥ keśavaṃ prabhum<BR>
07,053.056a	yathā prabhātāṃ rajanīṃ kalpitaḥ syād ratho mama<BR>
07,053.056c	tathā kāryaṃ tvayā kṛṣṇa kāryaṃ hi mahad udyatam<BR>
07,054.001	saṃjaya uvāca<BR>
07,054.001a	tāṃ niśāṃ duḥkhaśokārtau śvasantāv iva coragau<BR>
07,054.001c	nidrāṃ naivopalebhāte vāsudevadhanaṃjayau<BR>
07,054.001d*0393_01	vāsudevārjunau vīrau na svapnam upalebhatuḥ<BR>
07,054.002a	naranārāyaṇau kruddhau jñātvā devāḥ savāsavāḥ<BR>
07,054.002c	vyathitāś cintayām āsuḥ kiṃ svid etad bhaviṣyati<BR>
07,054.003a	vavuś ca dāruṇā vātā rūkṣā gorābhiśaṃsinaḥ<BR>
07,054.003c	sakabandhas tathāditye parighaḥ samadṛśyata<BR>
07,054.004a	śuṣkāśanyaś ca niṣpetuḥ sanirghātāḥ savidyutaḥ<BR>
07,054.004c	cacāla cāpi pṛthivī saśailavanakānanā<BR>
07,054.005a	cukṣubhuś ca mahārāja sāgarā makarālayāḥ<BR>
07,054.005c	pratisrotaḥ pravṛttāś ca tathā gantuṃ samudragāḥ<BR>
07,054.006a	rathāśvanaranāgānāṃ pravṛttam adharottaram<BR>
07,054.006c	kravyādānāṃ pramodārthaṃ yamarāṣṭravivṛddhaye<BR>
07,054.007a	vāhanāni śakṛnmūtre mumucū ruruduś ca ha<BR>
07,054.007c	tān dṛṣṭvā dāruṇān sarvān utpātāṃl lomaharṣaṇān<BR>
07,054.007d*0394_01	dīnāś ca pārthivāḥ sarve nāśaṃsur jayam ātmanaḥ<BR>
07,054.008a	sarve te vyathitāḥ sainyās tvadīyā bharatarṣabha<BR>
07,054.008c	śrutvā mahābalasyogrāṃ pratijñāṃ savyasācinaḥ<BR>
07,054.009a	atha kṛṣṇaṃ mahābāhur abravīt pākaśāsaniḥ<BR>
07,054.009c	āśvāsaya subhadrāṃ tvaṃ bhaginīṃ snuṣayā saha<BR>
07,054.010a	snuṣā śvaśvrānaghāyaste viśoke kuru mādhava<BR>
07,054.010c	sāmnā satyena yuktena vacasāśvāsaya prabho<BR>
07,054.011a	tato 'rjunagṛhaṃ gatvā vāsudevaḥ sudurmanāḥ<BR>
07,054.011c	bhaginīṃ putraśokārtām āśvāsayata duḥkhitām<BR>
07,054.012a	mā śokaṃ kuru vārṣṇeyi kumāraṃ prati sasnuṣā<BR>
07,054.012c	sarveṣāṃ prāṇināṃ bhīru niṣṭhaiṣā kālanirmitā<BR>
07,054.013a	kule jatasya vīrasya kṣatriyasya viśeṣataḥ<BR>
07,054.013c	sadṛśaṃ maraṇaṃ hy etat tava putrasya mā śucaḥ<BR>
07,054.014a	diṣṭyā mahāratho vīraḥ pitus tulyaparākramaḥ<BR>
07,054.014c	kṣātreṇa vidhinā prāpto vīrābhilaṣitāṃ gatim<BR>
07,054.015a	jitvā subahuśaḥ śatrūn preṣayitvā ca mṛtyave<BR>
07,054.015c	gataḥ puṇyakṛtāṃ lokān sarvakāmaduho 'kṣayān<BR>
07,054.016a	tapasā brahmacaryeṇa śrutena prajñayāpi ca<BR>
07,054.016c	santo yāṃ gatim icchanti prāptas tāṃ tava putrakaḥ<BR>
07,054.017a	vīrasūr vīrapatnī tvaṃ vīraśvaśurabāndhavā<BR>
07,054.017c	mā śucas tanayaṃ bhadre gataḥ sa paramāṃ gatim<BR>
07,054.017d*0395_01	svādhyāyayuktaṃ brāhmaṇī yācitāraṃ<BR>
07,054.017d*0395_02	gaurvoḍhāraṃ tv āśugantāram aśvā<BR>
07,054.017d*0395_03	dāsaṃ śūdrā karmakaraṃ tu vaiśyā<BR>
07,054.017d*0395_04	śūraṃ sūte tvadvidhā rājaputrī<BR>
07,054.018a	prāpsyate cāpy asau kṣudraḥ saindhavo bālaghātakaḥ<BR>
07,054.018c	asyāvalepasya phalaṃ sasuhṛdgaṇabāndhavaḥ<BR>
07,054.019a	vyuṣṭāyāṃ tu varārohe rajanyāṃ pāpakarmakṛt<BR>
07,054.019c	na hi mokṣyati pārthāt sa praviṣṭo 'py amarāvatīm<BR>
07,054.020a	śvaḥ śiraḥ śroṣyase tasya saindhavasya raṇe hṛtam<BR>
07,054.020c	samantapañcakād bāhyaṃ viśokā bhava mā rudaḥ<BR>
07,054.021a	kṣatradharmaṃ puraskṛtya gataḥ śūraḥ satāṃ gatim<BR>
07,054.021c	yāṃ vayaṃ prāpnuyāmeha ye cānye śastrajīvinaḥ<BR>
07,054.022a	vyūḍhorasko mahābāhur anivartī varapraṇut<BR>
07,054.022c	gatas tava varārohe putraḥ svargaṃ jvaraṃ jahi<BR>
07,054.023a	anu jātaś ca pitaraṃ mātṛpakṣaṃ ca vīryavān<BR>
07,054.023c	sahasraśo ripūn hatvā hataḥ śūro mahārathaḥ<BR>
07,054.024a	āśvāsaya snuṣāṃ rājñi mā śucaḥ kṣatriye bhṛṣam<BR>
07,054.024c	śvaḥ priyaṃ sumahac chrutvā viśokā bhava nandini<BR>
07,054.025a	yat pārthena pratijñātaṃ tat tathā na tad anyathā<BR>
07,054.025c	cikīrṣitaṃ hi te bhartur na bhavej jātu niṣphalam<BR>
07,054.026a	yadi ca manujapannagāḥ piśācā; rajanicarāḥ patagāḥ surāsurāś ca<BR>
07,054.026c	raṇagatam abhiyānti sindhurājaṃ; na sa bhavitā saha tair api prabhāte<BR>
07,055.001	saṃjaya uvāca<BR>
07,055.001a	etac chrutvā vacas tasya keśavasya mahātmanaḥ<BR>
07,055.001c	subhadrā putraśokārtā vilalāpa suduḥkhitā<BR>
07,055.002a	hā putra mama mandāyāḥ kathaṃ saṃyugam etya ha<BR>
07,055.002c	nidhanaṃ prāptavāṃs tāta pitṛtulyaparākramaḥ<BR>
07,055.003a	katham indīvaraśyāmaṃ sudaṃṣṭraṃ cārulocanam<BR>
07,055.003c	mukhaṃ te dṛśyate vatsa guṇṭhitaṃ raṇareṇunā<BR>
07,055.004a	nūnaṃ śūraṃ nipatitaṃ tvāṃ paśyanty anivartinam<BR>
07,055.004c	suśirogrīvabāhvaṃsaṃ vyūḍhoraskaṃ nirūdaram<BR>
07,055.005a	cārūpacitasarvāṅgaṃ svakṣaṃ śastrakṣatācitam<BR>
07,055.005c	bhūtāni tvā nirīkṣante nūnaṃ candram ivoditam<BR>
07,055.006a	śayanīyaṃ purā yasya spardhyāstaraṇasaṃvṛtam<BR>
07,055.006c	bhūmāv adya kathaṃ śeṣe vipraviddhaḥ sukhocitaḥ<BR>
07,055.007a	yo 'nvāsyata purā vīro varastrībhir mahābhujaḥ<BR>
07,055.007c	katham anvāsyate so 'dya śivābhiḥ patito mṛdhe<BR>
07,055.008a	yo 'stūyata purā hṛṣṭaiḥ sūtamāgadhabandibhiḥ<BR>
07,055.008c	so 'dya kravyādgaṇair ghorair vinadadbhir upāsyate<BR>
07,055.009a	pāṇḍaveṣu ca nātheṣu vṛṣṇivīreṣu cābhibho<BR>
07,055.009c	pāñcāleṣu ca vīreṣu hataḥ kenāsy anāthavat<BR>
07,055.009d*0396_01	yatra tvaṃ keśave nāthe satyanātho yathā hataḥ<BR>
07,055.010a	atṛptadarśanā putra darśanasya tavānagha<BR>
07,055.010c	mandabhāgyā gamiṣyāmi vyaktam adya yamakṣayam<BR>
07,055.011a	viśālākṣaṃ sukeśāntaṃ cāruvākyaṃ sugandhi ca<BR>
07,055.011c	tava putra kadā bhūyo mukhaṃ drakṣyāmi nirvraṇam<BR>
07,055.011d*0397_01	ehy ehi tṛṣito vatsa stanau pūrṇau pibāśu me<BR>
07,055.011d*0397_02	aṅkam āruhya mandāyā hy atṛptāyāś ca darśane<BR>
07,055.012a	dhig balaṃ bhīmasenasya dhik pārthasya dhanuṣmatām<BR>
07,055.012c	dhig vīryaṃ vṛṣṇivīrāṇāṃ pāñcālānāṃ ca dhig balam<BR>
07,055.013a	dhik kekayāṃs tathā cedīn matsyāṃś caivātha sṛñjayān<BR>
07,055.013c	ye tvā raṇe gataṃ vīraṃ na jānanti nipātitam<BR>
07,055.014a	adya paśyāmi pṛthivīṃ śūnyām iva hatatviṣam<BR>
07,055.014c	abhimanyum apaśyantī śokavyākulalocanā<BR>
07,055.014d*0398_01	sākṣān maghavataḥ pautraṃ putraṃ gāṇḍīvadhanvanaḥ<BR>
07,055.014d*0398_02	svasrīyaṃ vāsudevasya taṃ gṛdhrāḥ paryupāsate<BR>
07,055.015a	svasrīyaṃ vāsudevasya putraṃ gāṇḍīvadhanvanaḥ<BR>
07,055.015c	kathaṃ tvā virathaṃ vīraṃ drakṣyāmy anyair nipātitam<BR>
07,055.016a	hā vīra dṛṣṭo naṣṭaś ca dhanaṃ svapna ivāsi me<BR>
07,055.016c	aho hy anityaṃ mānuṣyaṃ jalabudbudacañcalam<BR>
07,055.017a	imāṃ te taruṇīṃ bhāryāṃ tvadādhibhir abhiplutām<BR>
07,055.017b*0399_01	uttarām uttarāṃ jātyā suśīlāṃ priyabhāṣiṇīm<BR>
07,055.017b*0399_02	śanakaiḥ parirabhyaināṃ snuṣāṃ mama yaśasvinīm<BR>
07,055.017b*0399_03	sukumārīṃ viśālākṣīṃ pūrṇacandranibhānanām<BR>
07,055.017b*0399_04	bālapallavatanvaṅgīṃ mattamātaṅgagāminīm<BR>
07,055.017b*0399_05	bimbādharoṣṭhīm abalām abhimanyo praharṣaya<BR>
07,055.017b*0399_06	tvayā vinā kathaṃ putra jīrṇāṃ patitamānasām<BR>
07,055.017c	kathaṃ saṃdhārayiṣyāmi vivatsām iva dhenukām<BR>
07,055.018a	aho hy akāle prasthānaṃ kṛtavān asi putraka<BR>
07,055.018c	vihāya phalakāle māṃ sugṛddhāṃ tava darśane<BR>
07,055.019a	nūnaṃ gatiḥ kṛtāntasya prājñair api sudurvidā<BR>
07,055.019c	yatra tvaṃ keśave nāthe saṃgrāme 'nāthavad dhataḥ<BR>
07,055.020a	yajvanāṃ dānaśīlānāṃ brāhmaṇānāṃ kṛtātmanām<BR>
07,055.020c	caritabrahmacaryāṇāṃ puṇyatīrthāvagāhinām<BR>
07,055.021a	kṛtajñānāṃ vadānyānāṃ guruśuśrūṣiṇām api<BR>
07,055.021c	sahasradakṣiṇānāṃ ca yā gatis tām avāpnuhi<BR>
07,055.022a	yā gatir yudhyamānānāṃ śūrāṇām anivartinām<BR>
07,055.022c	hatvārīn nihatānāṃ ca saṃgrāme tāṃ gatiṃ vraja<BR>
07,055.023a	gosahasrapradātṝṇāṃ kratudānāṃ ca yā gatiḥ<BR>
07,055.023c	naiveśikaṃ cābhimataṃ dadatāṃ yā gatiḥ śubhā<BR>
07,055.023d*0400_01	brāhmaṇebhyaḥ śaraṇyebhyo nidhiṃ nidadhatāṃ ca yā<BR>
07,055.023d*0400_02	yā cāpi nyastadaṇḍānāṃ tāṃ gatiṃ vraja putraka<BR>
07,055.024a	brahmacaryeṇa yāṃ yānti munayaḥ saṃśitavratā<BR>
07,055.024c	ekapatnyaś ca yāṃ yānti tāṃ gatiṃ vraja putraka<BR>
07,055.025a	rājñāṃ sucaritair yā ca gatir bhavati śāśvatī<BR>
07,055.025c	caturāśramiṇāṃ puṇyaiḥ pāvitānāṃ surakṣitaiḥ<BR>
07,055.026a	dīnānukampināṃ yā ca satataṃ saṃvibhāginām<BR>
07,055.026c	paiśunyāc ca nivṛttānāṃ tāṃ gatiṃ vraja putraka<BR>
07,055.027a	vratināṃ dharmaśīlānāṃ guruśuśrūṣiṇām api<BR>
07,055.027c	amoghātithināṃ yā ca tāṃ gatiṃ vraja putraka<BR>
07,055.027d*0401_01	kṛcchreṣu yā dhārayatām ātmānaṃ vyasaneṣu ca<BR>
07,055.027d*0401_02	gatiḥ śokāgnidagdhānāṃ tāṃ gatiṃ vraja putraka<BR>
07,055.027d*0401_03	pitur mātuś ca śuśrūṣāṃ kalpayantīha ye sadā<BR>
07,055.027d*0401_04	svadāraniratānāṃ ca yā gatis tām avāpnuhi<BR>
07,055.028a	ṛtukāle svakāṃ patnīṃ gacchatāṃ yā manasvinām<BR>
07,055.028c	na cānyadārasevīnāṃ tāṃ gatiṃ vraja putraka<BR>
07,055.029a	sāmnā ye sarvabhūtāni gacchanti gatamatsarāḥ<BR>
07,055.029c	nāruṃtudānāṃ kṣamiṇāṃ yā gatis tām avāpnuhi<BR>
07,055.030a	madhumāṃsanivṛttānāṃ madād dambhāt tathānṛtāt<BR>
07,055.030c	paropatāpatyaktānāṃ tāṃ gatiṃ vraja putraka<BR>
07,055.031a	hrīmantaḥ sarvaśāstrajñā jñānatṛptā jitendriyāḥ<BR>
07,055.031c	yāṃ gatiṃ sādhavo yānti tāṃ gatiṃ vraja putraka<BR>
07,055.032a	evaṃ vilapatīṃ dīnāṃ subhadrāṃ śokakarśitām<BR>
07,055.032c	abhyapadyata pāñcālī vairāṭīsahitā tadā<BR>
07,055.033a	tāḥ prakāmaṃ ruditvā ca vilapya ca suduḥkhitāḥ<BR>
07,055.033b*0402_01	draupadī śokasaṃtaptā ruditvā ca vilapya ca<BR>
07,055.033c	unmattavat tadā rājan visaṃjñā nyapatan kṣitau<BR>
07,055.034a	sopacāras tu kṛṣṇas tāṃ duḥkhitāṃ bhṛśaduḥkhitaḥ<BR>
07,055.034c	siktvāmbhasā samāśvāsya tat tad uktvā hitaṃ vacaḥ<BR>
07,055.035a	visaṃjñakalpāṃ rudatīm apaviddhāṃ pravepatīm<BR>
07,055.035c	bhaginīṃ puṇḍarīkākṣa idaṃ vacanam abravīt<BR>
07,055.036a	subhadre mā śucaḥ putraṃ pāñcālyāśvāsayottarām<BR>
07,055.036c	gato 'bhimanyuḥ prathitāṃ gatiṃ kṣatriyapuṃgavaḥ<BR>
07,055.037a	ye cānye 'pi kule santi puruṣā no varānane<BR>
07,055.037c	sarve te vai gatiṃ yāntu abhimanyor yaśasvinaḥ<BR>
07,055.038a	kuryāma tad vayaṃ karma kriyāsuḥ suhṛdaś ca naḥ<BR>
07,055.038c	kṛtavān yādṛg adyaikas tava putro mahārathaḥ<BR>
07,055.039a	evam āśvāsya bhaginīṃ draupadīm api cottarām<BR>
07,055.039c	pārthasyaiva mahābāhuḥ pārśvam āgād ariṃdamaḥ<BR>
07,055.040a	tato 'bhyanujñāya nṛpān kṛṣṇo bandhūṃs tathābhibhūḥ<BR>
07,055.040c	viveśāntaḥpuraṃ rājaṃs te 'nye jagmur yathālayam<BR>
07,056.001	saṃjaya uvāca<BR>
07,056.001a	tato 'rjunasya bhavanaṃ praviśyāpratimaṃ vibhuḥ<BR>
07,056.001c	spṛṣṭvāmbhaḥ puṇḍarīkākṣaḥ sthaṇḍile śubhalakṣaṇe<BR>
07,056.001e	saṃtastāra śubhāṃ śayyāṃ darbhair vaiḍūryasaṃnibhaiḥ<BR>
07,056.002a	tato mālyena vidhival lājair gandhaiḥ sumaṅgalaiḥ<BR>
07,056.002c	alaṃcakāra tāṃ śayyāṃ parivāryāyudhottamaiḥ<BR>
07,056.003a	tataḥ spṛṣṭodakaṃ pārthaṃ vinītāḥ paricārakāḥ<BR>
07,056.003c	darśayāṃ naityakaṃ cakrur naiśaṃ traiyambakaṃ balim<BR>
07,056.004a	tataḥ prītamanāḥ pārtho gandhair mālyaiś ca mādhavam<BR>
07,056.004c	alaṃkṛtyopahāraṃ taṃ naiśam asmai nyavedayat<BR>
07,056.005a	smayamānas tu govindaḥ phalgunaṃ pratyabhāṣata<BR>
07,056.005c	supyatāṃ pārtha bhadraṃ te kalyāṇāya vrajāmy aham<BR>
07,056.006a	sthāpayitvā tato dvāḥsthān goptṝṃś cāttāyudhān narān<BR>
07,056.006c	dārukānugataḥ śrīmān viveśa śibiraṃ svakam<BR>
07,056.006e	śiśye ca śayane śubhre bahukṛtyaṃ vicintayan<BR>
07,056.006f*0403_01	pārthāya sarvaṃ bhagavāñ śokaduḥkhāpahaṃ vidhim<BR>
07,056.006f*0403_02	vyadadhāt puṇḍarīkākṣas tejodyutivivardhanam<BR>
07,056.006f*0403_03	yogam āsthāya yuktātmā sarveṣām īśvareśvaraḥ<BR>
07,056.006f*0403_04	śreyaskāmaḥ pṛthuyaśā viṣṇur jiṣṇupriyaṃkaraḥ<BR>
07,056.007a	na pāṇḍavānāṃ śibire kaś cit suṣvāpa tāṃ niśām<BR>
07,056.007c	prajāgaraḥ sarvajanam āviveśa viśāṃ pate<BR>
07,056.008a	putraśokābhibhūtena pratijñāto mahātmanā<BR>
07,056.008c	sahasā sindhurājasya vadho gāṇḍīvadhanvanā<BR>
07,056.009a	tat kathaṃ nu mahābāhur vāsaviḥ paravīrahā<BR>
07,056.009c	pratijñāṃ saphalāṃ kuryād iti te samacintayan<BR>
07,056.010a	kaṣṭaṃ hīdaṃ vyavasitaṃ pāṇḍavena mahātmanā<BR>
07,056.010b*0404_01	sa ca rājā mahāvīryaḥ pārayatv arjunaḥ satām<BR>
07,056.010c	putraśokābhitaptena pratijñā mahatī kṛtā<BR>
07,056.011a	bhrātaraś cāpi vikrāntā bahulāni balāni ca<BR>
07,056.011c	dhṛtarāṣṭrasya putreṇa sarvaṃ tasmai niveditam<BR>
07,056.012a	sa hatvā saindhavaṃ saṃkhye punar etu dhanaṃjayaḥ<BR>
07,056.012c	jitvā ripugaṇāṃś caiva pārayatv arjuno vratam<BR>
07,056.012d*0405_01	sa jitvārigaṇān saṃkhe vārayitvā mahāvratam<BR>
07,056.012d*0406_01	yady asti sukṛtaṃ kiṃ cid asmākaṃ hantu saindhavam<BR>
07,056.012d*0406_02	jitvā sarvān ripūn pārthas trātuṃ no 'smān mahābhayāt<BR>
07,056.012d*0406_03	evam āśaṃsamānās te ke cit tasthur upaśrutim<BR>
07,056.012d*0406_04	śrutvā ceṣṭaṃ sumanaso vyaktam āśaṃsire jayam<BR>
07,056.012d*0406_05	bhavitā nu kathaṃ kṛtyam idam ity apare 'bruvan<BR>
07,056.013a	ahatvā sindhurājaṃ hi dhūmaketuṃ pravekṣyati<BR>
07,056.013c	na hy etad anṛtaṃ kartum arhaḥ pārtho dhanaṃjayaḥ<BR>
07,056.013d*0407_01	mahad dhi sāhasaṃ pārthaḥ kṛtavāñ śokamohitaḥ<BR>
07,056.014a	dharmaputraḥ kathaṃ rājā bhaviṣyati mṛte 'rjune<BR>
07,056.014c	tasmin hi vijayaḥ kṛtsnaḥ pāṇḍavena samāhitaḥ<BR>
07,056.014d*0408_01	arjune hi jayas teṣām āyatto jīvitāni ca<BR>
07,056.015a	yadi naḥ sukṛtaṃ kiṃ cid yadi dattaṃ hutaṃ yadi<BR>
07,056.015c	phalena tasya sarvasya savyasācī jayatv arīn<BR>
07,056.016a	evaṃ kathayatāṃ teṣāṃ jayam āśaṃsatāṃ prabho<BR>
07,056.016c	kṛcchreṇa mahatā rājan rajanī vyatyavartata<BR>
07,056.017a	tasyāṃ rajanyāṃ madhye tu pratibuddho janārdanaḥ<BR>
07,056.017c	smṛtvā pratijñāṃ pārthasya dārukaṃ pratyabhāṣata<BR>
07,056.018a	arjunena pratijñātam ārtena hatabandhunā<BR>
07,056.018c	jayadrathaṃ haniṣyāmi śvobhūta iti dāruka<BR>
07,056.019a	tat tu duryodhanaḥ śrutvā mantribhir mantrayiṣyati<BR>
07,056.019c	yathā jayadrathaṃ pārtho na hanyād iti saṃyuge<BR>
07,056.020a	akṣauhiṇyo hi tāḥ sarvā rakṣiṣyanti jayadratham<BR>
07,056.020c	droṇaś ca saha putreṇa sarvāstravidhipāragaḥ<BR>
07,056.021a	eko vīraḥ sahasrākṣo daityadānavamarditā<BR>
07,056.021c	so 'pi taṃ notsahetājau hantuṃ droṇena rakṣitam<BR>
07,056.022a	so 'haṃ śvas tat kariṣyāmi yathā kuntīsuto 'rjunaḥ<BR>
07,056.022c	aprāpte 'staṃ dinakare haniṣyati jayadratham<BR>
07,056.023a	na hi dārā na mitrāṇi jñātayo na ca bāndhavāḥ<BR>
07,056.023c	kaś cin nānyaḥ priyataraḥ kuntīputrān mamārjunāt<BR>
07,056.024a	anarjunam imaṃ lokaṃ muhūrtam api dāruka<BR>
07,056.024c	udīkṣituṃ na śakto 'haṃ bhavitā na ca tat tathā<BR>
07,056.025a	ahaṃ dhvajinyaḥ śatrūṇāṃ sahayāḥ sarathadvipāḥ<BR>
07,056.025c	arjunārthe haniṣyāmi sakarṇāḥ sasuyodhanāḥ<BR>
07,056.026a	śvo nirīkṣantu me vīryaṃ trayo lokā mahāhave<BR>
07,056.026c	dhanaṃjayārthaṃ samare parākrāntasya dāruka<BR>
07,056.027a	śvo narendrasahasrāṇi rājaputraśatāni ca<BR>
07,056.027c	sāśvadviparathāny ājau vidraviṣyanti dāruka<BR>
07,056.028a	śvas tāṃ cakrapramathitāṃ drakṣyase nṛpavāhinīm<BR>
07,056.028c	mayā kruddhena samare pāṇḍavārthe nipātitām<BR>
07,056.028d*0409_01	adya jñāsyanti tridaśāḥ sāsurāḥ sacarācarāḥ<BR>
07,056.028d*0409_02	vāsudevasya tāṃ prītiṃ pāṇḍaveṣv anapāyinīm<BR>
07,056.029a	śvaḥ sadevāḥ sagandharvāḥ piśācoragarākṣasāḥ<BR>
07,056.029c	jñāsyanti lokāḥ sarve māṃ suhṛdaṃ savyasācinaḥ<BR>
07,056.030a	yas taṃ dveṣṭi sa māṃ dveṣṭi yas tam anu sa mām anu<BR>
07,056.030c	iti saṃkalpyatāṃ buddhyā śarīrārdhaṃ mamārjunaḥ<BR>
07,056.031a	yathā tvam aprabhātāyām asyāṃ niśi rathottamam<BR>
07,056.031c	kalpayitvā yathāśāstram ādāya vratasaṃyataḥ<BR>
07,056.032a	gadāṃ kaumodakīṃ divyāṃ śaktiṃ cakraṃ dhanuḥ śarān<BR>
07,056.032c	āropya vai rathe sūta sarvopakaraṇāni ca<BR>
07,056.033a	sthānaṃ hi kalpayitvā ca rathopasthe dhvajasya me<BR>
07,056.033c	vainateyasya vīrasya samare rathaśobhinaḥ<BR>
07,056.034a	chatraṃ jāmbūnadair jālair arkajvalanasaṃnibhaiḥ<BR>
07,056.034c	viśvakarmakṛtair divyair aśvān api ca bhūṣitān<BR>
07,056.035a	balāhakaṃ meghapuṣpaṃ sainyaṃ sugrīvam eva ca<BR>
07,056.035c	yuktvā vājivarān yattaḥ kavacī tiṣṭha dāruka<BR>
07,056.036a	pāñcajanyasya nirghoṣam ārṣabheṇaiva pūritam<BR>
07,056.036c	śrutvā tu bhairavaṃ nādam upayāyā javena mām<BR>
07,056.037a	ekāhnāham amarṣaṃ ca sarvaduḥkhāni caiva ha<BR>
07,056.037c	bhrātuḥ pitṛṣvaseyasya vyapaneṣyāmi dāruka<BR>
07,056.038a	sarvopāyair yatiṣyāmi yathā bībhatsur āhave<BR>
07,056.038c	paśyatāṃ dhārtarāṣṭrāṇāṃ haniṣyati jayadratham<BR>
07,056.039a	yasya yasya ca bībhatsur vadhe yatnaṃ kariṣyati<BR>
07,056.039c	āśaṃse sārathe tatra bhavitāsya dhruvo jayaḥ<BR>
07,056.040	dāruka uvāca<BR>
07,056.040a	jaya eva dhruvas tasya kuta eva parājayaḥ<BR>
07,056.040c	yasya tvaṃ puruṣavyāghra sārathyam upajagmivān<BR>
07,056.041a	evaṃ caitat kariṣyāmi yathā mām anuśāsasi<BR>
07,056.041c	suprabhātām imāṃ rātriṃ jayāya vijayasya hi<BR>
07,057.001	saṃjaya uvāca<BR>
07,057.001a	kuntīputras tu taṃ mantraṃ smarann eva dhanaṃjayaḥ<BR>
07,057.001c	pratijñām ātmano rakṣan mumohācintyavikramaḥ<BR>
07,057.002a	taṃ tu śokena saṃtaptaṃ svapne kapivaradhvajam<BR>
07,057.002b*0410_01	niśvasantaṃ mahātmānaṃ saphenam iva pannagam<BR>
07,057.002b*0410_02	visaṃjñamanasaṃ jñātvā arjunaṃ śokavihvalam<BR>
07,057.002c	āsasāda mahātejā dhyāyantaṃ garuḍadhvajaḥ<BR>
07,057.003a	pratyutthānaṃ tu kṛṣṇasya sarvāvasthaṃ dhanaṃjayaḥ<BR>
07,057.003c	nālopayata dharmātmā bhaktyā premṇā ca sarvadā<BR>
07,057.004a	pratyutthāya ca govindaṃ sa tasmāy āsanaṃ dadau<BR>
07,057.004c	na cāsane svayaṃ buddhiṃ bībhatsur vyadadhāt tadā<BR>
07,057.005a	tataḥ kṛṣṇo mahātejā jānan pārthasya niścayam<BR>
07,057.005c	kuntīputram idaṃ vākyam āsīnaḥ sthitam abravīt<BR>
07,057.006a	mā viṣāde manaḥ pārtha kṛthāḥ kālo hi durjayaḥ<BR>
07,057.006c	kālaḥ sarvāṇi bhūtāni niyacchati pare vidhau<BR>
07,057.007a	kimarthaṃ ca viṣādas te tad brūhi vadatāṃ vara<BR>
07,057.007c	na śocitavyaṃ viduṣā śokaḥ kāryavināśanaḥ<BR>
07,057.007d*0411_01	yat tu kāryaṃ bhavet kāryaṃ karmaṇā tat samācara<BR>
07,057.007d*0411_02	hīnaceṣṭasya yaḥ śokaḥ sa hi śatrur dhanaṃjaya<BR>
07,057.008a	śocan nandayate śatrūn karśayaty api bāndhavān<BR>
07,057.008c	kśīyate ca naras tasmān na tvaṃ śocitum arhasi<BR>
07,057.009a	ity ukto vāsudevena bībhatsur aparājitaḥ<BR>
07,057.009c	ābabhāṣe tadā vidvān idaṃ vacanam arthavat<BR>
07,057.010a	mayā pratijñā mahatī jayadrathavadhe kṛtā<BR>
07,057.010c	śvo 'smi hantā durātmānaṃ putraghnam iti keśava<BR>
07,057.011a	matpratijñāvighātārthaṃ dhārtarāṣṭraiḥ kilācyuta<BR>
07,057.011c	pṛṣṭhataḥ saindhavaḥ kāryaḥ sarvair gupto mahārathaiḥ<BR>
07,057.012a	daśa caikā ca tāḥ kṛṣṇa akṣauhiṇyaḥ sudurjayāḥ<BR>
07,057.012b*0412_01	hatāvaśeṣās tatremā daśa mādhava saṃkhyayā<BR>
07,057.012b*0412_02	tābhiḥ parivṛtaḥ saṃkhye sarvaiś caiva mahārathaiḥ<BR>
07,057.012b*0412_03	kathaṃ śakyeta sa draṣṭuṃ durātmā kṛṣṇa saindhavaḥ<BR>
07,057.012b*0412_04	pratijñāpāraṇaṃ caiva na bhaviṣyati keśava<BR>
07,057.012c	pratijñāyāṃ ca hīnāyāṃ kathaṃ jīveta madvidhaḥ<BR>
07,057.013a	duḥkhopāyasya me vīra vikāṅkṣā parivartate<BR>
07,057.013c	drutaṃ ca yāti savitā tata etad bravīmy aham<BR>
07,057.014a	śokasthānaṃ tu tac chrutvā pārthasya dvijaketanaḥ<BR>
07,057.014c	saṃspṛśyāmbhas tataḥ kṛṣṇaḥ prāṅmukhaḥ samavasthitaḥ<BR>
07,057.015a	idaṃ vākyaṃ mahātejā babhāṣe puṣkarekṣaṇaḥ<BR>
07,057.015c	hitārthaṃ pāṇḍuputrasya saindhavasya vadhe vṛtaḥ<BR>
07,057.016a	pārtha pāśupataṃ nāma paramāstraṃ sanātanam<BR>
07,057.016c	yena sarvān mṛdhe daityāñ jaghne devo maheśvaraḥ<BR>
07,057.017a	yadi tad viditaṃ te 'dya śvo hantāsi jayadratham<BR>
07,057.017c	atha jñātuṃ prapadyasva manasā vṛṣabhadhvajam<BR>
07,057.018a	taṃ devaṃ manasā dhyāyañ joṣam āssva dhanaṃjaya<BR>
07,057.018c	tatas tasya prasādāt tvaṃ bhaktaḥ prāpsyasi tan mahat<BR>
07,057.019a	tataḥ kṛṣṇavacaḥ śrutvā saṃspṛśyāmbho dhanaṃjayaḥ<BR>
07,057.019c	bhūmāv āsīna ekāgro jagāma manasā bhavam<BR>
07,057.020a	tataḥ praṇihite brāhme muhūrte śubhalakṣaṇe<BR>
07,057.020c	ātmānam arjuno 'paśyad gagane sahakeśavam<BR>
07,057.021a	jyotirbhiś ca samākīrṇaṃ siddhacāraṇasevitam<BR>
07,057.021c	vāyuvegagatiḥ pārthaḥ khaṃ bheje sahakeśavaḥ<BR>
07,057.022a	keśavena gṛhītaḥ sa dakṣiṇe vibhunā bhuje<BR>
07,057.022c	prekṣamāṇo bahūn bhāvāñ jagāmādbhutadarśanān<BR>
07,057.023a	udīcyāṃ diśi dharmātmā so 'paśyac chvetaparvatam<BR>
07,057.023c	kuberasya vihāre ca nalinīṃ padmabhūṣitām<BR>
07,057.024a	saricchreṣṭhāṃ ca tāṃ gaṅgāṃ vīkṣamāṇo bahūdakām<BR>
07,057.024c	sadāpuṣpaphalair vṛkṣair upetāṃ sphaṭikopalām<BR>
07,057.025a	siṃhavyāghrasamākīrṇāṃ nānāmṛgagaṇākulām<BR>
07,057.025c	puṇyāśramavatīṃ ramyāṃ manojñāṇḍajasevitām<BR>
07,057.026a	mandarasya pradeśāṃś ca kiṃnarodgītanāditān<BR>
07,057.026c	hemarūpyamayaiḥ śṛṅgair nānauṣadhividīpitān<BR>
07,057.026e	tathā mandāravṛkṣaiś ca puṣpitair upaśobhitān<BR>
07,057.026f*0413_01	viśvakarmakṛtair divyair anyān api ca bhūṣitān<BR>
07,057.027a	snigdhāñjanacayākāraṃ saṃprāptaḥ kālaparvatam<BR>
07,057.027c	puṇyaṃ himavataḥ pādaṃ maṇimantaṃ ca parvatam<BR>
07,057.027e	brahmatuṅgaṃ nadīś cānyās tathā janapadān api<BR>
07,057.028a	suśṛṅgaṃ śataśṛṅgaṃ ca śaryātivanam eva ca<BR>
07,057.028c	puṇyam aśvaśiraḥsthānaṃ sthānam ātharvaṇasya ca<BR>
07,057.029a	vṛṣadaṃśaṃ ca śailendraṃ mahāmandaram eva ca<BR>
07,057.029c	apsarobhiḥ samākīrṇaṃ kiṃnaraiś copaśobhitam<BR>
07,057.030a	tāṃś ca śailān vrajan pārthaḥ prekṣate sahakeśavaḥ<BR>
07,057.030c	śubhaiḥ prasravaṇair juṣṭān hemadhātuvibhūṣitān<BR>
07,057.031a	candraraśmiprakāśāṅgīṃ pṛthivīṃ puramālinīm<BR>
07,057.031c	samudrāṃś cādbhutākārān apaśyad bahulākarān<BR>
07,057.032a	viyad dyāṃ pṛthivīṃ caiva paśyan viṣṇupade vrajan<BR>
07,057.032c	vismitaḥ saha kṛṣṇena kṣipto bāṇa ivātyagāt<BR>
07,057.033a	grahanakṣatrasomānāṃ sūryāgnyoś ca samatviṣam<BR>
07,057.033c	apaśyata tadā pārtho jvalantam iva parvatam<BR>
07,057.034a	samāsādya tu taṃ śailaṃ śailāgre samavasthitam<BR>
07,057.034c	taponityaṃ mahātmānam apaśyad vṛṣabhadhvajam<BR>
07,057.035a	sahasram iva sūryāṇāṃ dīpyamānaṃ svatejasā<BR>
07,057.035c	śūlinaṃ jaṭilaṃ gauraṃ valkalājinavāsasam<BR>
07,057.036a	nayanānāṃ sahasraiś ca vicitrāṅgaṃ mahaujasam<BR>
07,057.036c	pārvatyā sahitaṃ devaṃ bhūtasaṃghaiś ca bhāsvaraiḥ<BR>
07,057.037a	gītavāditrasaṃhrādais tālalāsyasamanvitam<BR>
07,057.037c	valgitāsphoṭitotkruṣṭaiḥ puṇyagandhaiś ca sevitam<BR>
07,057.038a	stūyamānaṃ stavair divyair munibhir brahmavādibhiḥ<BR>
07,057.038c	goptāraṃ sarvabhūtānām iṣvāsadharam acyutam<BR>
07,057.039a	vāsudevas tu taṃ dṛṣṭvā jagāma śirasā kṣitim<BR>
07,057.039c	pārthena saha dharmātmā gṛṇan brahma sanātanam<BR>
07,057.040a	lokādiṃ viśvakarmāṇam ajam īśānam avyayam<BR>
07,057.040c	manasaḥ paramāṃ yoniṃ khaṃ vāyuṃ jyotiṣāṃ nidhim<BR>
07,057.041a	sraṣṭāraṃ vāridhārāṇāṃ bhuvaś ca prakṛtiṃ parām<BR>
07,057.041c	devadānavayakṣāṇāṃ mānavānāṃ ca sādhanam<BR>
07,057.042a	yogināṃ paramaṃ brahma vyaktaṃ brahmavidāṃ nidhim<BR>
07,057.042c	carācarasya sraṣṭāraṃ pratihartāram eva ca<BR>
07,057.043a	kālakopaṃ mahātmānaṃ śakrasūryaguṇodayam<BR>
07,057.043c	avandata tadā kṛṣṇo vāṅmanobuddhikarmabhiḥ<BR>
07,057.044a	yaṃ prapaśyanti vidvāṃsaḥ sūkṣmādhyātmapadaiṣiṇaḥ<BR>
07,057.044b*0414_01	yam ṛgvedavido gānti ṛco hy akṣaram eva ca<BR>
07,057.044b*0414_02	yajurvedavidaś caivādityavarṇaṃ tamasaḥ parastāt<BR>
07,057.044b*0414_03	gāyanti yaṃ sāmavida ihaiva iti nihnutam<BR>
07,057.044c	tam ajaṃ kāraṇātmānaṃ jagmatuḥ śaraṇaṃ bhavam<BR>
07,057.044d*0415_01	tam evāgniṃ tam ādityaṃ bhūyo bhūyas tatheśvaram<BR>
07,057.045a	arjunaś cāpi taṃ devaṃ bhūyo bhūyo 'bhyavandata<BR>
07,057.045c	jñātvaikaṃ bhūtabhavyādiṃ sarvabhūtabhavodbhavam<BR>
07,057.045d*0416_01	śaraṇyaṃ śaraṇaṃ devam īśānaṃ parameśvaram<BR>
07,057.045d*0416_02	jagāma jagatāṃ nātham arjunaḥ sajanārdanaḥ<BR>
07,057.046a	tatas tāv āgatau śarvaḥ provāca prahasann iva<BR>
07,057.046a*0417_01	**** **** naranārāyaṇāv ubhau<BR>
07,057.046a*0417_02	suprasannamanāḥ śarvaḥ<BR>
07,057.046c	svāgataṃ vāṃ naraśreṣṭhāv uttiṣṭhetāṃ gataklamau<BR>
07,057.046e	kiṃ ca vām īpsitaṃ vīrau manasaḥ kṣipram ucyatām<BR>
07,057.047a	yena kāryeṇa saṃprāptau yuvāṃ tat sādhayāmi vām<BR>
07,057.047c	vriyatām ātmanaḥ śreyas tat sarvaṃ pradadāni vām<BR>
07,057.048a	tatas tad vacanaṃ śrutvā pratyutthāya kṛtāñjalī<BR>
07,057.048c	vāsudevārjunau śarvaṃ tuṣṭuvāte mahāmatī<BR>
07,057.048d*0418_01	bhaktyā stavena divyena mahātmānam aninditam<BR>
07,057.049a	namo bhavāya śarvāya rudrāya varadāya ca<BR>
07,057.049c	paśūnāṃ pataye nityam ugrāya ca kapardine<BR>
07,057.050a	mahādevāya bhīmāya tryambakāya ca śambhave<BR>
07,057.050c	īśānāya bhagaghnāya namo 'stv andhakaghātine<BR>
07,057.051a	kumāragurave nityaṃ nīlagrīvāya vedhase<BR>
07,057.051b*0419_01	pinākine haviṣyāya satyāya vibhave sadā<BR>
07,057.051c	vilohitāya dhūmrāya vyādhāyānaparājite<BR>
07,057.052a	nityaṃ nīlaśikhaṇḍāya śūline divyacakṣuṣe<BR>
07,057.052c	hantre goptre trinetrāya vyādhāya vasuretase<BR>
07,057.053a	acintyāyāmbikābhartre sarvadevastutāya ca<BR>
07,057.053c	vṛṣadhvajāya piṅgāya jaṭine brahmacāriṇe<BR>
07,057.054a	tapyamānāya salile brahmaṇyāyājitāya ca<BR>
07,057.054c	viśvātmane viśvasṛje viśvam āvṛtya tiṣṭhate<BR>
07,057.055a	namo namas te sevyāya bhūtānāṃ prabhave sadā<BR>
07,057.055b*0420_01	abhigamyāya kāmyāya stutyāyāryāya sarvadā<BR>
07,057.055c	brahmavaktrāya śarvāya śaṃkarāya śivāya ca<BR>
07,057.056a	namo 'stu vācaspataye prajānāṃ pataye namaḥ<BR>
07,057.056c	namo viśvasya pataye mahatāṃ pataye namaḥ<BR>
07,057.057a	namaḥ sahasraśirase sahasrabhujamanyave<BR>
07,057.057c	sahasranetrapādāya namo 'saṃkhyeyakarmaṇe<BR>
07,057.058a	namo hiraṇyavarṇāya hiraṇyakavacāya ca<BR>
07,057.058b*0421_01	kadrudrāya namo viṣvakcakṣuṣe ca hanīyase<BR>
07,057.058b*0421_02	mīḍhuṣṭamāya havyāya śraviṣṭāya śrutāya ca<BR>
07,057.058b*0421_03	śipiviṣṭāya giraye namo budhyāya vilmine<BR>
07,057.058b*0421_04	namaḥ parṇāya gehyāya druhyāya prabhṛśāya ca<BR>
07,057.058b*0421_05	namaḥ parṇāya śuṣkāya rajasyāya pulastyaye<BR>
07,057.058b*0421_06	duṃdubhyāya hananyāya svāyudhāya sudhanvane<BR>
07,057.058b*0421_07	namaḥ stutyāya pathyāya kāvyāyāśurathāya ca<BR>
07,057.058b*0421_08	namaḥ somyāya vātyāya urvayāya niṣaṅgiṇe<BR>
07,057.058b*0421_09	vaiśantāya ca kūpyāya nīpāya ca varūthine<BR>
07,057.058b*0421_10	namaḥ somāya rudrāya tāmrāya śivamūrtaye<BR>
07,057.058b*0422_01	namo 'stu devadevāya mahābhūtadharāya ca<BR>
07,057.058c	bhaktānukampine nityaṃ sidhyatāṃ nau varaḥ prabho<BR>
07,057.059a	evaṃ stutvā mahādevaṃ vāsudevaḥ sahārjunaḥ<BR>
07,057.059c	prasādayām āsa bhavaṃ tadā hy astropalabdhaye<BR>
07,057.059d*0423_01	arjunāya dadau buddhiṃ tasminn astre yad īpsitam<BR>
07,057.060a	tato 'rjunaḥ prītamanā vavande vṛṣabhadhvajam<BR>
07,057.060c	dadarśotphullanayanaḥ samastaṃ tejasāṃ nidhim<BR>
07,057.061a	taṃ copahāraṃ svakṛtaṃ naiśaṃ naityakam ātmanaḥ<BR>
07,057.061c	dadarśa tryambakābhyāśe vāsudevaniveditam<BR>
07,057.062a	tato 'bhipūjya manasā śarvaṃ kṛṣṇaṃ ca pāṇḍavaḥ<BR>
07,057.062c	icchāmy ahaṃ divyam astram ity abhāṣata śaṃkaram<BR>
07,057.063a	tataḥ pārthasya vijñāya varārthe vacanaṃ prabhuḥ<BR>
07,057.063c	vāsudevārjunau devaḥ smayamāno 'bhyabhāṣata<BR>
07,057.063d*0424_01	svāgataṃ vāṃ naraśreṣṭha vijñātaṃ manasepsitam<BR>
07,057.063d*0424_02	yena kāmena saṃprāptau bhavadbhyāṃ taṃ dadāmy aham<BR>
07,057.064a	saro 'mṛtamayaṃ divyam abhyāśe śatrusūdanau<BR>
07,057.064c	tatra me tad dhanur divyaṃ śaraś ca nihitaḥ purā<BR>
07,057.065a	yena devārayaḥ sarve mayā yudhi nipātitāḥ<BR>
07,057.065c	tata ānīyatāṃ kṛṣṇau saśaraṃ dhanur uttamam<BR>
07,057.066a	tathety uktvā tu tau vīrau taṃ śarvaṃ pārṣadaiḥ saha<BR>
07,057.066c	prasthitau tat saro divyaṃ divyāścaryaśatair vṛtam<BR>
07,057.067a	nirdiṣṭaṃ yad vṛṣāṅkena puṇyaṃ sarvārthasādhakam<BR>
07,057.067c	taj jagmatur asaṃbhrāntau naranārāyaṇāv ṛṣī<BR>
07,057.068a	tatas tu tat saro gatvā sūryamaṇḍalasaṃnibham<BR>
07,057.068c	nāgam antarjale ghoraṃ dadṛśāte 'rjunācyutau<BR>
07,057.069a	dvitīyaṃ cāparaṃ nāgaṃ sahasraśirasaṃ varam<BR>
07,057.069c	vamantaṃ vipulāṃ jvālāṃ dadṛśāte 'gnivarcasam<BR>
07,057.070a	tataḥ kṛṣṇaś ca pārthaś ca saṃspṛśyāpaḥ kṛtāñjalī<BR>
07,057.070c	tau nāgāv upatasthāte namasyantau vṛṣadhvajam<BR>
07,057.071a	gṛṇantau vedaviduṣau tad brahma śatarudriyam<BR>
07,057.071c	aprameyaṃ praṇamantau gatvā sarvātmanā bhavam<BR>
07,057.072a	tatas tau rudramāhātmyād dhitvā rūpaṃ mahoragau<BR>
07,057.072c	dhanur bāṇaś ca śatrughnaṃ tad dvaṃdvaṃ samapadyata<BR>
07,057.073a	tato jagṛhatuḥ prītau dhanur bāṇaṃ ca suprabham<BR>
07,057.073c	ājahratur mahātmānau dadatuś ca mahātmane<BR>
07,057.074a	tataḥ pārśvād vṛṣāṅkasya brahmacārī nyavartata<BR>
07,057.074c	piṅgākṣas tapasaḥ kṣetraṃ balavān nīlalohitaḥ<BR>
07,057.075a	sa tad gṛhya dhanuḥśreṣṭhaṃ tasthau sthānaṃ samāhitaḥ<BR>
07,057.075c	vyakarṣac cāpi vidhivat saśaraṃ dhanur uttamam<BR>
07,057.076a	tasya maurvīṃ ca muṣṭiṃ ca sthānaṃ cālakṣya pāṇḍavaḥ<BR>
07,057.076c	śrutvā mantraṃ bhavaproktaṃ jagrāhācintyavikramaḥ<BR>
07,057.077a	sarasy eva ca taṃ bāṇaṃ mumocātibalaḥ prabhuḥ<BR>
07,057.077c	cakāra ca punar vīras tasmin sarasi tad dhanuḥ<BR>
07,057.078a	tataḥ prītaṃ bhavaṃ jñātvā smṛtimān arjunas tadā<BR>
07,057.078c	varam āraṇyakaṃ dattaṃ darśanaṃ śaṃkarasya ca<BR>
07,057.078e	manasā cintayām āsa tan me saṃpadyatām iti<BR>
07,057.079a	tasya tan matam ājñāya prītaḥ prādād varaṃ bhavaḥ<BR>
07,057.079c	tac ca pāśupataṃ ghoraṃ pratijñāyāś ca pāraṇam<BR>
07,057.079d*0425_01	tataḥ pāśupataṃ divyam avāpya punar īśvarāt<BR>
07,057.080a	saṃhṛṣṭaromā durdharṣaḥ kṛtaṃ kāryam amanyata<BR>
07,057.080b*0426_01	tato 'rjunahṛṣīkeśau punaḥ punar ariṃdamau<BR>
07,057.080c	vavandatuś ca saṃhṛṣṭau śirobhyāṃ tau maheśvaram<BR>
07,057.081a	anujñātau kṣaṇe tasmin bhavenārjunakeśavau<BR>
07,057.081c	prāptau svaśibiraṃ vīrau mudā paramayā yutau<BR>
07,057.081d*0427_01	tathā bhavenānumatau mahāsuranighātinau<BR>
07,057.081e	indrāviṣṇū yathā prītau jambhasya vadhakāṅkṣiṇau<BR>
07,058.001	saṃjaya uvāca<BR>
07,058.001a	tayoḥ saṃvadator eva kṛṣṇadārukayos tadā<BR>
07,058.001c	sātyagād rajanī rājann atha rājānvabudhyata<BR>
07,058.002a	paṭhanti pāṇisvanikā māgadhā madhuparkikāḥ<BR>
07,058.002c	vaitālikāś ca sūtāś ca tuṣṭuvuḥ puruṣarṣabham<BR>
07,058.003a	nartakāś cāpy anṛtyanta jagur gītāni gāyakāḥ<BR>
07,058.003c	kuruvaṃśastavārthāni madhuraṃ raktakaṇṭhinaḥ<BR>
07,058.004a	mṛdaṅgā jharjharā bheryaḥ paṇavānakagomukhāḥ<BR>
07,058.004c	āḍambarāś ca śaṅkhāś ca dundubhyaś ca mahāsvanāḥ<BR>
07,058.005a	evam etāni sarvāṇi tathānyāny api bhārata<BR>
07,058.005c	vādayanti sma saṃhṛṣṭāḥ kuśalāḥ sādhuśikṣitāḥ<BR>
07,058.006a	sa meghasamanirghoṣo mahāñ śabdo 'spṛśad divam<BR>
07,058.006c	pārthivapravaraṃ suptaṃ yudhiṣṭhiram abodhayat<BR>
07,058.007a	pratibuddhaḥ sukhaṃ supto mahārhe śayanottame<BR>
07,058.007c	utthāyāvaśyakāryārthaṃ yayau snānagṛhaṃ tataḥ<BR>
07,058.008a	tataḥ śuklāmbarāḥ snātās taruṇāṣṭottaraṃ śatam<BR>
07,058.008c	snāpakāḥ kāñcanaiḥ kumbhaiḥ pūrṇaiḥ samupatasthire<BR>
07,058.009a	bhadrāsane sūpaviṣṭaḥ paridhāyāmbaraṃ laghu<BR>
07,058.009c	sasnau candanasaṃyuktaiḥ pānīyair abhimantritaiḥ<BR>
07,058.010a	utsāditaḥ kaṣāyeṇa balavadbhiḥ suśikṣitaiḥ<BR>
07,058.010c	āplutaḥ sādhivāsena jalena ca sugandhinā<BR>
07,058.010d*0428_01	rājahaṃsanibhaṃ prāpya uṣṇīṣaṃ śithilārpitam<BR>
07,058.010d*0428_02	jalakṣayanimittaṃ vai veṣṭayām āsa mūrdhani<BR>
07,058.011a	hariṇā candanenāṅgam anulipya mahābhujaḥ<BR>
07,058.011c	sragvī cākliṣṭavasanaḥ prāṅmukhaḥ prāñjaliḥ sthitaḥ<BR>
07,058.011d*0429_01	kṛtvendriyāṇām aikāgryaṃ manasaś ca mahāmanāḥ<BR>
07,058.012a	jajāpa japyaṃ kaunteyaḥ satāṃ mārgam anuṣṭhitaḥ<BR>
07,058.012c	tato 'gniśaraṇaṃ dīptaṃ praviveśa vinītavat<BR>
07,058.013a	samiddhaṃ sa pavitrābhir agnim āhutibhis tathā<BR>
07,058.013c	mantrapūtābhir arcitvā niścakrāma gṛhāt tataḥ<BR>
07,058.014a	dvitīyāṃ puruṣavyāghraḥ kakṣyāṃ niṣkramya pārthivaḥ<BR>
07,058.014c	tatra vedavido viprān apaśyad brāhmaṇarṣabhān<BR>
07,058.015a	dāntān vedavratasnātān snātān avabhṛtheṣu ca<BR>
07,058.015c	sahasrānucarān saurān aṣṭau daśaśatāni ca<BR>
07,058.016a	akṣataiḥ sumanobhiś ca vācayitvā mahābhujaḥ<BR>
07,058.016c	tān dvijān madhusarpirbhyāṃ phalaiḥ śreṣṭhaiḥ sumaṅgalaiḥ<BR>
07,058.017a	prādāt kāñcanam ekaikaṃ niṣkaṃ viprāya pāṇḍavaḥ<BR>
07,058.017c	alaṃkṛtaṃ cāśvaśataṃ vāsāṃsīṣṭāś ca dakṣiṇāḥ<BR>
07,058.018a	tathā gāḥ kapilā dogdhrīḥ sarṣabhāḥ pāṇḍunandanaḥ<BR>
07,058.018c	hemaśṛṅgī rūpyakhurā dattvā cakre pradakṣiṇam<BR>
07,058.019a	svastikān vardhamānāṃś ca nandyāvartāṃś ca kāñcanān<BR>
07,058.019c	mālyaṃ ca jalakumbhāṃś ca jvalitaṃ ca hutāśanam<BR>
07,058.020a	pūrṇāny akṣatapātrāṇi rucakān rocanāṃs tathā<BR>
07,058.020c	svalaṃkṛtāḥ śubhāḥ kanyā dadhisarpirmadhūdakam<BR>
07,058.021a	maṅgalyān pakṣiṇaś caiva yac cānyad api pūjitam<BR>
07,058.021c	dṛṣṭvā spṛṣṭvā ca kaunteyo bāhyāṃ kakṣyām agāt tataḥ<BR>
07,058.022a	tatas tasya mahābāhos tiṣṭhataḥ paricārakāḥ<BR>
07,058.022c	sauvarṇaṃ sarvatobhadraṃ muktāvaiḍūryamaṇḍitam<BR>
07,058.023a	parārdhyāstaraṇāstīrṇaṃ sottaracchadam ṛddhimat<BR>
07,058.023c	viśvakarmakṛtaṃ divyam upajahrur varāsanam<BR>
07,058.024a	tatra tasyopaviṣṭasya bhūṣaṇāni mahātmanaḥ<BR>
07,058.024c	upajahrur mahārhāṇi preṣyāḥ śubhrāṇi sarvaśaḥ<BR>
07,058.024d*0430_01	śubhāni sarvapuṣpāṇi muktāhārāṃś ca puṣkalān<BR>
07,058.025a	yuktābharaṇaveṣasya kaunteyasya mahātmanaḥ<BR>
07,058.025c	rūpam āsīn mahārāja dviṣatāṃ śokavardhanam<BR>
07,058.026a	pāṇḍaraiś candraraśmyābhair hemadaṇḍaiś ca cāmaraiḥ<BR>
07,058.026c	dodhūyamānaḥ śuśubhe vidyudbhir iva toyadaḥ<BR>
07,058.027a	saṃstūyamānaḥ sūtaiś ca vandyamānaś ca bandibhiḥ<BR>
07,058.027c	upagīyamāno gandharvair āste sma kurunandanaḥ<BR>
07,058.028a	tato muhūrtād āsīt tu bandināṃ nisvano mahān<BR>
07,058.028c	nemighoṣaś ca rathināṃ khuraghoṣaś ca vājinām<BR>
07,058.029a	hrādena gajaghaṇṭānāṃ śaṅkhānāṃ ninadena ca<BR>
07,058.029c	narāṇāṃ padaśabdaiś ca kampatīva sma medinī<BR>
07,058.030a	tataḥ śuddhāntam āsādya jānubhyāṃ bhūtale sthitaḥ<BR>
07,058.030c	śirasā vandanīyaṃ tam abhivandya jagatpatim<BR>
07,058.031a	kuṇḍalī baddhanistriṃśaḥ saṃnaddhakavaco yuvā<BR>
07,058.031c	abhipraṇamya śirasā dvāḥstho dharmātmajāya vai<BR>
07,058.031e	nyavedayad dhṛṣīkeśam upayātaṃ mahātmane<BR>
07,058.031f*0431_01	śaṅkhacakragadāpāṇiḥ pītavāsāś caturbhujaḥ<BR>
07,058.031f*0431_02	tavājñādarśanākāṅkṣī dvāri tiṣṭhati keśavaḥ<BR>
07,058.032a	so 'bravīt puruṣavyāghraḥ svāgatenaiva mādhavam<BR>
07,058.032b*0432_01	praveśyatāṃ samīpaṃ me kimarthaṃ pravilambase<BR>
07,058.032c	arghyaṃ caivāsanaṃ cāsmai dīyatāṃ paramārcitam<BR>
07,058.033a	tataḥ praveśya vārṣṇeyam upaveśya varāsane<BR>
07,058.033c	satkṛtya satkṛtas tena paryapṛcchad yudhiṣṭhiraḥ<BR>
07,059.000*0433_00	saṃjaya uvāca<BR>
07,059.000*0433_01	tato yudhiṣṭhiro rājā pratinandya janārdanam<BR>
07,059.000*0433_02	uvāca paramaprītaḥ kaunteyo devakīsutam<BR>
07,059.001	yudhiṣṭhira uvāca<BR>
07,059.001a	sukhena rajanī vyuṣṭā kaccit te madhusūdana<BR>
07,059.001c	kaccij jñānāni sarvāṇi prasannāni tavācyuta<BR>
07,059.002	saṃjaya uvāca<BR>
07,059.002a	vāsudevo 'pi tad yuktaṃ paryapṛcchad yudhiṣṭhiram<BR>
07,059.002b*0434_01	darśanād eva te saumya na kiṃ cid aśubhaṃ mama<BR>
07,059.002c	tataḥ kṣattā prakṛtayo nyavedayad upasthitāḥ<BR>
07,059.003a	anujñātaś ca rājñā sa prāveśayata taṃ janam<BR>
07,059.003c	virāṭaṃ bhīmasenaṃ ca dhṛṣṭadyumnaṃ ca sātyakim<BR>
07,059.003d*0435_01	cedipaṃ dhṛṣṭaketuṃ ca drupadaṃ ca mahāratham<BR>
07,059.004a	śikhaṇḍinaṃ yamau caiva cekitānaṃ ca kekayān<BR>
07,059.004b*0436_01	kekayān sṛñjayān matsyān pāñcālāṃś cāpi rājakān<BR>
07,059.004c	yuyutsuṃ caiva kauravyaṃ pāñcālyaṃ cottamaujasam<BR>
07,059.004d*0437_01	yudhāmanyuṃ subāhuṃ ca draupadeyāṃś ca sarvaśaḥ<BR>
07,059.005a	ete cānye ca bahavaḥ kṣatriyāḥ kṣatriyarṣabham<BR>
07,059.005c	upatasthur mahātmānaṃ viviśuś cāsaneṣu te<BR>
07,059.005d*0438_01	etāṃś ca suhṛdaś cānyān darśayām āsa pāṇḍavam<BR>
07,059.005d*0438_02	anujñātāś ca pārthena āsīnā āsaneṣu te<BR>
07,059.005d*0439_01	sthiteṣv adhiparārdhyeṣu yathārhaṃ vaṃdya pārthivam<BR>
07,059.006a	ekasminn āsane vīrāv upaviṣṭau mahābalau<BR>
07,059.006c	kṛṣṇaś ca yuyudhānaś ca mahātmānau mahādyutī<BR>
07,059.007a	tato yudhiṣṭhiras teṣāṃ śṛṇvatāṃ madhusūdanam<BR>
07,059.007c	abravīt puṇḍarīkākṣam ābhāṣya madhuraṃ vacaḥ<BR>
07,059.008a	ekaṃ tvāṃ vayam āśritya sahasrākṣam ivāmarāḥ<BR>
07,059.008c	prārthayāmo jayaṃ yuddhe śāśvatāni sukhāni ca<BR>
07,059.009a	tvaṃ hi rājyavināśaṃ ca dviṣadbhiś ca nirākriyām<BR>
07,059.009c	kleśāṃś ca vividhān kṛṣṇa sarvāṃs tān api vettha naḥ<BR>
07,059.010a	tvayi sarveśa sarveṣām asmākaṃ bhaktavatsala<BR>
07,059.010c	sukham āyattam atyarthaṃ yātrā ca madhusūdana<BR>
07,059.011a	sa tathā kuru vārṣṇeya yathā tvayi mano mama<BR>
07,059.011c	arjunasya yathā satyā pratijñā syāc cikīrṣitā<BR>
07,059.012a	sa bhavāṃs tārayatv asmād duḥkhāmarṣamahārṇavāt<BR>
07,059.012c	pāraṃ titīrṣatām adya plavo no bhava mādhava<BR>
07,059.013a	na hi tat kurute saṃkhye kārtavīryasamas tv api<BR>
07,059.013c	rathī yat kurute kṛṣṇa sārathir yatnam āsthitaḥ<BR>
07,059.013d*0440_01	yathaiva sarvāsv āpatsu pāsi vṛṣṇīñ janārdana<BR>
07,059.013d*0440_02	tathaivāsmān mahābāho vṛjināt trātum arhasi<BR>
07,059.013d*0440_03	tvam agādhe 'plave magnān pāṇḍavān kurusāgare<BR>
07,059.013d*0440_04	samuddhara plavo bhūtvā śaṅkhacakragadādhara<BR>
07,059.013d*0440_05	namaste devadeveśa sanātana viśātana<BR>
07,059.013d*0440_06	viṣṇo jiṣṇo hare kṛṣṇa vaikuṇṭhapuruṣottama<BR>
07,059.013d*0440_07	nāradas tvāṃ samācakhyau purāṇam ṛṣisattamam<BR>
07,059.013d*0440_08	varadaṃ śārṅgiṇaṃ devaṃ tat satyaṃ kuru mādhava<BR>
07,059.013d*0440_09	ity uktaḥ puṇḍarīkākṣo dharmarājena saṃsadi<BR>
07,059.013d*0440_10	toyameghasvano vāgmī pratyuvāca yudhiṣṭhiram<BR>
07,059.014	vāsudeva uvāca<BR>
07,059.014a	sāmareṣv api lokeṣu sarveṣu na tathāvidhaḥ<BR>
07,059.014c	śarāsanadharaḥ kaś cid yathā pārtho dhanaṃjayaḥ<BR>
07,059.015a	vīryavān astrasaṃpannaḥ parākrānto mahābalaḥ<BR>
07,059.015c	yuddhaśauṇḍaḥ sadāmarṣī tejasā paramo nṛṇām<BR>
07,059.016a	sa yuvā vṛṣabhaskandho dīrghabāhur mahābalaḥ<BR>
07,059.016c	siṃharṣabhagatiḥ śrīmān dviṣatas te haniṣyati<BR>
07,059.017a	ahaṃ ca tat kariṣyāmi yathā kuntīsuto 'rjunaḥ<BR>
07,059.017c	dhārtarāṣṭrasya sainyāni dhakṣyaty agnir ivotthitaḥ<BR>
07,059.018a	adya taṃ pāpakarmāṇaṃ kṣudraṃ saubhadraghātinam<BR>
07,059.018c	apunardarśanaṃ mārgam iṣubhiḥ kṣepsyate 'rjunaḥ<BR>
07,059.019a	tasyādya gṛdhrāḥ śyenāś ca vaḍagomāyavas tathā<BR>
07,059.019c	bhakṣayiṣyanti māṃsāni ye cānye puruṣādakāḥ<BR>
07,059.020a	yady asya devā goptāraḥ sendrāḥ sarve tathāpy asau<BR>
07,059.020c	rājadhānīṃ yamasyādya hataḥ prāpsyati saṃkule<BR>
07,059.021a	nihatya saindhavaṃ jiṣṇur adya tvām upayāsyati<BR>
07,059.021c	viśoko vijvaro rājan bhava bhūtipuraskṛtaḥ<BR>
07,060.001	saṃjaya uvāca<BR>
07,060.001a	tathā saṃbhāṣatāṃ teṣāṃ prādurāsīd dhanaṃjayaḥ<BR>
07,060.001c	didṛkṣur bharataśreṣṭhaṃ rājānaṃ sasuhṛdgaṇam<BR>
07,060.002a	taṃ praviṣṭaṃ śubhāṃ kakṣyām abhivādyāgrataḥ sthitam<BR>
07,060.002c	samutthāyārjunaṃ premṇā sasvaje pāṇḍavarṣabhaḥ<BR>
07,060.003a	mūrdhni cainam upāghrāya pariṣvajya ca bāhunā<BR>
07,060.003c	āśiṣaḥ paramāḥ procya smayamāno 'bhyabhāṣata<BR>
07,060.004a	vyaktam arjuna saṃgrāme dhruvas te vijayo mahān<BR>
07,060.004c	yādṛg rūpā hi te chāyā prasannaś ca janārdanaḥ<BR>
07,060.005a	tam abravīt tato jiṣṇur mahad āścaryam uttamam<BR>
07,060.005c	dṛṣṭavān asmi bhadraṃ te keśavasya prasādajam<BR>
07,060.006a	tatas tat kathayām āsa yathādṛṣṭaṃ dhanaṃjayaḥ<BR>
07,060.006c	āśvāsanārthaṃ suhṛdāṃ tryambakena samāgamam<BR>
07,060.007a	tataḥ śirobhir avaniṃ spṛṣṭvā sarve ca vismitāḥ<BR>
07,060.007c	namaskṛtya vṛṣāṅkāya sādhu sādhv ity athābruvan<BR>
07,060.008a	anujñātās tataḥ sarve suhṛdo dharmasūnunā<BR>
07,060.008c	tvaramāṇāḥ susaṃnaddhā hṛṣṭā yuddhāya niryayuḥ<BR>
07,060.009a	abhivādya tu rājānaṃ yuyudhānācyutārjunāḥ<BR>
07,060.009c	hṛṣṭā viniryayus te vai yudhiṣṭhiraniveśanāt<BR>
07,060.010a	rathenaikena durdharṣau yuyudhānajanārdanau<BR>
07,060.010c	jagmatuḥ sahitau vīrāv arjunasya niveśanam<BR>
07,060.011a	tatra gatvā hṛṣīkeśaḥ kalpayām āsa sūtavat<BR>
07,060.011c	rathaṃ rathavarasyājau vānararṣabhalakṣaṇam<BR>
07,060.012a	sa meghasamanirghoṣas taptakāñcanasaprabhaḥ<BR>
07,060.012c	babhau rathavaraḥ kḷptaḥ śiśur divasakṛd yathā<BR>
07,060.013a	tataḥ puruṣaśārdūlaḥ sajjaḥ sajjaṃ puraḥsaraḥ<BR>
07,060.013c	kṛtāhnikāya pārthāya nyavedayata taṃ ratham<BR>
07,060.013d*0441_01	rathaṃ puruṣasiṃhasya sadhvajaṃ sapatākinam<BR>
07,060.014a	taṃ tu loke varaḥ puṃsāṃ kirīṭī hemavarmabhṛt<BR>
07,060.014c	bāṇabāṇāsanī vāhaṃ pradakṣiṇam avartata<BR>
07,060.015a	tato vidyāvayovṛddhaiḥ kriyāvadbhir jitendriyaiḥ<BR>
07,060.015c	stūyamāno jayāśībhir āruroha mahāratham<BR>
07,060.016a	jaitraiḥ sāṃgrāmikair mantraiḥ pūrvam eva rathottamam<BR>
07,060.016c	abhimantritam arciṣmān udayaṃ bhāskaro yathā<BR>
07,060.017a	sa rathe rathināṃ śreṣṭhaḥ kāñcane kāñcanāvṛtaḥ<BR>
07,060.017c	vibabhau vimalo 'rciṣmān merāv iva divākaraḥ<BR>
07,060.018a	anvārurohatuḥ pārthaṃ yuyudhānajanārdanau<BR>
07,060.018c	śaryāter yajñam āyāntaṃ yathendraṃ devam aśvinau<BR>
07,060.019a	atha jagrāha govindo raśmīn raśmivatāṃ varaḥ<BR>
07,060.019c	mātalir vāsavasyeva vṛtraṃ hantuṃ prayāsyataḥ<BR>
07,060.020a	sa tābhyāṃ sahitaḥ pārtho rathapravaram āsthitaḥ<BR>
07,060.020c	sahito budhaśukrābhyāṃ tamo nighnan yathā śaśī<BR>
07,060.021a	saindhavasya vadhaprepsuḥ prayātaḥ śatrupūgahā<BR>
07,060.021c	sahāmbupatimitrābhyāṃ yathendras tārakāmaye<BR>
07,060.021d*0442_01	dhanur jaitraṃ tathā bāṇān dadhāno nirgato 'rjunaḥ<BR>
07,060.021d*0442_02	hantuṃ laṃkāpatiṃ devo bhagavān iva rāghavaḥ<BR>
07,060.022a	tato vāditranirghoṣair maṅgalyaiś ca stavaiḥ śubhaiḥ<BR>
07,060.022c	prayāntam arjunaṃ sūtā māgadhāś caiva tuṣṭuvuḥ<BR>
07,060.023a	sajayāśīḥ sapuṇyāhaḥ sūtamāgadhanisvanaḥ<BR>
07,060.023c	yukto vāditraghoṣeṇa teṣāṃ ratikaro 'bhavat<BR>
07,060.024a	tam anuprayato vāyuḥ puṇyagandhavahaḥ śuciḥ<BR>
07,060.024c	vavau saṃharṣayan pārthaṃ dviṣataś cāpi śoṣayan<BR>
07,060.024d*0443_01	tatas tasmin kṣaṇe rājan vividhāni śubhāni ca<BR>
07,060.025a	prādurāsan nimittāni vijayāya bahūni ca<BR>
07,060.025c	pāṇḍavānāṃ tvadīyānāṃ viparītāni māriṣa<BR>
07,060.026a	dṛṣṭvārjuno nimittāni vijayāya pradakṣiṇam<BR>
07,060.026c	yuyudhānaṃ maheṣvāsam idaṃ vacanam abravīt<BR>
07,060.027a	yuyudhānādya yuddhe me dṛśyate vijayo dhruvaḥ<BR>
07,060.027c	yathā hīmāni liṅgāni dṛśyante śinipuṃgava<BR>
07,060.028a	so 'haṃ tatra gamiṣyāmi yatra saindhavako nṛpaḥ<BR>
07,060.028c	yiyāsur yamalokāya mama vīryaṃ pratīkṣate<BR>
07,060.028d*0444_01	gaccha tvaṃ rakṣa rājānaṃ tvaṃ hi tulyo mayā raṇe<BR>
07,060.029a	yathā paramakaṃ kṛtyaṃ saindhavasya vadhe mama<BR>
07,060.029c	tathaiva sumahat kṛtyaṃ dharmarājasya rakṣaṇe<BR>
07,060.030a	sa tvam adya mahābāho rājānaṃ paripālaya<BR>
07,060.030c	yathaiva hi mayā guptas tvayā gupto bhavet tathā<BR>
07,060.030d*0445_01	na hi paśyāmi taṃ loke yas tvāṃ yuddhe parājayet<BR>
07,060.030d*0445_02	vāsudevasamaṃ yuddhe svayam apy amareśvaraḥ<BR>
07,060.031a	tvayi cāhaṃ parāśvasya pradyumne vā mahārathe<BR>
07,060.031c	śaknuyāṃ saindhavaṃ hantum anapekṣo nararṣabha<BR>
07,060.032a	mayy apekṣā na kartavyā kathaṃ cid api sātvata<BR>
07,060.032c	rājany eva parā guptiḥ kāryā sarvātmanā tvayā<BR>
07,060.033a	na hi yatra mahābāhur vāsudevo vyavasthitaḥ<BR>
07,060.033c	kiṃ cid vyāpadyate tatra yatrāham api ca dhruvam<BR>
07,060.034a	evam uktas tu pārthena sātyakiḥ paravīrahā<BR>
07,060.034c	tathety uktvāgamat tatra yatra rājā yudhiṣṭhiraḥ<BR>
07,061.001	dhṛtarāṣṭra uvāca<BR>
07,061.001a	śvobhūte kim akārṣus te duḥkhaśokasamanvitāḥ<BR>
07,061.001c	abhimanyau hate tatra ke vāyudhyanta māmakāḥ<BR>
07,061.002a	jānantas tasya karmāṇi kuravaḥ savyasācinaḥ<BR>
07,061.002c	kathaṃ tat kilbiṣaṃ kṛtvā nirbhayā brūhi māmakāḥ<BR>
07,061.003a	putraśokābhisaṃtaptaṃ kruddhaṃ mṛtyum ivāntakam<BR>
07,061.003c	āyāntaṃ puruṣavyāghraṃ kathaṃ dadṛśur āhave<BR>
07,061.004a	kapirājadhvajaṃ saṃkhye vidhunvānaṃ mahad dhanuḥ<BR>
07,061.004c	dṛṣṭvā putraparidyūnaṃ kim akurvanta māmakāḥ<BR>
07,061.005a	kiṃ nu saṃjaya saṃgrāme vṛttaṃ duryodhanaṃ prati<BR>
07,061.005c	paridevo mahān atra śruto me nābhinandanam<BR>
07,061.006a	babhūvur ye manogrāhyāḥ śabdāḥ śrutisukhāvahāḥ<BR>
07,061.006c	na śrūyante 'dya te sarve saindhavasya niveśane<BR>
07,061.006d*0446_01	bhūyāñ śabdān atīvānyāñ śabdaḥ saindhavaveśmani<BR>
07,061.006d*0446_02	paurāṇikānāṃ tūryāṇāṃ śaṅkhadundubhighoṣavān<BR>
07,061.007a	stuvatāṃ nādya śrūyante putrāṇāṃ śibire mama<BR>
07,061.007c	sūtamāgadhasaṃghānāṃ nartakānāṃ ca sarvaśaḥ<BR>
07,061.008a	śabdena nāditābhīkṣṇam abhavad yatra me śrutiḥ<BR>
07,061.008c	dīnānām adya taṃ śabdaṃ na śṛṇomi samīritam<BR>
07,061.009a	niveśane satyadhṛteḥ somadattasya saṃjaya<BR>
07,061.009c	āsīno 'haṃ purā tāta śabdam aśrauṣam uttamam<BR>
07,061.010a	tad adya hīnapuṇyo 'ham ārtasvaranināditam<BR>
07,061.010c	niveśanaṃ hatotsāhaṃ putrāṇāṃ mama lakṣaye<BR>
07,061.011a	viviṃśater durmukhasya citrasenavikarṇayoḥ<BR>
07,061.011c	anyeṣāṃ ca sutānāṃ me na tathā śrūyate dhvaniḥ<BR>
07,061.012a	brāhmaṇāḥ kṣatriyā vaiśyā yaṃ śiṣyāḥ paryupāsate<BR>
07,061.012c	droṇaputraṃ maheṣvāsaṃ putrāṇāṃ me parāyaṇam<BR>
07,061.013a	vitaṇḍālāpasaṃlāpair hutayācitavanditaiḥ<BR>
07,061.013c	gītaiś ca vividhair iṣṭai ramate yo divāniśam<BR>
07,061.014a	upāsyamāno bahubhiḥ kurupāṇḍavasātvataiḥ<BR>
07,061.014c	sūta tasya gṛhe śabdho nādya drauṇer yathā purā<BR>
07,061.015a	droṇaputraṃ maheṣvāsaṃ gāyanā nartakāś ca ye<BR>
07,061.015c	atyartham upatiṣṭhanti teṣāṃ na śrūyate dhvaniḥ<BR>
07,061.016a	vindānuvindayoḥ sāyaṃ śibire yo mahādhvaniḥ<BR>
07,061.016c	śrūyate so 'dya na tathā kekayānāṃ ca veśmasu<BR>
07,061.017a	nityapramuditānāṃ ca tālagītasvano mahān<BR>
07,061.017c	nṛtyatāṃ śrūyate tāta gaṇānāṃ so 'dya na dhvaniḥ<BR>
07,061.018a	saptatantūn vitanvānā yam upāsanti yājakāḥ<BR>
07,061.018c	saumadattiṃ śrutanidhiṃ teṣāṃ na śrūyate dhvaniḥ<BR>
07,061.019a	jyāghoṣo brahmaghoṣaś ca tomarāsirathadhvaniḥ<BR>
07,061.019c	droṇasyāsīd avirato gṛhe tan na śṛṇomy aham<BR>
07,061.020a	nānādeśasamutthānāṃ gītānāṃ yo 'bhavat svanaḥ<BR>
07,061.020c	vāditranāditānāṃ ca so 'dya na śrūyate mahān<BR>
07,061.021a	yadā prabhṛty upaplavyāc chāntim icchañ janārdanaḥ<BR>
07,061.021c	āgataḥ sarvabhūtānām anukampārtham acyutaḥ<BR>
07,061.022a	tato 'ham abruvaṃ sūta mandaṃ duryodhanaṃ tadā<BR>
07,061.022c	vāsudevena tīrthena putra saṃśāmya pāṇḍavaiḥ<BR>
07,061.023a	kālaprāptam ahaṃ manye mā tvaṃ duryodhanātigāḥ<BR>
07,061.023b*0447_01	saṃśāmya bhrātṛbhis tais tu kṣatriyān abhipālaya<BR>
07,061.023c	śame ced yācamānaṃ tvaṃ pratyākhyāsyasi keśavam<BR>
07,061.023e	hitārtham abhijalpantaṃ na tathāsty aparājayaḥ<BR>
07,061.024a	pratyācaṣṭa sa dāśārham ṛṣabhaṃ sarvadhanvinām<BR>
07,061.024c	anuneyāni jalpantam anayān nānvapadyata<BR>
07,061.024d*0448_01	karṇaduḥśāsanamate saubalasya ca durmateḥ<BR>
07,061.024d*0448_02	pratyākhyāto mahābāhuḥ kulāntakaraṇena me<BR>
07,061.025a	tato duḥśāsanasyaiva karṇasya ca mataṃ dvayoḥ<BR>
07,061.025c	anvavartata hitvā māṃ kṛṣṭaḥ kālena durmatiḥ<BR>
07,061.026a	na hy ahaṃ dyūtam icchāmi viduro na praśaṃsati<BR>
07,061.026c	saindhavo necchate dyūtaṃ bhīṣmo na dyūtam icchati<BR>
07,061.026c*0449_01	**** **** viduro droṇa eva vā<BR>
07,061.026c*0449_02	bāhlikaḥ somadatto vā bhīṣmo droṇāyanis tadā<BR>
07,061.027a	śalyo bhūriśravāś caiva purumitro jayas tathā<BR>
07,061.027c	aśvatthāmā kṛpo droṇo dyūtaṃ necchanti saṃjaya<BR>
07,061.027d*0450_01	jayaḥ kṛpo vā dharmātmā ye cānye mama bāndhavāḥ<BR>
07,061.028a	eteṣāṃ matam ājñāya yadi varteta putrakaḥ<BR>
07,061.028c	sajñātimitraḥ sasuhṛc ciraṃ jīved anāmayaḥ<BR>
07,061.028d*0451_01	etebhyaś ca madūrdhvaṃ ca abhokṣyad vasudhām imām<BR>
07,061.029a	ślakṣṇā madhurasaṃbhāṣā jñātimadhye priyaṃvadāḥ<BR>
07,061.029c	kulīnāḥ saṃmatāḥ prājñāḥ sukhaṃ prāpsyanti pāṇḍavāḥ<BR>
07,061.030a	dharmāpekṣo naro nityaṃ sarvatra labhate sukham<BR>
07,061.030c	pretyabhāve ca kalyāṇaṃ prasādaṃ pratipadyate<BR>
07,061.031a	arhanty ardhaṃ pṛthivyās te bhoktuṃ sāmarthyasādhanāḥ<BR>
07,061.031c	teṣām api samudrāntā pitṛpaitāmahī mahī<BR>
07,061.031d*0452_01	na ca tvābhibhaviṣyanti hitvā dharmaṃ pṛthātmajāḥ<BR>
07,061.032a	niyujyamānāḥ sthāsyanti pāṇḍavā dharmavartmani<BR>
07,061.032c	santi no jñātayas tāta yeṣāṃ śroṣyanti pāṇḍavāḥ<BR>
07,061.033a	śalyasya somadattasya bhīṣmasya ca mahātmanaḥ<BR>
07,061.033c	droṇasyātha vikarṇasya bāhlikasya kṛpasya ca<BR>
07,061.034a	anyeṣāṃ caiva vṛddhānāṃ bharatānāṃ mahātmanām<BR>
07,061.034c	tvadarthaṃ bruvatāṃ tāta kariṣyanti vaco hitam<BR>
07,061.035a	kaṃ vā tvaṃ manyase teṣāṃ yas tvā brūyād ato 'nyathā<BR>
07,061.035c	kṛṣṇo na dharmaṃ saṃjahyāt sarve te ca tvadanvayāḥ<BR>
07,061.036a	mayāpi coktās te vīrā vacanaṃ dharmasaṃhitam<BR>
07,061.036c	nānyathā prakariṣyanti dharmātmāno hi pāṇḍavāḥ<BR>
07,061.037a	ity ahaṃ vilapan sūta bahuśaḥ putram uktavān<BR>
07,061.037c	na ca me śrutavān mūḍho manye kālasya paryayam<BR>
07,061.038a	vṛkodarārjunau yatra vṛṣṇivīraś ca sātyakiḥ<BR>
07,061.038c	uttamaujāś ca pāñcālyo yudhāmanyuś ca durjayaḥ<BR>
07,061.039a	dhṛṣṭadyumnaś ca durdharṣaḥ śikhaṇḍī cāparājitaḥ<BR>
07,061.039c	aśmakāḥ kekayāś caiva kṣatradharmā ca saumakiḥ<BR>
07,061.040a	caidyaś ca cekitānaś ca putraḥ kāśyasya cābhibhuḥ<BR>
07,061.040c	draupadeyā virāṭaś ca drupadaś ca mahārathaḥ<BR>
07,061.040e	yamau ca puruṣavyāghrau mantrī ca madhusūdanaḥ<BR>
07,061.041a	ka etāñ jātu yudhyeta loke 'smin vai jijīviṣuḥ<BR>
07,061.041c	divyam astraṃ vikurvāṇān saṃhareyur ariṃdamāḥ<BR>
07,061.042a	anyo duryodhanāt karṇāc chakuneś cāpi saubalāt<BR>
07,061.042c	duḥśāsanacaturthānāṃ nānyaṃ paśyāmi pañcamam<BR>
07,061.043a	yeṣām abhīśuhastaḥ syād viṣvakseno rathe sthitaḥ<BR>
07,061.043c	saṃnaddhaś cārjuno yoddhā teṣāṃ nāsti parājayaḥ<BR>
07,061.044a	teṣāṃ mama vilāpānāṃ na hi duryodhanaḥ smaret<BR>
07,061.044c	hatau hi puruṣavyāghrau bhīṣmadroṇau tvam āttha me<BR>
07,061.045a	teṣāṃ viduravākyānām uktānāṃ dīrghadarśinām<BR>
07,061.045c	dṛṣṭvemāṃ phalanirvṛttiṃ manye śocanti putrakāḥ<BR>
07,061.045d*0453_01	senāṃ dṛṣṭvābhibhūtāṃ me śaineyenārjunena ca<BR>
07,061.045d*0453_02	śūnyān dṛṣṭvā rathopasthān manye śocanti putrakāḥ<BR>
07,061.046a	himātyaye yathā kakṣaṃ śuṣkaṃ vāterito mahān<BR>
07,061.046c	agnir dahet tathā senāṃ māmikāṃ sa dhanaṃjayaḥ<BR>
07,061.047a	ācakṣva tad dhi naḥ sarvaṃ kuśalo hy asi saṃjaya<BR>
07,061.047c	yad upāyāt tu sāyāhne kṛtvā pārthasya kilbiṣam<BR>
07,061.047e	abhimanyau hate tāta katham āsīn mano hi vaḥ<BR>
07,061.048a	na jātu tasya karmāṇi yudhi gāṇḍīvadhanvanaḥ<BR>
07,061.048c	apakṛtvā mahat tāta soḍhuṃ śakṣyanti māmakāḥ<BR>
07,061.049a	kiṃ nu duryodhanaḥ kṛtyaṃ karṇaḥ kṛtyaṃ kim abravīt<BR>
07,061.049c	duḥśāsanaḥ saubalaś ca teṣām evaṃ gate api<BR>
07,061.049e	sarveṣāṃ samavetānāṃ putrāṇāṃ mama saṃjaya<BR>
07,061.050a	yad vṛttaṃ tāta saṃgrāme mandasyāpanayair bhṛśam<BR>
07,061.050c	lobhānugatadurbuddheḥ krodhena vikṛtātmanaḥ<BR>
07,061.051a	rājyakāmasya mūḍhasya rāgopahatacetasaḥ<BR>
07,061.051c	durnītaṃ vā sunītaṃ vā tan mamācakṣva saṃjaya<BR>
07,062.001	saṃjaya uvāca<BR>
07,062.001a	hanta te saṃpravakṣyāmi sarvaṃ pratyakṣadarśivān<BR>
07,062.001c	śuśrūṣasva sthiro bhūtvā tava hy apanayo mahān<BR>
07,062.002a	gatodake setubandho yādṛk tādṛg ayaṃ tava<BR>
07,062.002c	vilāpo niṣphalo rājan mā śuco bharatarṣabha<BR>
07,062.002d*0454_01	prathamaṃ śiro muṇḍayitvā paścān nakṣatrapṛcchanam<BR>
07,062.002d*0454_02	kiṃ karoṣi ca tvaṃ rājan kālo hi duratikramaḥ<BR>
07,062.003a	anatikramaṇīyo 'yaṃ kṛtāntasyādbhuto vidhiḥ<BR>
07,062.003c	mā śuco bharataśreṣṭha diṣṭam etat purātanam<BR>
07,062.004a	yadi hi tvaṃ purā dyūtāt kuntīputraṃ yudhiṣṭhiram<BR>
07,062.004c	nivartayethāḥ putrāṃś ca na tvāṃ vyasanam āvrajet<BR>
07,062.005a	yuddhakāle punaḥ prāpte tadaiva bhavatā yadi<BR>
07,062.005c	nivartitāḥ syuḥ saṃrabdhā na tvāṃ vyasanam āvrajet<BR>
07,062.006a	duryodhanaṃ cāvidheyaṃ badhnīteti purā yadi<BR>
07,062.006c	kurūn acodayiṣyas tvaṃ na tvāṃ vyasanam āvrajet<BR>
07,062.007a	tat te buddhivyabhīcāram upalapsyanti pāṇḍavāḥ<BR>
07,062.007c	pāñcālā vṛṣṇayaḥ sarve ye cānye 'pi mahājanāḥ<BR>
07,062.008a	sa kṛtvā pitṛkarma tvaṃ putraṃ saṃsthāpya satpathe<BR>
07,062.008b*0455_01	aprāptaḥ sa mahad dharmaṃ kāmam arthaṃ yaśas tathā<BR>
07,062.008c	vartethā yadi dharmeṇa na tvāṃ vyasanam āvrajet<BR>
07,062.009a	tvaṃ tu prājñatamo loke hitvā dharmaṃ sanātanam<BR>
07,062.009c	duryodhanasya karṇasya śakuneś cānvagā matam<BR>
07,062.010a	tat te vilapitaṃ sarvaṃ mayā rājan niśāmitam<BR>
07,062.010c	arthe niviśamānasya viṣamiśraṃ yathā madhu<BR>
07,062.011a	na tathā manyate kṛṣṇo rājānaṃ pāṇḍavaṃ purā<BR>
07,062.011c	na bhīṣmaṃ naiva ca droṇaṃ yathā tvāṃ manyate nṛpa<BR>
07,062.012a	vyajānata yadā tu tvāṃ rājadharmād adhaś cyutam<BR>
07,062.012c	tadā prabhṛti kṛṣṇas tvāṃ na tathā bahu manyate<BR>
07,062.013a	paruṣāṇy ucyamānāṃś ca yathā pārthān upekṣase<BR>
07,062.013c	tasyānubandhaḥ prāptas tvāṃ putrāṇāṃ rājyakāmukam<BR>
07,062.014a	pitṛpaitāmahaṃ rājyam apavṛttaṃ tadānagha<BR>
07,062.014c	atha pārthair jitāṃ kṛtsnāṃ pṛthivīṃ pratyapadyathāḥ<BR>
07,062.015a	pāṇḍunāvarjitaṃ rājyaṃ kauravāṇāṃ yaśas tathā<BR>
07,062.015c	tataś cābhyadhikaṃ bhūyaḥ pāṇḍavair dharmacāribhiḥ<BR>
07,062.016a	teṣāṃ tat tādṛśaṃ karma tvām āsādya suniṣphalam<BR>
07,062.016c	yat pitryād bhraṃśitā rājyāt tvayehāmiṣagṛddhinā<BR>
07,062.017a	yat punar yuddhakāle tvaṃ putrān garhayase nṛpa<BR>
07,062.017c	bahudhā vyāharan doṣān na tad adyopapadyate<BR>
07,062.017d*0456_01	yat punar yuddhasaṃsaktān bharatān parikutsayan<BR>
07,062.017d*0456_02	bahu vyāharase tasmān naitad adyopapadyate<BR>
07,062.018a	na hi rakṣanti rājāno yudhyanto jīvitaṃ raṇe<BR>
07,062.018c	camūṃ vigāhya pārthānāṃ yudhyante kṣatriyarṣabhāḥ<BR>
07,062.019a	yāṃ tu kṛṣṇārjunau senāṃ yāṃ sātyakivṛkodarau<BR>
07,062.019c	rakṣeran ko nu tāṃ yudhyec camūm anyatra kauravaiḥ<BR>
07,062.020a	yeṣāṃ yoddhā guḍākeśo yeṣāṃ mantrī janārdanaḥ<BR>
07,062.020c	yeṣāṃ ca sātyakir goptā yeṣāṃ goptā vṛkodaraḥ<BR>
07,062.021a	ko hi tān viṣahed yoddhuṃ martyadharmā dhanurdharaḥ<BR>
07,062.021c	anyatra kauraveyebhyo ye vā teṣāṃ padānugāḥ<BR>
07,062.022a	yāvat tu śakyate kartum anuraktair janādhipaiḥ<BR>
07,062.022c	kṣatradharmarataiḥ śūrais tāvat kurvanti kauravāḥ<BR>
07,062.023a	yathā tu puruṣavyāghrair yuddhaṃ paramasaṅkaṭam<BR>
07,062.023c	kurūṇāṃ pāṇḍavaiḥ sārdhaṃ tat sarvaṃ śṛṇu tattvataḥ<BR>
07,063.001	saṃjaya uvāca<BR>
07,063.001a	tasyāṃ niśāyāṃ vyuṣṭāyāṃ droṇaḥ śastrabhṛtāṃ varaḥ<BR>
07,063.001c	svāny anīkāni sarvāṇi prākrāmad vyūhituṃ tataḥ<BR>
07,063.002a	śūrāṇāṃ garjatāṃ rājan saṃkruddhānām amarṣiṇām<BR>
07,063.002c	śrūyante sma giraś citrāḥ parasparavadhaiṣiṇām<BR>
07,063.003a	visphārya ca dhanūṃṣy ājau jyāḥ karaiḥ parimṛjya ca<BR>
07,063.003c	viniḥśvasantaḥ prākrośan kvedānīṃ sa dhanaṃjayaḥ<BR>
07,063.004a	vikośān sutsarūn anye kṛtadhārān samāhitān<BR>
07,063.004c	pītān ākāśasaṃkāśān asīn ke cic ca cikṣipuḥ<BR>
07,063.005a	carantas tv asimārgāṃś ca dhanurmārgāṃś ca śikṣayā<BR>
07,063.005c	saṃgrāmamanasaḥ śūrā dṛśyante sma sahasraśaḥ<BR>
07,063.005d*0457_01	dṛśyante kuñjaraiś cānyair vājibhiś ca yuyutsavaḥ<BR>
07,063.006a	saghaṇṭāś candanādigdhāḥ svarṇavajravibhūṣitāḥ<BR>
07,063.006c	samutkṣipya gadāś cānye paryapṛcchanta pāṇḍavam<BR>
07,063.007a	anye balamadonmattāḥ parighair bāhuśālinaḥ<BR>
07,063.007c	cakruḥ saṃbādham ākāśam ucchritendradhvajopamaiḥ<BR>
07,063.008a	nānāpraharaṇaiś cānye vicitrasragalaṃkṛtāḥ<BR>
07,063.008c	saṃgrāmamanasaḥ śūrās tatra tatra vyavasthitāḥ<BR>
07,063.009a	kvārjunaḥ kva ca govindaḥ kva ca mānī vṛkodaraḥ<BR>
07,063.009c	kva ca te suhṛdas teṣām āhvayanto raṇe tadā<BR>
07,063.010a	tataḥ śaṅkham upādhmāya tvarayan vājinaḥ svayam<BR>
07,063.010c	itas tatas tān racayan droṇaś carati vegitaḥ<BR>
07,063.011a	teṣv anīkeṣu sarveṣu sthiteṣv āhavanandiṣu<BR>
07,063.011c	bhāradvājo mahārāja jayadratham athābravīt<BR>
07,063.012a	tvaṃ caiva saumadattiś ca karṇaś caiva mahārathaḥ<BR>
07,063.012c	aśvatthāmā ca śalyaś ca vṛṣasenaḥ kṛpas tathā<BR>
07,063.013a	śataṃ cāśvasahasrāṇāṃ rathānām ayutāni ṣaṭ<BR>
07,063.013c	dviradānāṃ prabhinnānāṃ sahasrāṇi caturdaśa<BR>
07,063.014a	padātīnāṃ sahasrāṇi daṃśitāny ekaviṃśatiḥ<BR>
07,063.014c	gavyūtiṣu trimātreṣu mām anāsādya tiṣṭhata<BR>
07,063.015a	tatrasthaṃ tvāṃ na saṃsoḍhuṃ śaktā devāḥ savāsavāḥ<BR>
07,063.015c	kiṃ punaḥ pāṇḍavāḥ sarve samāśvasihi saindhava<BR>
07,063.016a	evam uktaḥ samāśvastaḥ sindhurājo jayadrathaḥ<BR>
07,063.016c	saṃprāyāt saha gāndhārair vṛtas taiś ca mahārathaiḥ<BR>
07,063.016e	varmibhiḥ sādibhir yattaiḥ prāsapāṇibhir āsthitaiḥ<BR>
07,063.017a	cāmarāpīḍinaḥ sarve jāmbūnadavibhūṣitāḥ<BR>
07,063.017c	jayadrathasya rājendra hayāḥ sādhupravāhinaḥ<BR>
07,063.017e	te caiva saptasāhasrā dvisāhasrāś ca saindhavāḥ<BR>
07,063.018a	mattānām adhirūḍhānāṃ hastyārohair viśāradaiḥ<BR>
07,063.018c	nāgānāṃ bhīmarūpāṇāṃ varmiṇāṃ raudrakarmiṇām<BR>
07,063.019a	adhyardhena sahasreṇa putro durmarṣaṇas tava<BR>
07,063.019c	agrataḥ sarvasainyānāṃ yotsyamāno vyavasthitaḥ<BR>
07,063.020a	tato duḥśāsanaś caiva vikarṇaś ca tavātmajau<BR>
07,063.020c	sindhurājārthasiddhyartham agrānīke vyavasthitau<BR>
07,063.021a	dīrgho dvādaśagavyūtiḥ paścārdhe pañca vistṛtaḥ<BR>
07,063.021c	vyūhaḥ sa cakraśakaṭo bhāradvājena nirmitaḥ<BR>
07,063.022a	nānānṛpatibhir vīrais tatra tatra vyavasthitaiḥ<BR>
07,063.022c	rathāśvagajapattyoghair droṇena vihitaḥ svayam<BR>
07,063.023a	paścārdhe tasya padmas tu garbhavyūhaḥ sudurbhidaḥ<BR>
07,063.023c	sūcī padmasya madhyastho gūḍho vyūhaḥ punaḥ kṛtaḥ<BR>
07,063.024a	evam etaṃ mahāvyūhaṃ vyūhya droṇo vyavasthitaḥ<BR>
07,063.024c	sūcīmukhe maheṣvāsaḥ kṛtavarmā vyavasthitaḥ<BR>
07,063.025a	anantaraṃ ca kāmbojo jalasaṃdhaś ca māriṣa<BR>
07,063.025c	duryodhanaḥ sahāmātyas tadanantaram eva ca<BR>
07,063.026a	tataḥ śatasahasrāṇi yodhānām anivartinām<BR>
07,063.026c	vyavasthitāni sarvāṇi śakaṭe sūcirakṣiṇaḥ<BR>
07,063.027a	teṣāṃ ca pṛṣṭhato rāja balena mahatā vṛtaḥ<BR>
07,063.027c	jayadrathas tato rājan sūcipāśe vyavasthitaḥ<BR>
07,063.028a	śakaṭasya tu rājendra bhāradvājo mukhe sthitaḥ<BR>
07,063.028c	anu tasyābhavad bhojo jugopainaṃ tataḥ svayam<BR>
07,063.029a	śvetavarmāmbaroṣṇīṣo vyūḍhorasko mahābhujaḥ<BR>
07,063.029c	dhanur visphārayan droṇas tasthau kruddha ivāntakaḥ<BR>
07,063.029d*0458_01	tasya sarvasya sainyasya netā goptā ca vīryavān<BR>
07,063.030a	patākinaṃ śoṇahayaṃ vedīkṛṣṇājinadhvajam<BR>
07,063.030c	droṇasya ratham ālokya prahṛṣṭāḥ kuravo 'bhavan<BR>
07,063.031a	siddhacāraṇasaṃghānāṃ vismayaḥ sumahān abhūt<BR>
07,063.031c	droṇena vihitaṃ dṛṣṭvā vyūhaṃ kṣubdhārṇavopamam<BR>
07,063.032a	saśailasāgaravanāṃ nānājanapadākulām<BR>
07,063.032c	grased vyūhaḥ kṣitiṃ sarvām iti bhūtāni menire<BR>
07,063.033a	bahurathamanujāśvapattināgaṃ; pratibhayanisvanam adbhutābharūpam<BR>
07,063.033c	ahitahṛdayabhedanaṃ mahad vai; śakaṭam avekṣya kṛtaṃ nananda rājā<BR>
07,064.001	saṃjaya uvāca<BR>
07,064.001a	tato vyūḍheṣv anīkeṣu samutkruṣṭeṣu māriṣa<BR>
07,064.001c	tāḍyamānāsu bherīṣu mṛdaṅgeṣu nadatsu ca<BR>
07,064.002a	anīkānāṃ ca saṃhrāde vāditrāṇāṃ ca nisvane<BR>
07,064.002c	pradhmāpiteṣu śaṅkheṣu saṃnāde lomaharṣaṇe<BR>
07,064.003a	abhihārayatsu śanakair bharateṣu yuyutsuṣu<BR>
07,064.003c	raudre muhūrte saṃprāpte savyasācī vyadṛśyata<BR>
07,064.004a	vaḍānāṃ vāyasānāṃ ca purastāt savyasācinaḥ<BR>
07,064.004c	bahulāni sahasrāṇi prākrīḍaṃs tatra bhārata<BR>
07,064.004d*0459_01	piśitāsṛgbhujāṃ saṃghāḥ pralīyante sahasraśaḥ<BR>
07,064.005a	mṛgāś ca ghorasaṃnādāḥ śivāś cāśivadarśanāḥ<BR>
07,064.005c	dakṣiṇena prayātānām asmākaṃ prāṇadaṃs tathā<BR>
07,064.005d*0460_01	lokakṣaye mahārāja yādṛśās tādṛśā hi te<BR>
07,064.005d*0460_02	aśivā dhārtarāṣṭrāṇāṃ śivāḥ pārthasya saṃyuge<BR>
07,064.006a	sanirghātā jvalantyaś ca petur ulkāḥ samantataḥ<BR>
07,064.006c	cacāla ca mahī kṛtsnā bhaye ghore samutthite<BR>
07,064.007a	viṣvag vātāḥ sanirghātā rūkṣāḥ śarkaravarṣiṇaḥ<BR>
07,064.007c	vavur āyāti kaunteye saṃgrāme samupasthite<BR>
07,064.008a	nākulis tu śatānīko dhṛṣṭadyumnaś ca pārṣataḥ<BR>
07,064.008c	pāṇḍavānām anīkāni prājñau tau vyūhatus tadā<BR>
07,064.009a	tato rathasahasreṇa dviradānāṃ śatena ca<BR>
07,064.009c	tribhir aśvasahasraiś ca padātīnāṃ śataiḥ śataiḥ<BR>
07,064.010a	adhyardhamātre dhanuṣāṃ sahasre tanayas tava<BR>
07,064.010c	agrataḥ sarvasainyānāṃ sthitvā durmarṣaṇo 'bravīt<BR>
07,064.011a	adya gāṇḍīvadhanvānaṃ tapantaṃ yuddhadurmadam<BR>
07,064.011c	aham āvārayiṣyāmi veleva makarālayam<BR>
07,064.012a	adya paśyantu saṃgrāme dhanaṃjayam amarṣaṇam<BR>
07,064.012c	viṣaktaṃ mayi durdharṣam aśmakūṭam ivāśmani<BR>
07,064.012d*0461_01	tiṣṭhadhvaṃ rathino yūyaṃ saṃgrāmam abhikāṅkṣiṇaḥ<BR>
07,064.012d*0461_02	yudhyāmi saṃhatān etān yaśo mānaṃ ca vardhayan<BR>
07,064.013a	evaṃ bruvan mahārāja mahātmā sa mahāmatiḥ<BR>
07,064.013c	maheṣvāsair vṛto rājan maheṣvāso vyavasthitaḥ<BR>
07,064.013d*0462_01	tato 'rjuno mahārāja pratyadṛśyata bhārata<BR>
07,064.014a	tato 'ntaka iva kruddhaḥ savajra iva vāsavaḥ<BR>
07,064.014c	daṇḍapāṇir ivāsahyo mṛtyuḥ kālena coditaḥ<BR>
07,064.015a	śūlapāṇir ivākṣobhyo varuṇaḥ pāśavān iva<BR>
07,064.015c	yugāntāgnir ivārciṣmān pradhakṣyan vai punaḥ prajāḥ<BR>
07,064.016a	krodhāmarṣabaloddhūto nivātakavacāntakaḥ<BR>
07,064.016c	jayo jetā sthitaḥ satye pārayiṣyan mahāvratam<BR>
07,064.017a	āmuktakavacaḥ khaḍgī jāmbūnadakirīṭabhṛt<BR>
07,064.017c	śubhravarmāmbaradharaḥ svaṅgadī cārukuṇḍalī<BR>
07,064.018a	rathapravaram āsthāya naro nārāyaṇānugaḥ<BR>
07,064.018c	vidhunvan gāṇḍivaṃ saṃkhye babhau sūrya ivoditaḥ<BR>
07,064.019a	so 'grānīkasya mahata iṣupāte dhanaṃjayaḥ<BR>
07,064.019c	vyavasthāpya rathaṃ sajjaṃ śaṅkhaṃ dadhmau pratāpavān<BR>
07,064.020a	atha kṛṣṇo 'py asaṃbhrāntaḥ pārthena saha māriṣa<BR>
07,064.020c	prādhmāpayat pāñcajanyaṃ śaṅkhapravaram ojasā<BR>
07,064.021a	tayoḥ śaṅkhapraṇādena tava sainye viśāṃ pate<BR>
07,064.021c	āsan saṃhṛṣṭaromāṇaḥ kampitā gatacetasaḥ<BR>
07,064.022a	yathā trasanti bhūtāni sarvāṇy aśaninisvanāt<BR>
07,064.022c	tathā śaṅkhapraṇādena vitresus tava sainikāḥ<BR>
07,064.023a	prasusruvuḥ śakṛnmūtraṃ vāhanāni ca sarvaśaḥ<BR>
07,064.023c	evaṃ savāhanaṃ sarvam āvignam abhavad balam<BR>
07,064.024a	vyaṣīdanta narā rājañ śaṅkhaśabdena māriṣa<BR>
07,064.024c	visaṃjñāś cābhavan ke cit ke cid rājan vitatrasuḥ<BR>
07,064.025a	tataḥ kapir mahānādaṃ saha bhūtair dhvajālayaiḥ<BR>
07,064.025c	akarod vyāditāsyaś ca bhīṣayaṃs tava sainikān<BR>
07,064.026a	tataḥ śaṅkhāś ca bheryaś ca mṛdaṅgāś cānakaiḥ saha<BR>
07,064.026c	punar evābhyahanyanta tava sainyapraharṣaṇāḥ<BR>
07,064.027a	nānāvāditrasaṃhrādaiḥ kṣveḍitāsphoṭitākulaiḥ<BR>
07,064.027c	siṃhanādaiḥ savāditraiḥ samāhūtair mahārathaiḥ<BR>
07,064.027d*0463_01	durmarṣaṇabalaṃ pūrvam atha duḥśāsanānugam<BR>
07,064.027d*0463_02	tataḥ śakaṭasaṃsthaṃ ca ghoranādasamākulam<BR>
07,064.028a	tasmin sutumule śabde bhīrūṇāṃ bhayavardhane<BR>
07,064.028c	atīva hṛṣṭo dāśārham abravīt pākaśāsaniḥ<BR>
07,064.029a	codayāśvān hṛṣīkeśa yatra durmarṣaṇaḥ sthitaḥ<BR>
07,064.029c	etad bhittvā gajānīkaṃ pravekṣyāmy arivāhinīm<BR>
07,064.030a	evam ukto mahābāhuḥ keśavaḥ savyasācinā<BR>
07,064.030c	acodayad dhayāṃs tatra yatra durmarṣaṇaḥ sthitaḥ<BR>
07,064.031a	sa saṃprahāras tumulaḥ saṃpravṛttaḥ sudāruṇaḥ<BR>
07,064.031c	ekasya ca bahūnāṃ ca rathanāganarakṣayaḥ<BR>
07,064.032a	tataḥ sāyakavarṣeṇa parjanya iva vṛṣṭimān<BR>
07,064.032c	parān avākirat pārthaḥ parvatān iva nīradaḥ<BR>
07,064.033a	te cāpi rathinaḥ sarve tvaritāḥ kṛtahastavat<BR>
07,064.033c	avākiran bāṇajālais tataḥ kṛṣṇadhanaṃjayau<BR>
07,064.034a	tataḥ kruddho mahābāhur vāryamāṇaḥ parair yudhi<BR>
07,064.034c	śirāṃsi rathināṃ pārthaḥ kāyebhyo 'pāharac charaiḥ<BR>
07,064.035a	udbhrāntanayanair vaktraiḥ saṃdaṣṭoṣṭhapuṭaiḥ śubhaiḥ<BR>
07,064.035c	sakuṇḍalaśirastrāṇair vasudhā samakīryata<BR>
07,064.035d*0464_01	**** **** amarṣād bhrukuṭīkṛtaiḥ<BR>
07,064.035d*0464_02	tathaiva krodhadaṣṭoṣṭhair avākīryata medinī<BR>
07,064.036a	puṇḍarīkavanānīva vidhvastāni samantataḥ<BR>
07,064.036c	vinikīrṇāni yodhānāṃ vadanāni cakāśire<BR>
07,064.037a	tapanīyavicitrāṇi siktāni rudhireṇa ca<BR>
07,064.037c	adṛśyanta yathā rājan meghasaṃghāḥ savidyutaḥ<BR>
07,064.038a	śirasāṃ patatāṃ rājañ śabdo 'bhūt pṛthivītale<BR>
07,064.038c	kālena paripakvānāṃ tālānāṃ patatām iva<BR>
07,064.039a	tataḥ kabandhaḥ kaś cit tu dhanur ālambya tiṣṭhati<BR>
07,064.039c	kaś cit khaḍgaṃ viniṣkṛṣya bhujenodyamya tiṣṭhati<BR>
07,064.039d*0465_01	gṛhītvānyasya keśeṣu śiro nṛtyati cāparaḥ<BR>
07,064.040a	nājānanta śirāṃsy urvyāṃ patitāni nararṣabhāḥ<BR>
07,064.040c	amṛṣyamāṇāḥ kaunteyaṃ saṃgrāme jayagṛddhinaḥ<BR>
07,064.041a	hayānām uttamāṅgaiś ca hastihastaiś ca medinī<BR>
07,064.041c	bāhubhiś ca śirobhiś ca vīrāṇāṃ samakīryata<BR>
07,064.042a	ayaṃ pārthaḥ kutaḥ pārtha eṣa pārtha iti prabho<BR>
07,064.042b*0466_01	tiṣṭha pārthair hi māṃ pārtha kva yāsīti ca jalpatām<BR>
07,064.042c	tava sainyeṣu yodhānāṃ pārthabhūtam ivābhavat<BR>
07,064.043a	anyonyam api cājaghnur ātmānam api cāpare<BR>
07,064.043c	pārthabhūtam amanyanta jagat kālena mohitāḥ<BR>
07,064.044a	niṣṭanantaḥ sarudhirā visaṃjñā gāḍhavedanāḥ<BR>
07,064.044c	śayānā bahavo vīrāḥ kīrtayantaḥ suhṛjjanam<BR>
07,064.045a	sabhiṇḍipālāḥ saprāsāḥ saśaktyṛṣṭiparaśvadhāḥ<BR>
07,064.045c	saniryūhāḥ sanistriṃśāḥ saśarāsanatomarāḥ<BR>
07,064.046a	sabāṇavarmābharaṇāḥ sagadāḥ sāṅgadā raṇe<BR>
07,064.046c	mahābhujagasaṃkāśā bāhavaḥ parighopamāḥ<BR>
07,064.047a	udveṣṭanti viceṣṭanti saṃveṣṭanti ca sarvaśaḥ<BR>
07,064.047c	vegaṃ kurvanti saṃrabdhā nikṛttāḥ parameṣubhiḥ<BR>
07,064.048a	yo yaḥ sma samare pārthaṃ pratisaṃrabhate naraḥ<BR>
07,064.048c	tasya tasyāntako bāṇaḥ śarīram upasarpati<BR>
07,064.049a	nṛtyato rathamārgeṣu dhanur vyāyacchatas tathā<BR>
07,064.049c	na kaś cit tatra pārthasya dadarśāntaram aṇv api<BR>
07,064.050a	yat tasya ghaṭamānasya kṣipraṃ vikṣipataḥ śarān<BR>
07,064.050c	lāghavāt pāṇḍuputrasya vyasmayanta pare janāḥ<BR>
07,064.051a	hastinaṃ hastiyantāram aśvam āśvikam eva ca<BR>
07,064.051c	abhinat phalguno bāṇai rathinaṃ ca sasārathim<BR>
07,064.052a	āvartamānam āvṛttaṃ yudhyamānaṃ ca pāṇḍavaḥ<BR>
07,064.052c	pramukhe tiṣṭhamānaṃ ca na kaṃ cin na nihanti saḥ<BR>
07,064.053a	yathodayan vai gagane sūryo hanti mahat tamaḥ<BR>
07,064.053c	tathārjuno gajānīkam avadhīt kaṅkapatribhiḥ<BR>
07,064.054a	hastibhiḥ patitair bhinnais tava sainyam adṛśyata<BR>
07,064.054c	antakāle yathā bhūmir vinikīrṇair mahīdharaiḥ<BR>
07,064.055a	yathā madhyaṃdine sūryo duṣprekṣyaḥ prāṇibhiḥ sadā<BR>
07,064.055c	tathā dhanaṃjayaḥ kruddho duṣprekṣyo yudhi śatrubhiḥ<BR>
07,064.056a	tat tathā tava putrasya sainyaṃ yudhi paraṃtapa<BR>
07,064.056c	prabhagnaṃ drutam āvignam atīva śarapīḍitam<BR>
07,064.057a	māruteneva mahatā meghānīkaṃ vidhūyatā<BR>
07,064.057c	prakālyamānaṃ tat sainyaṃ nāśakat prativīkṣitum<BR>
07,064.058a	pratodaiś cāpakoṭībhir huṃkāraiḥ sādhuvāhitaiḥ<BR>
07,064.058c	kaśāpārṣṇyabhighātaiś ca vāgbhir ugrābhir eva ca<BR>
07,064.059a	codayanto hayāṃs tūrṇaṃ palāyante sma tāvakāḥ<BR>
07,064.059c	sādino rathinaś caiva pattayaś cārjunārditāḥ<BR>
07,064.060a	pārṣṇyaṅguṣṭhāṅkuśair nāgāṃś codayantas tathāpare<BR>
07,064.060c	śaraiḥ saṃmohitāś cānye tam evābhimukhā yayau<BR>
07,064.060e	tava yodhā hatotsāhā vibhrāntamanasas tadā<BR>
07,065.001	dhṛtarāṣṭra uvāca<BR>
07,065.001a	tasmin prabhagne sainyāgre vadhyamāne kirīṭinā<BR>
07,065.001c	ke nu tatra raṇe vīrāḥ pratyudīyur dhanaṃjayam<BR>
07,065.002a	āho svic chakaṭavyūhaṃ praviṣṭā moghaniścayāḥ<BR>
07,065.002c	droṇam āśritya tiṣṭhantaḥ prākāram akutobhayāḥ<BR>
07,065.003	saṃjaya uvāca<BR>
07,065.003a	tathārjunena saṃbhagne tasmiṃs tava bale tadā<BR>
07,065.003c	hatavīre hatotsāhe palāyanakṛtakṣaṇe<BR>
07,065.004a	pākaśāsaninābhīkṣṇaṃ vadhyamāne śarottamaiḥ<BR>
07,065.004c	na tatra kaś cit saṃgrāme śaśākārjunam īkṣitum<BR>
07,065.005a	tatas tava suto rājan dṛṣṭvā sainyaṃ tathāgatam<BR>
07,065.005c	duḥśāsano bhṛśaṃ kruddho yuddhāyārjunam abhyayāt<BR>
07,065.006a	sa kāñcanavicitreṇa kavacena samāvṛtaḥ<BR>
07,065.006c	jāmbūnadaśirastrāṇaḥ śūras tīvraparākramaḥ<BR>
07,065.007a	nāgānīkena mahatā grasann iva mahīm imām<BR>
07,065.007c	duḥśāsano mahārāja savyasācinam āvṛṇot<BR>
07,065.007d*0467_01	yuvarājo balaślāghī piṅgalaḥ priyadarśanaḥ<BR>
07,065.008a	hrādena gajaghaṇṭānāṃ śaṅkhānāṃ ninadena ca<BR>
07,065.008c	jyākṣepaninadaiś caiva virāveṇa ca dantinām<BR>
07,065.009a	bhūr diśaś cāntarikṣaṃ ca śabdenāsīt samāvṛtam<BR>
07,065.009c	sa muhūrtaṃ pratibhayo dāruṇaḥ samapadyata<BR>
07,065.010a	tān dṛṣṭvā patatas tūrṇam aṅkuśair abhicoditān<BR>
07,065.010c	vyālambahastān saṃrabdhān sapakṣān iva parvatān<BR>
07,065.011a	siṃhanādena mahatā narasiṃho dhanaṃjayaḥ<BR>
07,065.011c	gajānīkam amitrāṇām abhito vyadhamac charaiḥ<BR>
07,065.011d*0468_01	tadācalaghanaprakhyaṃ patākāśatasaṃkulam<BR>
07,065.012a	mahormiṇam ivoddhūtaṃ śvasanena mahārṇavam<BR>
07,065.012b*0469_01	dhanaṃjayaśarodvignāḥ palāyanto babhur gajāḥ<BR>
07,065.012c	kirīṭī tad gajānīkaṃ prāviśan makaro yathā<BR>
07,065.013a	kāṣṭhātīta ivādityaḥ pratapan yugasaṃkṣaye<BR>
07,065.013c	dadṛśe dikṣu sarvāsu pārthaḥ parapuraṃjayaḥ<BR>
07,065.014a	khuraśabdena cāśvānāṃ nemighoṣeṇa tena ca<BR>
07,065.014c	tena cotkruṣṭaśabdena jyāninādena tena ca<BR>
07,065.014d*0470_01	nānāvāditraśabdena pāñcajanyasvanena ca<BR>
07,065.014e	devadattasya ghoṣeṇa gāṇḍīvaninadena ca<BR>
07,065.015a	mandavegatarā nāgā babhūvus te vicetasaḥ<BR>
07,065.015c	śarair āśīviṣasparśair nirbhinnāḥ savyasācinā<BR>
07,065.016a	te gajā viśikhais tīkṣṇair yudhi gāṇḍīvacoditaiḥ<BR>
07,065.016a*0471_01	**** **** tīrṇāḥ paṅkārṇaveṣv iva<BR>
07,065.016a*0471_02	yugapac ca samāviṣṭair<BR>
07,065.016c	anekaśatasāhasraiḥ sarvāṅgeṣu samarpitāḥ<BR>
07,065.016d*0472_01	puṅkhāvaśiṣṭair bahubhiḥ śoṇitotpīḍavāhinaḥ<BR>
07,065.017a	ārāvaṃ paramaṃ kṛtvā vadhyamānāḥ kirīṭinā<BR>
07,065.017c	nipetur aniśaṃ bhūmau chinnapakṣā ivādrayaḥ<BR>
07,065.018a	apare dantaveṣṭeṣu kumbheṣu ca kaṭeṣu ca<BR>
07,065.018c	śaraiḥ samarpitā nāgāḥ krauñcavad vyanadan muhuḥ<BR>
07,065.019a	gajaskandhagatānāṃ ca puruṣāṇāṃ kirīṭinā<BR>
07,065.019c	ācchidyantottamāṅgāni bhallaiḥ saṃnataparvabhiḥ<BR>
07,065.020a	sakuṇḍalānāṃ patatāṃ śirasāṃ dharaṇītale<BR>
07,065.020c	padmānām iva saṃghātaiḥ pārthaś cakre nivedanam<BR>
07,065.021a	yantrabaddhā vikavacā vraṇārtā rudhirokṣitāḥ<BR>
07,065.021c	bhramatsu yudhi nāgeṣu manuṣyā vilalambire<BR>
07,065.022a	ke cid ekena bāṇena sumuktena patatriṇā<BR>
07,065.022c	dvau trayaś ca vinirbhinnā nipetur dharaṇītale<BR>
07,065.022d*0473_01	apare mandasaṃrabdhā mātaṅgāḥ parvatopamāḥ<BR>
07,065.022d*0473_02	petuḥ pṛthivyāṃ nihatā vajrarugṇā ivācalāḥ<BR>
07,065.022d*0474_01	atividdhāś ca nārācair vamanto rudhiraṃ mukhaiḥ<BR>
07,065.022d*0474_02	sārohā nyapatan bhūmau drumavanta ivācalāḥ<BR>
07,065.022d*0475_01	tato 'rjuno bhṛśaṃ kruddhaḥ pradahann iva tejasā<BR>
07,065.022d*0475_02	vavarṣa śaravarṣāṇi yodhānām anivartinām<BR>
07,065.023a	maurvīṃ dhanur dhvajaṃ caiva yugānīṣās tathaiva ca<BR>
07,065.023c	rathināṃ kuṭṭayām āsa bhallaiḥ saṃnataparvabhiḥ<BR>
07,065.024a	na saṃdadhan na cāpy asyan na vimuñcan na coddharan<BR>
07,065.024c	maṇḍalenaiva dhanuṣā nṛtyan pārthaḥ sma dṛśyate<BR>
07,065.025a	atividdhāś ca nārācair vamanto rudhiraṃ mukhaiḥ<BR>
07,065.025c	muhūrtān nipatanty anye vāraṇā vasudhātale<BR>
07,065.026a	utthitāny agaṇeyāni kabandhāni samantataḥ<BR>
07,065.026c	adṛśyanta mahārāja tasmin paramasaṃkule<BR>
07,065.027a	sacāpāḥ sāṅgulitrāṇāḥ sakhaḍgāḥ sāṅgadā raṇe<BR>
07,065.027c	adṛśyanta bhujāś chinnā hemābharaṇabhūṣitāḥ<BR>
07,065.028a	sūpaskarair adhiṣṭhānair īṣādaṇḍakabandhuraiḥ<BR>
07,065.028c	cakrair vimathitair akṣai bhagnaiś ca bahudhā yugaiḥ<BR>
07,065.029a	varmacāpaśaraiś caiva vyavakīrṇais tatas tataḥ<BR>
07,065.029c	sragbhir ābharaṇair vastraiḥ patitaiś ca mahādhvajaiḥ<BR>
07,065.030a	nihatair vāraṇair aśvaiḥ kṣatriyaiś ca nipātitaiḥ<BR>
07,065.030c	adṛśyata mahī tatra dāruṇapratidarśanā<BR>
07,065.031a	evaṃ duḥśāsanabalaṃ vadhyamānaṃ kirīṭinā<BR>
07,065.031c	saṃprādravan mahārāja vyathitaṃ vai sanāyakam<BR>
07,065.031d*0476_01	evaṃ bale drute yāte rājaputraṃ mahāratham<BR>
07,065.031d*0476_02	vivyādha daśabhir bāṇais tiṣṭha tiṣṭheti cābravīt<BR>
07,065.031d*0476_03	jīvitena kathaṃ gantā duruktaṃ yāvad adya te<BR>
07,065.031d*0476_04	tad vākyasadṛśaṃ karma kuru tvaṃ yadi manyase<BR>
07,065.031d*0476_05	evam uktvā tato rājan pārthaḥ pārthivamardanaḥ<BR>
07,065.031d*0476_06	bhṛśaṃ kruddho mahārāja avidhyat tanayaṃ tava<BR>
07,065.032a	tato duḥśāsanas trastaḥ sahānīkaḥ śarārditaḥ<BR>
07,065.032c	droṇaṃ trātāram ākāṅkṣañ śakaṭavyūham abhyagāt<BR>
07,066.001	saṃjaya uvāca<BR>
07,066.001a	duḥśāsanabalaṃ hatvā savyasācī dhanaṃjayaḥ<BR>
07,066.001c	sindhurājaṃ parīpsan vai droṇānīkam upādravat<BR>
07,066.002a	sa tu droṇaṃ samāsādya vyūhasya pramukhe sthitam<BR>
07,066.002c	kṛtāñjalir idaṃ vākyaṃ kṛṣṇasyānumate 'bravīt<BR>
07,066.003a	śivena dhyāhi māṃ brahman svasti caiva vadasva me<BR>
07,066.003c	bhavatprasādād icchāmi praveṣṭuṃ durbhidāṃ camūm<BR>
07,066.004a	bhavān pitṛsamo mahyaṃ dharmarājasamo 'pi ca<BR>
07,066.004c	tathā kṛṣṇasamaś caiva satyam etad bravīmi te<BR>
07,066.005a	aśvatthāmā yathā tāta rakṣaṇīyas tavānagha<BR>
07,066.005c	tathāham api te rakṣyaḥ sadaiva dvijasattama<BR>
07,066.006a	tava prasādād icchāmi sindhurājānam āhave<BR>
07,066.006c	nihantuṃ dvipadāṃ śreṣṭha pratijñāṃ rakṣa me vibho<BR>
07,066.007a	evam uktas tadācāryaḥ pratyuvāca smayann iva<BR>
07,066.007b*0477_01	yathā tvaṃ bhāṣase pārtha mamāpy evaṃ mataṃ vibho<BR>
07,066.007b*0477_02	kiṃ tu svāmyarthayuktais tu kāryaṃ yuddhaṃ manīṣibhiḥ<BR>
07,066.007c	mām ajitvā na bībhatso śakyo jetuṃ jayadrathaḥ<BR>
07,066.008a	etāvad uktvā taṃ droṇaḥ śaravrātair avākirat<BR>
07,066.008c	sarathāśvadhvajaṃ tīkṣṇaiḥ prahasan vai sasārathim<BR>
07,066.009a	tato 'rjunaḥ śaravrātān droṇasyāvārya sāyakaiḥ<BR>
07,066.009c	droṇam abhyardayad bāṇair ghorarūpair mahattaraiḥ<BR>
07,066.010a	vivyādha ca raṇe droṇam anumānya viśāṃ pate<BR>
07,066.010c	kṣatradharmaṃ samāsthāya navabhiḥ sāyakaiḥ punaḥ<BR>
07,066.011a	tasyeṣūn iṣubhiś chittvā droṇo vivyādha tāv ubhau<BR>
07,066.011c	viṣāgnijvalanaprakhyair iṣubhiḥ kṛṣṇapāṇḍavau<BR>
07,066.012a	iyeṣa pāṇḍavas tasya bāṇaiś chettuṃ śarāsanam<BR>
07,066.012c	tasya cintayatas tv evaṃ phalgunasya mahātmanaḥ<BR>
07,066.012e	droṇaḥ śarair asaṃbhrānto jyāṃ cicchedāśu vīryavān<BR>
07,066.013a	vivyādha ca hayān asya dhvajaṃ sārathim eva ca<BR>
07,066.013c	arjunaṃ ca śarair vīraṃ smayamāno 'bhyavākirat<BR>
07,066.014a	etasminn antare pārthaḥ sajjaṃ kṛtvā mahad dhanuḥ<BR>
07,066.014c	viśeṣayiṣyann ācāryaṃ sarvāstraviduṣāṃ varam<BR>
07,066.014e	mumoca ṣaṭśatān bāṇān gṛhītvaikam iva drutam<BR>
07,066.015a	punaḥ sapta śatān anyān sahasraṃ cānivartinām<BR>
07,066.015c	cikṣepāyutaśaś cānyāṃs te 'ghnan droṇasya tāṃ camūm<BR>
07,066.016a	taiḥ samyag astair balinā kṛtinā citrayodhinā<BR>
07,066.016c	manuṣyavājimātaṅgā viddhāḥ petur gatāsavaḥ<BR>
07,066.017a	vidrutāś ca raṇe petuḥ saṃchinnāyudhajīvitāḥ<BR>
07,066.017c	rathino rathamukhyebhyaḥ sahayāḥ śarapīḍitāḥ<BR>
07,066.018a	cūrṇitākṣiptadagdhānāṃ vajrānilahutāśanaiḥ<BR>
07,066.018c	tulyarūpā gajāḥ petur giryagrāmbudaveśmanām<BR>
07,066.019a	petur aśvasahasrāṇi prahatāny arjuneṣubhiḥ<BR>
07,066.019c	haṃsā himavataḥ pṛṣṭhe vāriviprahatā iva<BR>
07,066.020a	rathāśvadvipapattyoghāḥ salilaughā ivādbhutāḥ<BR>
07,066.020c	yugāntādityaraśmyābhaiḥ pāṇḍavāstaśarair hatāḥ<BR>
07,066.021a	taṃ pāṇḍavādityaśarāṃśujālaṃ; kurupravīrān yudhi niṣṭapantam<BR>
07,066.021c	sa droṇameghaḥ śaravarṣavegaiḥ; prācchādayan megha ivārkaraśmīn<BR>
07,066.022a	athātyarthavisṛṣṭena dviṣatām asubhojinā<BR>
07,066.022c	ājaghne vakṣasi droṇo nārācena dhanaṃjayam<BR>
07,066.023a	sa vihvalitasarvāṅgaḥ kṣitikampe yathācalaḥ<BR>
07,066.023c	dhairyam ālambya bībhatsur droṇaṃ vivyādha patribhiḥ<BR>
07,066.024a	droṇas tu pañcabhir bāṇair vāsudevam atāḍayat<BR>
07,066.024c	arjunaṃ ca trisaptatyā dhvajaṃ cāsya tribhiḥ śaraiḥ<BR>
07,066.025a	viśeṣayiṣyañ śiṣyaṃ ca droṇo rājan parākramī<BR>
07,066.025c	adṛśyam arjunaṃ cakre nimeṣāc charavṛṣṭibhiḥ<BR>
07,066.026a	prasaktān patato 'drākṣma bhāradvājasya sāyakān<BR>
07,066.026c	maṇḍalīkṛtam evāsya dhanuś cādṛśyatādbhutam<BR>
07,066.027a	te 'bhyayuḥ samare rājan vāsudevadhanaṃjayau<BR>
07,066.027c	droṇasṛṣṭāḥ subahavaḥ kaṅkapatraparicchadāḥ<BR>
07,066.027d*0478_01	tatrādbhutam apaśyāma śilānām iva sarpaṇam<BR>
07,066.027d*0478_02	yad droṇaṃ tarasā pārtho vṛddhaṃ bālo 'pi nātarat<BR>
07,066.027d*0478_03	cintayām āsa vārṣṇeyo dṛṣṭvā droṇasya vikramam<BR>
07,066.027d*0478_04	nātivartiṣyate hy enaṃ velām iva mahārṇavaḥ<BR>
07,066.028a	tad dṛṣṭvā tādṛśaṃ yuddhaṃ droṇapāṇḍavayos tadā<BR>
07,066.028c	vāsudevo mahābuddhiḥ kāryavattām acintayat<BR>
07,066.028d*0479_01	tataḥ pārthaṃ samudvignaṃ lakṣya cintayate 'cyutaḥ<BR>
07,066.028d*0479_02	droṇasya cāpi vikrāntaṃ dṛṣṭvā madhunighātanaḥ<BR>
07,066.029a	tato 'bravīd vāsudevo dhanaṃjayam idaṃ vacaḥ<BR>
07,066.029c	pārtha pārtha mahābāho na naḥ kālātyayo bhavet<BR>
07,066.030a	droṇam utsṛjya gacchāmaḥ kṛtyam etan mahattaram<BR>
07,066.030c	pārthaś cāpy abravīt kṛṣṇaṃ yatheṣṭam iti keśava<BR>
07,066.031a	tataḥ pradakṣiṇaṃ kṛtvā droṇaṃ prāyān mahābhujaḥ<BR>
07,066.031c	parivṛttaś ca bībhatsur agacchad visṛjañ śarān<BR>
07,066.032a	tato 'bravīt smayan droṇaḥ kvedaṃ pāṇḍava gamyate<BR>
07,066.032c	nanu nāma raṇe śatrum ajitvā na nivartase<BR>
07,066.033	arjuna uvāca<BR>
07,066.033a	gurur bhavān na me śatruḥ śiṣyaḥ putrasamo 'smi te<BR>
07,066.033c	na cāsti sa pumāṃl loke yas tvāṃ yudhi parājayet<BR>
07,066.034	saṃjaya uvāca<BR>
07,066.034a	evaṃ bruvāṇo bībhatsur jayadrathavadhotsukaḥ<BR>
07,066.034c	tvarāyukto mahābāhus tat sainyaṃ samupādravat<BR>
07,066.035a	taṃ cakrarakṣau pāñcālyau yudhāmanyūttamaujasau<BR>
07,066.035c	anvayātāṃ mahātmānau viśantaṃ tāvakaṃ balam<BR>
07,066.036a	tato jayo mahārāja kṛtavarmā ca sāttvataḥ<BR>
07,066.036c	kāmbojaś ca śrutāyuś ca dhanaṃjayam avārayan<BR>
07,066.037a	teṣāṃ daśasahasrāṇi rathānām anuyāyinām<BR>
07,066.037c	abhīṣāhāḥ śūrasenāḥ śibayo 'tha vasātayaḥ<BR>
07,066.038a	mācellakā lalitthāś ca kekayā madrakās tathā<BR>
07,066.038c	nārāyaṇāś ca gopālāḥ kāmbojānāṃ ca ye gaṇāḥ<BR>
07,066.039a	karṇena vijitāḥ pūrvaṃ saṃgrāme śūrasaṃmatāḥ<BR>
07,066.039c	bhāradvājaṃ puraskṛtya tyaktātmāno 'rjunaṃ prati<BR>
07,066.040a	putraśokābhisaṃtaptaṃ kruddhaṃ mṛtyum ivāntakam<BR>
07,066.040c	tyajantaṃ tumule prāṇān saṃnaddhaṃ citrayodhinam<BR>
07,066.041a	gāhamānam anīkāni mātaṅgam iva yūthapam<BR>
07,066.041c	maheṣvāsaṃ parākrāntaṃ naravyāghram avārayan<BR>
07,066.042a	tataḥ pravavṛte yuddhaṃ tumulaṃ lomaharṣaṇam<BR>
07,066.042c	anyonyaṃ vai prārthayatāṃ yodhānām arjunasya ca<BR>
07,066.043a	jayadrathavadhaprepsum āyāntaṃ puruṣarṣabham<BR>
07,066.043c	nyavārayanta sahitāḥ kriyā vyādhim ivotthitam<BR>
07,067.001	saṃjaya uvāca<BR>
07,067.001a	saṃniruddhas tu taiḥ pārtho mahābalaparākramaḥ<BR>
07,067.001c	drutaṃ samanuyātaś ca droṇena rathināṃ varaḥ<BR>
07,067.002a	kirann iṣugaṇāṃs tikṣṇān svaraśmīn iva bhāskaraḥ<BR>
07,067.002c	tāpayām āsa tat sainyaṃ dehaṃ vyādhigaṇo yathā<BR>
07,067.003a	aśvo viddho dhvajaś chinnaḥ sārohaḥ patito gajaḥ<BR>
07,067.003c	chatrāṇi cāpaviddhāni rathāś cakrair vinā kṛtāḥ<BR>
07,067.004a	vidrutāni ca sainyāni śarārtāni samantataḥ<BR>
07,067.004c	ity āsīt tumulaṃ yuddhaṃ na prājñāyata kiṃ cana<BR>
07,067.005a	teṣām āyacchatāṃ saṃkhye parasparam ajihmagaiḥ<BR>
07,067.005c	arjuno dhvajinīṃ rājann abhīkṣṇaṃ samakampayat<BR>
07,067.006a	satyāṃ cikīrṣamāṇas tu pratijñāṃ satyasaṃgaraḥ<BR>
07,067.006c	abhyadravad rathaśreṣṭhaṃ śoṇāśvaṃ śvetavāhanaḥ<BR>
07,067.007a	taṃ droṇaḥ pañcaviṃśatyā marmabhidbhir ajihmagaiḥ<BR>
07,067.007c	antevāsinam ācāryo maheṣvāsaṃ samardayat<BR>
07,067.008a	taṃ tūrṇam iva bībhatsuḥ sarvaśastrabhṛtāṃ varaḥ<BR>
07,067.008c	abhyadhāvad iṣūn asyann iṣuvegavighātakān<BR>
07,067.009a	tasyāśu kṣipato bhallān bhallaiḥ saṃnataparvabhiḥ<BR>
07,067.009c	pratyavidhyad ameyātmā brahmāstraṃ samudīrayan<BR>
07,067.010a	tad adbhutam apaśyāma droṇasyācāryakaṃ yudhi<BR>
07,067.010c	yatamāno yuvā nainaṃ pratyavidhyad yad arjunaḥ<BR>
07,067.011a	kṣarann iva mahāmegho vāridhārāḥ sahasraśaḥ<BR>
07,067.011c	droṇameghaḥ pārthaśailaṃ vavarṣa śaravṛṣṭibhiḥ<BR>
07,067.012a	arjunaḥ śaravarṣaṃ tad brahmāstreṇaiva māriṣa<BR>
07,067.012c	pratijagrāha tejasvī bāṇair bāṇān viśātayan<BR>
07,067.012d*0480_01	**** **** śaravarṣeṇa vīryavān<BR>
07,067.012d*0480_02	avārayad asaṃbhrānto na tv ācāryam apīḍayat<BR>
07,067.013a	droṇas tu pañcaviṃśatyā śvetavāhanam ārdayat<BR>
07,067.013c	vāsudevaṃ ca saptatyā bāhvor urasi cāśugaiḥ<BR>
07,067.014a	pārthas tu prahasan dhīmān ācāryaṃ sa śaraughiṇam<BR>
07,067.014c	visṛjantaṃ śitān bāṇān avārayata taṃ yudhi<BR>
07,067.015a	atha tau vadhyamānau tu droṇena rathasattamau<BR>
07,067.015c	āvarjayetāṃ durdharṣaṃ yugāntāgnim ivotthitam<BR>
07,067.016a	varjayan niśitān bāṇān droṇacāpaviniḥsṛtān<BR>
07,067.016c	kirīṭamālī kaunteyo bhojānīkaṃ nyapātayat<BR>
07,067.017a	so 'ntarā kṛtavarmāṇaṃ kāmbojaṃ ca sudakṣiṇam<BR>
07,067.017c	abhyayād varjayan droṇaṃ mainākam iva parvatam<BR>
07,067.018a	tato bhojo naravyāghraṃ duḥsahaḥ kurusattama<BR>
07,067.018c	avidhyat tūrṇam avyagro daśabhiḥ kaṅkapatribhiḥ<BR>
07,067.019a	tam arjunaḥ śitenājau rājan vivyādha patriṇā<BR>
07,067.019c	punaś cānyais tribhir bāṇair mohayann iva sātvatam<BR>
07,067.020a	bhojas tu prahasan pārthaṃ vāsudevaṃ ca mādhavam<BR>
07,067.020c	ekaikaṃ pañcaviṃśatyā sāyakānāṃ samārpayat<BR>
07,067.021a	tasyārjuno dhanuś chittvā vivyādhainaṃ trisaptabhiḥ<BR>
07,067.021c	śarair agniśikhākāraiḥ kruddhāśīviṣasaṃnibhaiḥ<BR>
07,067.022a	athānyad dhanur ādāya kṛtavarmā mahārathaḥ<BR>
07,067.022c	pañcabhiḥ sāyakais tūrṇaṃ vivyādhorasi bhārata<BR>
07,067.023a	punaś ca niśitair bāṇaiḥ pārthaṃ vivyādha pañcabhiḥ<BR>
07,067.023c	taṃ pārtho navabhir bāṇair ājaghāna stanāntare<BR>
07,067.024a	viṣaktaṃ dṛśya kaunteyaṃ kṛtavarmarathaṃ prati<BR>
07,067.024c	cintayām āsa vārṣṇeyo na naḥ kālātyayo bhavet<BR>
07,067.025a	tataḥ kṛṣṇo 'bravīt pārthaṃ kṛtavarmaṇi mā dayām<BR>
07,067.025c	kurusāṃbandhikaṃ kṛtvā pramathyainaṃ viśātaya<BR>
07,067.026a	tataḥ sa kṛtavarmāṇaṃ mohayitvārjunaḥ śaraiḥ<BR>
07,067.026c	abhyagāj javanair aśvaiḥ kāmbojānām anīkinīm<BR>
07,067.027a	amarṣitas tu hārdikhyaḥ praviṣṭe śvetavāhane<BR>
07,067.027c	vidhunvan saśaraṃ cāpaṃ pāñcālyābhyāṃ samāgataḥ<BR>
07,067.028a	cakrarakṣau tu pāñcālyāv arjunasya padānugau<BR>
07,067.028c	paryavārayad āyāntau kṛtavarmā ratheṣubhiḥ<BR>
07,067.029a	tāv avidhyat tato bhojaḥ sarvapāraśavaiḥ śaraiḥ<BR>
07,067.029c	tribhir eva yudhāmanyuṃ caturbhiś cottamaujasam<BR>
07,067.030a	tāv apy enaṃ vivyadhatur daśabhir daśabhiḥ śaraiḥ<BR>
07,067.030c	saṃcicchidatur apy asya dhvajaṃ kārmukam eva ca<BR>
07,067.031a	athānyad dhanur ādāya hārdikyaḥ krodhamūrchitaḥ<BR>
07,067.031c	kṛtvā vidhanuṣau vīrau śaravarṣair avākirat<BR>
07,067.032a	tāv anye dhanuṣī sajye kṛtvā bhojaṃ vijaghnatuḥ<BR>
07,067.032c	tenāntareṇa bībhatsur viveśāmitravāhinīm<BR>
07,067.033a	na lebhāte tu tau dvāraṃ vāritau kṛtavarmaṇā<BR>
07,067.033c	dhārtarāṣṭreṣv anīkeṣu yatamānau nararṣabhau<BR>
07,067.034a	anīkāny ardayan yuddhe tvaritaḥ śvetavāhanaḥ<BR>
07,067.034c	nāvadhīt kṛtavarmāṇaṃ prāptam apy arisūdanaḥ<BR>
07,067.035a	taṃ dṛṣṭvā tu tathāyāntaṃ śūro rājā śrutāyudhaḥ<BR>
07,067.035c	abhyadravat susaṃkruddho vidhunvāno mahad dhanuḥ<BR>
07,067.035d*0481_01	dra[drā]vyamāṇeṣu sainyeṣu pāṇḍavena tatas tataḥ<BR>
07,067.035d*0481_02	śrutāyudho mahātejāḥ kiran bāṇān samabhyayāt<BR>
07,067.036a	sa pārthaṃ tribhir ānarchat saptatyā ca janārdanam<BR>
07,067.036c	kṣurapreṇa sutīkṣṇena pārthaketum atāḍayat<BR>
07,067.037a	tam arjuno navatyā tu śarāṇāṃ nataparvaṇām<BR>
07,067.037c	ājaghāna bhṛśaṃ kruddhas tottrair iva mahādvipam<BR>
07,067.038a	sa tan na mamṛṣe rājan pāṇḍaveyasya vikramam<BR>
07,067.038c	athainaṃ saptasaptatyā nārācānāṃ samārpayat<BR>
07,067.039a	tasyārjuno dhanuś chittvā śarāvāpaṃ nikṛtya ca<BR>
07,067.039c	ājaghānorasi kruddhaḥ saptabhir nataparvabhiḥ<BR>
07,067.040a	athānyad dhanur ādāya sa rājā krodhamūrchitaḥ<BR>
07,067.040c	vāsaviṃ navabhir bāṇair bāhvor urasi cārpayat<BR>
07,067.041a	tato 'rjunaḥ smayann eva śrutāyudham ariṃdamaḥ<BR>
07,067.041c	śarair anekasāhasraiḥ pīḍayām āsa bhārata<BR>
07,067.042a	aśvāṃś cāsyāvadhīt tūrṇaṃ sārathiṃ ca mahārathaḥ<BR>
07,067.042c	vivyādha cainaṃ saptatyā nārācānāṃ mahābalaḥ<BR>
07,067.043a	hatāśvaṃ ratham utsṛjya sa tu rājā śrutāyudhaḥ<BR>
07,067.043c	abhyadravad raṇe pārthaṃ gadām udyamya vīryavān<BR>
07,067.044a	varuṇasyātmajo vīraḥ sa tu rājā śrutāyudhaḥ<BR>
07,067.044c	parṇāśā jananī yasya śītatoyā mahānadī<BR>
07,067.045a	tasya mātābravīd vākyaṃ varuṇaṃ putrakāraṇāt<BR>
07,067.045c	avadhyo 'yaṃ bhavelloke śatrūṇāṃ tanayo mama<BR>
07,067.046a	varuṇas tv abravīt prīto dadāmy asmai varaṃ hitam<BR>
07,067.046c	divyam astraṃ sutas te 'yaṃ yanāvadhyo bhaviṣyati<BR>
07,067.047a	nāsti cāpy amaratvaṃ vai manuṣyasya kathaṃ cana<BR>
07,067.047c	sarveṇāvaśyamartavyaṃ jātena saritāṃ vare<BR>
07,067.048a	durdharṣas tv eṣa śatrūṇāṃ raṇeṣu bhavitā sadā<BR>
07,067.048c	astrasyāsya prabhāvād vai vyetu te mānaso jvaraḥ<BR>
07,067.049a	ity uktvā varuṇaḥ prādād gadāṃ mantrapuraskṛtām<BR>
07,067.049c	yām āsādya durādharṣaḥ sarvaloke śrutāyudhaḥ<BR>
07,067.050a	uvāca cainaṃ bhagavān punar eva jaleśvaraḥ<BR>
07,067.050c	ayudhyati na moktavyā sā tvayy eva pated iti<BR>
07,067.050d*0482_01	hanyād eṣā pratīpaṃ hi prayoktāram iti prabho<BR>
07,067.050d*0482_02	na cākarot sa tadvākyaṃ prāpte kāle śrutāyudhaḥ<BR>
07,067.051a	sa tayā vīraghātinyā janārdanam atāḍayat<BR>
07,067.051c	pratijagrāha tāṃ kṛṣṇaḥ pīnenāṃsena vīryavān<BR>
07,067.052a	nākampayata śauriṃ sā vindhyaṃ girim ivānilaḥ<BR>
07,067.052b*0483_01	tato 'rjunaḥ kṣuraprābhyāṃ bhujau parighasaṃnibhau<BR>
07,067.052b*0483_02	vivyādha pāṇḍavaḥ śīghraṃ jaleśvarasutasya vai<BR>
07,067.052b*0483_03	sā jvalantī maholkeva samāsādya janārdanam<BR>
07,067.052c	pratyabhyayāt taṃ viproḍhā kṛtyeva duradhiṣṭhitā<BR>
07,067.053a	jaghāna cāsthitaṃ vīraṃ śrutāyudham amarṣaṇam<BR>
07,067.053b*0484_01	sa papāta hato bhūmau viśirā vibhujo balī<BR>
07,067.053b*0484_02	sa bhagna iva vātena bahuśākho vanaspatiḥ<BR>
07,067.053b*0484_03	sā visphurantī jvalitā vajravegasamā gadā<BR>
07,067.053c	hatvā śrutāyudhaṃ vīraṃ jagatīm anvapadyata<BR>
07,067.053d*0485_01	gadāṃ nivartitāṃ dṛṣṭvā nihataṃ ca śrutāyudham<BR>
07,067.054a	hāhākāro mahāṃs tatra sainyānāṃ samajāyata<BR>
07,067.054c	svenāstreṇa hataṃ dṛṣṭvā śrutāyudham ariṃdamam<BR>
07,067.055a	ayudhyamānāya hi sā keśavāya narādhipa<BR>
07,067.055c	kṣiptā śrutāyudhenātha tasmāt tam avadhīd gadā<BR>
07,067.056a	yathoktaṃ varuṇenājau tathā sa nidhanaṃ gataḥ<BR>
07,067.056c	vyasuś cāpy apatad bhūmau prekṣatāṃ sarvadhanvinām<BR>
07,067.057a	patamānas tu sa babhau parṇāśāyāḥ priyaḥ sutaḥ<BR>
07,067.057c	saṃbhagna iva vātena bahuśākho vanaspatiḥ<BR>
07,067.058a	tataḥ sarvāṇi sainyāni senāmukhyāś ca sarvaśaḥ<BR>
07,067.058c	prādravanta hataṃ dṛṣṭvā śrutāyudham ariṃdamam<BR>
07,067.059a	tatha kāmbojarājasya putraḥ śūraḥ sudakṣiṇaḥ<BR>
07,067.059c	abhyayāj javanair aśvaiḥ phalgunaṃ śatrusūdanam<BR>
07,067.060a	tasya pārthaḥ śarān sapta preṣayām āsa bhārata<BR>
07,067.060c	te taṃ śūraṃ vinirbhidya prāviśan dharaṇītalam<BR>
07,067.061a	so 'tividdhaḥ śarais tīkṣṇair gāṇḍīvapreṣitair mṛdhe<BR>
07,067.061c	arjunaṃ prativivyādha daśabhiḥ kaṅkapatribhiḥ<BR>
07,067.062a	vāsudevaṃ tribhir viddhvā punaḥ pārthaṃ ca pañcabhiḥ<BR>
07,067.062c	tasya pārtho dhanuś chittvā ketuṃ ciccheda māriṣa<BR>
07,067.063a	bhallābhyāṃ bhṛśatīkṣṇābhyāṃ taṃ ca vivyādha pāṇḍavaḥ<BR>
07,067.063c	sa tu pārthaṃ tribhir viddhvā siṃhanādam athānadat<BR>
07,067.064a	sarvapāraśavīṃ caiva śaktiṃ śūraḥ sudakṣiṇaḥ<BR>
07,067.064c	saghaṇṭāṃ prāhiṇod ghorāṃ kruddho gāṇḍīvadhanvane<BR>
07,067.065a	sā jvalantī maholkeva tam āsādya mahāratham<BR>
07,067.065c	savisphuliṅgā nirbhidya nipapāta mahītale<BR>
07,067.065d*0486_01	śaktyā cābhihato gāḍhaṃ mūrchayābhipariplutaḥ<BR>
07,067.065d*0486_02	samāśvāsya mahātejāḥ sṛkkiṇī parilelihan<BR>
07,067.066a	taṃ caturdaśabhiḥ pārtho nārācaiḥ kaṅkapatribhiḥ<BR>
07,067.066c	sāśvadhvajadhanuḥsūtaṃ vivyādhācintyavikramaḥ<BR>
07,067.066e	rathaṃ cānyaiḥ subahubhiś cakre viśakalaṃ śaraiḥ<BR>
07,067.067a	sudakṣiṇaṃ tu kāmbojaṃ moghasaṃkalpavikramam<BR>
07,067.067c	bibheda hṛdi bāṇena pṛthudhāreṇa pāṇḍavaḥ<BR>
07,067.068a	sa bhinnamarmā srastāṅgaḥ prabhraṣṭamukuṭāṅgadaḥ<BR>
07,067.068c	papātābhimukhaḥ śūro yantramukta iva dhvajaḥ<BR>
07,067.069a	gireḥ śikharajaḥ śrīmān suśākhaḥ supratiṣṭhitaḥ<BR>
07,067.069c	nirbhagna iva vātena karṇikāro himātyaye<BR>
07,067.069d*0487_01	vikīrṇaḥ patito rājā prasārya vipulau bhujau<BR>
07,067.069d*0488_01	dhārayann agnisaṃkāśāṃ śirasā kāñcanīṃ srajam<BR>
07,067.070a	śete sma nihato bhūmau kāmbojāstaraṇocitaḥ<BR>
07,067.070b*0489_01	mahārhābharaṇopetaḥ sānumān iva parvataḥ<BR>
07,067.070c	sudarśanīyas tāmrākṣaḥ karṇinā sa sudakṣiṇaḥ<BR>
07,067.070e	putraḥ kāmbojarājasya pārthena vinipātitaḥ<BR>
07,067.070f*0490_01	aśobhata mahābāhur vyasur bhūmau nipātitaḥ<BR>
07,067.070f*0491_01	śocayan sarvabhūtāni keśavaṃ ca sahārjunam<BR>
07,067.071a	tataḥ sarvāṇi sainyāni vyadravanta sutasya te<BR>
07,067.071c	hataṃ śrutāyudhaṃ dṛṣṭvā kāmbojaṃ ca sudakṣiṇam<BR>
07,068.001	saṃjaya uvāca<BR>
07,068.001a	hate sudakṣiṇe rājan vīre caiva śrutāyudhe<BR>
07,068.001c	javenābhyadravan pārthaṃ kupitāḥ sainikās tava<BR>
07,068.002a	abhīṣāhāḥ śūrasenāḥ śibayo 'tha vasātayaḥ<BR>
07,068.002c	abhyavarṣaṃs tato rājañ śaravarṣair dhanaṃjayam<BR>
07,068.003a	teṣāṃ ṣaṣṭiśatānāryān prāmathnāt pāṇḍavaḥ śaraiḥ<BR>
07,068.003c	te sma bhītāḥ palāyanta vyāghrāt kṣudramṛgā iva<BR>
07,068.004a	te nivṛtya punaḥ pārthaṃ sarvataḥ paryavārayan<BR>
07,068.004c	raṇe sapatnān nighnantaṃ jigīṣantan parān yudhi<BR>
07,068.005a	teṣām āpatatāṃ tūrṇaṃ gāṇḍīvapreṣitaiḥ śaraiḥ<BR>
07,068.005c	śirāṃsi pātayām āsa bāhūṃś caiva dhanaṃjayaḥ<BR>
07,068.005d*0492_01	uccakarta śirāṃsy ugro nāḷebhya iva paṅkajān<BR>
07,068.006a	śirobhiḥ patitais tatra bhūmir āsīn nirantarā<BR>
07,068.006c	abhracchāyeva caivāsīd dhvāṅkṣagṛdhravaḍairyudhi<BR>
07,068.007a	teṣu tūtsādyamāneṣu krodhāmarṣasamanvitau<BR>
07,068.007c	śrutāyuś cācyutāyuś ca dhanaṃjayam ayudhyatām<BR>
07,068.008a	balinau spardhinau vīrau kulajau bāhuśālinau<BR>
07,068.008c	tāv enaṃ śaravarṣāṇi savyadakṣiṇam asyatām<BR>
07,068.009a	tvarāyuktau mahārāja prārthayānau mahad yaśaḥ<BR>
07,068.009c	arjunasya vadhaprepsū putrārthe tava dhanvinau<BR>
07,068.010a	tāv arjunaṃ sahasreṇa patriṇāṃ nataparvaṇām<BR>
07,068.010c	pūrayām āsatuḥ kruddhau taḍāgaṃ jaladau yathā<BR>
07,068.011a	śrutāyuś ca tataḥ kruddhas tomareṇa dhanaṃjayam<BR>
07,068.011c	ājaghāna rathaśreṣṭhaḥ pītena niśitena ca<BR>
07,068.012a	so 'tividdho balavatā śatruṇā śatrukarśanaḥ<BR>
07,068.012c	ājagāma paraṃ mohaṃ mohayan keśavaṃ raṇe<BR>
07,068.013a	etasminn eva kāle tu so 'cyutāyur mahārathaḥ<BR>
07,068.013c	śūlena bhṛśatīkṣṇena tāḍayām āsa pāṇḍavam<BR>
07,068.014a	kṣate kṣāraṃ sa hi dadau pāṇḍavasya mahātmanaḥ<BR>
07,068.014c	pārtho 'pi bhṛśasaṃviddho dhvajayaṣṭiṃ samāśritaḥ<BR>
07,068.015a	tataḥ sarvasya sainyasya tāvakasya viśāṃ pate<BR>
07,068.015c	siṃhanādo mahān āsīd dhataṃ matvā dhanaṃjayam<BR>
07,068.016a	kṛṣṇaś ca bhṛśasaṃtapto dṛṣṭvā pārthaṃ vicetasam<BR>
07,068.016c	āśvāsayat suhṛdyābhir vāgbhis tatra dhanaṃjayam<BR>
07,068.017a	tatas tau rathināṃ śreṣṭhau labdhalakṣau dhanaṃjayam<BR>
07,068.017c	vāsudevaṃ ca vārṣṇeyaṃ śaravarṣaiḥ samantataḥ<BR>
07,068.018a	sacakrakūbararathaṃ sāśvadhvajapatākinam<BR>
07,068.018c	adṛśyaṃ cakratur yuddhe tad adbhutam ivābhavat<BR>
07,068.019a	pratyāśvastas tu bībhatsuḥ śanakair iva bhārata<BR>
07,068.019c	pretarājapuraṃ prāpya punaḥ pratyāgato yathā<BR>
07,068.020a	saṃchannaṃ śarajālena rathaṃ dṛṣṭvā sakeśavam<BR>
07,068.020c	śatrū cābhimukhau dṛṣṭvā dīpyamānāv ivānalau<BR>
07,068.021a	prāduścakre tataḥ pārthaḥ śākram astraṃ mahārathaḥ<BR>
07,068.021c	tasmād āsan sahasrāṇi śarāṇāṃ nataparvaṇām<BR>
07,068.022a	te jaghnus tau maheṣvāsau tābhyāṃ sṛṣṭāṃś ca sāyakān<BR>
07,068.022c	vicerur ākāśagatāḥ pārthabāṇavidāritāḥ<BR>
07,068.023a	pratihatya śarāṃs tūrṇaṃ śaravegena pāṇḍavaḥ<BR>
07,068.023c	pratasthe tatra tatraiva yodhayan vai mahārathān<BR>
07,068.024a	tau ca phalgunabāṇaughair vibāhuśirasau kṛtau<BR>
07,068.024c	vasudhām anvapadyetāṃ vātanunnāv iva drumau<BR>
07,068.025a	śrutāyuṣaś ca nidhanaṃ vadhaś caivācyutāyuṣaḥ<BR>
07,068.025c	lokavismāpanam abhūt samudrasyeva śoṣaṇam<BR>
07,068.026a	tayoḥ padānugān hatvā punaḥ pañcaśatān rathān<BR>
07,068.026c	abhyagād bhāratīṃ senāṃ nighnan pārtho varān varān<BR>
07,068.027a	śrutāyuṣaṃ ca nihataṃ prekṣya caivācyutāyuṣam<BR>
07,068.027c	ayutāyuś ca saṃkruddho dīrghāyuś caiva bhārata<BR>
07,068.028a	putrau tayor naraśreṣṭhau kaunteyaṃ pratijagmatuḥ<BR>
07,068.028c	kirantau vividhān bāṇān pitṛvyasanakarśitau<BR>
07,068.029a	tāv arjuno muhūrtena śaraiḥ saṃnataparvabhiḥ<BR>
07,068.029c	preṣayat paramakruddho yamasya sadanaṃ prati<BR>
07,068.030a	loḍayantam anīkāni dvipaṃ padmasaro yathā<BR>
07,068.030c	nāśaknuvan vārayituṃ pārthaṃ kṣatriyapuṃgavāḥ<BR>
07,068.031a	aṅgās tu gajavāreṇa pāṇḍavaṃ paryavārayan<BR>
07,068.031c	kruddhāḥ sahasraśo rājañ śikhitā hastisādinaḥ<BR>
07,068.032a	duryodhanasamādiṣṭāḥ kuñjaraiḥ parvatopamaiḥ<BR>
07,068.032c	prācyāś ca dākṣiṇātyāś ca kaliṅgapramukhā nṛpāḥ<BR>
07,068.033a	teṣām āpatatāṃ śīghraṃ gāṇḍīvapreṣitaiḥ śaraiḥ<BR>
07,068.033c	nicakarta śirāṃsy ugrau bāhūn api subhūṣaṇān<BR>
07,068.034a	taiḥ śirobhir mahī kīrṇā bāhubhiś ca sahāṅgadaiḥ<BR>
07,068.034c	babhau kanakapāṣāṇā bhujagair iva saṃvṛtā<BR>
07,068.035a	bāhavo viśikhaiś chinnāḥ śirāṃsy unmathitāni ca<BR>
07,068.035c	cyavamānāny adṛśyanta drumebhya iva pakṣiṇaḥ<BR>
07,068.036a	śaraiḥ sahasraśo viddhā dvipāḥ prasrutaśoṇitāḥ<BR>
07,068.036c	vyadṛśyantādrayaḥ kāle gairikāmbusravā iva<BR>
07,068.037a	nihatāḥ śerate smānye bībhatsor niśitaiḥ śaraiḥ<BR>
07,068.037c	gajapṛṣṭhagatā mlecchā nānāvikṛtadarśanāḥ<BR>
07,068.038a	nānāveṣadharā rājan nānāśastraughasaṃvṛtāḥ<BR>
07,068.038c	rudhireṇānuliptāṅgā bhānti citraiḥ śarair hatāḥ<BR>
07,068.039a	śoṇitaṃ nirvamanti sma dvipāḥ pārthaśarāhatāḥ<BR>
07,068.039c	sahasraśaś chinnagātrāḥ sārohāḥ sapadānugāḥ<BR>
07,068.040a	cukruśuś ca nipetuś ca babhramuś cāpare diśaḥ<BR>
07,068.040c	bhṛśaṃ trastāś ca bahudhā svānena mamṛdur gajāḥ<BR>
07,068.040e	sāntarāyudhikā mattā dvipās tīkṣṇaviṣopamāḥ<BR>
07,068.041a	vidanty asuramāyāṃ ye sughorā ghoracakṣuṣaḥ<BR>
07,068.041c	yavanāḥ pāradāś caiva śakāś ca sunikaiḥ saha<BR>
07,068.041d*0493_01	kākavarṇā durācārāḥ strīlolāḥ kalahapriyāḥ<BR>
07,068.041d*0493_02	drāviḍās tatra yudhyante mattavāraṇavāraṇāḥ<BR>
07,068.042a	goyoniprabhavā mlecchāḥ kālakalpāḥ prahāriṇaḥ<BR>
07,068.042c	dārvābhisārā daradāḥ puṇḍrāś ca saha bāhlikaiḥ<BR>
07,068.043a	na te sma śakyāḥ saṃkhyātuṃ vrātāḥ śatasahasraśaḥ<BR>
07,068.043b*0494_01	abhyavarṣanta te sarve pāṇḍavaṃ niśitaiḥ śaraiḥ<BR>
07,068.043b*0494_02	avākiraṃś ca te mlecchā nānāyuddhaviśāradāḥ<BR>
07,068.043b*0494_03	teṣām api sasarjāśu śaravṛṣṭiṃ dhanaṃjayaḥ<BR>
07,068.043c	vṛṣṭis tathāvidhā hy āsīc chalabhānām ivāyatiḥ<BR>
07,068.044a	abhracchāyām iva śaraiḥ sainye kṛtvā dhanaṃjayaḥ<BR>
07,068.044c	muṇḍārdhamuṇḍajaṭilān aśucīñ jaṭilānanān<BR>
07,068.044e	mlecchān aśātayat sarvān sametān astramāyayā<BR>
07,068.045a	śaraiś ca śataśo viddhās te saṃghāḥ saṃghacāriṇaḥ<BR>
07,068.045c	prādravanta raṇe bhītā girigahvaravāsinaḥ<BR>
07,068.046a	gajāśvasādimlecchānāṃ patitānāṃ śataiḥ śaraiḥ<BR>
07,068.046c	vaḍāḥ kaṅkā vṛkā bhūmāv apiban rudhiraṃ mudā<BR>
07,068.047a	pattyaśvarathanāgaiś ca pracchannakṛtasaṃkramām<BR>
07,068.047c	śaravarṣaplavāṃ ghorāṃ keśaśaivalaśāḍvalām<BR>
07,068.047e	prāvartayan nadīm ugrāṃ śoṇitaughataraṅgiṇīm<BR>
07,068.048a	śirastrāṇakṣudramatsyāṃ yugānte kālasaṃbhṛtām<BR>
07,068.048c	akarod gajasaṃbādhāṃ nadīm uttaraśoṇitām<BR>
07,068.048e	dehebhyo rājaputrāṇāṃ nāgāśvarathasādinām<BR>
07,068.049a	yathā sthalaṃ ca nimnaṃ ca na syād varṣati vāsave<BR>
07,068.049c	tathāsīt pṛthivī sarvā śoṇitena pariplutā<BR>
07,068.049d*0495_01	tathāsīd āplutā dhātrī rudhireṇa viśāṃ pate<BR>
07,068.050a	ṣaṭsahasrān varān vīrān punar daśaśatān varān<BR>
07,068.050c	prāhiṇon mṛtyulokāya kṣatriyān kṣatriyarṣabhaḥ<BR>
07,068.051a	śaraiḥ sahasraśo viddhā vidhivat kalpitā dvipāḥ<BR>
07,068.051c	śerate bhūmim āsādya śailā vajrahatā iva<BR>
07,068.052a	sa vājirathamātaṅgān nighnan vyacarad arjunaḥ<BR>
07,068.052c	prabhinna iva mātaṅgo mṛdnan naḍavanaṃ yathā<BR>
07,068.053a	bhūridrumalatāgulmaṃ śuṣkendhanatṛṇolapam<BR>
07,068.053c	nirdahed analo 'raṇyaṃ yathā vāyusamīritaḥ<BR>
07,068.054a	sainyāraṇyaṃ tava tathā kṛṣṇānilasamīritaḥ<BR>
07,068.054c	śarārcir adahat kruddhaḥ pāṇḍavāgnir dhanaṃjayaḥ<BR>
07,068.055a	śūnyān kurvan rathopasthān mānavaiḥ saṃstaran mahīm<BR>
07,068.055c	prānṛtyad iva saṃbādhe cāpahasto dhanaṃjayaḥ<BR>
07,068.056a	vajrakalpaiḥ śarair bhūmiṃ kurvann uttaraśoṇitām<BR>
07,068.056b*0496_01	tataḥ prāvartata nadī śoṇitasya taraṅgiṇī<BR>
07,068.056b*0496_02	narāśvadvipakāyebhyaḥ parvatebhya ivāpagā<BR>
07,068.056b*0496_03	asthiśarkarasaṃbādhā dhvajavṛkṣā rathahradā<BR>
07,068.056b*0496_04	saṃchinnaśīrṣapāṣāṇā hastihastamahāgrahā<BR>
07,068.056b*0496_05	māṃsamajjāsthipaṅkāḍhyā hatāśvamakarākulā<BR>
07,068.056b*0496_06	yodhagomāyusaṃkīrṇā kabandhaśatasaṃkulā<BR>
07,068.056b*0496_07	uṣṇīṣaphenasaṃchannā śaraghorajhaṣākulā<BR>
07,068.056b*0496_08	rudrasyākrīḍasadṛśīṃ bhūmiṃ kurvan vibhīṣaṇām<BR>
07,068.056c	prāviśad bhāratīṃ senāṃ saṃkruddho vai dhanaṃjayaḥ<BR>
07,068.056e	taṃ śrutāyus tathāmbaṣṭho vrajamānaṃ nyavārayat<BR>
07,068.057a	tasyārjunaḥ śarais tīkṣṇaiḥ kaṅkapatraparicchadaiḥ<BR>
07,068.057c	nyapātayad dhayāñ śīghraṃ yatamānasya māriṣa<BR>
07,068.057e	dhanuś cāsyāparaiś chittvā śaraiḥ pārtho vicakrame<BR>
07,068.058a	ambaṣṭhas tu gadāṃ gṛhya krodhaparyākulekṣaṇaḥ<BR>
07,068.058b*0497_01	gadāpāṇir drutaṃ yātvā pragṛhya mahatīṃ gadām<BR>
07,068.058c	āsasāda raṇe pārthaṃ keśavaṃ ca mahāratham<BR>
07,068.059a	tataḥ sa prahasan vīro gadām udyamya bhārata<BR>
07,068.059c	ratham āvārya gadayā keśavaṃ samatāḍayat<BR>
07,068.060a	gadayā tāḍitaṃ dṛṣṭvā keśavaṃ paravīrahā<BR>
07,068.060c	arjuno bhṛśasaṃkruddhaḥ so 'mbaṣṭhaṃ prati bhārata<BR>
07,068.061a	tataḥ śarair hemapuṅkhaiḥ sagadaṃ rathināṃ varam<BR>
07,068.061c	chādayām āsa samare meghaḥ sūryam ivoditam<BR>
07,068.062a	tato 'paraiḥ śaraiś cāpi gadāṃ tasya mahātmanaḥ<BR>
07,068.062c	acūrṇayat tadā pārthas tad adbhutam ivābhavat<BR>
07,068.063a	atha tāṃ patitāṃ dṛṣṭvā gṛhyānyāṃ mahatīṃ gadām<BR>
07,068.063c	arjunaṃ vāsudevaṃ ca punaḥ punar atāḍayat<BR>
07,068.064a	tasyārjunaḥ kṣuraprābhyāṃ sagadāv udyatau bhujau<BR>
07,068.064c	cicchedendradhvajākārau śiraś cānyena patriṇā<BR>
07,068.065a	sa papāta hato rājan vasudhām anunādayan<BR>
07,068.065c	indradhvaja ivotsṛṣṭo yantranirmuktabandhanaḥ<BR>
07,068.065d*0498_01	ambaṣṭhe tu tadā bhagne tava sainyam abhajyata<BR>
07,068.066a	rathānīkāvagāḍhaś ca vāraṇāśvaśatair vṛtaḥ<BR>
07,068.066b*0499_01	ādadānaṃ śaraiḥ prāṇān gajāśvarathasādinām<BR>
07,068.066c	so 'dṛśyata tadā pārtho ghanaiḥ sūrya ivāvṛtaḥ<BR>
07,069.001	saṃjaya uvāca<BR>
07,069.001a	tataḥ praviṣṭe kaunteye sindhurājajighāṃsayā<BR>
07,069.001c	droṇānīkaṃ vinirbhidya bhojānīkaṃ ca dustaram<BR>
07,069.002a	kāmbojasya ca dāyāde hate rājan sudakṣiṇe<BR>
07,069.002c	śrutāyudhe ca vikrānte nihate savyasācinā<BR>
07,069.003a	vipradruteṣv anīkeṣu vidhvasteṣu samantataḥ<BR>
07,069.003c	prabhagnaṃ svabalaṃ dṛṣṭvā putras te droṇam abhyayāt<BR>
07,069.004a	tvarann ekarathenaiva sametya droṇam abravīt<BR>
07,069.004c	gataḥ sa puruṣavyāghraḥ pramathyemāṃ mahācamūm<BR>
07,069.005a	atra buddhyā samīkṣasva kiṃ nu kāryam anantaram<BR>
07,069.005c	arjunasya vighātāya dāruṇe 'smiñ janakṣaye<BR>
07,069.006a	yathā sa puruṣavyāghro na hanyeta jayadrathaḥ<BR>
07,069.006c	tathā vidhatsva bhadraṃ te tvaṃ hi naḥ paramā gatiḥ<BR>
07,069.007a	asau dhanaṃjayāgnir hi kopamārutacoditaḥ<BR>
07,069.007c	senākakṣaṃ dahati me vahniḥ kakṣam ivotthitaḥ<BR>
07,069.008a	atikrānte hi kaunteye bhittvā sainyaṃ paraṃtapa<BR>
07,069.008c	jayadrathasya goptāraḥ saṃśayaṃ paramaṃ gatāḥ<BR>
07,069.009a	sthirā buddhir narendrāṇām āsīd brahmavidāṃ vara<BR>
07,069.009c	nātikramiṣyati droṇaṃ jātu jīvan dhanaṃjayaḥ<BR>
07,069.010a	so 'sau pārtho vyatikrānto miṣatas te mahādyute<BR>
07,069.010c	sarvaṃ hy adyāturaṃ manye naitad asti balaṃ mama<BR>
07,069.011a	jānāmi tvāṃ mahābhāga pāṇḍavānāṃ hite ratam<BR>
07,069.011c	tathā muhyāmi ca brahman kāryavattāṃ vicintayan<BR>
07,069.012a	yathāśakti ca te brahman vartaye vṛttim uttamām<BR>
07,069.012c	prīṇāmi ca yathāśakti tac ca tvaṃ nāvabudhyase<BR>
07,069.013a	asmān na tvaṃ sadā bhaktān icchasy amitavikrama<BR>
07,069.013c	pāṇḍavān satataṃ prīṇāsy asmākaṃ vipriye ratān<BR>
07,069.014a	asmān evopajīvaṃs tvam asmākaṃ vipriye rataḥ<BR>
07,069.014c	na hy ahaṃ tvāṃ vijānāmi madhudigdham iva kṣuram<BR>
07,069.014c*0500_01	**** **** vacasā lalitaṃ sadā<BR>
07,069.014c*0500_02	hṛdayena bhṛśaṃ tīkṣṇaṃ<BR>
07,069.015a	nādāsyac ced varaṃ mahyaṃ bhavān pāṇḍavanigrahe<BR>
07,069.015c	nāvārayiṣyaṃ gacchantam ahaṃ sindhupatiṃ gṛhān<BR>
07,069.016a	mayā tv āśaṃsamānena tvattas trāṇam abuddhinā<BR>
07,069.016c	āśvāsitaḥ sindhupatir mohād dattaś ca mṛtyave<BR>
07,069.017a	yamadaṃṣṭrāntaraṃ prāpto mucyetāpi hi mānavaḥ<BR>
07,069.017c	nārjunasya vaśaṃ prāpto mucyetājau jayadrathaḥ<BR>
07,069.018a	sa tathā kuru śoṇāśva yathā rakṣyeta saindhavaḥ<BR>
07,069.018c	mama cārtapralāpānāṃ mā krudhaḥ pāhi saindhavam<BR>
07,069.019	droṇa uvāca<BR>
07,069.019a	nābhyasūyāmi te vācam aśvatthāmnāsi me samaḥ<BR>
07,069.019c	satyaṃ tu te pravakṣyāmi taj juṣasva viśāṃ pate<BR>
07,069.020a	sārathiḥ pravaraḥ kṛṣṇaḥ śīghrāś cāsya hayottamāḥ<BR>
07,069.020c	alpaṃ ca vivaraṃ kṛtvā tūrṇaṃ yāti dhanaṃjayaḥ<BR>
07,069.021a	kiṃ nu paśyasi bāṇaughān krośamātre kirīṭinaḥ<BR>
07,069.021c	paścād rathasya patitān kṣiptāñ śīghraṃ hi gacchataḥ<BR>
07,069.022a	na cāhaṃ śīghrayāne 'dya samartho vayasānvitaḥ<BR>
07,069.022c	senāmukhe ca pārthānām etad balam upasthitam<BR>
07,069.023a	yudhiṣṭhiraś ca me grāhyo miṣatāṃ sarvadhanvinām<BR>
07,069.023c	evaṃ mayā pratijñātaṃ kṣatramadhye mahābhuja<BR>
07,069.024a	dhanaṃjayena cotsṛṣṭo vartate pramukhe mama<BR>
07,069.024c	tasmād vyūhamukhaṃ hitvā nāhaṃ yāsyāmi phalgunam<BR>
07,069.025a	tulyābhijanakarmāṇaṃ śatrum ekaṃ sahāyavān<BR>
07,069.025c	gatvā yodhaya mā bhais tvaṃ tvaṃ hy asya jagataḥ patiḥ<BR>
07,069.026a	rājā śūraḥ kṛtī dakṣo vairam utpādya pāṇḍavaiḥ<BR>
07,069.026c	vīra svayaṃ prayāhy āśu yatra yāto dhanaṃjayaḥ<BR>
07,069.027	duryodhana uvāca<BR>
07,069.027a	kathaṃ tvām apy atikrāntaḥ sarvaśastrabhṛtāṃ varaḥ<BR>
07,069.027c	dhanaṃjayo mayā śakya ācārya pratibādhitum<BR>
07,069.028a	api śakyo raṇe jetuṃ vajrahastaḥ puraṃdaraḥ<BR>
07,069.028c	nārjunaḥ samare śakyo jetuṃ parapuraṃjayaḥ<BR>
07,069.029a	yena bhojaś ca hārdikyo bhavāṃś ca tridaśopamaḥ<BR>
07,069.029c	astrapratāpena jitau śrutāyuś ca nibarhitaḥ<BR>
07,069.030a	sudakṣiṇaś ca nihataḥ sa ca rājā śrutāyudhaḥ<BR>
07,069.030c	śrutāyuś cācyutāyuś ca mlecchāś ca śataśo hatāḥ<BR>
07,069.031a	taṃ kathaṃ pāṇḍavaṃ yuddhe dahantam ahitān bahūn<BR>
07,069.031c	pratiyotsyāmi durdharṣaṃ tan me śaṃsāstrakovida<BR>
07,069.032a	kṣamaṃ cen manyase yuddhaṃ mama tenādya śādhi mām<BR>
07,069.032c	paravān asmi bhavati preṣyakṛd rakṣa me yaśaḥ<BR>
07,069.033	droṇa uvāca<BR>
07,069.033a	satyaṃ vadasi kauravya durādharṣo dhanaṃjayaḥ<BR>
07,069.033c	ahaṃ tu tat kariṣyāmi yathainaṃ prasahiṣyasi<BR>
07,069.034a	adbhutaṃ cādya paśyantu loke sarvadhanurdharāḥ<BR>
07,069.034c	viṣaktaṃ tvayi kaunteyaṃ vāsudevasya paśyataḥ<BR>
07,069.035a	eṣa te kavacaṃ rājaṃs tathā badhnāmi kāñcanam<BR>
07,069.035c	yathā na bāṇā nāstrāṇi viṣahiṣyanti te raṇe<BR>
07,069.036a	yadi tvāṃ sāsurasurāḥ sayakṣoragarākṣasāḥ<BR>
07,069.036c	yodhayanti trayo lokāḥ sanarā nāsti te bhayam<BR>
07,069.037a	na kṛṣṇo na ca kaunteyo na cānyaḥ śastrabhṛd raṇe<BR>
07,069.037c	śarān arpayituṃ kaś cit kavace tava śakṣyati<BR>
07,069.038a	sa tvaṃ kavacam āsthāya kruddham adya raṇe 'rjunam<BR>
07,069.038c	tvaramāṇaḥ svayaṃ yāhi na cāsau tvāṃ sahiṣyate<BR>
07,069.039	saṃjaya uvāca<BR>
07,069.039a	evam uktvā tvaran droṇaḥ spṛṣṭvāmbho varma bhāsvaram<BR>
07,069.039c	ābabandhādbhutatamaṃ japan mantraṃ yathāvidhi<BR>
07,069.040a	raṇe tasmin sumahati vijayāya sutasya te<BR>
07,069.040c	visismāpayiṣur lokaṃ vidyayā brahmavittamaḥ<BR>
07,069.040d*0501_01	sa saṃyukto mahābāhur ācāryeṇa mahātmanā<BR>
07,069.041	droṇa uvāca<BR>
07,069.041a	karotu svasti te brahmā svasti cāpi dvijātayaḥ<BR>
07,069.041c	sarīsṛpāś ca ye śreṣṭhās tebhyas te svasti bhārata<BR>
07,069.042a	yayātir nahuṣaś caiva dhundhumāro bhagīrathaḥ<BR>
07,069.042c	tubhyaṃ rājarṣayaḥ sarve svasti kurvantu sarvaśaḥ<BR>
07,069.043a	svasti te 'stv ekapādebhyo bahupādebhya eva ca<BR>
07,069.043c	svasty astv apādakebhyaś ca nityaṃ tava mahāraṇe<BR>
07,069.044a	svāhā svadhā śacī caiva svasti kurvantu te sadā<BR>
07,069.044c	lakṣmīr arundhatī caiva kurutāṃ svasti te 'nagha<BR>
07,069.045a	asito devalaś caiva viśvāmitras tathāṅgirāḥ<BR>
07,069.045c	vasiṣṭhaḥ kaśyapaś caiva svasti kurvantu te nṛpa<BR>
07,069.046a	dhātā vidhātā lokeśo diśaś ca sadigīśvarāḥ<BR>
07,069.046c	svasti te 'dya prayacchantu kārttikeyaś ca ṣaṇmukhaḥ<BR>
07,069.046d*0502_01	yena devāḥ sakṛdbhagnāḥ saṃgrāme tārakāmaye<BR>
07,069.046d*0502_02	dhṛtāḥ sa cāhataḥ śūro hy avadhyo devatāgaṇaiḥ<BR>
07,069.047a	vivasvān bhagavān svasti karotu tava sarvaśaḥ<BR>
07,069.047b*0503_01	pārṣadā vaśagā yasya svasti tubhyaṃ prayacchatu<BR>
07,069.047c	diggajāś caiva catvāraḥ kṣitiḥ khaṃ gaganaṃ grahāḥ<BR>
07,069.047d*0504_01	diśaś ca vidiśaś caiva svasti tubhyaṃ prakurvatām<BR>
07,069.047d*0504_02	prajānāṃ patayaś caiva siddhā lokahite ratāḥ<BR>
07,069.047d*0504_03	svasti kurvantu te nityaṃ mantreṇānena saṃstutāḥ<BR>
07,069.048a	adhastād dharaṇīṃ yo 'sau sadā dhārayate nṛpa<BR>
07,069.048c	sa śeṣaḥ pannagaśreṣṭhaḥ svasti tubhyaṃ prayacchatu<BR>
07,069.049a	gāndhāre yudhi vikramya nirjitāḥ surasattamāḥ<BR>
07,069.049c	purā vṛtreṇa daityena bhinnadehāḥ sahasraśaḥ<BR>
07,069.050a	hṛtatejobalāḥ sarve tadā sendrā divaukasaḥ<BR>
07,069.050b*0505_01	vihvalā hṛtavīryāś ca sahendrā vibudhā drutāḥ<BR>
07,069.050c	brahmāṇaṃ śaraṇaṃ jagmur vṛtrād bhītā mahāsurāt<BR>
07,069.051	devā ūcuḥ<BR>
07,069.051a	pramarditānāṃ vṛtreṇa devānāṃ devasattama<BR>
07,069.051c	gatir bhava suraśreṣṭha trāhi no mahato bhayāt<BR>
07,069.052	droṇa uvāca<BR>
07,069.052a	atha pārśve sthitaṃ viṣṇuṃ śakrādīṃś ca surottamān<BR>
07,069.052c	prāha tathyam idaṃ vākyaṃ viṣaṇṇān surasattamān<BR>
07,069.053a	rakṣyā me satataṃ devāḥ sahendrāḥ sadvijātayaḥ<BR>
07,069.053c	tvaṣṭuḥ sudurdharaṃ tejo yena vṛtro vinirmitaḥ<BR>
07,069.054a	tvaṣṭrā purā tapas taptvā varṣāyutaśataṃ tadā<BR>
07,069.054c	vṛtro vinirmito devāḥ prāpyānujñāṃ maheśvarāt<BR>
07,069.055a	sa tasyaiva prasādād vai hanyād eva ripur balī<BR>
07,069.055c	nāgatvā śaṃkarasthānaṃ bhagavān dṛśyate haraḥ<BR>
07,069.056a	dṛṣṭvā haniṣyatha ripuṃ kṣipraṃ gacchata mandaram<BR>
07,069.056c	yatrāste tapasāṃ yonir dakṣayajñavināśanaḥ<BR>
07,069.056e	pinākī sarvabhūteśo bhaganetranipātanaḥ<BR>
07,069.057a	te gatvā sahitā devā brahmaṇā saha mandaram<BR>
07,069.057c	apaśyaṃs tejasāṃ rāśiṃ sūryakoṭisamaprabham<BR>
07,069.058a	so 'bravīt svāgataṃ devā brūta kiṃ karavāṇy aham<BR>
07,069.058c	amoghaṃ darśanaṃ mahyaṃ kāmaprāptir ato 'stu vaḥ<BR>
07,069.059a	evam uktās tu te sarve pratyūcus taṃ divaukasaḥ<BR>
07,069.059c	tejo hṛtaṃ no vṛtreṇa gatir bhava divaukasām<BR>
07,069.060a	mūrtīr īkṣaṣva no deva prahārair jarjarīkṛtāḥ<BR>
07,069.060c	śaraṇaṃ tvāṃ prapannāḥ sma gatir bhava maheśvara<BR>
07,069.061	maheśvara uvāca<BR>
07,069.061a	viditaṃ me yathā devāḥ kṛtyeyaṃ sumahābalā<BR>
07,069.061c	tvaṣṭus tejobhavā ghorā durnivāryākṛtātmabhiḥ<BR>
07,069.062a	avaśyaṃ tu mayā kāryaṃ sāhyaṃ sarvadivaukasām<BR>
07,069.062c	mamedaṃ gātrajaṃ śakra kavacaṃ gṛhya bhāsvaram<BR>
07,069.062e	badhānānena mantreṇa mānasena sureśvara<BR>
07,069.062f*0506_01	vadhāyāsuramukhyasya vṛtrasya suraghātinaḥ<BR>
07,069.063	droṇa uvāca<BR>
07,069.063a	ity uktvā varadaḥ prādād varma tan mantram eva ca<BR>
07,069.063c	sa tena varmaṇā guptaḥ prāyād vṛtracamūṃ prati<BR>
07,069.064a	nānāvidhaiś ca śastraughaiḥ pātyamānair mahāraṇe<BR>
07,069.064c	na saṃdhiḥ śakyate bhettuṃ varmabandhasya tasya tu<BR>
07,069.064d*0507_01	sa tena varmaṇā gupto vṛtraṃ devaripuṃ tadā<BR>
07,069.065a	tato jaghāna samare vṛtraṃ devapatiḥ svayam<BR>
07,069.065b*0508_01	jaghāna samare 'bhītaḥ śakro devāgraṇīs tadā<BR>
07,069.065c	taṃ ca matramayaṃ bandhaṃ varma cāṅgirase dadau<BR>
07,069.066a	aṅgirāḥ prāha putrasya mantrajñasya bṛhaspateḥ<BR>
07,069.066c	bṛhaspatir athovāca agniveśyāya dhīmate<BR>
07,069.067a	agniveśyo mama prādāt tena badhnāmi varma te<BR>
07,069.067c	tavādya deharakṣārthaṃ mantreṇa nṛpasattama<BR>
07,069.068	saṃjaya uvāca<BR>
07,069.068a	evam uktvā tato droṇas tava putraṃ mahādyutiḥ<BR>
07,069.068c	punar eva vacaḥ prāha śanair ācāryapuṃgavaḥ<BR>
07,069.068d*0509_01	**** **** tasya karma babandha ca<BR>
07,069.068d*0509_02	uvāca cainam ācāryas tava putram idaṃ vacaḥ<BR>
07,069.069a	brahmasūtreṇa badhnāmi kavacaṃ tava pārthiva<BR>
07,069.069b*0510_01	brahmaṇaś ca svasūktena badhnāmi kavacaṃ tava<BR>
07,069.069c	hiraṇyagarbheṇa yathā baddhaṃ viṣṇoḥ purā raṇe<BR>
07,069.070a	yathā ca brahmaṇā baddhaṃ saṃgrāme tārakāmaye<BR>
07,069.070c	śakrasya kavacaṃ divyaṃ tathā badhnāmy ahaṃ tava<BR>
07,069.071a	baddhvā tu kavacaṃ tasya mantreṇa vidhipūrvakam<BR>
07,069.071c	preṣayām āsa rājānaṃ yuddhāya mahate dvijaḥ<BR>
07,069.072a	sa saṃnaddho mahābāhur ācāryeṇa mahātmanā<BR>
07,069.072b*0511_01	prasthitaḥ sahasā rājan yatra yāto dhanaṃjayaḥ<BR>
07,069.072c	rathānāṃ ca sahasreṇa trigartānāṃ prahāriṇām<BR>
07,069.073a	tathā dantisahasreṇa mattānāṃ vīryaśālinām<BR>
07,069.073c	aśvānām ayutenaiva tathānyaiś ca mahārathaiḥ<BR>
07,069.074a	vṛtaḥ prāyān mahābāhur arjunasya rathaṃ prati<BR>
07,069.074c	nānāvāditraghoṣeṇa yathā vairocanis tathā<BR>
07,069.074c*0512_01	**** **** nānājanapadāyutaḥ<BR>
07,069.074c*0512_02	tava putraḥ prayātas tu<BR>
07,069.075a	tataḥ śabdo mahān āsīt sainyānāṃ tava bhārata<BR>
07,069.075c	agādhaṃ prasthitaṃ dṛṣṭvā samudram iva kauravam<BR>
07,070.001	saṃjaya uvāca<BR>
07,070.001a	praviṣṭayor mahārāja pārthavārṣṇeyayos tadā<BR>
07,070.001c	duryodhane prayāte ca pṛṣṭhataḥ puruṣarṣabhe<BR>
07,070.002a	javenābhyadravan droṇaṃ mahatā nisvanena ca<BR>
07,070.002c	pāṇḍavāḥ somakaiḥ sārdhaṃ tato yuddham avartata<BR>
07,070.003a	tad yuddham abhavad ghoraṃ tumulaṃ lomaharṣaṇam<BR>
07,070.003c	pāñcālānāṃ kurūṇāṃ ca vyūhasya purato 'dbhutam<BR>
07,070.004a	rājan kadā cin nāsmābhir dṛṣṭaṃ tādṛṅ na ca śrutam<BR>
07,070.004b*0513_01	rājan na tādṛśaṃ yuddhaṃ dṛṣṭapūrvaṃ na ca śrutam<BR>
07,070.004c	yādṛṅ madhyagate sūrye yuddham āsīd viśāṃ pate<BR>
07,070.005a	dhṛṣṭadyumnamukhāḥ pārthā vyūḍhānīkāḥ prahāriṇaḥ<BR>
07,070.005c	droṇasya sainyaṃ te sarve śaravarṣair avākiran<BR>
07,070.006a	vayaṃ droṇaṃ puraskṛtya sarvaśastrabhṛtāṃ varam<BR>
07,070.006c	pārṣatapramukhān pārthān abhyavarṣāma sāyakaiḥ<BR>
07,070.007a	mahāmeghāv ivodīrṇau miśravātau himātyaye<BR>
07,070.007c	senāgre viprakāśete rucire rathabhūṣite<BR>
07,070.008a	sametya tu mahāsene cakratur vegam uttamam<BR>
07,070.008c	jāhnavīyamune nadyau prāvṛṣīvolbaṇodake<BR>
07,070.009a	nānāśastrapurovāto dvipāśvarathasaṃvṛtaḥ<BR>
07,070.009c	gadāvidyun mahāraudraḥ saṃgrāmajalado mahān<BR>
07,070.010a	bhāradvājāniloddhūtaḥ śaradhārāsahasravān<BR>
07,070.010c	abhyavarṣan mahāraudraḥ pāṇḍusenāgnim uddhatam<BR>
07,070.011a	samudram iva gharmānte vivān ghoro mahānilaḥ<BR>
07,070.011c	vyakṣobhayad anīkāni pāṇḍavānāṃ dvijottamaḥ<BR>
07,070.012a	te 'pi sarvaprayatnena droṇam eva samādravan<BR>
07,070.012c	bibhitsanto mahāsetuṃ vāryoghāḥ prabalā iva<BR>
07,070.013a	vārayām āsa tān droṇo jalaughān acalo yathā<BR>
07,070.013c	pāṇḍavān samare kruddhān pāñcālāṃś ca sakekayān<BR>
07,070.014a	athāpare 'pi rājānaḥ parāvṛtya samantataḥ<BR>
07,070.014c	mahābalā raṇe śūrāḥ pāñcālān anvavārayan<BR>
07,070.015a	tato raṇe naravyāghraḥ pārṣataḥ pāṇḍavaiḥ saha<BR>
07,070.015c	saṃjaghānāsakṛd droṇaṃ bibhitsur arivāhinīm<BR>
07,070.016a	yathaiva śaravarṣāṇi droṇo varṣati pārṣate<BR>
07,070.016c	tathaiva śaravarṣāṇi dhṛṣṭadyumno 'bhyavarṣata<BR>
07,070.017a	sanistriṃśapurovātaḥ śaktiprāsarṣṭisaṃvṛtaḥ<BR>
07,070.017c	jyāvidyuc cāpasaṃhrādo dhṛṣṭadyumnabalāhakaḥ<BR>
07,070.018a	śaradhārāśmavarṣāṇi vyasṛjat sarvatodiśam<BR>
07,070.018c	nighnan rathavarāśvaughāṃś chādayām āsa vāhinīm<BR>
07,070.019a	yaṃ yam ārchac charair droṇaḥ pāṇḍavānāṃ rathavrajam<BR>
07,070.019c	tatas tataḥ śarair droṇam apākarṣata pārṣataḥ<BR>
07,070.020a	tathā tu yatamānasya droṇasya yudhi bhārata<BR>
07,070.020c	dhṛṣṭadyumnaṃ samāsādya tridhā sainyam abhidyata<BR>
07,070.021a	bhojam eke nyavartanta jalasaṃdham athāpare<BR>
07,070.021c	pāṇḍavair hanyamānāś ca droṇam evāpare 'vrajan<BR>
07,070.022a	sainyāny aghaṭayad yāni droṇas tu rathināṃ varaḥ<BR>
07,070.022c	vyadhamac cāpi tāny asya dhṛṣṭadyumno mahārathaḥ<BR>
07,070.023a	dhārtarāṣṭrās tridhābhūtā vadhyante pāṇḍusṛñjayaiḥ<BR>
07,070.023c	agopāḥ paśavo 'raṇye bahubhiḥ śvāpadair iva<BR>
07,070.024a	kālaḥ saṃgrasate yodhān dhṛṣṭadyumnena mohitān<BR>
07,070.024c	saṃgrāme tumule tasminn iti saṃmenire janāḥ<BR>
07,070.025a	kunṛpasya yathā rāṣṭraṃ durbhikṣavyādhitaskaraiḥ<BR>
07,070.025c	drāvyate tadvad āpannā pāṇḍavais tava vāhinī<BR>
07,070.026a	arkaraśmiprabhinneṣu śastreṣu kavaceṣu ca<BR>
07,070.026c	cakṣūṃṣi pratihanyante sainyena rajasā tathā<BR>
07,070.027a	tridhābhūteṣu sainyeṣu vadhyamāneṣu pāṇḍavaiḥ<BR>
07,070.027c	amarṣitas tato droṇaḥ pāñcālān vyadhamac charaiḥ<BR>
07,070.028a	mṛdnatas tāny anīkāni nighnataś cāpi sāyakaiḥ<BR>
07,070.028c	babhūva rūpaṃ droṇasya kālāgner iva dīpyataḥ<BR>
07,070.029a	rathaṃ nāgaṃ hayaṃ cāpi pattinaś ca viśāṃ pate<BR>
07,070.029c	ekaikeneṣuṇā saṃkhye nirbibheda mahārathaḥ<BR>
07,070.030a	pāṇḍavānāṃ tu sainyeṣu nāsti kaś cit sa bhārata<BR>
07,070.030c	dadhāra yo raṇe bāṇān droṇacāpacyutāñ śitān<BR>
07,070.031a	tat pacyamānam arkeṇa droṇasāyakatāpitam<BR>
07,070.031c	babhrāma pārṣataṃ sainyaṃ tatra tatraiva bhārata<BR>
07,070.031d*0514_01	hanyamānaṃ tu tat sainyaṃ bhāradvājena sarvataḥ<BR>
07,070.031d*0514_02	śarair agniśikhākārair dahyate bharatarṣabha<BR>
07,070.032a	tathaiva pārṣatenāpi kālyamānaṃ balaṃ tava<BR>
07,070.032c	abhavat sarvato dīptaṃ śuṣkaṃ vanam ivāgninā<BR>
07,070.033a	vadhyamāneṣu sainyeṣu droṇapārṣatasāyakaiḥ<BR>
07,070.033c	tyaktvā prāṇān paraṃ śaktyā prāyudhyanta sma sainikāḥ<BR>
07,070.034a	tāvakānāṃ pareṣāṃ ca yudhyatāṃ bharatarṣabha<BR>
07,070.034c	nāsīt kaś cin mahārāja yo 'tyākṣīt saṃyugaṃ bhayāt<BR>
07,070.035a	bhīmasenaṃ tu kaunteyaṃ sodaryāḥ paryavārayan<BR>
07,070.035c	viviṃśatiś citraseno vikarṇaś ca mahārathaḥ<BR>
07,070.036a	vindānuvindāv āvantyau kṣemadhūrtiś ca vīryavān<BR>
07,070.036c	trayāṇāṃ tava putrāṇāṃ traya evānuyāyinaḥ<BR>
07,070.037a	bāhlīkarājas tejasvī kulaputro mahārathaḥ<BR>
07,070.037c	sahasenaḥ sahāmātyo draupadeyān avārayat<BR>
07,070.038a	śaibyo govāsano rājā yodhair daśaśatāvaraiḥ<BR>
07,070.038c	kāśyasyābhibhuvaḥ putraṃ parākrāntam avārayat<BR>
07,070.039a	ajātaśatruṃ kaunteyaṃ jvalantam iva pāvakam<BR>
07,070.039c	madrāṇām īśvaraḥ śalyo rājā rājānam āvṛṇot<BR>
07,070.040a	duḥśāsanas tv avasthāpya svam anīkam amarṣaṇaḥ<BR>
07,070.040c	sātyakiṃ prayayau kruddhaḥ śūro rathavaraṃ yudhi<BR>
07,070.041a	svakenāham anīkena saṃnaddhakavacāvṛtaḥ<BR>
07,070.041c	catuḥśatair maheṣvāsaiś cekitānam avārayam<BR>
07,070.042a	śakunis tu sahānīko mādrīputram avārayat<BR>
07,070.042c	gāndhārakaiḥ saptaśataiś cāpaśaktiśarāsibhiḥ<BR>
07,070.043a	vindānuvindāv āvantyau virāṭaṃ matsyam ārchatām<BR>
07,070.043c	prāṇāṃs tyaktvā maheṣvāsau mitrārthe 'bhyudyatau yudhi<BR>
07,070.044a	śikhaṇḍinaṃ yājñaseniṃ rundhānam aparājitam<BR>
07,070.044c	bāhlikaḥ pratisaṃyattaḥ parākrāntam avārayat<BR>
07,070.045a	dhṛṣṭadyumnaṃ ca pāñcālyaṃ krūraiḥ sārdhaṃ prabhadrakaiḥ<BR>
07,070.045c	āvantyaḥ saha sauvīraiḥ kruddharūpam avārayat<BR>
07,070.046a	ghaṭotkacaṃ tathā śūraṃ rākṣasaṃ krūrayodhinam<BR>
07,070.046c	alāyudho 'dravat tūrṇaṃ kruddham āyāntam āhave<BR>
07,070.047a	alambusaṃ rākṣasendraṃ kuntibhojo mahārathaḥ<BR>
07,070.047c	sainyena mahatā yuktaḥ kruddharūpam avārayat<BR>
07,070.047d*0515_01	evaṃ dvaṃdvaśatāny āsaṃs tava teṣāṃ ca bhārata<BR>
07,070.048a	saindhavaḥ pṛṣṭhatas tv āsīt sarvasainyasya bhārata<BR>
07,070.048c	rakṣitaḥ parameṣvāsaiḥ kṛpaprabhṛtibhī rathaiḥ<BR>
07,070.049a	tasyāstāṃ cakrarakṣau dvau saindhavasya bṛhattamau<BR>
07,070.049c	drauṇir dakṣiṇato rājan sūtaputraś ca vāmataḥ<BR>
07,070.050a	pṛṣṭhagopās tu tasyāsan saumadattipurogamāḥ<BR>
07,070.050c	kṛpaś ca vṛṣasenaś ca śalaḥ śalyaś ca durjayaḥ<BR>
07,070.051a	nītimanto maheṣvāsāḥ sarve yuddhaviśāradāḥ<BR>
07,070.051c	saindhavasya vidhāyaivaṃ rakṣāṃ yuyudhire tadā<BR>
07,071.001	saṃjaya uvāca<BR>
07,071.001a	rājan saṃgrāmam āścaryaṃ śṛṇu kīrtayato mama<BR>
07,071.001c	kurūṇāṃ pāṇḍavānāṃ ca yathā yuddham avartata<BR>
07,071.002a	bhāradvājaṃ samāsādya vyūhasya pramukhe sthitam<BR>
07,071.002c	ayodhayan raṇe pārthā droṇānīkaṃ bibhitsavaḥ<BR>
07,071.003a	rakṣamāṇāḥ svakaṃ vyūhaṃ droṇasyāpi ca sainikāḥ<BR>
07,071.003c	ayodhayan raṇe pārthān prārthayanto mahad yaśaḥ<BR>
07,071.004a	vindānuvindāv āvantyau virāṭaṃ daśabhiḥ śaraiḥ<BR>
07,071.004c	ājaghnatuḥ susaṃkruddhau tava putrahitaiṣiṇau<BR>
07,071.005a	virāṭaś ca mahārāja tāv ubhau samare sthitau<BR>
07,071.005c	parākrāntau parākramya yodhayām āsa sānugau<BR>
07,071.006a	teṣāṃ yuddhaṃ samabhavad dāruṇaṃ śoṇitodakam<BR>
07,071.006c	siṃhasya dvipamukhyābhyāṃ prabhinnābhyāṃ yathā vane<BR>
07,071.007a	bāhlīkaṃ rabhasaṃ yuddhe yājñasenir mahābalaḥ<BR>
07,071.007c	ājaghne viśikhais tīkṣṇair ghorair marmāsthibhedibhiḥ<BR>
07,071.008a	bāhlīko yājñaseniṃ tu hemapuṅkhaiḥ śilāśitaiḥ<BR>
07,071.008c	ājaghāna bhṛśaṃ kruddho navabhir nataparvabhiḥ<BR>
07,071.009a	tad yuddham abhavad ghoraṃ śaraśaktisamākulam<BR>
07,071.009c	bhīrūṇāṃ trāsajananaṃ śūrāṇāṃ harṣavardhanam<BR>
07,071.009d*0516_01	āvantyau bhrātarau śūrau dhṛṣṭadyumnam ayudhyatām<BR>
07,071.009d*0516_02	sālvako bilvakaś cobhau yathā viṣṇuṃ kṛte yuge<BR>
07,071.010a	tābhyāṃ tatra śarair muktair antarikṣaṃ diśas tathā<BR>
07,071.010c	abhavat saṃvṛtaṃ sarvaṃ na prājñāyata kiṃ cana<BR>
07,071.010d*0517_01	na sma vijñāyate rājan nāpy anyo bubudhe kriyām<BR>
07,071.011a	śaibyo govāsano yuddhe kāśyaputraṃ mahāratham<BR>
07,071.011c	sasainyo yodhayām āsa gajaḥ pratigajaṃ yathā<BR>
07,071.012a	bāhlīkarājaḥ saṃrabdho draupadeyān mahārathān<BR>
07,071.012c	manaḥ pañcendriyāṇīva śuśubhe yodhayan raṇe<BR>
07,071.013a	ayodhayaṃs te ca bhṛśaṃ taṃ śaraughaiḥ samantataḥ<BR>
07,071.013c	indriyārthā yathā dehaṃ śaśvad dehabhṛtāṃ vara<BR>
07,071.014a	vārṣṇeyaṃ sātyakiṃ yuddhe putro duḥśāsanas tava<BR>
07,071.014c	ājaghne sāyakais tīkṣṇair navabhir nataparvabhiḥ<BR>
07,071.015a	so 'tividdho balavatā maheṣvāsena dhanvinā<BR>
07,071.015c	īṣan mūrchāṃ jagāmāśu sātyakiḥ satyavikramaḥ<BR>
07,071.016a	samāśvastas tu vārṣṇeyas tava putraṃ mahāratham<BR>
07,071.016c	vivyādha daśabhis tūrṇaṃ sāyakaiḥ kaṅkapatribhiḥ<BR>
07,071.017a	tāv anyonyaṃ dṛḍhaṃ viddhāv anyonyaśaravikṣatau<BR>
07,071.017c	rejatuḥ samare rājan puṣpitāv iva kiṃśukau<BR>
07,071.018a	alambusas tu saṃkruddhaḥ kuntibhojaśarārditaḥ<BR>
07,071.018c	aśobhata paraṃ lakṣmyā puṣpāḍhya iva kiṃśukaḥ<BR>
07,071.019a	kuntibhojaṃ tato rakṣo viddhvā bahubhir āyasaiḥ<BR>
07,071.019c	anadad bhairavaṃ nādaṃ vāhinyāḥ pramukhe tava<BR>
07,071.020a	tatas tau samare śūrau yodhayantau parasparam<BR>
07,071.020c	dadṛśuḥ sarvabhūtāni śakrajambhau yathā purā<BR>
07,071.021a	śakuniṃ rabhasaṃ yuddhe kṛtavairaṃ ca bhārata<BR>
07,071.021c	mādrīputrau ca saṃrabdhau śarair ardayatāṃ mṛdhe<BR>
07,071.022a	tan mūlaḥ sa mahārāja prāvartata janakṣayaḥ<BR>
07,071.022c	tvayā saṃjanito 'tyarthaṃ karṇena ca vivardhitaḥ<BR>
07,071.023a	uddhukṣitaś ca putreṇa tava krodhahutāśanaḥ<BR>
07,071.023c	ya imāṃ pṛthivīṃ rājan dagdhuṃ sarvāṃ samudyataḥ<BR>
07,071.024a	śakuniḥ pāṇḍuputrābhyāṃ kṛtaḥ sa vimukhaḥ śaraiḥ<BR>
07,071.024c	nābhyajānata kartavyaṃ yudhi kiṃ cit parākramam<BR>
07,071.025a	vimukhaṃ cainam ālokya mādrīputrau mahārathau<BR>
07,071.025c	vavarṣatuḥ punar bāṇair yathā meghau mahāgirim<BR>
07,071.026a	sa vadhyamāno bahubhiḥ śaraiḥ saṃnataparvabhiḥ<BR>
07,071.026c	saṃprāyāj javanair aśvair droṇānīkāya saubalaḥ<BR>
07,071.027a	ghaṭotkacas tathā śūraṃ rākṣasaṃ tam alāyudham<BR>
07,071.027c	abhyayād rabhasaṃ yuddhe vegam āsthāya madhyamam<BR>
07,071.028a	tayor yuddhaṃ mahārāja citrarūpam ivābhavat<BR>
07,071.028c	yādṛśaṃ hi purā vṛttaṃ rāmarāvaṇayor mṛdhe<BR>
07,071.029a	tato yudhiṣṭhiro rājā madrarājānam āhave<BR>
07,071.029c	viddhvā pañcāśatā bāṇaiḥ punar vivyādha saptabhiḥ<BR>
07,071.030a	tataḥ pravavṛte yuddhaṃ tayor atyadbhutaṃ nṛpa<BR>
07,071.030c	yathā pūrvaṃ mahad yuddhaṃ śambarāmararājayoḥ<BR>
07,071.031a	viviṃśatiś citraseno vikarṇaś ca tavātmajaḥ<BR>
07,071.031c	ayodhayan bhīmasenaṃ mahatyā senayā vṛtāḥ<BR>
07,072.001	saṃjaya uvāca<BR>
07,072.001a	tathā tasmin pravṛtte tu saṃgrāme lomaharṣaṇe<BR>
07,072.001c	kauraveyāṃs tridhābhūtān pāṇḍavāḥ samupādravan<BR>
07,072.002a	jalasaṃdhaṃ mahābāhur bhīmaseno nyavārayat<BR>
07,072.002c	yudhiṣṭhiraḥ sahānīkaḥ kṛtavarmāṇam āhave<BR>
07,072.003a	kirantaṃ śaravarṣāṇi rocamāna ivāṃśumān<BR>
07,072.003c	dhṛṣṭadyumno mahārāja droṇam abhyadravad raṇe<BR>
07,072.004a	tataḥ pravavṛte yuddhaṃ tvaratāṃ sarvadhanvinām<BR>
07,072.004c	kurūṇāṃ somakānāṃ ca saṃkruddhānāṃ parasparam<BR>
07,072.005a	saṃkṣaye tu tathā bhūte vartamāne mahābhaye<BR>
07,072.005c	dvaṃdvībhūteṣu sainyeṣu yudhyamāneṣv abhītavat<BR>
07,072.006a	droṇaḥ pāñcālaputreṇa balī balavatā saha<BR>
07,072.006c	vicikṣepa pṛṣatkaughāṃs tad adbhutam ivābhavat<BR>
07,072.007a	puṇḍarīkavanānīva vidhvastāni samantataḥ<BR>
07,072.007c	cakrāte droṇapāñcālyau nṛṇāṃ śīrṣāṇy anekaśaḥ<BR>
07,072.008a	vinikīrṇāni vīrāṇām anīkeṣu samantataḥ<BR>
07,072.008c	vastrābharaṇaśastrāṇi dhvajavarmāyudhāni ca<BR>
07,072.009a	tapanīyavicitrāṅgāḥ saṃsiktā rudhireṇa ca<BR>
07,072.009c	saṃsaktā iva dṛśyante meghasaṃghāḥ savidyutaḥ<BR>
07,072.009d*0518_01	tāvakāḥ samare yodhāḥ pāṇḍaveyāś ca vikṣatāḥ<BR>
07,072.010a	kuñjarāśvanarān saṃkhye pātayantaḥ patatribhiḥ<BR>
07,072.010c	tālamātrāṇi cāpāni vikarṣanto mahārathāḥ<BR>
07,072.011a	asicarmāṇi cāpāni śirāṃsi kavacāni ca<BR>
07,072.011c	viprakīryanta śūrāṇāṃ saṃprahāre mahātmanām<BR>
07,072.012a	utthitāny agaṇeyāni kabandhāni samantataḥ<BR>
07,072.012c	adṛśyanta mahārāja tasmin paramasaṃkule<BR>
07,072.013a	gṛdhrāḥ kaṅkā vaḍāḥ śyenā vāyasā jambukās tathā<BR>
07,072.013c	bahavaḥ piśitāśāś ca tatrādṛśyanta māriṣa<BR>
07,072.014a	bhakṣayantaḥ sma māṃsāni pibantaś cāpi śoṇitam<BR>
07,072.014c	vilumpantaḥ sma keśāṃś ca majjāś ca bahudhā nṛpa<BR>
07,072.015a	ākarṣantaḥ śarīrāṇi śarīrāvayavāṃs tathā<BR>
07,072.015c	narāśvagajasaṃghānāṃ śirāṃsi ca tatas tataḥ<BR>
07,072.016a	kṛtāstrā raṇadīkṣābhir dīkṣitāḥ śaradhāriṇaḥ<BR>
07,072.016c	raṇe jayaṃ prārthayanto bhṛśaṃ yuyudhire tadā<BR>
07,072.017a	asimārgān bahuvidhān vicerus tāvakā raṇe<BR>
07,072.017c	ṛṣṭibhiḥ śaktibhiḥ prāsaiḥ śūlatomarapaṭṭiśaiḥ<BR>
07,072.018a	gadābhiḥ parighaiś cānye vyāyudhāś ca bhujair api<BR>
07,072.018c	anyonyaṃ jaghnire kruddhā yuddharaṅgagatā narāḥ<BR>
07,072.019a	rathino rathibhiḥ sārdham aśvārohāś ca sādibhiḥ<BR>
07,072.019c	mātaṅgā varamātaṅgaiḥ padātāś ca padātibhiḥ<BR>
07,072.020a	kṣībā ivānye conmattā raṅgeṣv iva ca cāraṇāḥ<BR>
07,072.020c	uccukruśus tathānyonyaṃ jaghnur anyonyam āhave<BR>
07,072.021a	vartamāne tathā yuddhe nirmaryāde viśāṃ pate<BR>
07,072.021c	dhṛṣṭadyumno hayān aśvair droṇasya vyatyamiśrayat<BR>
07,072.022a	te hayā sādhv aśobhanta vimiśrā vātaraṃhasaḥ<BR>
07,072.022c	pārāvatasavarṇāś ca raktaśoṇāś ca saṃyuge<BR>
07,072.022e	hayāḥ śuśubhire rājan meghā iva savidyutaḥ<BR>
07,072.023a	dhṛṣṭadyumnaś ca saṃprekṣya droṇam abhyāśam āgatam<BR>
07,072.023c	asicarmādade vīro dhanur utsṛjya bhārata<BR>
07,072.024a	cikīrṣur duṣkaraṃ karma pārṣataḥ paravīrahā<BR>
07,072.024c	īṣayā samatikramya droṇasya ratham āviśat<BR>
07,072.025a	atiṣṭhad yugamadhye sa yugasaṃnahaneṣu ca<BR>
07,072.025c	jaghānārdheṣu cāśvānāṃ tat sainyāny abhyapūjayan<BR>
07,072.026a	khaḍgena caratas tasya śoṇāśvān adhitiṣṭhataḥ<BR>
07,072.026c	na dadarśāntaraṃ droṇas tad adbhutam ivābhavat<BR>
07,072.027a	yathā śyenasya patanaṃ vaneṣv āmiṣagṛddhinaḥ<BR>
07,072.027c	tathaivāsīd abhīsāras tasya droṇaṃ jighāṃsataḥ<BR>
07,072.028a	tataḥ śaraśatenāsya śatacandraṃ samākṣipat<BR>
07,072.028c	droṇo drupadaputrasya khaḍgaṃ ca daśabhiḥ śaraiḥ<BR>
07,072.029a	hayāṃś caiva catuḥṣaṣṭyā śarāṇāṃ jaghnivān balī<BR>
07,072.029c	dhvajaṃ chatraṃ ca bhallābhyāṃ tathobhau pārṣṇisārathī<BR>
07,072.030a	athāsmai tvarito bāṇam aparaṃ jīvitāntakam<BR>
07,072.030c	ākarṇapūrṇaṃ cikṣepa vajraṃ vajradharo yathā<BR>
07,072.030d*0519_01	dhṛṣṭadyumnāya cikṣepa śacīpatir ivāśanim<BR>
07,072.031a	taṃ caturdaśabhir bāṇair bāṇaṃ ciccheda sātyakiḥ<BR>
07,072.031c	grastam ācāryamukhyena dhṛṣṭadyumnam amocayat<BR>
07,072.032a	siṃheneva mṛgaṃ grastaṃ narasiṃhena māriṣa<BR>
07,072.032c	droṇena mocayām āsa pāñcālyaṃ śinipuṃgavaḥ<BR>
07,072.033a	sātyakiṃ prekṣya goptāraṃ pāñcālyasya mahāhave<BR>
07,072.033c	śarāṇāṃ tvarito droṇaḥ ṣaḍviṃśatyā samarpayat<BR>
07,072.034a	tato droṇaṃ śineḥ pautro grasantam iva sṛñjayān<BR>
07,072.034c	pratyavidhyac chitair bāṇaiḥ ṣaḍviṃśatyā stanāntare<BR>
07,072.035a	tataḥ sarve rathās tūrṇaṃ pāñcālā jayagṛddhinaḥ<BR>
07,072.035c	sātvatābhisṛte droṇe dhṛṣṭadyumnam amocayan<BR>
07,073.001	dhṛtarāṣṭra uvāca<BR>
07,073.001a	bāṇe tasmin nikṛtte tu dhṛṣṭadyumne ca mokṣite<BR>
07,073.001c	tena vṛṣṇipravīreṇa yuyudhānena saṃjaya<BR>
07,073.002a	amarṣito maheṣvāsaḥ sarvaśastrabhṛtāṃ varaḥ<BR>
07,073.002c	naravyāghraḥ śineḥ pautre droṇaḥ kim akarod yudhi<BR>
07,073.003	saṃjaya uvāca<BR>
07,073.003a	saṃpradrutaḥ krodhaviṣo vyāditāsyaśarāsanaḥ<BR>
07,073.003c	tīkṣṇadhāreṣudaśanaḥ śitanārācadaṃṣṭravān<BR>
07,073.004a	saṃrambhāmarṣatāmrākṣo mahāhir iva niḥśvasan<BR>
07,073.004c	naravīrapramuditaiḥ śoṇair aśvair mahājavaiḥ<BR>
07,073.005a	utpatadbhir ivākāśaṃ kramadbhir iva sarvataḥ<BR>
07,073.005c	rukmapuṅkhāñ śarān asyan yuyudhānam upādravat<BR>
07,073.006a	śarapātamahāvarṣaṃ rathaghoṣabalāhakam<BR>
07,073.006c	kārmukākarṣavikṣiptaṃ nārācabahuvidyutam<BR>
07,073.007a	śaktikhaḍgāśanidharaṃ krodhavegasamutthitam<BR>
07,073.007c	droṇamegham anāvāryaṃ hayamārutacoditam<BR>
07,073.008a	dṛṣṭvaivābhipatantaṃ taṃ śūraḥ parapuraṃjayaḥ<BR>
07,073.008c	uvāca sūtaṃ śaineyaḥ prahasan yuddhadurmadaḥ<BR>
07,073.009a	etaṃ vai brāhmaṇaṃ krūraṃ svakarmaṇy anavasthitam<BR>
07,073.009c	āśrayaṃ dhārtarāṣṭrasya rājño duḥkhabhayāvaham<BR>
07,073.010a	śīghraṃ prajavitair aśvaiḥ pratyudyāhi prahṛṣṭavat<BR>
07,073.010c	ācāryaṃ rājaputrāṇāṃ satataṃ śūramāninam<BR>
07,073.010d*0520_01	evam uktas tataḥ sūtaḥ satyakasyāvahad ratham<BR>
07,073.011a	tato rajatasaṃkāśā mādhavasya hayottamāḥ<BR>
07,073.011c	droṇasyābhimukhāḥ śīghram agacchan vātaraṃhasaḥ<BR>
07,073.011d*0521_01	tatas tau droṇaśaineyau yuyudhāte paraṃtapau<BR>
07,073.011d*0521_02	śarair anekasāhasrais tāḍayantau parasparam<BR>
07,073.011d*0521_03	iṣujālāvṛtaṃ vyoma cakratuḥ puruṣarṣabhau<BR>
07,073.011d*0521_04	pūrayām āsatur vīrāv ubhau daśa diśaḥ śaraiḥ<BR>
07,073.011d*0521_05	meghāv ivātapāpāye dhārābhir itaretaram<BR>
07,073.011d*0521_06	na sma sūryas tadā bhāti na vavau ca samīraṇaḥ<BR>
07,073.012a	iṣujālāvṛtaṃ ghoram andhakāram anantaram<BR>
07,073.012c	anādhṛṣyam ivānyeṣāṃ śūrāṇām abhavat tadā<BR>
07,073.012d*0522_01	andhakārīkṛte loke droṇaśaineyayoḥ śaraiḥ<BR>
07,073.013a	tataḥ śīghrāstraviduṣor droṇasātvatayos tadā<BR>
07,073.013c	nāntaraṃ śaravṛṣṭīnāṃ dṛśyate narasiṃhayoḥ<BR>
07,073.014a	iṣūṇāṃ saṃnipātena śabdo dhārābhighātajaḥ<BR>
07,073.014c	śuśruve śakramuktānām aśanīnām iva svanaḥ<BR>
07,073.015a	nārācair atividdhānāṃ śarāṇāṃ rūpam ābabhau<BR>
07,073.015c	āśīviṣavidaṣṭānāṃ sarpāṇām iva bhārata<BR>
07,073.016a	tayor jyātalanirghoṣo vyaśrūyata sudāruṇaḥ<BR>
07,073.016c	ajasraṃ śailaśṛṅgāṇāṃ vajreṇāhanyatām iva<BR>
07,073.017a	ubhayos tau rathau rājaṃs te cāśvāstau ca sārathī<BR>
07,073.017c	rukmapuṅkhaiḥ śaraiś channāś citrarūpā babhus tadā<BR>
07,073.018a	nirmalānām ajihmānāṃ nārācānāṃ viśāṃ pate<BR>
07,073.018c	nirmuktāśīviṣābhānāṃ saṃpāto 'bhūt sudāruṇaḥ<BR>
07,073.019a	ubhayoḥ patite chatre tathaiva patitau dhvajau<BR>
07,073.019b*0523_01	nikṛntatoḥ śarais tīkṣṇair droṇasatyakayos tadā<BR>
07,073.019c	ubhau rudhirasiktāṅgāv ubhau ca vijayaiṣiṇau<BR>
07,073.020a	sravadbhiḥ śoṇitaṃ gātraiḥ prasrutāv iva vāraṇau<BR>
07,073.020c	anyonyam abhividhyetāṃ jīvitāntakaraiḥ śaraiḥ<BR>
07,073.021a	garjitotkruṣṭasaṃnādāḥ śaṅkhadundubhinisvanāḥ<BR>
07,073.021c	upāraman mahārāja vyājahāra na kaś cana<BR>
07,073.022a	tūṣṇīṃbhūtāny anīkāni yodhā yuddhād upāraman<BR>
07,073.022c	dadṛśe dvairathaṃ tābhyāṃ jātakautūhalo janaḥ<BR>
07,073.023a	rathino hastiyantāro hayārohāḥ padātayaḥ<BR>
07,073.023c	avaikṣantācalair netraiḥ parivārya ratharṣabhau<BR>
07,073.023d*0524_01	sarvataḥ parivāryobhau pratatākṣabhivīkṣire<BR>
07,073.024a	hastyanīkāny atiṣṭhanta tathānīkāni vājinām<BR>
07,073.024c	tathaiva rathavāhinyaḥ prativyūhya vyavasthitāḥ<BR>
07,073.025a	muktāvidrumacitraiś ca maṇikāñcanabhūṣitaiḥ<BR>
07,073.025c	dhvajair ābharaṇaiś citraiḥ kavacaiś ca hiraṇmayaiḥ<BR>
07,073.026a	vaijayantīpatākābhiḥ paristomāṅgakambalaiḥ<BR>
07,073.026c	vimalair niśitaiḥ śastrair hayānāṃ ca prakīrṇakaiḥ<BR>
07,073.027a	jātarūpamayībhiś ca rājatībhiś ca mūrdhasu<BR>
07,073.027c	gajānāṃ kumbhamālābhir dantaveṣṭaiś ca bhārata<BR>
07,073.028a	sabalākāḥ sakhadyotāḥ sairāvataśatahradāḥ<BR>
07,073.028c	adṛśyantoṣṇaparyāye meghānām iva vāgurāḥ<BR>
07,073.029a	apaśyann asmadīyāś ca te ca yaudhiṣṭhirāḥ sthitāḥ<BR>
07,073.029c	tad yuddhaṃ yuyudhānasya droṇasya ca mahātmanaḥ<BR>
07,073.030a	vimānāgragatā devā brahmaśakrapurogamāḥ<BR>
07,073.030c	siddhacāraṇasaṃghāś ca vidyādharamahoragāḥ<BR>
07,073.030d*0525_01	gandharvā dānavā yakṣā rākṣasāpsarasaḥ khagāḥ<BR>
07,073.031a	gatapratyāgatākṣepaiś citraiḥ śastravighātibhiḥ<BR>
07,073.031c	vividhair vismayaṃ jagmus tayoḥ puruṣasiṃhayoḥ<BR>
07,073.032a	hastalāghavam astreṣu darśayantau mahābalau<BR>
07,073.032c	anyonyaṃ samavidhyetāṃ śarais tau droṇasātyakī<BR>
07,073.033a	tato droṇasya dāśārhaḥ śarāṃś ciccheda saṃyuge<BR>
07,073.033c	patribhiḥ sudṛḍhair āśu dhanuś caiva mahādyute<BR>
07,073.034a	nimeṣāntaramātreṇa bhāradvājo 'paraṃ dhanuḥ<BR>
07,073.034c	sajyaṃ cakāra tac cāśu cicchedāsya sa sātyakiḥ<BR>
07,073.035a	tatas tvaran punar droṇo dhanurhasto vyatiṣṭhata<BR>
07,073.035c	sajyaṃ sajyaṃ punaś cāsya ciccheda niśitaiḥ śaraiḥ<BR>
07,073.035d*0526_01	cakāra tatra panthānaṃ yayau yena janārdanaḥ<BR>
07,073.035d*0527_01	evam ekaśataṃ chinnaṃ dhanuṣāṃ dṛḍhadhanvinā<BR>
07,073.035d*0527_02	na cāntaraṃ tayor dṛṣṭaṃ saṃdhāne chedane 'pi ca<BR>
07,073.036a	tato 'sya saṃyuge droṇo dṛṣṭvā karmātimānuṣam<BR>
07,073.036c	yuyudhānasya rājendra manasedam acintayat<BR>
07,073.037a	etad astrabalaṃ rāme kārtavīrye dhanaṃjaye<BR>
07,073.037c	bhīṣme ca puruṣavyāghre yad idaṃ sātvatāṃ vare<BR>
07,073.038a	taṃ cāsya manasā droṇaḥ pūjayām āsa vikramam<BR>
07,073.038c	lāghavaṃ vāsavasyeva saṃprekṣya dvijasattamaḥ<BR>
07,073.039a	tutoṣāstravidāṃ śreṣṭhas tathā devāḥ savāsavāḥ<BR>
07,073.039b*0528_01	lāghavaṃ vṛṣṇivīrasya vāsavasyeva dṛśya saḥ<BR>
07,073.039b*0528_02	tuṣṭuvur lāghavāt tasya devāḥ sāgnipurogamāḥ<BR>
07,073.039b*0529_01	siddhacāraṇasaṃghāś ca sādhu sādhv iti cukruśuḥ<BR>
07,073.039c	na tām ālakṣayām āsur laghutāṃ śīghrakāriṇaḥ<BR>
07,073.040a	devāś ca yuyudhānasya gandharvāś ca viśāṃ pate<BR>
07,073.040c	siddhacāraṇasaṃghāś ca vidur droṇasya karma tat<BR>
07,073.041a	tato 'nyad dhanur ādāya droṇaḥ kṣatriyamardanaḥ<BR>
07,073.041c	astrair astravidāṃ śreṣṭho yodhayām āsa bhārata<BR>
07,073.042a	tasyāstrāṇy astramāyābhiḥ pratihanya sa sātyakiḥ<BR>
07,073.042c	jaghāna niśitair bāṇais tad adbhutam ivābhavat<BR>
07,073.043a	tasyātimānuṣaṃ karma dṛṣṭvānyair asamaṃ raṇe<BR>
07,073.043c	yuktaṃ yogena yogajñās tāvakāḥ samapūjayan<BR>
07,073.044a	yad astram asyati droṇas tad evāsyati sātyakiḥ<BR>
07,073.044c	tam ācāryo 'py asaṃbhrānto 'yodhayac chatrutāpanaḥ<BR>
07,073.044d*0530_01	ity āsīt tumulaḥ śabdo durdharṣasya rathaṃ prati<BR>
07,073.045a	tataḥ kruddho mahārāja dhanurvedasya pāragaḥ<BR>
07,073.045c	vadhāya yuyudhānasya divyam astram udairayat<BR>
07,073.046a	tad āgneyaṃ mahāghoraṃ ripughnam upalakṣya saḥ<BR>
07,073.046c	astraṃ divyaṃ maheṣvāso vāruṇaṃ samudairayat<BR>
07,073.047a	hāhākāro mahān āsīd dṛṣṭvā divyāstradhāriṇau<BR>
07,073.047c	na vicerus tadākāśe bhūtāny ākāśagāny api<BR>
07,073.048a	astre te vāruṇāgneye tābhyāṃ bāṇasamāhite<BR>
07,073.048c	na tāvad abhiṣajyete vyāvartad atha bhāskaraḥ<BR>
07,073.049a	tato yudhiṣṭhiro rājā bhīmasenaś ca pāṇḍavaḥ<BR>
07,073.049c	nakulaḥ sahadevaś ca paryarakṣanta sātyakim<BR>
07,073.050a	dhṛṣṭadyumnamukhaiḥ sārdhaṃ virāṭaś ca sakekayaḥ<BR>
07,073.050c	matsyāḥ śālveyasenāś ca droṇam ājagmur añjasā<BR>
07,073.051a	duḥśāsanaṃ puraskṛtya rājaputrāḥ sahasraśaḥ<BR>
07,073.051c	droṇam abhyupapadyanta sapatnaiḥ parivāritam<BR>
07,073.052a	tato yuddham abhūd rājaṃs tava teṣāṃ ca dhanvinām<BR>
07,073.052c	rajasā saṃvṛte loke śarajālasamāvṛte<BR>
07,073.053a	sarvam āvignam abhavan na prājñāyata kiṃ cana<BR>
07,073.053c	sainyena rajasā dhvaste nirmaryādam avartata<BR>
07,073.053d*0531_01	tenāntareṇa pārthas tu raṇe jitvā mahārathān<BR>
07,073.053d*0531_02	atikrāntas tadā yuddhaṃ kṛtvā paryavatasthivān<BR>
07,074.001	saṃjaya uvāca<BR>
07,074.001*0532_01	vartamāne tathā yuddhe droṇasya saha pāṇḍubhiḥ<BR>
07,074.001a	parivartamāne tv āditye tatra sūryasya raśmibhiḥ<BR>
07,074.001c	rajasā kīryamāṇāś ca mandībhūtāś ca sainikāḥ<BR>
07,074.002a	tiṣṭhatāṃ yudhyamānānāṃ punar āvartatām api<BR>
07,074.002c	bhajyatāṃ jayatāṃ caiva jagāma tad ahaḥ śanaiḥ<BR>
07,074.003a	tathā teṣu viṣakteṣu sainyeṣu jayagṛddhiṣu<BR>
07,074.003c	arjuno vāsudevaś ca saindhavāyaiva jagmatuḥ<BR>
07,074.004a	rathamārgapramāṇaṃ tu kaunteyo niśitaiḥ śaraiḥ<BR>
07,074.004c	cakāra tatra panthānaṃ yayau yena janārdanaḥ<BR>
07,074.005a	yatra yatra ratho yāti pāṇḍavasya mahātmanaḥ<BR>
07,074.005c	tatra tatraiva dīryante senās tava viśāṃ pate<BR>
07,074.006a	rathaśikṣāṃ tu dāśārho darśayām āsa vīryavān<BR>
07,074.006c	uttamādhamamadhyāni maṇḍalāni vidarśayan<BR>
07,074.007a	te tu nāmāṅkitāḥ pītāḥ kālajvalanasaṃnibhāḥ<BR>
07,074.007c	snāyunaddhāḥ suparvāṇaḥ pṛthavo dīrghagāminaḥ<BR>
07,074.008a	vaiṇavāyasmayaśarāḥ svāyatā vividhānanāḥ<BR>
07,074.008c	rudhiraṃ patagaiḥ sārdhaṃ prāṇināṃ papur āhave<BR>
07,074.009a	rathasthitaḥ krośamātre yān asyaty arjunaḥ śarān<BR>
07,074.009c	rathe krośam atikrānte tasya te ghnanti śātravān<BR>
07,074.010a	tārkṣyamārutaraṃhobhir vājibhiḥ sādhuvāhibhiḥ<BR>
07,074.010c	tathāgacchad dhṛṣīkeśaḥ kṛtsnaṃ vismāpayañ jagat<BR>
07,074.011a	na tathā gacchati rathas tapanasya viśāṃ pate<BR>
07,074.011c	nendrasya na ca rudrasya nāpi vaiśravaṇasya ca<BR>
07,074.012a	nānyasya samare rājan gatapūrvas tathā rathaḥ<BR>
07,074.012c	yathā yayāv arjunasya manobhiprāyaśīghragaḥ<BR>
07,074.013a	praviśya tu raṇe rājan keśavaḥ paravīrahā<BR>
07,074.013c	senāmadhye hayāṃs tūrṇaṃ codayām āsa bhārata<BR>
07,074.014a	tatas tasya rathaughasya madhyaṃ prāpya hayottamāḥ<BR>
07,074.014c	kṛcchreṇa ratham ūhus taṃ kṣutpipāsāśramānvitāḥ<BR>
07,074.015a	kṣatāś ca bahubhiḥ śastrair yuddhaśauṇḍair anekaśaḥ<BR>
07,074.015c	maṇḍalāni vicitrāṇi vicerus te muhur muhuḥ<BR>
07,074.016a	hatānāṃ vājināgānāṃ rathānāṃ ca naraiḥ saha<BR>
07,074.016c	upariṣṭād atikrāntāḥ śailābhānāṃ sahasraśaḥ<BR>
07,074.016d*0533_01	śrameṇa mahatā yuktās te hayā vātaraṃhasaḥ<BR>
07,074.016d*0533_02	mandavegagatā rājan saṃvṛttās tatra saṃyuge<BR>
07,074.017a	etasminn antare vīrāv āvantyau bhrātarau nṛpa<BR>
07,074.017c	sahasenau samārchetāṃ pāṇḍavaṃ klāntavāhanam<BR>
07,074.018a	tāv arjunaṃ catuḥṣaṣṭyā saptatyā ca janārdanam<BR>
07,074.018c	śarāṇāṃ ca śatenāśvān avidhyetāṃ mudānvitau<BR>
07,074.019a	tāv arjuno mahārāja navabhir nataparvabhiḥ<BR>
07,074.019c	ājaghāna raṇe kruddho marmajño marmabhedibhiḥ<BR>
07,074.020a	tatas tau tu śaraugheṇa bībhatsuṃ sahakeśavam<BR>
07,074.020c	ācchādayetāṃ saṃrabdhau siṃhanādaṃ ca nedatuḥ<BR>
07,074.021a	tayos tu dhanuṣī citre bhallābhyāṃ śvetavāhanaḥ<BR>
07,074.021c	ciccheda samare tūrṇaṃ dhvajau ca kanakojjvalau<BR>
07,074.022a	athānye dhanuṣī rājan pragṛhya samare tadā<BR>
07,074.022c	pāṇḍavaṃ bhṛśasaṃkruddhāv ardayām āsatuḥ śaraiḥ<BR>
07,074.023a	tayos tu bhṛśasaṃkruddhaḥ śarābhyāṃ pāṇḍunandanaḥ<BR>
07,074.023b*0534_01	tau tu śastrabhṛtāṃ śreṣṭhaḥ śaraiḥ saṃtoṣya bhārata<BR>
07,074.023c	ciccheda dhanuṣī tūrṇaṃ bhūya eva dhanaṃjayaḥ<BR>
07,074.024a	tathānyair viśikhais tūrṇaṃ hemapuṅkhaiḥ śilāśitaiḥ<BR>
07,074.024c	jaghānāśvān sapadātāṃs tathobhau pārṣṇisārathī<BR>
07,074.025a	jyeṣṭhasya ca śiraḥ kāyāt kṣurapreṇa nyakṛntata<BR>
07,074.025c	sa papāta hataḥ pṛthvyāṃ vātarugṇa iva drumaḥ<BR>
07,074.025d*0535_01	nihato rudhirāktāṅgaḥ kampayann iva medinīm<BR>
07,074.026a	vindaṃ tu nihataṃ dṛṣṭvā anuvindaḥ pratāpavān<BR>
07,074.026c	hatāśvaṃ ratham utsṛjya gadāṃ gṛhya mahābalaḥ<BR>
07,074.027a	abhyadravata saṃgrāme bhrātur vadham anusmaran<BR>
07,074.027c	gadayā gadināṃ śreṣṭho nṛtyann iva mahārathaḥ<BR>
07,074.028a	anuvindas tu gadayā lalāṭe madhusūdanam<BR>
07,074.028c	spṛṣṭvā nākampayat kruddho mainākam iva parvatam<BR>
07,074.029a	tasyārjunaḥ śaraiḥ ṣaḍbhir grīvāṃ pādau bhujau śiraḥ<BR>
07,074.029c	nicakarta sa saṃchinnaḥ papātādricayo yathā<BR>
07,074.030a	tatas tau nihatau dṛṣṭvā tayo rājan padānugāḥ<BR>
07,074.030c	abhyadravanta saṃkruddhāḥ kirantaḥ śataśaḥ śarān<BR>
07,074.031a	tān arjunaḥ śarais tūrṇaṃ nihatya bharatarṣabha<BR>
07,074.031c	vyarocata yathā vahnir dāvaṃ dagdhvā himātyaye<BR>
07,074.032a	tayoḥ senām atikramya kṛcchrān niryād dhanaṃjayaḥ<BR>
07,074.032c	vibabhau jaladān bhittvā divākara ivoditaḥ<BR>
07,074.033a	taṃ dṛṣṭvā kuravas trastāḥ prahṛṣṭāś cābhavan punaḥ<BR>
07,074.033c	abhyavarṣaṃs tadā pārthaṃ samantād bharatarṣabha<BR>
07,074.034a	śrāntaṃ cainaṃ samālakṣya jñātvā dūre ca saindhavam<BR>
07,074.034c	siṃhanādena mahatā sarvataḥ paryavārayan<BR>
07,074.035a	tāṃs tu dṛṣṭvā susaṃrabdhān utsmayan puruṣarṣabhaḥ<BR>
07,074.035c	śanakair iva dāśārham arjuno vākyam abravīt<BR>
07,074.036a	śarārditāś ca glānāś ca hayā dūre ca saindhavaḥ<BR>
07,074.036c	kim ihānantaraṃ kāryaṃ jyāyiṣṭhaṃ tava rocate<BR>
07,074.037a	brūhi kṛṣṇa yathātattvaṃ tvaṃ hi prājñatamaḥ sadā<BR>
07,074.037c	bhavannetrā raṇe śatrūn vijeṣyantīha pāṇḍavāḥ<BR>
07,074.038a	mama tv anantaraṃ kṛtyaṃ yad vai tat saṃnibodha me<BR>
07,074.038c	hayān vimucya hi sukhaṃ viśalyān kuru mādhava<BR>
07,074.039a	evam uktas tu pārthena keśavaḥ pratyuvāca tam<BR>
07,074.039c	mamāpy etan mataṃ pārtha yad idaṃ te prabhāṣitam<BR>
07,074.040	arjuna uvāca<BR>
07,074.040a	aham āvārayiṣyāmi sarvasainyāni keśava<BR>
07,074.040c	tvam apy atra yathānyāyaṃ kuru kāryam anantaram<BR>
07,074.041	saṃjaya uvāca<BR>
07,074.041a	so 'vatīrya rathopasthād asaṃbhrānto dhanaṃjayaḥ<BR>
07,074.041c	gāṇḍīvaṃ dhanur ādāya tasthau girir ivācalaḥ<BR>
07,074.042a	tam abhyadhāvan krośantaḥ kṣatriyā jayakāṅkṣiṇaḥ<BR>
07,074.042c	idaṃ chidram iti jñātvā dharaṇīsthaṃ dhanaṃjayam<BR>
07,074.043a	tam ekaṃ rathavaṃśena mahatā paryavārayan<BR>
07,074.043c	vikarṣantaś ca cāpāni visṛjantaś ca sāyakān<BR>
07,074.044a	astrāṇi ca vicitrāṇi kruddhās tatra vyadarśayan<BR>
07,074.044c	chādayantaḥ śaraiḥ pārthaṃ meghā iva divākaram<BR>
07,074.045a	abhyadravanta vegena kṣatriyāḥ kṣatriyarṣabham<BR>
07,074.045c	rathasiṃhaṃ rathodārāḥ siṃhaṃ mattā iva dvipāḥ<BR>
07,074.046a	tatra pārthasya bhujayor mahad balam adṛśyata<BR>
07,074.046b*0536_01	tataḥ pārthas tv ajetavyo mahābāhubalāśrayaḥ<BR>
07,074.046c	yat kruddho bahulāḥ senāḥ sarvataḥ samavārayat<BR>
07,074.047a	astrair astrāṇi saṃvārya dviṣatāṃ sarvato vibhuḥ<BR>
07,074.047c	iṣubhir bahubhis tūrṇaṃ sarvān eva samāvṛṇot<BR>
07,074.048a	tatrāntarikṣe bāṇānāṃ pragāḍhānāṃ viśāṃ pate<BR>
07,074.048c	saṃgharṣeṇa mahārciṣmān pāvakaḥ samajāyata<BR>
07,074.049a	tatra tatra maheṣvāsaiḥ śvasadbhiḥ śoṇitokṣitaiḥ<BR>
07,074.049c	hayair nāgaiś ca saṃbhinnair nadadbhiś cārikarśanaiḥ<BR>
07,074.050a	saṃrabdhaiś cāribhir vīraiḥ prārthayadbhir jayaṃ mṛdhe<BR>
07,074.050c	ekasthair bahubhiḥ kruddhair ūṣmeva samajāyata<BR>
07,074.051a	śarormiṇaṃ dhvajāvartaṃ nāganakraṃ duratyayam<BR>
07,074.051c	padātimatsyakalilaṃ śaṅkhadundubhinisvanam<BR>
07,074.052a	asaṃkhyeyam apāraṃ ca rajo ''bhīlam atīva ca<BR>
07,074.052c	uṣṇīṣakamaṭhacchannaṃ patākāphenamālinam<BR>
07,074.053a	rathasāgaram akṣobhyaṃ mātaṅgāṅgaśilācitam<BR>
07,074.053c	velābhūtas tadā pārthaḥ patribhiḥ samavārayat<BR>
07,074.053d*0537_00	dhṛtarāṣṭra uvāca<BR>
07,074.053d*0537_01	arjune dharaṇīṃ prāpte hayahaste ca keśave<BR>
07,074.053d*0537_02	saṃjaya uvāca<BR>
07,074.053d*0537_02	etad antaram āsādya kathaṃ pārtho na nirjitaḥ<BR>
07,074.053d*0537_03	sadyaḥ pārthiva pārthena niruddhāḥ sarvapārthivāḥ<BR>
07,074.053d*0537_04	rathasthā dharaṇīsthena vākyam acchāndasaṃ yathā<BR>
07,074.053d*0537_05	bhūmistho 'pi rathasthāṃs tān pārthaḥ sarvadhanurdharān<BR>
07,074.053d*0537_06	eko nivārayām āsa lobhaḥ sarvaguṇān iva<BR>
07,074.054a	tato janārdanaḥ saṃkhye priyaṃ puruṣasattamam<BR>
07,074.054c	asaṃbhrānto mahābāhur arjunaṃ vākyam abravīt<BR>
07,074.055a	udapānam ihāśvānāṃ nālam asti raṇe 'rjuna<BR>
07,074.055c	parīpsante jalaṃ ceme peyaṃ na tv avagāhanam<BR>
07,074.056a	idam astīty asaṃbhrānto bruvann astreṇa medinīm<BR>
07,074.056c	abhihatyārjunaś cakre vājipānaṃ saraḥ śubham<BR>
07,074.056d*0538_01	haṃsakāraṇḍavākīrṇaṃ cakravākopaśobhitam<BR>
07,074.056d*0538_02	savistīrṇaṃ prasannāmbhaḥ praphullavarapaṅkajam<BR>
07,074.056d*0538_03	kūrmamatsyagaṇākīrṇam agādham ṛṣisevitam<BR>
07,074.056d*0538_04	bhagavan nāradamuner darśanārthaṃ kṛtaṃ kṣaṇāt<BR>
07,074.056d*0539_01	evaṃ pārthas tataś cakre vājināṃ ca saraḥ śubham<BR>
07,074.057a	śaravaṃśaṃ śarasthūṇaṃ śarācchādanam adbhutam<BR>
07,074.057c	śaraveśmākarot pārthas tvaṣṭevādbhutakarmakṛt<BR>
07,074.058a	tataḥ prahasya govindaḥ sādhu sādhv ity athābravīt<BR>
07,074.058c	śaraveśmani pārthena kṛte tasmin mahāraṇe<BR>
07,075.001	saṃjaya uvāca<BR>
07,075.001a	salile janite tasmin kaunteyena mahātmanā<BR>
07,075.001c	nivārite dviṣatsainye kṛte ca śaraveśmani<BR>
07,075.002a	vāsudevo rathāt tūrṇam avatīrya mahādyutiḥ<BR>
07,075.002c	mocayām āsa turagān vitunnān kaṅkapatribhiḥ<BR>
07,075.003a	adṛṣṭapūrvaṃ tad dṛṣṭvā siṃhanādo mahān abhūt<BR>
07,075.003c	siddhacāraṇasaṃghānāṃ sainikānāṃ ca sarvaśaḥ<BR>
07,075.004a	padātinaṃ tu kaunteyaṃ yudhyamānaṃ nararṣabhāḥ<BR>
07,075.004c	nāśaknuvan vārayituṃ tad adbhutam ivābhavat<BR>
07,075.005a	āpatatsu rathaugheṣu prabhūtagajavājiṣu<BR>
07,075.005c	nāsaṃbhramat tadā pārthas tad asya puruṣān ati<BR>
07,075.006a	vyasṛjanta śaraughāṃs te pāṇḍavaṃ prati pārthivāḥ<BR>
07,075.006c	na cāvyathata dharmātmā vāsaviḥ paravīrahā<BR>
07,075.007a	sa tāni śarajālāni gadāḥ prāsāṃś ca vīryavān<BR>
07,075.007c	āgatān agrasat pārthaḥ saritaḥ sāgaro yathā<BR>
07,075.008a	astravegena mahatā pārtho bāhubalena ca<BR>
07,075.008c	sarveṣāṃ pārthivendrāṇām agrasat tāñ śarottamān<BR>
07,075.009a	tat tu pārthasya vikrāntaṃ vāsudevasya cobhayoḥ<BR>
07,075.009c	apūjayan mahārāja kauravāḥ paramādbhutam<BR>
07,075.010a	kim adbhutataraṃ loke bhavitāpy atha vāpy abhūt<BR>
07,075.010c	yad aśvān pārthagovindau mocayām āsatū raṇe<BR>
07,075.011a	bhayaṃ vipulam asmāsu tāv adhattāṃ narottamau<BR>
07,075.011c	tejo vidadhatuś cograṃ visrabdhau raṇamūrdhani<BR>
07,075.011d*0540_00	saṃjayaḥ<BR>
07,075.011d*0540_01	tatrādbhutataraṃ manye tat sainyaṃ tāvakaṃ prabho<BR>
07,075.011d*0540_02	dadhāraikau raṇe pārtho velodvṛttam ivārṇavam<BR>
07,075.011d*0540_03	pārthasya śarasaṃchanne sainye mahati bhārata<BR>
07,075.011d*0540_04	ākāśam iva saṃprāpya vicerus tatra pakṣiṇaḥ<BR>
07,075.011d*0540_05	na cainaṃ yudhi tiṣṭhantaṃ tava sainyeṣu māriṣa<BR>
07,075.011d*0540_06	abhyadravata saṃkruddhaḥ pumān kaś cit tu tāvakaḥ<BR>
07,075.011d*0540_07	sarve vimanaso bhūtvā tava yaudhā viśāṃ pate<BR>
07,075.011d*0540_08	saṃprekṣya tatra govindaṃ pāṇḍavaṃ ca dhanaṃjayam<BR>
07,075.012a	athotsmayan hṛṣīkeśaḥ strīmadhya iva bhārata<BR>
07,075.012c	arjunena kṛte saṃkhye śaragarbhagṛhe tadā<BR>
07,075.013a	upāvartayad avyagras tān aśvān puṣkarekṣaṇaḥ<BR>
07,075.013c	miṣatāṃ sarvasainyānāṃ tvadīyānāṃ viśāṃ pate<BR>
07,075.013d*0541_01	upāvṛtyotthitān aśvān pāṇibhyāṃ puṣkarekṣaṇaḥ<BR>
07,075.013d*0541_02	saṃmārjayad raṇe rājan paśyatāṃ sarvayodhinām<BR>
07,075.014a	teṣāṃ śramaṃ ca glāniṃ ca vepathuṃ vamathuṃ vraṇān<BR>
07,075.014c	sarvaṃ vyapānudat kṛṣṇaḥ kuśalo hy aśvakarmaṇi<BR>
07,075.015a	śalyān uddhṛtya pāṇibhyāṃ parimṛjya ca tān hayān<BR>
07,075.015c	upāvṛtya yathānyāyaṃ pāyayām āsa vāri saḥ<BR>
07,075.016a	sa tāṃl labdhodakān snātāñ jagdhānnān vigataklamān<BR>
07,075.016c	yojayām āsa saṃhṛṣṭaḥ punar eva rathottame<BR>
07,075.017a	sa taṃ rathavaraṃ śauriḥ sarvaśastrabhṛtāṃ varaḥ<BR>
07,075.017c	samāsthāya mahātejāḥ sārjunaḥ prayayau drutam<BR>
07,075.017d*0542_01	yojayitvā hayāṃs tatra vidhidṛṣṭena karmaṇā<BR>
07,075.017d*0542_02	raṇe cacāra govindas tṛṇīkṛtya mahārathān<BR>
07,075.018a	rathaṃ rathavarasyājau yuktaṃ labdhodakair hayaiḥ<BR>
07,075.018c	dṛṣṭvā kurubalaśreṣṭhāḥ punar vimanaso 'bhavan<BR>
07,075.019a	viniḥśvasantas te rājan bhagnadaṃṣṭrā ivoragāḥ<BR>
07,075.019c	dhig aho dhig gataḥ pārthaḥ kṛṣṇaś cety abruvan pṛthak<BR>
07,075.019d*0543_01	tatsenāḥ sarvato hṛṣṭā lomaharṣaṇam adbhutam<BR>
07,075.019d*0543_02	tvaradhvam iti cākrandan naitad astīti cābruvan<BR>
07,075.020a	sarvakṣatrasya miṣato rathenaikena daṃśitau<BR>
07,075.020c	bālakrīḍanakeneva kadarthīkṛtya no balam<BR>
07,075.021a	krośatāṃ yatamānānām asaṃsaktau paraṃtapau<BR>
07,075.021c	darśayitvātmano vīryaṃ prayātau sarvarājasu<BR>
07,075.021d*0544_01	yathā devāsure yuddhe tṛṇīkṛtya sadānavān<BR>
07,075.021d*0544_02	indrāviṣṇū purā rājañ jambhasya vadhakāṅkṣiṇau<BR>
07,075.022a	tau prayātau punar dṛṣṭvā tadānye sainikābruvan<BR>
07,075.022c	tvaradhvaṃ kuravaḥ sarve vadhe kṛṣṇakirīṭinoḥ<BR>
07,075.023a	rathaṃ yuktvā hi dāśārho miṣatāṃ sarvadhanvinām<BR>
07,075.023c	jayadrathāya yāty eṣa kadarthīkṛtya no raṇe<BR>
07,075.024a	tatra ke cin mitho rājan samabhāṣanta bhūmipāḥ<BR>
07,075.024c	adṛṣṭapūrvaṃ saṃgrāme tad dṛṣṭvā mahad adbhutam<BR>
07,075.025a	sarvasainyāni rājā ca dhṛtarāṣṭro 'tyayaṃ gataḥ<BR>
07,075.025c	duryodhanāparādhena kṣatraṃ kṛtsnā ca medinī<BR>
07,075.026a	vilayaṃ samanuprāptā tac ca rājā na budhyate<BR>
07,075.026c	ity evaṃ kṣatriyās tatra bruvanty anye ca bhārata<BR>
07,075.027a	sindhurājasya yat kṛtyaṃ gatasya yamasādanam<BR>
07,075.027c	tat karotu vṛthādṛṣṭir dhārtarāṣṭro 'nupāyavit<BR>
07,075.028a	tataḥ śīghrataraṃ prāyāt pāṇḍavaḥ saindhavaṃ prati<BR>
07,075.028c	nivartamāne tigmāṃśau hṛṣṭaiḥ pītodakair hayaiḥ<BR>
07,075.029a	taṃ prayāntaṃ mahābāhuṃ sarvaśastrabhṛtāṃ varam<BR>
07,075.029c	nāśaknuvan vārayituṃ yodhāḥ kruddham ivāntakam<BR>
07,075.030a	vidrāvya tu tataḥ sainyaṃ pāṇḍavaḥ śatrutāpanaḥ<BR>
07,075.030c	yathā mṛgagaṇān siṃhaḥ saindhavārthe vyaloḍayat<BR>
07,075.031a	gāhamānas tv anīkāni tūrṇam aśvān acodayat<BR>
07,075.031c	balākavarṇān dāśārhaḥ pāñcajanyaṃ vyanādayat<BR>
07,075.031d*0545_01	dhanurgajāśvasiktānāṃ veditvāl lāghavena ca<BR>
07,075.031d*0546_01	preṣamāṇo jayatu hi yiyāsūn api raṃhasā<BR>
07,075.031d*0546_02	amoghāḥ śatruhantāro vimalāḥ krośapātinaḥ<BR>
07,075.031d*0546_03	manojavās te 'pi raṇe vājino javasaṃpadā<BR>
07,075.031d*0546_04	kṛṣṇapratodatunnānāṃ rathavṛndānuśālinām<BR>
07,075.031d*0546_05	viśeṣitāḥ prayogāc ca sarvaśatrunibarhaṇāḥ<BR>
07,075.032a	kaunteyenāgrataḥ sṛṣṭā nyapatan pṛṣṭhataḥ śarāḥ<BR>
07,075.032c	tūrṇāt tūrṇataraṃ hy aśvās te 'vahan vātaraṃhasaḥ<BR>
07,075.033a	vātoddhūtapatākāntaṃ rathaṃ jaladanisvanam<BR>
07,075.033c	ghoraṃ kapidhvajaṃ dṛṣṭvā viṣaṇṇā rathino 'bhavan<BR>
07,075.034a	divākare 'tha rajasā sarvataḥ saṃvṛte bhṛśam<BR>
07,075.034c	śarārtāś ca raṇe yodhā na kṛṣṇau śekur īkṣitum<BR>
07,075.035a	tato nṛpatayaḥ kruddhāḥ parivavrur dhanaṃjayam<BR>
07,075.035c	kṣatriyā bahavaś cānye jayadrathavadhaiṣiṇam<BR>
07,075.036a	apanīyatsu śalyeṣu dhiṣṭhitaṃ puruṣarṣabham<BR>
07,075.036c	duryodhanas tv agāt pārthaṃ tvaramāṇo mahāhave<BR>
07,076.001	saṃjaya uvāca<BR>
07,076.001a	sraṃsanta iva majjānas tāvakānāṃ bhayān nṛpa<BR>
07,076.001c	tau dṛṣṭvā samatikrāntau vāsudevadhanaṃjayau<BR>
07,076.002a	sarve tu pratisaṃrabdhā hrīmantaḥ sattvacoditāḥ<BR>
07,076.002c	sthirībūtā mahātmānaḥ pratyagacchan dhanaṃjayam<BR>
07,076.003a	ye gatāḥ pāṇḍavaṃ yuddhe krodhāmarṣasamanvitāḥ<BR>
07,076.003c	te 'dyāpi na nivartante sindhavaḥ sāgarād iva<BR>
07,076.004a	asantas tu nyavartanta vedebhya iva nāstikāḥ<BR>
07,076.004c	narakaṃ bhajamānās te pratyapadyanta kilbiṣam<BR>
07,076.005a	tāv atītya rathānīkaṃ vimuktau puruṣarṣabhau<BR>
07,076.005c	dadṛśāte yathā rāhor āsyān muktau prabhākarau<BR>
07,076.006a	matsyāv iva mahājālaṃ vidārya vigatajvarau<BR>
07,076.006c	tathā kṛṣṇāv adṛśyetāṃ senājālaṃ vidārya tat<BR>
07,076.007a	vimuktau śastrasaṃbādhād droṇānīkāt sudurbhidāt<BR>
07,076.007c	adṛśyetāṃ mahātmānau kālasūryāv ivoditau<BR>
07,076.008a	astrasaṃbādhanirmuktau vimuktau śastrasaṃkaṭāt<BR>
07,076.008c	adṛśyetāṃ mahātmānau śatrusaṃbādhakāriṇau<BR>
07,076.009a	vimuktau jvalanasparśān makarāsyāj jhaṣāv iva<BR>
07,076.009c	vyakṣobhayetāṃ senāṃ tau samudraṃ makarāv iva<BR>
07,076.010a	tāvakās tava putrāś ca droṇānīkasthayos tayoḥ<BR>
07,076.010c	naitau tariṣyato droṇam iti cakrus tadā matim<BR>
07,076.011a	tau tu dṛṣṭvā vyatikrāntau droṇānīkaṃ mahādyutī<BR>
07,076.011c	nāśaśaṃsur mahārāja sindhurājasya jīvitam<BR>
07,076.012a	āśā balavatī rājan putrāṇām abhavat tava<BR>
07,076.012c	droṇahārdikyayoḥ kṛṣṇau na mokṣyete iti prabho<BR>
07,076.013a	tām āśāṃ viphalāṃ kṛtvā nistīrṇau tau paraṃtapau<BR>
07,076.013c	droṇānīkaṃ mahārāja bhojānīkaṃ ca dustaram<BR>
07,076.014a	atha dṛṣṭvā vyatikrāntau jvalitāv iva pāvakau<BR>
07,076.014c	nirāśāḥ sindhurājasya jīvitaṃ nāśaśaṃsire<BR>
07,076.015a	mithaś ca samabhāṣetām abhītau bhayavardhanau<BR>
07,076.015c	jayadrathavadhe vācas tās tāḥ kṛṣṇadhanaṃjayau<BR>
07,076.016a	asau madhye kṛtaḥ ṣaḍbhir dhārtarāṣṭrair mahārathaiḥ<BR>
07,076.016c	cakṣurviṣayasaṃprāpto na nau mokṣyati saindhavaḥ<BR>
07,076.017a	yady asya samare goptā śakro devagaṇaiḥ saha<BR>
07,076.017c	tathāpy enaṃ haniṣyāva iti kṛṣṇāv abhāṣatām<BR>
07,076.018a	iti kṛṣṇau mahābāhū mithaḥ kathayatāṃ tadā<BR>
07,076.018c	sindhurājam avekṣantau tat putrās tava śuśruvuḥ<BR>
07,076.019a	atītya marudhanveva prayāntau tṛṣitau gajau<BR>
07,076.019c	pītvā vāri samāśvastau tathaivāstām ariṃdamau<BR>
07,076.020a	vyāghrasiṃhagajākīrṇān atikramyeva parvatān<BR>
07,076.020c	adṛśyetāṃ mahābāhū yathā mṛtyujarātigau<BR>
07,076.021a	tathā hi mukhavarṇo 'yam anayor iti menire<BR>
07,076.021c	tāvakā dṛśya muktau tau vikrośanti sma sarvataḥ<BR>
07,076.022a	droṇād āśīviṣākārāj jvalitād iva pāvakāt<BR>
07,076.022c	anyebhyaḥ pārthivebhyaś ca bhāsvantāv iva bhāskarau<BR>
07,076.023a	tau muktau sāgaraprakhyād droṇānīkād ariṃdamau<BR>
07,076.023c	adṛśyetāṃ mudā yuktau samuttīryārṇavaṃ yathā<BR>
07,076.024a	śastraughān mahato muktau droṇahārdikyarakṣitān<BR>
07,076.024c	rocamānāv adṛśyetām indrāgnyoḥ sadṛśau raṇe<BR>
07,076.025a	udbhinnarudhirau kṛṣṇau bhāradvājasya sāyakaiḥ<BR>
07,076.025c	śitaiś citau vyarocetāṃ karṇikārair ivācalau<BR>
07,076.026a	droṇagrāhahradān muktau śaktyāśīviṣasaṃkaṭāt<BR>
07,076.026c	ayaḥśarogramakarāt kṣatriyapravarāmbhasaḥ<BR>
07,076.027a	jyāghoṣatalanirhrādād gadānistriṃśavidyutaḥ<BR>
07,076.027c	droṇāstrameghān nirmuktau sūryendū timirād iva<BR>
07,076.028a	bāhubhyām iva saṃtīrṇau sindhuṣaṣṭhāḥ samudragāḥ<BR>
07,076.028c	tapānte saritaḥ pūrṇā mahāgrāhasamākulāḥ<BR>
07,076.028d*0547_01	mahāśailoccayāṃ ghorāṃ laṅghayitvā mahānadīm<BR>
07,076.028d*0547_02	nistīrṇāv adhvagau yadvat tadvat tau tāritau raṇe<BR>
07,076.029a	iti kṛṣṇau maheṣvāsau yaśasā lokaviśrutau<BR>
07,076.029c	sarvabhūtāny amanyanta droṇāstrabalavismayāt<BR>
07,076.030a	jayadrathaṃ samīpastham avekṣantau jighāṃsayā<BR>
07,076.030c	ruruṃ nipāne lipsantau vyāghravat tāv atiṣṭhatām<BR>
07,076.031a	yathā hi mukhavarṇo 'yam anayor iti menire<BR>
07,076.031c	tava yodhā mahārāja hatam eva jayadratham<BR>
07,076.032a	lohitākṣau mahābāhū saṃyattau kṛṣṇapāṇḍavau<BR>
07,076.032c	sindhurājam abhiprekṣya hṛṣṭau vyanadatāṃ muhuḥ<BR>
07,076.033a	śaurer abhīśuhastasya pārthasya ca dhanuṣmataḥ<BR>
07,076.033c	tayor āsīt pratibhrājaḥ sūryapāvakayor iva<BR>
07,076.034a	harṣa eva tayor āsīd droṇānīkapramuktayoḥ<BR>
07,076.034c	samīpe saindhavaṃ dṛṣṭvā śyenayor āmiṣaṃ yathā<BR>
07,076.035a	tau tu saindhavam ālokya vartamānam ivāntike<BR>
07,076.035c	sahasā petatuḥ kruddhau kṣipraṃ śyenāv ivāmiṣe<BR>
07,076.036a	tau tu dṛṣṭvā vyatikrāntau hṛṣīkeśadhanaṃjayau<BR>
07,076.036c	sindhurājasya rakṣārthaṃ parākrāntaḥ sutas tava<BR>
07,076.037a	droṇenābaddhakavaco rājā duryodhanas tadā<BR>
07,076.037c	yayāv ekarathenājau hayasaṃskāravit prabho<BR>
07,076.038a	kṛṣṇapārthau maheṣvāsau vyatikramyātha te sutaḥ<BR>
07,076.038c	agrataḥ puṇḍarīkākṣaṃ pratīyāya narādhipa<BR>
07,076.039a	tataḥ sarveṣu sainyeṣu vāditrāṇi prahṛṣṭavat<BR>
07,076.039c	prāvādyan samatikrānte tava putre dhanaṃjayam<BR>
07,076.040a	siṃhanādaravāś cāsañ śaṅkhadundubhimiśritāḥ<BR>
07,076.040c	dṛṣṭvā duryodhanaṃ tatra kṛṣṇayoḥ pramukhe sthitam<BR>
07,076.041a	ye ca te sindhurājasya goptāraḥ pāvakopamāḥ<BR>
07,076.041c	te prahṛṣyanta samare dṛṣṭvā putraṃ tavābhibho<BR>
07,076.042a	dṛṣṭvā duryodhanaṃ kṛṣṇas tv atikrāntaṃ sahānugam<BR>
07,076.042c	abravīd arjunaṃ rājan prāptakālam idaṃ vacaḥ<BR>
07,077.001	vāsudeva uvāca<BR>
07,077.001a	suyodhanam atikrāntam enaṃ paśya dhanaṃjaya<BR>
07,077.001c	āpadgatam imaṃ manye nāsty asya sadṛśo rathaḥ<BR>
07,077.002a	dūrapātī maheṣvāsaḥ kṛtāstro yuddhadurmadaḥ<BR>
07,077.002c	dṛḍhāstraś citrayodhī ca dhārtarāṣṭro mahābalaḥ<BR>
07,077.003a	atyantasukhasaṃvṛddho mānitaś ca mahārathaiḥ<BR>
07,077.003c	kṛtī ca satataṃ pārtha nityaṃ dveṣṭi ca pāṇḍavān<BR>
07,077.004a	tena yuddham ahaṃ manye prāptakālaṃ tavānagha<BR>
07,077.004c	atra vo dyūtam āyātaṃ vijayāyetarāya vā<BR>
07,077.005a	atra krodhaviṣaṃ pārtha vimuñca cirasaṃbhṛtam<BR>
07,077.005c	eṣa mūlam anarthānāṃ pāṇḍavānāṃ mahārathaḥ<BR>
07,077.006a	so 'yaṃ prāptas tavākṣepaṃ paśya sāphalyam ātmanaḥ<BR>
07,077.006c	kathaṃ hi rājā rājyārthī tvayā gaccheta saṃyugam<BR>
07,077.007a	diṣṭyā tv idānīṃ saṃprāpta eṣa te bāṇagocaram<BR>
07,077.007c	sa yathā jīvitaṃ jahyāt tathā kuru dhanaṃjaya<BR>
07,077.008a	aiśvaryamadasaṃmūḍho naiṣa duḥkham upeyivān<BR>
07,077.008c	na ca te saṃyuge vīryaṃ jānāti puruṣarṣabha<BR>
07,077.009a	tvāṃ hi lokās trayaḥ pārtha sasurāsuramānuṣāḥ<BR>
07,077.009c	notsahante raṇe jetuṃ kim utaikaḥ suyodhanaḥ<BR>
07,077.010a	sa diṣṭyā samanuprāptas tava pārtha rathāntikam<BR>
07,077.010c	jahy enaṃ vai mahābāho yathā vṛtraṃ puraṃdaraḥ<BR>
07,077.011a	eṣa hy anarthe satataṃ parākrāntas tavānagha<BR>
07,077.011c	nikṛtyā dharmarājaṃ ca dyūte vañcitavān ayam<BR>
07,077.012a	bahūni sunṛśaṃsāni kṛtāny etena mānada<BR>
07,077.012c	yuṣmāsu pāpamatinā apāpeṣv eva nityadā<BR>
07,077.013a	tam anāryaṃ sadā kṣudraṃ puruṣaṃ kāmacāriṇam<BR>
07,077.013c	āryāṃ yuddhe matiṃ kṛtvā jahi pārthāvicārayan<BR>
07,077.014a	nikṛtyā rājyaharaṇaṃ vanavāsaṃ ca pāṇḍava<BR>
07,077.014c	parikleśaṃ ca kṛṣṇāyā hṛdi kṛtvā parākrama<BR>
07,077.015a	diṣṭyaiṣa tava bāṇānāṃ gocare parivartate<BR>
07,077.015c	pratighātāya kāryasya diṣṭyā ca yatate 'grataḥ<BR>
07,077.016a	diṣṭyā jānāti saṃgrāme yoddhavyaṃ hi tvayā saha<BR>
07,077.016c	diṣṭyā ca saphalāḥ pārtha sarve kāmā hi kāmitāḥ<BR>
07,077.017a	tasmāj jahi raṇe pārtha dhārtarāṣṭraṃ kulādhamam<BR>
07,077.017c	yathendreṇa hataḥ pūrvaṃ jambho devāsure mṛdhe<BR>
07,077.018a	asmin hate tvayā sainyam anāthaṃ bhidyatām idam<BR>
07,077.018c	vairasyāsyās tv avabhṛtho mūlaṃ chindhi durātmanām<BR>
07,077.019	saṃjaya uvāca<BR>
07,077.019a	taṃ tathety abravīt pārthaḥ kṛtyarūpam idaṃ mama<BR>
07,077.019c	sarvam anyad anādṛtya gaccha yatra suyodhanaḥ<BR>
07,077.020a	yenaitad dīrghakālaṃ no bhuktaṃ rājyam akaṇṭakam<BR>
07,077.020c	apy asya yudhi vikramya chindyāṃ mūrdhānam āhave<BR>
07,077.021a	api tasyā anarhāyāḥ parikleśasya mādhava<BR>
07,077.021c	kṛṣṇāyāḥ śaknuyāṃ gantuṃ padaṃ keśapradharṣaṇe<BR>
07,077.021d*0548_01	apy ahaṃ tāni duḥkhāni pūrvavṛttāni mādhava<BR>
07,077.021d*0548_02	duryodhanaṃ raṇe hatvā pratimokṣye kathaṃ cana<BR>
07,077.022a	ity evaṃ vādinau hṛṣṭau kṛṣṇau śvetān hayottamān<BR>
07,077.022c	preṣayām āsatuḥ saṃkhye prepsantau taṃ narādhipam<BR>
07,077.023a	tayoḥ samīpaṃ saṃprāpya putras te bharatarṣabha<BR>
07,077.023c	na cakāra bhayaṃ prāpte bhaye mahati māriṣa<BR>
07,077.024a	tad asya kṣatriyās tatra sarva evābhyapūjayan<BR>
07,077.024c	yad arjunahṛṣīkeśau pratyudyāto 'vicārayan<BR>
07,077.025a	tataḥ sarvasya sainyasya tāvakasya viśāṃ pate<BR>
07,077.025c	mahān nādo hy abhūt tatra dṛṣṭvā rājānam āhave<BR>
07,077.026a	tasmiñ janasamunnāde pravṛtte bhairave sati<BR>
07,077.026c	kadarthīkṛtya te putraḥ pratyamitram avārayat<BR>
07,077.027a	āvāritas tu kaunteyas tava putreṇa dhanvinā<BR>
07,077.027c	saṃrambham agamad bhūyaḥ sa ca tasmin paraṃtapaḥ<BR>
07,077.028a	tau dṛṣṭvā pratisaṃrabdhau duryodhanadhanaṃjayau<BR>
07,077.028c	abhyavaikṣanta rājāno bhīmarūpāḥ samantataḥ<BR>
07,077.029a	dṛṣṭvā tu pārthaṃ saṃrabdhaṃ vāsudevaṃ ca māriṣa<BR>
07,077.029c	prahasann iva putras te yoddhukāmaḥ samāhvayat<BR>
07,077.030a	tataḥ prahṛṣṭo dāśārhaḥ pāṇḍavaś ca dhanaṃjayaḥ<BR>
07,077.030c	vyākrośetāṃ mahānādaṃ dadhmatuś cāmbujottamau<BR>
07,077.031a	tau hṛṣṭarūpau saṃprekṣya kauraveyāś ca sarvaśaḥ<BR>
07,077.031c	nirāśāḥ samapadyanta putrasya tava jīvite<BR>
07,077.032a	śokam īyuḥ paraṃ caiva kuravaḥ sarva eva te<BR>
07,077.032c	amanyanta ca putraṃ te vaiśvānaramukhe hutam<BR>
07,077.033a	tathā tu dṛṣṭvā yodhās te prahṛṣṭau kṛṣṇapāṇḍavau<BR>
07,077.033c	hato rājā hato rājety ūcur evaṃ bhayārditāḥ<BR>
07,077.034a	janasya saṃninādaṃ tu śrutvā duryodhano 'bravīt<BR>
07,077.034c	vyetu vo bhīr ahaṃ kṛṣṇau preṣayiṣyāmi mṛtyave<BR>
07,077.035a	ity uktvā sainikān sarvāñ jayāpekṣī narādhipaḥ<BR>
07,077.035c	pārtham ābhāṣya saṃrambhād idaṃ vacanam abravīt<BR>
07,077.036a	pārtha yac chikṣitaṃ te 'straṃ divyaṃ mānuṣam eva ca<BR>
07,077.036c	tad darśaya mayi kṣipraṃ yadi jāto 'si pāṇḍunā<BR>
07,077.037a	yad balaṃ tava vīryaṃ ca keśavasya tathaiva ca<BR>
07,077.037c	tat kuruṣva mayi kṣipraṃ paśyāmas tava pauruṣam<BR>
07,077.038a	asmat parokṣaṃ karmāṇi pravadanti kṛtāni te<BR>
07,077.038c	svāmisatkārayuktāni yāni tānīha darśaya<BR>
07,078.001	saṃjaya uvāca<BR>
07,078.001a	evam uktvārjunaṃ rājā tribhir marmātigaiḥ śaraiḥ<BR>
07,078.001c	pratyavidhyan mahāvegaiś caturbhiś caturo hayān<BR>
07,078.002a	vāsudevaṃ ca daśabhiḥ pratyavidhyat stanāntare<BR>
07,078.002c	pratodaṃ cāsya bhallena chittvā bhūmāv apātayat<BR>
07,078.003a	taṃ caturdaśabhiḥ pārthaś citrapuṅkhaiḥ śilāśitaiḥ<BR>
07,078.003c	avidhyat tūrṇam avyagras te 'syābhraśyanta varmaṇaḥ<BR>
07,078.004a	teṣāṃ vaiphalyam ālokya punar nava ca pañca ca<BR>
07,078.004c	prāhiṇon niśitān bāṇāṃs te cābhraśyanta varmaṇaḥ<BR>
07,078.005a	aṣṭāviṃśat tu tān bāṇān astān viprekṣya niṣphalān<BR>
07,078.005b*0549_01	vaiphalyaṃ cāgatān bāṇāñ chinnān parapuraṃjayaḥ<BR>
07,078.005c	abravīt paravīraghnaḥ kṛṣṇo 'rjunam idaṃ vacaḥ<BR>
07,078.006a	adṛṣṭapūrvaṃ paśyāmi śilānām iva sarpaṇam<BR>
07,078.006c	tvayā saṃpreṣitāḥ pārtha nārthaṃ kurvanti patriṇaḥ<BR>
07,078.007a	kaccid gāṇḍīvataḥ prāṇās tathaiva bharatarṣabha<BR>
07,078.007c	muṣṭiś ca te yathāpūrvaṃ bhujayoś ca balaṃ tava<BR>
07,078.008a	na ced vidher ayaṃ kālaḥ prāptaḥ syād adya paścimaḥ<BR>
07,078.008c	tava caivāsya śatroś ca tan mamācakṣva pṛcchataḥ<BR>
07,078.009a	vismayo me mahān pārtha tava dṛṣṭvā śarān imān<BR>
07,078.009c	vyarthān nipatataḥ saṃkhye duryodhanarathaṃ prati<BR>
07,078.010a	vajrāśanisamā ghorāḥ parakāyāvabhedinaḥ<BR>
07,078.010c	śarāḥ kurvanti te nārthaṃ pārtha kādya viḍambanā<BR>
07,078.011	arjuna uvāca<BR>
07,078.011a	droṇenaiṣā matiḥ kṛṣṇa dhārtarāṣṭre niveśitā<BR>
07,078.011c	ante vihitam astrāṇām etat kavacadhāraṇam<BR>
07,078.012a	asminn antarhitaṃ kṛṣṇa trailokyam api varmaṇi<BR>
07,078.012c	eko droṇo hi vedaitad ahaṃ tasmāc ca sattamāt<BR>
07,078.013a	na śakyam etat kavacaṃ bāṇair bhettuṃ kathaṃ cana<BR>
07,078.013c	api vajreṇa govinda svayaṃ maghavatā yudhi<BR>
07,078.014a	jānaṃs tvam api vai kṛṣṇa māṃ vimohayase katham<BR>
07,078.014c	yadvṛttaṃ triṣu lokeṣu yac ca keśava vartate<BR>
07,078.015a	tathā bhaviṣyad yac caiva tat sarvaṃ viditaṃ tava<BR>
07,078.015c	na tv evaṃ veda vai kaś cid yathā tvaṃ madhusūdana<BR>
07,078.016a	eṣa duryodhanaḥ kṛṣṇa droṇena vihitām imām<BR>
07,078.016c	tiṣṭhaty abhītavat saṃkhye bibhrat kavacadhāraṇām<BR>
07,078.017a	yat tv atra vihitaṃ kāryaṃ naiṣa tad vetti mādhava<BR>
07,078.017c	strīvad eṣa bibharty etāṃ yuktāṃ kavacadhāraṇām<BR>
07,078.018a	paśya bāhvoś ca me vīryaṃ dhanuṣaś ca janārdana<BR>
07,078.018c	parājayiṣye kauravyaṃ kavacenāpi rakṣitam<BR>
07,078.019a	idam aṅgirase prādād deveśo varma bhāsvaram<BR>
07,078.019b*0550_01	tasmād bṛhaspatiḥ prāpa tataḥ prāpa puraṃdaraḥ<BR>
07,078.019c	punar dadau surapatir mahyaṃ varma sasaṃgraham<BR>
07,078.020a	daivaṃ yady asya varmaitad brahmaṇā vā svayaṃ kṛtam<BR>
07,078.020c	naitad gopsyati durbuddhim adya bāṇahataṃ mayā<BR>
07,078.021	saṃjaya uvāca<BR>
07,078.021a	evam uktvārjuno bāṇān abhimantrya vyakarṣayat<BR>
07,078.021b*0551_01	mānavāstreṇa mānārhaḥ sūkṣmāvaraṇabhedinā<BR>
07,078.021c	vikṛṣyamāṇāṃs tenaivaṃ dhanurmadhyagatāñ śarān<BR>
07,078.021e	tān asyāstreṇa ciccheda drauṇiḥ sarvāstraghātinā<BR>
07,078.022a	tān nikṛttān iṣūn dṛṣṭvā dūrato brahmavādinā<BR>
07,078.022c	nyavedayat keśavāya vismitaḥ śvetavāhanaḥ<BR>
07,078.023a	naitad astraṃ mayā śakyaṃ dviḥ prayoktuṃ janārdana<BR>
07,078.023c	astraṃ mām eva hanyād dhi paśya tv adya balaṃ mama<BR>
07,078.024a	tato duryodhanaḥ kṛṣṇau navabhir nataparvabhiḥ<BR>
07,078.024c	avidhyata raṇe rājañ śarair āśīviṣopamaiḥ<BR>
07,078.024e	bhūya evābhyavarṣac ca samare kṛṣṇapāṇḍavau<BR>
07,078.025a	śaravarṣeṇa mahatā tato 'hṛṣyanta tāvakāḥ<BR>
07,078.025c	cakrur vāditraninadān siṃhanādaravāṃs tathā<BR>
07,078.026a	tataḥ kruddho raṇe pārthaḥ sṛkkaṇī parisaṃlihan<BR>
07,078.026c	nāpaśyata tato 'syāṅgaṃ yan na syād varmarakṣitam<BR>
07,078.027a	tato 'sya niśitair bāṇaiḥ sumuktair antakopamaiḥ<BR>
07,078.027c	hayāṃś cakāra nirdehān ubhau ca pārṣṇisārathī<BR>
07,078.028a	dhanur asyācchinac citraṃ hastāvāpaṃ ca vīryavān<BR>
07,078.028c	rathaṃ ca śakalīkartuṃ savyasācī pracakrame<BR>
07,078.029a	duryodhanaṃ ca bāṇābhyāṃ tīkṣṇābhyāṃ virathīkṛtam<BR>
07,078.029b*0552_01	prayatnakārī kaunteyo nakhamāṃsāntareṣubhiḥ<BR>
07,078.029b*0552_02	sa vedanābhir āvignaḥ palāyanaparāyaṇaḥ<BR>
07,078.029c	avidhyad dhastatalayor ubhayor arjunas tadā<BR>
07,078.030a	taṃ kṛcchrām āpadaṃ prāptaṃ dṛṣṭvā paramadhanvinaḥ<BR>
07,078.030c	samāpetuḥ parīpsanto dhanaṃjayaśarārditam<BR>
07,078.031a	te rathair bahusāhasraiḥ kalpitaiḥ kuñjarair hayaiḥ<BR>
07,078.031c	padātyoghaiś ca saṃrabdhaiḥ parivavrur dhanaṃjayam<BR>
07,078.032a	atha nārjunagovindau ratho vāpi vyadṛśyata<BR>
07,078.032c	astravarṣeṇa mahatā janaughaiś cāpi saṃvṛtau<BR>
07,078.033a	tato 'rjuno 'stravīryeṇa nijaghne tāṃ varūthinīm<BR>
07,078.033c	tatra vyaṅgīkṛtāḥ petuḥ śataśo 'tha rathadvipāḥ<BR>
07,078.034a	te hatā hanyamānāś ca nyagṛhṇaṃs taṃ rathottamam<BR>
07,078.034c	sa rathastambhitas tasthau krośamātraṃ samantataḥ<BR>
07,078.035a	tato 'rjunaṃ vṛṣṇivīras tvarito vākyam abravīt<BR>
07,078.035c	dhanur visphārayātyartham ahaṃ dhmāsyāmi cāmbujam<BR>
07,078.036a	tato visphārya balavad gāṇḍīvaṃ jaghnivān ripūn<BR>
07,078.036c	mahatā śaravarṣeṇa talaśabdena cārjunaḥ<BR>
07,078.037a	pāñcajanyaṃ ca balavad dadhmau tāreṇa keśavaḥ<BR>
07,078.037c	rajasā dhvastapakṣmāntaḥ prasvinnavadano bhṛśam<BR>
07,078.037d*0553_01	tenācyutoṣṭhayugapūritamārutena<BR>
07,078.037d*0553_02	śaṅkhāntarodaravivṛddhaviniḥsṛtena<BR>
07,078.037d*0553_03	nādena sāsuraviyat suralokapālam<BR>
07,078.037d*0553_04	udvignam īśvarajagat sphuṭatīva sarvam<BR>
07,078.038a	tasya śaṅkhasya nādena dhanuṣo nisvanena ca<BR>
07,078.038c	niḥsattvāś ca sasattvāś ca kṣitau petus tadā janāḥ<BR>
07,078.039a	tair vimukto ratho reje vāyvīrita ivāmbudaḥ<BR>
07,078.039c	jayadrathasya goptāras tataḥ kṣubdhāḥ sahānugāḥ<BR>
07,078.040a	te dṛṣṭvā sahasā pārthaṃ goptāraḥ saindhavasya tu<BR>
07,078.040c	cakrur nādān bahuvidhān kampayanto vasuṃdharām<BR>
07,078.041a	bāṇaśabdaravāṃś cogrān vimiśrāñ śaṅkhanisvanaiḥ<BR>
07,078.041c	prāduścakrur mahātmānaḥ siṃhanādaravān api<BR>
07,078.042a	taṃ śrutvā ninadaṃ ghoraṃ tāvakānāṃ samutthitam<BR>
07,078.042c	pradadhmatus tadā śaṅkhau vāsudevadhanaṃjayau<BR>
07,078.043a	tena śabdena mahatā pūriteyaṃ vasuṃdharā<BR>
07,078.043c	saśailā sārṇavadvīpā sapātālā viśāṃ pate<BR>
07,078.044a	sa śabdo bharataśreṣṭha vyāpya sarvā diśo daśa<BR>
07,078.044c	pratisasvāna tatraiva kurupāṇḍavayor bale<BR>
07,078.045a	tāvakā rathinas tatra dṛṣṭvā kṛṣṇadhanaṃjayau<BR>
07,078.045c	saṃrambhaṃ paramaṃ prāptās tvaramāṇā mahārathāḥ<BR>
07,078.046a	atha kṛṣṇau mahābhāgau tāvakā dṛśya daṃśitau<BR>
07,078.046c	abhyadravanta saṃkruddhās tad adbhutam ivābhavat<BR>
07,079.001	saṃjaya uvāca<BR>
07,079.001a	tāvakās tu samīkṣyaiva vṛṣṇyandhakakurūttamau<BR>
07,079.001c	prāg atvarañ jighāṃsantas tathaiva vijayaḥ parān<BR>
07,079.002a	suvarṇacitrair vaiyāghraiḥ svanavadbhir mahārathaiḥ<BR>
07,079.002c	dīpayanto diśaḥ sarvā jvaladbhir iva pāvakaiḥ<BR>
07,079.003a	rukmapṛṣṭhaiś ca duṣprekṣyaiḥ kārmukaiḥ pṛthivīpate<BR>
07,079.003c	kūjadbhir atulān nādān roṣitair uragair iva<BR>
07,079.004a	bhūriśravāḥ śalaḥ karṇo vṛṣaseno jayadrathaḥ<BR>
07,079.004c	kṛpaś ca madrarājaś ca drauṇiś ca rathināṃ varaḥ<BR>
07,079.005a	te pibanta ivākāśam aśvair aṣṭau mahārathāḥ<BR>
07,079.005c	vyarājayan daśa diśo vaiyāghrair hemacandrakaiḥ<BR>
07,079.006a	te daṃśitāḥ susaṃrabdhā rathair meghaughanisvanaiḥ<BR>
07,079.006c	samāvṛṇvan diśaḥ sarvāḥ pārthaṃ ca viśikhaiḥ śitaiḥ<BR>
07,079.007a	kaulūtakā hayāś citrā vahantas tān mahārathān<BR>
07,079.007c	vyaśobhanta tadā śīghrā dīpayanto diśo daśa<BR>
07,079.008a	ājāneyair mahāvegair nānādeśasamutthitaiḥ<BR>
07,079.008c	pārvatīyair nadījaiś ca saindhavaiś ca hayottamaiḥ<BR>
07,079.009a	kuruyodhavarā rājaṃs tava putraṃ parīpsavaḥ<BR>
07,079.009c	dhanaṃjayarathaṃ śīghraṃ sarvataḥ samupādravan<BR>
07,079.010a	te pragṛhya mahāśaṅkhān dadhmuḥ puruṣasattamāḥ<BR>
07,079.010c	pūrayanto divaṃ rājan pṛthivīṃ ca sasāgarām<BR>
07,079.011a	tathaiva dadhmatuḥ śaṅkhau vāsudevadhanaṃjayau<BR>
07,079.011c	pravarau sarvabhūtānāṃ sarvaśaṅkhavarau bhuvi<BR>
07,079.011e	devadattaṃ ca kaunteyaḥ pāñcajanyaṃ ca keśavaḥ<BR>
07,079.012a	śabdas tu devadattasya dhanaṃjayasamīritaḥ<BR>
07,079.012c	pṛthivīṃ cāntarikṣaṃ ca diśaś caiva samāvṛṇot<BR>
07,079.013a	tathaiva pāñcajanyo 'pi vāsudevasamīritaḥ<BR>
07,079.013c	sarvaśabdān atikramya pūrayām āsa rodasī<BR>
07,079.014a	tasmiṃs tathā vartamāne dāruṇe nādasaṃkule<BR>
07,079.014c	bhīrūṇāṃ trāsajanane śūrāṇāṃ harṣavardhane<BR>
07,079.015a	pravāditāsu bherīṣu jharjhareṣv ānakeṣu ca<BR>
07,079.015c	mṛdaṅgeṣu ca rājendra vādyamāneṣv anekaśaḥ<BR>
07,079.016a	mahārathasamākhyātā duryodhanahitaiṣiṇaḥ<BR>
07,079.016c	amṛṣyamāṇās taṃ śabdaṃ kruddhāḥ paramadhanvinaḥ<BR>
07,079.016e	nānādeśyā mahīpālāḥ svasainyaparirakṣiṇaḥ<BR>
07,079.017a	amarṣitā mahāśaṅkhān dadhmur vīrā mahārathāḥ<BR>
07,079.017c	kṛte pratikariṣyantaḥ keśavasyārjunasya ca<BR>
07,079.018a	babhūva tava tat sainyaṃ śaṅkhaśabdasamīritam<BR>
07,079.018c	udvignarathanāgāśvam asvastham iva cābhibho<BR>
07,079.019a	tat prayuktam ivākāśaṃ śūraiḥ śaṅkhanināditam<BR>
07,079.019c	babhūva bhṛśam udvignaṃ nirghātair iva nāditam<BR>
07,079.020a	sa śabdaḥ sumahān rājan diśaḥ sarvā vyanādayat<BR>
07,079.020c	trāsayām āsa tat sainyaṃ yugānta iva saṃbhṛtaḥ<BR>
07,079.021a	tato duryodhano 'ṣṭau ca rājānas te mahārathāḥ<BR>
07,079.021c	jayadrathasya rakṣārthaṃ pāṇḍavaṃ paryavārayan<BR>
07,079.022a	tato drauṇis trisaptatyā vāsudevam atāḍayat<BR>
07,079.022c	arjunaṃ ca tribhir bhallair dhvajam aśvāṃś ca pañcabhiḥ<BR>
07,079.023a	tam arjunaḥ pṛṣatkānāṃ śataiḥ ṣaḍbhir atāḍayat<BR>
07,079.023c	atyartham iva saṃkruddhaḥ pratividdhe janārdane<BR>
07,079.024a	karṇaṃ dvādaśabhir viddhvā vṛṣasenaṃ tribhis tathā<BR>
07,079.024c	śalyasya saśaraṃ cāpaṃ muṣṭau ciccheda vīryavān<BR>
07,079.025a	gṛhītvā dhanur anyat tu śalyo vivyādha pāṇḍavam<BR>
07,079.025c	bhūriśravās tribhir bāṇair hemapuṅkhaiḥ śilāśitaiḥ<BR>
07,079.026a	karṇo dvātriṃśatā caiva vṛṣasenaś ca pañcabhiḥ<BR>
07,079.026c	jayadrathas trisaptatyā kṛpaś ca daśabhiḥ śaraiḥ<BR>
07,079.026e	madrarājaś ca daśabhir vivyadhuḥ phalgunaṃ raṇe<BR>
07,079.027a	tataḥ śarāṇāṃ ṣaṣṭyā tu drauṇiḥ pārtham avākirat<BR>
07,079.027c	vāsudevaṃ ca saptatyā punaḥ pārthaṃ ca pañcabhiḥ<BR>
07,079.028a	prahasaṃs tu naravyāghraḥ śvetāśvaḥ kṛṣṇasārathiḥ<BR>
07,079.028c	pratyavidhyat sa tān sarvān darśayan pāṇilāghavam<BR>
07,079.029a	karṇaṃ dvādaśabhir viddhvā vṛṣasenaṃ tribhiḥ śaraiḥ<BR>
07,079.029c	śalyasya samare cāpaṃ muṣṭideśe nyakṛntata<BR>
07,079.030a	saumadattiṃ tribhir viddhvā śalyaṃ ca daśabhiḥ śaraiḥ<BR>
07,079.030c	śitair agniśikhākārair drauṇiṃ vivyādha cāṣṭabhiḥ<BR>
07,079.031a	gautamaṃ pañcaviṃśatyā śaindhavaṃ ca śatena ha<BR>
07,079.031c	punar drauṇiṃ ca saptatyā śarāṇāṃ so 'bhyatāḍayat<BR>
07,079.032a	bhūriśravās tu saṃkruddhaḥ pratodaṃ cicchide hareḥ<BR>
07,079.032c	arjunaṃ ca trisaptatyā bāṇānām ājaghāna ha<BR>
07,079.033a	tataḥ śaraśatais tīkṣṇais tān arīñ śvetavāhanaḥ<BR>
07,079.033c	pratyaṣedhad drutaṃ kruddho mahāvāto ghanān iva<BR>
07,080.001	dhṛtarāṣṭra uvāca<BR>
07,080.001a	dhvajān bahuvidhākārān bhrājamānān atiśriyā<BR>
07,080.001c	pārthānāṃ māmakānāṃ ca tān mamācakṣva saṃjaya<BR>
07,080.002	saṃjaya uvāca<BR>
07,080.002a	dhvajān bahuvidhākārāñ śṛṇu teṣāṃ mahātmanām<BR>
07,080.002c	rūpato varṇataś caiva nāmataś ca nibodha me<BR>
07,080.003a	teṣāṃ tu rathamuhyānāṃ ratheṣu vividhā dhvajāḥ<BR>
07,080.003c	pratyadṛśyanta rājendra jvalitā iva pāvakāḥ<BR>
07,080.004a	kāñcanāḥ kāñcanāpīḍāḥ kāñcanasragalaṃkṛtāḥ<BR>
07,080.004c	kāñcanānīva śṛṅgāṇi kāñcanasya mahāgireḥ<BR>
07,080.004d*0554_01	anekavarṇā vividhā dhvajāḥ paramaśobhinaḥ<BR>
07,080.005a	te dhvajāḥ saṃvṛtās teṣāṃ patākābhiḥ samantataḥ<BR>
07,080.005c	nānāvarṇavirāgābhir vibabhuḥ sarvato vṛtāḥ<BR>
07,080.006a	patākāś ca tatas tās tu śvasanena samīritāḥ<BR>
07,080.006c	nṛtyamānāḥ vyadṛśyanta raṅgamadhye vilāsikāḥ<BR>
07,080.007a	indrāyudhasavarṇābhāḥ patākā bharatarṣabha<BR>
07,080.007c	dodhūyamānā rathināṃ śobhayanti mahārathān<BR>
07,080.008a	siṃhalāṅgūlam ugrāsyaṃ dhajaṃ vānaralakṣaṇam<BR>
07,080.008c	dhanaṃjayasya saṃgrāme pratyapaśyāma bhairavam<BR>
07,080.009a	sa vānaravaro rājan patākābhir alaṃkṛtaḥ<BR>
07,080.009c	trāsayām āsa tat sainyaṃ dhvajo gāṇḍīvadhanvanaḥ<BR>
07,080.010a	tathaiva siṃhalāṅgūlaṃ droṇaputrasya bhārata<BR>
07,080.010c	dhvajāgraṃ samapaśyāma bālasūryasamaprabham<BR>
07,080.011a	kāñcanaṃ pavanoddhūtaṃ śakradhvajasamaprabham<BR>
07,080.011c	nandanaṃ kauravendrāṇāṃ drauṇer lakṣaṇam ucchritam<BR>
07,080.012a	hastikakṣyā punar haimī babhūvādhirather dhvaje<BR>
07,080.012c	āhave khaṃ mahārāja dadṛśe pūrayann iva<BR>
07,080.013a	patākī kāñcanasragvī dhvajaḥ karṇasya saṃyuge<BR>
07,080.013c	nṛtyatīva rathopasthe śvasanena samīritaḥ<BR>
07,080.014a	ācāryasya ca pāṇḍūnāṃ brāhmaṇasya yaśasvinaḥ<BR>
07,080.014c	govṛṣo gautamasyāsīt kṛpasya supariṣkṛtaḥ<BR>
07,080.015a	sa tena bhrājate rājan govṛṣeṇa mahārathaḥ<BR>
07,080.015c	tripuraghnaratho yadvad govṛṣeṇa virājate<BR>
07,080.016a	mayūro vṛṣasenasya kāñcano maṇiratnavān<BR>
07,080.016c	vyāhariṣyann ivātiṣṭhat senāgram api śobhayan<BR>
07,080.017a	tena tasya ratho bhāti mayūreṇa mahātmanaḥ<BR>
07,080.017c	yathā skandasya rājendra mayūreṇa virājatā<BR>
07,080.018a	madrarājasya śalyasya dhvajāgre 'gniśikhām iva<BR>
07,080.018c	sauvarṇīṃ pratipaśyāma sītām apratimāṃ śubhām<BR>
07,080.019a	sā sītā bhrājate tasya ratham āsthāya māriṣa<BR>
07,080.019c	sarvabījavirūḍheva yathā sītā śriyā vṛtā<BR>
07,080.020a	varāhaḥ sindhurājasya rājato 'bhivirājate<BR>
07,080.020c	dhvajāgre 'lohitārkābho hemajālapariṣkṛtaḥ<BR>
07,080.021a	śuśubhe ketunā tena rājatena jayadrathaḥ<BR>
07,080.021c	yathā devāsure yuddhe purā pūṣā sma śobhate<BR>
07,080.022a	saumadatteḥ punar yūpo yajñaśīlasya dhīmataḥ<BR>
07,080.022c	dhvajaḥ sūrya ivābhāti somaś cātra pradṛśyate<BR>
07,080.023a	sa yūpaḥ kāñcano rājan saumadatter virājate<BR>
07,080.023c	rājasūye makhaśreṣṭhe yathā yūpaḥ samucchritaḥ<BR>
07,080.024a	śalasya tu mahārāja rājato dvirado mahān<BR>
07,080.024c	ketuḥ kāñcanacitrāṅgair mayūrair upaśobhitaḥ<BR>
07,080.025a	sa ketuḥ śobhayām āsa sainyaṃ te bharatarṣabha<BR>
07,080.025c	yathā śveto mahānāgo devarājacamūṃ tathā<BR>
07,080.026a	nāgo maṇimayo rājño dhvajaḥ kanakasaṃvṛtaḥ<BR>
07,080.026c	kiṅkiṇīśatasaṃhrādo bhrājaṃś citre rathottame<BR>
07,080.027a	vyabhrājata bhṛśaṃ rājan putras tava viśāṃ pate<BR>
07,080.027c	dhvajena mahatā saṃkhye kurūṇām ṛṣabhas tadā<BR>
07,080.028a	navaite tava vāhinyām ucchritāḥ paramadhvajāḥ<BR>
07,080.028c	vyadīpayaṃs te pṛtanāṃ yugāntādityasaṃnibhāḥ<BR>
07,080.029a	daśamas tv arjunasyāsīd eka eva mahākapiḥ<BR>
07,080.029c	adīpyatārjuno yena himavān iva vahninā<BR>
07,080.030a	tataś citrāṇi śubhrāṇi sumahānti mahārathāḥ<BR>
07,080.030c	kārmukāṇy ādadus tūrṇam arjunārthe paraṃtapāḥ<BR>
07,080.031a	tathaiva dhanur āyacchat pārthaḥ śatruvināśanaḥ<BR>
07,080.031c	gāṇḍīvaṃ divyakarmā tad rājan durmantrite tava<BR>
07,080.032a	tavāparādhād dhi narā nihatā bahudhā yudhi<BR>
07,080.032c	nānādigbhyaḥ samāhūtāḥ sahayāḥ sarathadvipāḥ<BR>
07,080.033a	teṣām āsīd vyatikṣepo garjatām itaretaram<BR>
07,080.033c	duryodhanamukhānāṃ ca pāṇḍūnām ṛṣabhasya ca<BR>
07,080.034a	tatrādbhutaṃ paraṃ cakre kaunteyaḥ kṛṣṇasārathiḥ<BR>
07,080.034c	yad eko bahubhiḥ sārdhaṃ samāgacchad abhītavat<BR>
07,080.035a	aśobhata mahābāhur gāṇḍīvaṃ vikṣipan dhanuḥ<BR>
07,080.035c	jigīṣus tān naravyāghrāñ jighāṃsuś ca jayadratham<BR>
07,080.036a	tatrārjuno mahārāja śarair muktaiḥ sahasraśaḥ<BR>
07,080.036c	adṛśyān akarod yodhāṃs tāvakāñ śatrutāpanaḥ<BR>
07,080.037a	tatas te 'pi naravyāghrāḥ pārthaṃ sarve mahārathāḥ<BR>
07,080.037c	adṛśyaṃ samare cakruḥ sāyakaughaiḥ samantataḥ<BR>
07,080.038a	saṃvṛte narasiṃhais taiḥ kurūṇām ṛṣabhe 'rjune<BR>
07,080.038c	mahān āsīt samuddhūtas tasya sainyasya nisvanaḥ<BR>
07,081.001	dhṛtarāṣṭra uvāca<BR>
07,081.001a	arjune saindhavaṃ prāpte bhāradvājena saṃvṛtāḥ<BR>
07,081.001c	pāñcālāḥ kurubhiḥ sārdhaṃ kim akurvata saṃjaya<BR>
07,081.002	saṃjaya uvāca<BR>
07,081.002a	aparāhṇe mahārāja saṃgrāme lomaharṣaṇe<BR>
07,081.002c	pāñcālānāṃ kurūṇāṃ ca droṇe dyūtam avartata<BR>
07,081.003a	pāñcālā hi jighāṃsanto droṇaṃ saṃhṛṣṭacetasaḥ<BR>
07,081.003c	abhyavarṣanta garjantaḥ śaravarṣāṇi māriṣa<BR>
07,081.004a	tataḥ sutumulas teṣāṃ saṃgrāmo 'vartatādbhutaḥ<BR>
07,081.004c	pāñcālānāṃ kurūṇāṃ ca ghoro devāsuropamaḥ<BR>
07,081.005a	sarve droṇarathaṃ prāpya pāñcālāḥ paṇḍavaiḥ saha<BR>
07,081.005c	tad anīkaṃ bibhitsanto mahāstrāṇi vyadarśayan<BR>
07,081.006a	droṇasya rathaparyantaṃ rathino ratham āsthitāḥ<BR>
07,081.006c	kampayanto 'bhyavartanta vegam āsthāya madhyamam<BR>
07,081.007a	tam abhyagād bṛhatkṣatraḥ kekayānāṃ mahārathaḥ<BR>
07,081.007c	pravapan niśitān bāṇān mahendrāśanisaṃnibhān<BR>
07,081.008a	taṃ tu pratyudiyāc chīghraṃ kṣemadhūrtir mahāyaśāḥ<BR>
07,081.008c	vimuñcan niśitān bāṇāñ śataśo 'tha sahasraśaḥ<BR>
07,081.009a	dhṛṣṭaketuś ca cedīnām ṛṣabho 'tibaloditaḥ<BR>
07,081.009c	tvarito 'bhyadravad droṇaṃ mahendra iva śambaram<BR>
07,081.010a	tam āpatantaṃ sahasā vyāditāsyam ivāntakam<BR>
07,081.010c	vīradhanvā maheṣvāsas tvaramāṇaḥ samabhyayāt<BR>
07,081.011a	yudhiṣṭhiraṃ mahārāja jigīṣuṃ samavasthitam<BR>
07,081.011c	sahānīkaṃ tato droṇo nyavārayata vīryavān<BR>
07,081.012a	nakulaṃ kuśalaṃ yuddhe parākrāntaṃ parākramī<BR>
07,081.012c	abhyagacchat samāyāntaṃ vikarṇas te sutaḥ prabho<BR>
07,081.013a	sahadevaṃ tathāyāntaṃ durmukhaḥ śatrukarśanaḥ<BR>
07,081.013c	śarair anekasāhasraiḥ samavākirad āśugaiḥ<BR>
07,081.014a	sātyakiṃ tu naravyāghraṃ vyāghradattas tv avārayat<BR>
07,081.014c	śaraiḥ suniśitais tīkṣṇaiḥ kampayan vai muhur muhuḥ<BR>
07,081.015a	draupadeyān naravyāghrān muñcataḥ sāyakottamān<BR>
07,081.015c	saṃrabdhān rathināṃ śreṣṭhān saumadattir avārayat<BR>
07,081.016a	bhīmasenaṃ tathā kruddhaṃ bhīmarūpo bhayānakam<BR>
07,081.016c	pratyavārayad āyāntam ārṣyaśṛṅgir mahārathaḥ<BR>
07,081.017a	tayoḥ samabhavad yuddhaṃ nararākṣasayor mṛdhe<BR>
07,081.017c	yādṛg eva purā vṛttaṃ rāmarāvaṇayor nṛpa<BR>
07,081.018a	tato yudhiṣṭhiro droṇaṃ navatyā nataparvaṇām<BR>
07,081.018c	ājaghne bharataśreṣṭha sarvamarmasu bhārata<BR>
07,081.019a	taṃ droṇaḥ pañcaviṃśatyā nijaghāna stanāntare<BR>
07,081.019c	roṣito bharataśreṣṭha kaunteyena yaśasvinā<BR>
07,081.020a	bhūya eva tu viṃśatyā sāyakānāṃ samācinot<BR>
07,081.020b*0555_01	adṛśyaṃ samare cakre rājānaṃ sāyakottamaiḥ<BR>
07,081.020c	sāśvasūtadhvajaṃ droṇaḥ paśyatāṃ sarvadhanvinām<BR>
07,081.021a	tāñ śarān droṇamuktāṃs tu śaravarṣeṇa pāṇḍavaḥ<BR>
07,081.021c	avārayata dharmātmā darśayan pāṇilāghavam<BR>
07,081.022a	tato droṇo bhṛśaṃ kruddho dharmarājasya saṃyuge<BR>
07,081.022c	ciccheda sahasā dhanvī dhanus tasya mahātmanaḥ<BR>
07,081.023a	athainaṃ chinnadhanvānaṃ tvaramāṇo mahārathaḥ<BR>
07,081.023c	śarair anekasāhasraiḥ purayām āsa sarvataḥ<BR>
07,081.024a	adṛśyaṃ dṛśya rājānaṃ bhāradvājasya sāyakaiḥ<BR>
07,081.024c	sarvabhūtāny amanyanta hatam eva yudhiṣṭhiram<BR>
07,081.025a	ke cic cainam amanyanta tathā vai vimukhīkṛtam<BR>
07,081.025c	hṛto rājeti rājendra brāhmaṇena yaśasvinā<BR>
07,081.026a	sa kṛcchraṃ paramaṃ prāpto dharmarājo yudhiṣṭhiraḥ<BR>
07,081.026c	tyaktvā tat kārmukaṃ chinnaṃ bhāradvājena saṃyuge<BR>
07,081.026e	ādade 'nyad dhanur divyaṃ bhāraghnaṃ vegavattaram<BR>
07,081.027a	tatas tān sāyakān sarvān droṇamuktān sahasraśaḥ<BR>
07,081.027c	ciccheda samare vīras tad adbhutam ivābhavat<BR>
07,081.028a	chittvā ca tāñ śarān rājā krodhasaṃraktalocanaḥ<BR>
07,081.028c	śaktiṃ jagrāha samare girīṇām api dāraṇīm<BR>
07,081.028e	svarṇadaṇḍāṃ mahāghorām aṣṭaghaṇṭāṃ bhayāvahām<BR>
07,081.029a	samutkṣipya ca tāṃ hṛṣṭo nanāda balavad balī<BR>
07,081.029c	nādena sarvabhūtāni trāsayann iva bhārata<BR>
07,081.030a	śaktiṃ samudyatāṃ dṛṣṭvā dharmarājena saṃyuge<BR>
07,081.030c	svasti droṇāya sahasā sarvabhūtāny athābruvan<BR>
07,081.031a	sā rājabhujanirmuktā nirmuktoragasaṃnibhā<BR>
07,081.031c	prajvālayantī gaganaṃ diśaś ca vidiśas tathā<BR>
07,081.031e	droṇāntikam anuprāptā dīptāsyā pannagī yathā<BR>
07,081.031e*0556_01	**** **** kālarātrīva bhārata<BR>
07,081.031e*0556_02	kanyevoragarājasya<BR>
07,081.032a	tām āpatantīṃ sahasā prekṣya droṇo viśāṃ pate<BR>
07,081.032c	prāduścakre tato brāhmam astram astravidāṃ varaḥ<BR>
07,081.033a	tad astraṃ bhasmasāt kṛtvā tāṃ śaktiṃ ghoradarśanām<BR>
07,081.033c	jagāma syandanaṃ tūrṇaṃ pāṇḍavasya yaśasvinaḥ<BR>
07,081.034a	tato yudhiṣṭhiro rājā droṇāstraṃ tat samudyatam<BR>
07,081.034c	aśāmayan mahāprājño brahmāstreṇaiva bhārata<BR>
07,081.035a	vivyādha ca raṇe droṇaṃ pañcabhir nataparvabhiḥ<BR>
07,081.035c	kṣurapreṇa ca tīkṣṇena cicchedāsya mahad dhanuḥ<BR>
07,081.036a	tad apāsya dhanuś chinnaṃ droṇaḥ kṣatriyamardanaḥ<BR>
07,081.036c	gadāṃ cikṣepa sahasā dharmaputrāya māriṣa<BR>
07,081.037a	tām āpatantīṃ sahasā gadāṃ dṛṣṭvā yudhiṣṭhiraḥ<BR>
07,081.037c	gadām evāgrahīt kruddhaś cikṣepa ca paraṃtapaḥ<BR>
07,081.038a	te gade sahasā mukte samāsādya parasparam<BR>
07,081.038c	saṃgharṣāt pāvakaṃ muktvā sameyātāṃ mahītale<BR>
07,081.039a	tato droṇo bhṛśaṃ kruddho dharmarājasya māriṣa<BR>
07,081.039c	caturbhir niśitais tīkṣṇair hayāñ jaghne śarottamaiḥ<BR>
07,081.040a	dhanuś caikena bāṇena cicchedendradhvajopamam<BR>
07,081.040c	ketum ekena ciccheda pāṇḍavaṃ cārdayat tribhiḥ<BR>
07,081.041a	hatāśvāt tu rathāt tūrṇam avaplutya yudhiṣṭhiraḥ<BR>
07,081.041c	tasthāv ūrdhvabhujo rājā vyāyudho bharatarṣabha<BR>
07,081.042a	virathaṃ taṃ samālokya vyāyudhaṃ ca viśeṣataḥ<BR>
07,081.042c	droṇo vyamohayac chatrūn sarvasainyāni cābhibho<BR>
07,081.043a	muñcann iṣugaṇāṃs tīkṣṇāṃl laghuhasto dṛḍhavrataḥ<BR>
07,081.043c	abhidudrāva rājānaṃ siṃho mṛgam ivolbaṇaḥ<BR>
07,081.044a	tam abhidrutam ālokya droṇenāmitraghātinā<BR>
07,081.044c	hā heti sahasā śabdaḥ pāṇḍūnāṃ samajāyata<BR>
07,081.045a	hṛto rājā hṛto rājā bhāradvājena māriṣa<BR>
07,081.045c	ity āsīt sumahāñ śabdaḥ pāṇḍusainyasya sarvataḥ<BR>
07,081.046a	tatas tvaritam āruhya sahadevarathaṃ nṛpaḥ<BR>
07,081.046c	apāyāj javanair aśvaiḥ kuntīputro yudhiṣṭhiraḥ<BR>
07,082.001	saṃjaya uvāca<BR>
07,082.001a	bṛhatkṣatram athāyāntaṃ kekayaṃ dṛḍhavikramam<BR>
07,082.001c	kṣemadhūrtir mahārāja vivyādhorasi mārgaṇaiḥ<BR>
07,082.002a	bṛhatkṣatras tu taṃ rājā navatyā nataparvaṇām<BR>
07,082.002c	ājaghne tvarito yuddhe droṇānīkabibhitsayā<BR>
07,082.003a	kṣemadhūrtis tu saṃkruddhaḥ kekayasya mahātmanaḥ<BR>
07,082.003c	dhanuś ciccheda bhallena pītena niśitena ca<BR>
07,082.004a	athainaṃ chinnadhanvānaṃ śareṇa nataparvaṇā<BR>
07,082.004c	vivyādha hṛdaye tūrṇaṃ pravaraṃ sarvadhanvinām<BR>
07,082.005a	athānyad dhanur ādāya bṛhatkṣatro hasann iva<BR>
07,082.005c	vyaśvasūtadhvajaṃ cakre kṣemadhūrtiṃ mahāratham<BR>
07,082.006a	tato 'pareṇa bhallena pītena niśitena ca<BR>
07,082.006c	jahāra nṛpateḥ kāyāc chiro jvalitakuṇḍalam<BR>
07,082.007a	tac chinnaṃ sahasā tasya śiraḥ kuñcitamūrdhajam<BR>
07,082.007c	sakirīṭaṃ mahīṃ prāpya babhau jyotir ivāmbarāt<BR>
07,082.008a	taṃ nihatya raṇe hṛṣṭo bṛhatkṣatro mahārathaḥ<BR>
07,082.008c	sahasābhyapatat sainyaṃ tāvakaṃ pārthakāraṇāt<BR>
07,082.009a	dhṛṣṭaketum athāyāntaṃ droṇahetoḥ parākramī<BR>
07,082.009c	vīradhanvā maheṣvāso vārayām āsa bhārata<BR>
07,082.010a	tau parasparam āsādya śaradaṃṣṭrau tarasvinau<BR>
07,082.010c	śarair anekasāhasrair anyonyam abhijaghnatuḥ<BR>
07,082.011a	tāv ubhau naraśārdūlau yuyudhāte parasparam<BR>
07,082.011c	mahāvane tīvramadau vāraṇāv iva yūthapau<BR>
07,082.012a	girigahvaram āsādya śārdūlāv iva roṣitau<BR>
07,082.012c	yuyudhāte mahāvīryau parasparajighāṃsayā<BR>
07,082.012d*0557_01	tāv ubhau naraśārdūlau pīḍayantau parasparam<BR>
07,082.013a	tad yuddham āsīt tumulaṃ prekṣaṇīyaṃ viśāṃ pate<BR>
07,082.013c	siddhacāraṇasaṃghānāṃ vismayādbhutadarśanam<BR>
07,082.014a	vīradhanvā tataḥ kruddho dhṛṣṭaketoḥ śarāsanam<BR>
07,082.014c	dvidhā ciccheda bhallena prahasann iva bhārata<BR>
07,082.015a	tad utsṛjya dhanuś chinnaṃ cedirājo mahārathaḥ<BR>
07,082.015c	śaktiṃ jagrāha vipulāṃ rukmadaṇḍām ayasmayīm<BR>
07,082.016a	tāṃ tu śaktiṃ mahāvīryāṃ dorbhyām āyamya bhārata<BR>
07,082.016c	cikṣepa sahasā yatto vīradhanvarathaṃ prati<BR>
07,082.017a	sa tayā vīraghātinyā śaktyā tv abhihato bhṛśam<BR>
07,082.017c	nirbhinnahṛdayas tūrṇaṃ nipapāta rathān mahīm<BR>
07,082.018a	tasmin vinihate śūre trigartānāṃ mahārathe<BR>
07,082.018c	balaṃ te 'bhajyata vibho pāṇḍaveyaiḥ samantataḥ<BR>
07,082.018d*0558_01	sahadevas tataḥ kruddho durmukhena samāgataḥ<BR>
07,082.019a	sahadeve tataḥ ṣaṣṭiṃ sāyakān durmukho 'kṣipat<BR>
07,082.019c	nanāda ca mahānādaṃ tarjayan pāṇḍavaṃ raṇe<BR>
07,082.020a	madreyas tu tataḥ kruddho durmukhaṃ daśabhiḥ śaraiḥ<BR>
07,082.020c	bhrātā bhrātaram āyāntaṃ vivyādha prahasann iva<BR>
07,082.021a	taṃ raṇe rabhasaṃ dṛṣṭvā sahadevaṃ mahābalam<BR>
07,082.021c	durmukho navabhir bāṇais tāḍayām āsa bhārata<BR>
07,082.022a	durmukhasya tu bhallena chittvā ketuṃ mahābalaḥ<BR>
07,082.022c	jaghāna caturo vāhāṃś caturbhir niśitaiḥ śaraiḥ<BR>
07,082.023a	athāpareṇa bhallena pītena niśitena ca<BR>
07,082.023c	ciccheda sāratheḥ kāyāc chiro jvalitakuṇḍalam<BR>
07,082.024a	kṣurapreṇa ca tīkṣṇena kauravyasya mahad dhanuḥ<BR>
07,082.024c	sahadevo raṇe chittvā taṃ ca vivyādha pañcabhiḥ<BR>
07,082.025a	hatāśvaṃ tu rathaṃ tyaktvā durmukho vimanās tadā<BR>
07,082.025c	āruroha rathaṃ rājan niramitrasya bhārata<BR>
07,082.026a	sahadevas tataḥ kruddho niramitraṃ mahāhave<BR>
07,082.026c	jaghāna pṛtanāmadhye bhallena paravīrahā<BR>
07,082.027a	sa papāta rathopasthān niramitro janeśvaraḥ<BR>
07,082.027c	trigartarājasya suto vyathayaṃs tava vāhinīm<BR>
07,082.028a	taṃ tu hatvā mahābāhuḥ sahadevo vyarocata<BR>
07,082.028c	yathā dāśarathī rāmaḥ kharaṃ hatvā mahābalam<BR>
07,082.029a	hāhākāro mahān āsīt trigartānāṃ janeśvara<BR>
07,082.029c	rājaputraṃ hataṃ dṛṣṭvā niramitraṃ mahābalam<BR>
07,082.030a	nakulas te sutaṃ rājan vikarṇaṃ pṛthulocanam<BR>
07,082.030c	muhūrtāj jitavān saṃkhye tad adbhutam ivābhavat<BR>
07,082.031a	sātyakiṃ vyāghradattas tu śaraiḥ saṃnataparvabhiḥ<BR>
07,082.031c	cakre 'dṛśyaṃ sāśvasūtaṃ sadhvajaṃ pṛtanāntare<BR>
07,082.031d*0559_01	sāśvasūtadhvajaṃ cakre adṛśyaṃ pṛtanāntare<BR>
07,082.032a	tān nivārya śarāñ śūraḥ śaineyaḥ kṛtahastavat<BR>
07,082.032c	sāśvasūtadhvajaṃ bāṇair vyāghradattam apātayat<BR>
07,082.033a	kumāre nihate tasmin magadhasya sute prabho<BR>
07,082.033c	māgadhāḥ sarvato yattā yuyudhānam upādravan<BR>
07,082.034a	visṛjantaḥ śarāṃś caiva tomarāṃś ca sahasraśaḥ<BR>
07,082.034c	bhiṇḍipālāṃs tathā prāsān mudgarān musalān api<BR>
07,082.035a	ayodhayan raṇe śūrāḥ sātvataṃ yuddhadurmadam<BR>
07,082.035c	tāṃs tu sarvān sa balavān sātyaktir yuddhadurmadaḥ<BR>
07,082.035e	nātikṛcchrād dhasann eva vijigye puruṣarṣabha<BR>
07,082.036a	māgadhān dravato dṛṣṭvā hataśeṣān samantataḥ<BR>
07,082.036c	balaṃ te 'bhajyata vibho yuyudhānaśarārditam<BR>
07,082.037a	nāśayitvā raṇe sainyaṃ tvadīyaṃ mādhavottamaḥ<BR>
07,082.037c	vidhunvāno dhanuḥśreṣṭhaṃ vyabhrājata mahāyaśāḥ<BR>
07,082.037d*0560_01	yathā daityacamūṃ hatvā śakro rājan vyarocata<BR>
07,082.038a	bhajyamānaṃ balaṃ rājan sātvatena mahātmanā<BR>
07,082.038c	nābhyavartata yuddhāya trāsitaṃ dīrghabāhunā<BR>
07,082.039a	tato droṇo bhṛśaṃ kruddhaḥ sahasodvṛtya cakṣuṣī<BR>
07,082.039c	sātyakiṃ satyakarmāṇaṃ svayam evābhidudruve<BR>
07,083.001	saṃjaya uvāca<BR>
07,083.001a	draupadeyān maheṣvāsān saumadattir mahāyaśāḥ<BR>
07,083.001c	ekaikaṃ pañcabhir viddhvā punar vivyādha saptabhiḥ<BR>
07,083.002a	te pīḍitā bhṛśaṃ tena raudreṇa sahasā vibho<BR>
07,083.002c	pramūḍhā naiva vividur mṛdhe kṛtyaṃ sma kiṃ cana<BR>
07,083.003a	nākulis tu śatānīkaḥ saumadattiṃ nararṣabham<BR>
07,083.003c	dvābhyāṃ viddhvānadad dhṛṣṭaḥ śarābhyāṃ śatrutāpanaḥ<BR>
07,083.004a	tathetare raṇe yattās tribhis tribhir ajihmagaiḥ<BR>
07,083.004c	vivyadhuḥ samare tūrṇaṃ saumadattim amarṣaṇam<BR>
07,083.005a	sa tān prati mahārāja cikṣipe pañca sāyakān<BR>
07,083.005c	ekaikaṃ hṛdi cājaghne ekaikena mahāyaśāḥ<BR>
07,083.006a	tatas te bhrātaraḥ pañca śarair viddhā mahātmanā<BR>
07,083.006c	parivārya rathair vīraṃ vivyadhuḥ sāyakair bhṛśam<BR>
07,083.007a	ārjunis tu hayāṃs tasya caturbhir niśitaiḥ śaraiḥ<BR>
07,083.007c	preṣayām āsa saṃkruddho yamasya sadanaṃ prati<BR>
07,083.008a	bhaimasenir dhanuś chittvā saumadatter mahātmanaḥ<BR>
07,083.008c	nanāda balavan nādaṃ vivyādha ca śitaiḥ śaraiḥ<BR>
07,083.009a	yaudhiṣṭhiro dhvajaṃ tasya chittvā bhūmāv apātayat<BR>
07,083.009c	nākuliś cāśvayantāraṃ rathanīḍād apāharat<BR>
07,083.010a	sāhadevis tu taṃ jñātvā bhrātṛbhir vimukhīkṛtam<BR>
07,083.010c	kṣurapreṇa śiro rājan nicakarta mahāmanāḥ<BR>
07,083.011a	tacchiro nyapatad bhūmau tapanīyavibhūṣitam<BR>
07,083.011c	bhrājayantaṃ raṇoddeśaṃ bālasūryasamaprabham<BR>
07,083.012a	saumadatteḥ śiro dṛṣṭvā nipatat tan mahātmanaḥ<BR>
07,083.012c	vitrastās tāvakā rājan pradudruvur anekadhā<BR>
07,083.013a	alambusas tu samare bhīmasenaṃ mahābalam<BR>
07,083.013c	yodhayām āsa saṃkruddho lakṣmaṇaṃ rāvaṇir yathā<BR>
07,083.014a	saṃprayuddhau raṇe dṛṣṭvā tāv ubhau nararākṣasau<BR>
07,083.014c	vismayaḥ sarvabhūtānāṃ praharṣaś cābhavat tadā<BR>
07,083.015a	ārṣyaśṛṅgiṃ tato bhīmo navabhir niśitaiḥ śaraiḥ<BR>
07,083.015c	vivyādha prahasan rājan rākṣasendram amarṣaṇam<BR>
07,083.016a	tad rakṣaḥ samare viddhaṃ kṛtvā nādaṃ bhayāvaham<BR>
07,083.016c	abhyadravat tato bhīmaṃ ye ca tasya padānugāḥ<BR>
07,083.017a	sa bhīmaṃ pañcabhir viddhvā śaraiḥ saṃnataparvabhiḥ<BR>
07,083.017c	bhīmānugāñ jaghānāśu rathāṃs triṃśad ariṃdamaḥ<BR>
07,083.017e	punaś catuḥśatān hatvā bhīmaṃ vivyādha patriṇā<BR>
07,083.018a	so 'tividdhas tadā bhīmo rākṣasena mahābalaḥ<BR>
07,083.018c	niṣasāda rathopasthe mūrchayābhipariplutaḥ<BR>
07,083.019a	pratilabhya tataḥ saṃjñāṃ mārutiḥ krodhamūrchitaḥ<BR>
07,083.019c	vikṛṣya kārmukaṃ ghoraṃ bhārasādhanam uttamam<BR>
07,083.019e	alambusaṃ śarais tīkṣṇair ardayām āsa sarvataḥ<BR>
07,083.020a	sa viddho bahubhir bāṇair nīlāñjanacayopamaḥ<BR>
07,083.020c	śuśubhe sarvato rājan pradīpta iva kiṃśukaḥ<BR>
07,083.021a	sa vadhyamānaḥ samare bhīmacāpacyutaiḥ śaraiḥ<BR>
07,083.021c	smaran bhrātṛvadhaṃ caiva pāṇḍavena mahātmanā<BR>
07,083.022a	ghoraṃ rūpam atho kṛtvā bhīmasenam abhāṣata<BR>
07,083.022c	tiṣṭhedānīṃ raṇe pārtha paśya me 'dya parākramam<BR>
07,083.023a	bako nāma sudurbuddhe rākṣasapravaro balī<BR>
07,083.023c	parokṣaṃ mama tadvṛttaṃ yad bhrātā me hatas tvayā<BR>
07,083.024a	evam uktvā tato bhīmam antardhānagatas tadā<BR>
07,083.024c	mahātā śaravarṣeṇa bhṛśaṃ taṃ samavākirat<BR>
07,083.025a	bhīmas tu samare rājann adṛśye rākṣase tadā<BR>
07,083.025c	ākāśaṃ pūrayām āsa śaraiḥ saṃnataparvabhiḥ<BR>
07,083.026a	sa vadhyamāno bhīmena nimeṣād ratham āsthitaḥ<BR>
07,083.026c	jagāma dharaṇīṃ kṣudraḥ khaṃ caiva sahasāgamat<BR>
07,083.027a	uccāvacāni rūpāṇi cakāra subahūni ca<BR>
07,083.027b*0561_01	aṇur bṛhat punaḥ sthūlo nādān muñcann ivāmbudaḥ<BR>
07,083.027c	uccāvacās tathā vāco vyājahāra samantataḥ<BR>
07,083.027d*0562_01	nipetur gaganāc caiva śaradhārāḥ sahasraśaḥ<BR>
07,083.027d*0562_02	śaktayaḥ kaṇapāḥ prāsāḥ śūlapaṭṭiśatomarāḥ<BR>
07,083.027d*0562_03	śataghnyaḥ parighāś caiva bhiṇḍipālāḥ paraśvadhāḥ<BR>
07,083.027d*0562_04	śilāḥ khaḍgā guḍāś caiva ṛṣṭir vajrāṇi caiva ha<BR>
07,083.027d*0562_05	sā rākṣasavisṛṣṭā tu śastravṛṣṭiḥ sudāruṇā<BR>
07,083.027d*0563_01	jaghāna pāṇḍuputrasya sainikān raṇamūrdhani<BR>
07,083.028a	tena pāṇḍavasainyānāṃ mṛditā yudhi vāraṇāḥ<BR>
07,083.028c	hayāś ca bahavo rājan pattayaś ca tathā punaḥ<BR>
07,083.028e	rathebhyo rathinaḥ petus tasya nunnāḥ sma sāyakaiḥ<BR>
07,083.029a	śoṇitodāṃ rathāvartāṃ hastigrāhasamākulām<BR>
07,083.029b*0564_01	sa hatvā rathabhūyiṣṭhāṃ nadīṃ prāvartayat tadā<BR>
07,083.029c	chatrahaṃsāṃ kardaminīṃ bāhupannagasaṃkulām<BR>
07,083.030a	nadīṃ pravartayām āsa rakṣogaṇasamākulām<BR>
07,083.030c	vahantīṃ bahudhā rājaṃś cedipāñcālasṛñjayān<BR>
07,083.030d*0565_01	vahantīṃ sṛñjayāṃś caiva pāñcālān atha bāhlikān<BR>
07,083.031a	taṃ tathā samare rājan vicarantam abhītavat<BR>
07,083.031c	pāṇḍavā bhṛśasaṃvignāḥ prāpaśyaṃs tatsya vikramam<BR>
07,083.032a	tāvakānāṃ tu sainyānāṃ praharṣaḥ samajāyata<BR>
07,083.032c	vāditraninadaś cograḥ sumahāṃl lomaharṣaṇaḥ<BR>
07,083.032d*0566_01	praharṣayad raṇe rakṣaḥ pāṇḍavāṃś ca vyamohayat<BR>
07,083.033a	taṃ śrutvā ninadaṃ ghoraṃ tava sainyasya pāṇḍavaḥ<BR>
07,083.033c	nāmṛṣyata yathā nāgas talaśabdaṃ samīritam<BR>
07,083.034a	tataḥ krodhābhitāmrākṣo nirdahann iva pāvakaḥ<BR>
07,083.034c	saṃdadhe tvāṣṭram astraṃ sa svayaṃ tvaṣṭeva māriṣa<BR>
07,083.035a	tataḥ śarasahasrāṇi prādurāsan samantataḥ<BR>
07,083.035c	taiḥ śarais tava sainyasya vidrāvaḥ sumahān abhūt<BR>
07,083.036a	tad astraṃ preṣitaṃ tena bhīmasenena saṃyuge<BR>
07,083.036c	rākṣasasya mahāmāyāṃ hatvā rākṣasam ārdayat<BR>
07,083.037a	sa vadhyamāno bahudhā bhīmasenena rākṣasaḥ<BR>
07,083.037c	saṃtyajya saṃyuge bhīmaṃ droṇānīkam upādravat<BR>
07,083.038a	tasmiṃs tu nirjite rājan rākṣasendre mahātmanā<BR>
07,083.038c	anādayan siṃhanādaiḥ pāṇḍavāḥ sarvatodiśam<BR>
07,083.039a	apūjayan mārutiṃ ca saṃhṛṣṭās te mahābalam<BR>
07,083.039c	prahrādaṃ samare jitvā yathā śakraṃ marudgaṇāḥ<BR>
07,084.001	saṃjaya uvāca<BR>
07,084.001@009_0001	kirantaṃ śaravarṣāṇi roṣād droṇaṃ mahāmṛdhe<BR>
07,084.001@009_0002	vitrāsayantaṃ tāṃ senāṃ kaunteyānāṃ mahīpate<BR>
07,084.001@009_0003	dṛṣṭvā tato maheṣvāso nighnantaṃ ca rathān bhṛśam<BR>
07,084.001@009_0004	ghaṭotkaco mahābāhū raṇāyābhijagāma ha<BR>
07,084.001@009_0005	piśācavadanair yuktaṃ rathaṃ kāñcanabhūṣitam<BR>
07,084.001@009_0006	samāsthāya mahārāja nānāpraharaṇair vṛtam<BR>
07,084.001@009_0007	daṃśitas tapanīyena kavacena suvarcasā<BR>
07,084.001@009_0008	bhūṣaṇair ācitāṅgaś ca nadann iva ca toyadaḥ<BR>
07,084.001@009_0009	haiḍimbeyaḥ susaṃkruddho droṇam abhyadravad balī<BR>
07,084.001@009_0010	tam abhyadhāvad āyāntaṃ kruddharūpam alambusaḥ<BR>
07,084.001@009_0011	ṛkṣacarmaparikṣiptaṃ ratham āsthāya daṃśitaḥ<BR>
07,084.001@009_0012	raktoṣṭhaḥ sadhanuḥ prāṃśuḥ kalpavṛkṣa iva sthitaḥ<BR>
07,084.001@009_0013	kṣipañ chataghnīṃ vipulāṃ musalopalatomarān<BR>
07,084.001@009_0014	musaṇṭhīr bahulāś caiva triśūlān api paṭṭasān<BR>
07,084.001@009_0015	karpaṇāñ śatadhārāṃś ca pinākān vividhāṃs tathā<BR>
07,084.001@009_0016	cakrāṇi ca kṣuraprāṇi kṣepaṇīś ca kaṭaṃkaṭān<BR>
07,084.001@009_0017	nārācān vividhān asyan sakaṅkolūkavāyasaḥ<BR>
07,084.001@009_0018	cikṣepa dhanur ādāya ninadan bhairavān ravān<BR>
07,084.001@009_0019	taṃ raudraṃ krūram āyāntaṃ dṛṣṭvā kālam ivāgatam<BR>
07,084.001@009_0020	prādravad bhayasaṃvignā sā rājan pāṇḍuvāhinī<BR>
07,084.001@009_0021	satyakas tu naravyāghro dṛṣṭvā taṃ rākṣasaṃ yudhi<BR>
07,084.001@009_0022	abhyayād amaraprakhyo bhrāmayitvā mahad dhanuḥ<BR>
07,084.001@009_0023	abhyadravac ca tad rakṣas tiṣṭha tiṣṭheti cābravīt<BR>
07,084.001@009_0024	alambusaṃ rākṣasendraṃ so 'stravarṣair avākirat<BR>
07,084.001@009_0025	tataḥ pāṇḍavasainyāni vidrutāny atha bhārata<BR>
07,084.001@009_0026	nirīkṣyābhyadravat tūrṇaṃ tvaramāṇo ghaṭotkacaḥ<BR>
07,084.001@009_0027	cikṣepa ca gadāśaktīs tomarān atha paṭṭasān<BR>
07,084.001@009_0028	hemacitratsarūn ugrān khaḍgān ākāśasaprabhān<BR>
07,084.001@009_0029	anyonyam ārād ālokya rākṣasau tau mahābalau<BR>
07,084.001@009_0030	bhairavaṃ nadatur nādān satoyāv iva toyadau<BR>
07,084.001@009_0031	tataḥ pravavṛte yuddhaṃ ghoraṃ rākṣasasiṃhayoḥ<BR>
07,084.001@009_0032	yādṛg eva purā vṛttaṃ rāmarāvaṇayor mṛdhe<BR>
07,084.001@009_0033	tau śaktīś ca pinākāṃś ca vajrān khaḍgān paraṣvadhān<BR>
07,084.001@009_0034	anyonyam abhisaṃkruddhau tadā vyasṛjatām ubhau<BR>
07,084.001@009_0035	ākṛṣyamāṇe dhanuṣī tayor bāhubalena ca<BR>
07,084.001@009_0036	yantreṇeva tadā rājan bhṛśaṃ nādān pracakratuḥ<BR>
07,084.001@009_0037	alambusas tataś cakraṃ kṛtāntajvalanaprabham<BR>
07,084.001@009_0038	ghaṭotkacāya cikṣepa yatnam āsthāya vīryavān<BR>
07,084.001@009_0039	tad bhaimaseniḥ saṃprekṣya cakraṃ vegavad antare<BR>
07,084.001@009_0040	gadayā tāḍayām āsa tad dīrṇaṃ śatadhābhavat<BR>
07,084.001@009_0041	tato 'gnicūrṇaiḥ sahasā cakraghātaviniḥsṛtaiḥ<BR>
07,084.001@009_0042	daṃśakair iva sā senā patadbhir bhṛśasaṃkulā<BR>
07,084.001@009_0043	tataḥ pratihate cakre sa vīro roṣasaṃkulaḥ<BR>
07,084.001@009_0044	prāhiṇot tarasā śūlaṃ śaktīr daśaśatās tadā<BR>
07,084.001@009_0045	jvalantīr vikirantīś ca jvālāmālāḥ sahasraśaḥ<BR>
07,084.001@009_0046	yugāntolkānibhās tīkṣṇā hemadaṇḍā mahāsvanāḥ<BR>
07,084.001@009_0047	tāś cāpatantīḥ saṃprekṣya rākṣasasya ghaṭotkacaḥ<BR>
07,084.001@009_0048	ardhacandraiḥ praciccheda nārācaiḥ kaṅkapatribhiḥ<BR>
07,084.001@009_0049	tato roṣaparītāṅgaḥ pramumoca sa rākṣasaḥ<BR>
07,084.001@009_0050	śaravarṣaṃ mahāghoraṃ ghaṭotkacarathaṃ prati<BR>
07,084.001a	alambusaṃ tathā yuddhe vicarantam abhītavat<BR>
07,084.001c	haiḍimbaḥ prayayau tūrṇaṃ vivyādha ca śitaiḥ śaraiḥ<BR>
07,084.002a	tayoḥ pratibhayaṃ yuddham āsīd rākṣasasiṃhayoḥ<BR>
07,084.002c	kurvator vividhā māyāḥ śakraśambarayor iva<BR>
07,084.003a	alambuso bhṛśaṃ kruddho ghaṭotkacam atāḍayat<BR>
07,084.003b*0567_01	tayor yuddhaṃ samabhavad rakṣogrāmaṇimukhyayoḥ<BR>
07,084.003b*0567_02	yādṛg eva purā vṛttaṃ rāmarāvaṇayoḥ prabho<BR>
07,084.003b*0568_01	tādṛg yuddhaṃ samabhavat tayo rākṣasasiṃhayoḥ<BR>
07,084.003c	ghaṭotkacas tu viṃśatyā nārācānāṃ stanāntare<BR>
07,084.003e	alambusam atho viddhvā siṃhavad vyanadan muhuḥ<BR>
07,084.004a	tathaivālambuso rājan haiḍimbaṃ yuddhadurmadam<BR>
07,084.004c	viddhvā viddhvānadad dhṛṣṭaḥ pūrayan khaṃ samantataḥ<BR>
07,084.005a	tathā tau bhṛśasaṃkruddhau rākṣasendrau mahābalau<BR>
07,084.005c	nirviśeṣam ayudhyetāṃ māyābhir itaretaram<BR>
07,084.006a	māyāśatasṛjau dṛptau mohayantau parasparam<BR>
07,084.006c	māyāyuddhe sukuśalau māyāyuddham ayudhyatām<BR>
07,084.007a	yāṃ yāṃ ghaṭotkaco yuddhe māyāṃ darśayate nṛpa<BR>
07,084.007c	tāṃ tām alambuso rājan māyayaiva nijaghnivān<BR>
07,084.008a	taṃ tathā yudhyamānaṃ tu māyāyuddhaviśāradam<BR>
07,084.008c	alambusaṃ rākṣasendraṃ dṛṣṭvākrudhyanta pāṇḍavāḥ<BR>
07,084.009a	ta enaṃ bhṛśasaṃkruddhāḥ sarvataḥ pravarā rathaiḥ<BR>
07,084.009c	abhyadravanta saṃkruddhā bhīmasenādayo nṛpa<BR>
07,084.010a	ta enaṃ koṣṭhakīkṛtya rathavaṃśena māriṣa<BR>
07,084.010c	sarvato vyakiran bāṇair ulkābhir iva kuñjaram<BR>
07,084.011a	sa teṣām astravegaṃ taṃ pratihatyāstramāyayā<BR>
07,084.011c	tasmād rathavrajān mukto vanadāhād iva dvipaḥ<BR>
07,084.012a	sa visphārya dhanur ghoram indrāśanisamasvanam<BR>
07,084.012c	mārutiṃ pañcaviṃśatyā bhaimaseniṃ ca pañcabhiḥ<BR>
07,084.012e	yudhiṣṭhiraṃ tribhir viddhvā sahadevaṃ ca saptabhiḥ<BR>
07,084.013a	nakulaṃ ca trisaptatyā drupadeyāṃś ca māriṣa<BR>
07,084.013c	pañcabhiḥ pañcabhir viddhvā ghoraṃ nādaṃ nanāda ha<BR>
07,084.014a	taṃ bhīmaseno navabhiḥ sahadevaś ca pañcabhiḥ<BR>
07,084.014c	yudhiṣṭhiraḥ śatenaiva rākṣasaṃ pratyavidhyata<BR>
07,084.014e	nakulaś ca catuḥṣaṣṭyā draupadeyās tribhis tribhiḥ<BR>
07,084.015a	haiḍimbo rākṣasaṃ viddhvā yuddhe pañcāśatā śaraiḥ<BR>
07,084.015c	punar vivyādha saptatyā nanāda ca mahābalaḥ<BR>
07,084.015d*0569_01	tasya nādena mahatā kampiteyaṃ vasuṃdharā<BR>
07,084.015d*0569_02	saparvatavanā rājan sapādapajalāśayā<BR>
07,084.016a	so 'tividdho maheṣvāsaḥ sarvatas tair mahārathaiḥ<BR>
07,084.016c	prativivyādha tān sarvān pañcabhiḥ pañcabhiḥ śaraiḥ<BR>
07,084.017a	taṃ kruddhaṃ rākṣasaṃ yuddhe pratikruddhas tu rākṣasaḥ<BR>
07,084.017c	haiḍimbo bharataśreṣṭha śarair vivyādha saptabhiḥ<BR>
07,084.018a	so 'tividdho balavatā rākṣasendro mahābalaḥ<BR>
07,084.018c	vyasṛjat sāyakāṃs tūrṇaṃ svarṇapuṅkhāñ śilāśitān<BR>
07,084.019a	te śarā nataparvāṇo viviśū rākṣasaṃ tadā<BR>
07,084.019c	ruṣitāḥ pannagā yadvad girim ugrā mahābalāḥ<BR>
07,084.020a	tatas te pāṇḍavā rājan samantān niśitāñ śarān<BR>
07,084.020c	preṣayām āsur udvignā haiḍimbaś ca ghaṭotkacaḥ<BR>
07,084.021a	sa vadhyamānaḥ samare pāṇḍavair jitakāśibhiḥ<BR>
07,084.021b*0570_01	martyadharmam anuprāptaḥ kartavyaṃ nānvapadyata<BR>
07,084.021b*0570_02	tataḥ samaraśauṇḍo vai bhaimasenir mahābalaḥ<BR>
07,084.021b*0570_03	samīkṣya tadavasthaṃ taṃ vadhāyāsya mano dadhe<BR>
07,084.021b*0570_04	vegaṃ cakre mahāntaṃ ca rākṣasendrarathaṃ prati<BR>
07,084.021b@010_0001	ghaṭotkaco 'py asaṃbhrāntaḥ śaravarṣaṃ mahattaram<BR>
07,084.021b@010_0002	alambusavadhaprepsur mumocāgnir iva jvalan<BR>
07,084.021b@010_0003	alambusarathāc cogrād ghaṭotkacarathād api<BR>
07,084.021b@010_0004	śarāḥ prādurbhavanti sma dvirephā iva khād diśaḥ<BR>
07,084.021b@010_0005	abhracchāyeva racitā bāṇais tatra nareśvara<BR>
07,084.021b@010_0006	na sma vijñāyate kiṃ cid andhakāre kṛte śaraiḥ<BR>
07,084.021b@010_0007	tata ākarṇamuktena bhallena ca ghaṭotkacaḥ<BR>
07,084.021b@010_0008	alambusasya ciccheda śiro yantur mahābalaḥ<BR>
07,084.021b@010_0009	tato 'parair vegavadbhiḥ kṣurais tasya ghaṭotkacaḥ<BR>
07,084.021b@010_0010	akṣamīṣāṃ yugaṃ caiva ciccheda yudhi tāḍayan<BR>
07,084.021b@010_0011	avaskandya rathāt tūrṇaṃ kairmīriḥ krodhamūrchitaḥ<BR>
07,084.021b@010_0012	tasmin māyāmayaṃ ghoram astravarṣaṃ vavarṣa ha<BR>
07,084.021b@010_0013	ghaṭotkaco 'pyāśu rathāt praskandya sa tam eva ca<BR>
07,084.021b@010_0014	māyāstreṇaiva māyāstraṃ vyadhamat samare ripoḥ<BR>
07,084.021b@010_0015	haiḍimbenārdyamānas tu yudhi so 'lambuso dṛḍham<BR>
07,084.021b@010_0016	antarhito mahārāja ghaṭotkacam ayodhayat<BR>
07,084.021b@010_0017	antardhānagataṃ dṛṣṭvā tatra tatra ghaṭotkacaḥ<BR>
07,084.021b@010_0018	gadayā tāḍayām āsa vegavatyā mahābalaḥ<BR>
07,084.021b@010_0019	utpapāta tato vyomni prahāraparipīḍitaḥ<BR>
07,084.021b@010_0020	alambuso rākṣasendraḥ sahasā pakṣirāḍ iva<BR>
07,084.021b@010_0021	ghaṭotkaco 'py asaṃbhrāntaḥ khaḍgapāṇir athotpatat<BR>
07,084.021b@010_0022	tato vegena mahatā vivarṣiṣur ivāmbudaḥ<BR>
07,084.021b@010_0023	tam āpatantaṃ saṃprekṣya kairmīrī rākṣasottamaḥ<BR>
07,084.021b@010_0024	abhidudrāva vegena siṃhaḥ siṃham iva sthitam<BR>
07,084.021b@010_0025	dakṣiṇenāsim udyamya vakṣaḥ pracchādya varmaṇā<BR>
07,084.021b@010_0026	abhidudrāva vegena vegavantaṃ ghaṭotkacaḥ<BR>
07,084.021b@010_0027	tāv ubhau vegasaṃrabdhāv alambusaghaṭotkacau<BR>
07,084.021b@010_0028	anyonyasya tathaivorū samājaghnatur añjasā<BR>
07,084.021b@010_0029	anyonyasyābhighātena tayo rākṣasasiṃhayoḥ<BR>
07,084.021b@010_0030	śailenābhihatasyaiva śailasyābhūn mahāsvanaḥ<BR>
07,084.021b@010_0031	tatopasṛtya sahasā punar āpetatur bhṛśam<BR>
07,084.021b@010_0032	carantāv asimārgāṃs tān vividhān rākṣasottamau<BR>
07,084.021b@010_0033	tayor gātreṣu patitāv asī bhinnau nipetatuḥ<BR>
07,084.021b@010_0034	vegotsṛṣṭe maghavatā vajre śailataṭeṣv iva<BR>
07,084.021b@010_0035	tataḥ sainyāni dadṛśus tad yuddham atidāruṇam<BR>
07,084.021b@010_0036	yuddhaṃ tayo rākṣasayor āmiṣe śyenayor iva<BR>
07,084.021b@010_0037	tato lohitaraktākṣāv ubhau tau rākṣasottamau<BR>
07,084.021b@010_0038	adṛśyetāṃ tu śārdūlau sandhyāraktāv ivāmbudau<BR>
07,084.021b@010_0039	cakrāte śyenavac caiva maṇḍalāni sahasraśaḥ<BR>
07,084.021b@010_0040	ubhau nistriṃśahastau tau sapakṣāv iva pakṣiṇau<BR>
07,084.021b@010_0041	tato bhrāmya tu taṃ khaḍgaṃ pāṇḍoḥ kirmīranandanaḥ<BR>
07,084.021b@010_0042	cikṣepāsya śiro hartuṃ sa ca tasya ghaṭotkacaḥ<BR>
07,084.021b@010_0043	tāv asī yugapad dīptau sametya vipulau bhuvi<BR>
07,084.021b@010_0044	patitau tau tu bāhubhyāṃ rākṣasau samasajjatām<BR>
07,084.021b@010_0045	śīrṣaghātāṃsaghātaiś ca parasparam athāhatau<BR>
07,084.021b@010_0046	punar vimiśritau vīrau vyāyudhyete muhur muhuḥ<BR>
07,084.021c	dagdhādrikūṭaśṛṅgābhaṃ bhinnāñjanacayopamam<BR>
07,084.021d*0571_01	rathād ratham abhidrutya kruddho haiḍimba ākṣipat<BR>
07,084.021d*0571_02	udbabarha rathāc cāpi pannagaṃ garuḍo yathā<BR>
07,084.022a	samutkṣipya ca bāhubhyām āvidhya ca punaḥ punaḥ<BR>
07,084.022c	niṣpipeṣa kṣitau kṣipraṃ pūrṇakumbham ivāśmani<BR>
07,084.023a	balalāghavasaṃpannaḥ saṃpanno vikrameṇa ca<BR>
07,084.023c	bhaimasenī raṇe kruddhaḥ sarvasainyāny abhīṣayat<BR>
07,084.024a	sa visphuṭitasarvāṅgaś cūrṇitāsthivibhūṣaṇaḥ<BR>
07,084.024c	ghaṭotkacena vīreṇa hataḥ sālakaṭaṅkaṭaḥ<BR>
07,084.024d*0572_01	pāṇḍavānāṃ tataḥ senā taṃ dṛṣṭvā vinipātitam<BR>
07,084.024d*0572_02	nanāda sumahānādaṃ harṣavegasamāplutā<BR>
07,084.024d*0572_03	tatas tu nipapātāśu gatāsur bhuvi rākṣasaḥ<BR>
07,084.024d*0572_04	śikharaṃ parvatasyeva vajravegena pātitam<BR>
07,084.024d*0572_05	patatā tena mahatā rathināṃ dantināṃ daśa<BR>
07,084.024d*0572_06	tava sainye mahārāja nihatāḥ subṛhattayā<BR>
07,084.025a	tataḥ sumanasaḥ pārthā hate tasmin niśācare<BR>
07,084.025c	cukruśuḥ siṃhanādāṃś ca vāsāṃsy ādudhuvuś ca ha<BR>
07,084.026a	tāvakāś ca hataṃ dṛṣṭvā rākṣasendraṃ mahābalam<BR>
07,084.026c	alambusaṃ bhīmarūpaṃ viśīrṇam iva parvatam<BR>
07,084.026e	hāhākāram akurvanta sainyāni bharatarṣabha<BR>
07,084.027a	janāś ca tad dadṛśire rakṣaḥ kautūhalānvitāḥ<BR>
07,084.027c	yadṛcchayā nipatitaṃ bhūmāv aṅgārakaṃ yathā<BR>
07,084.028a	ghaṭotkacas tu tad dhatvā rakṣo balavatāṃ varam<BR>
07,084.028c	mumoca balavan nādaṃ balaṃ hatveva vāsavaḥ<BR>
07,084.029a	sa pūjyamānaḥ pitṛbhiḥ sabāndhavair; ghaṭotkacaḥ karmaṇi duṣkare kṛte<BR>
07,084.029b*0573_01	tato ghaṭotkaco hatvā tad rakṣo vṛtrasaṃnibham<BR>
07,084.029b*0573_02	punaḥ svaratham āsthāya vijigīṣur nanāda ca<BR>
07,084.029b*0573_03	nanāda cātīva hi pāṇḍavātmajo<BR>
07,084.029b*0573_04	raṇājire hṛṣṭamanā ghaṭotkacaḥ<BR>
07,084.029c	ripuṃ nihatyābhinananda vai tadā; alambusaṃ pakvam alambusaṃ yathā<BR>
07,084.030a	tato ninādaḥ sumahān samutthitaḥ; saśaṅkhanānāvidhabāṇaghoṣavān<BR>
07,084.030c	niśamya taṃ pratyanadaṃs tu kauravās; tato dhvanir bhuvanam athāspṛśad bhṛśam<BR>
07,084.030d*0574_01	tato 'bhigamya rājānaṃ dharmaputraṃ yudhiṣṭhiram<BR>
07,084.030d*0574_02	svakarmāvedayan mūrdhnā sāñjalir nipapāta ha<BR>
07,084.030d*0574_03	mūrdhny upāghrāya taṃ jyeṣṭhaḥ pariṣvajya ca pāṇḍavaḥ<BR>
07,084.030d*0574_04	prīto 'smīty abravīd rājan harṣād utphullalocanaḥ<BR>
07,084.030d*0574_05	ghaṭotkacena niṣpiṣṭe mṛte sālakaṭaṅkaṭe<BR>
07,084.030d*0574_06	babhūvur muditāḥ sarve hate tasmin niśācare<BR>
07,085.001	dhṛtarāṣṭra uvāca<BR>
07,085.001a	bhāradvājaṃ kathaṃ yuddhe yuyudhāno 'bhyavārayat<BR>
07,085.001c	saṃjayācakṣva tattvena paraṃ kautūhalaṃ hi me<BR>
07,085.002	saṃjaya uvāca<BR>
07,085.002a	śṛṇu rājan mahāprājña saṃgrāmaṃ lomaharṣaṇam<BR>
07,085.002c	droṇasya pāṇḍavaiḥ sārdhaṃ yuyudhānapurogamaiḥ<BR>
07,085.003a	vadhyamānaṃ balaṃ dṛṣṭvā yuyudhānena māriṣa<BR>
07,085.003c	abhyadravat svayaṃ droṇaḥ sātyakiṃ satyavikramam<BR>
07,085.004a	tam āpatantaṃ sahasā bhāradvājaṃ mahāratham<BR>
07,085.004c	sātyakiḥ pañcaviṃśatyā kṣudrakāṇāṃ samārpayat<BR>
07,085.005a	droṇo 'pi yudhi vikrānto yuyudhānaṃ samāhitaḥ<BR>
07,085.005c	avidhyat pañcabhis tūrṇaṃ hemapuṅkhaiḥ śilāśitaiḥ<BR>
07,085.006a	te varma bhittvā sudṛḍhaṃ dviṣatpiśitabhojanāḥ<BR>
07,085.006c	abhyagur dharaṇīṃ rājañ śvasanta iva pannagāḥ<BR>
07,085.007a	dīrghabāhur abhikruddhas tottrārdita iva dvipaḥ<BR>
07,085.007c	droṇaṃ pañcāśatāvidhyan nārācair agnisaṃnibhaiḥ<BR>
07,085.008a	bhāradvājo raṇe viddho yuyudhānena satvaram<BR>
07,085.008c	sātyakiṃ bahubhir bāṇair yatamānam avidhyata<BR>
07,085.009a	tataḥ kruddho maheṣvāso bhūya eva mahābalaḥ<BR>
07,085.009c	sātvataṃ pīḍayām āsa śatena nataparvaṇā<BR>
07,085.010a	sa vadhyamānaḥ samare bhāradvājena sātyakiḥ<BR>
07,085.010c	nābhyapadyata kartavyaṃ kiṃ cid eva viśāṃ pate<BR>
07,085.011a	viṣaṇṇavadanaś cāpi yuyudhāno 'bhavan nṛpa<BR>
07,085.011c	bhāradvājaṃ raṇe dṛṣṭvā visṛjantaṃ śitāñ śarān<BR>
07,085.012a	taṃ tu saṃprekṣya te putrāḥ sainikāś ca viśāṃ pate<BR>
07,085.012c	prahṛṣṭamanaso bhūtvā siṃhavad vyanadan muhuḥ<BR>
07,085.013a	taṃ śrutvā ninadaṃ ghoraṃ pīḍyamānaṃ ca mādhavam<BR>
07,085.013c	yudhiṣṭhiro 'bravīd rājan sarvasainyāni bhārata<BR>
07,085.014a	eṣa vṛṣṇivaro vīraḥ sātyakiḥ satyakarmakṛt<BR>
07,085.014c	grasyate yudhi vīreṇa bhānumān iva rāhuṇā<BR>
07,085.014e	abhidravata gacchadhvaṃ sātyakir yatra yudhyate<BR>
07,085.015a	dhṛṣṭadyumnaṃ ca pāñcālyam idam āha janādhipa<BR>
07,085.015b*0575_01	droṇaṃ vāraya sukṣipraṃ satyakaṃ mā vadhīd dvijaḥ<BR>
07,085.015c	abhidrava drutaṃ droṇaṃ kiṃ nu tiṣṭhasi pārṣata<BR>
07,085.015e	na paśyasi bhayaṃ ghoraṃ droṇān naḥ samupasthitam<BR>
07,085.016a	asau droṇo maheṣvāso yuyudhānena saṃyuge<BR>
07,085.016c	krīḍate sūtrabaddhena pakṣiṇā bālako yathā<BR>
07,085.017a	tatraiva sarve gacchantu bhīmasenamukhā rathāḥ<BR>
07,085.017c	tvayaiva sahitā yattā yuyudhānarathaṃ prati<BR>
07,085.018a	pṛṣṭhato 'nugamiṣyāmi tvām ahaṃ sahasainikaḥ<BR>
07,085.018c	sātyakiṃ mokṣayasvādya yamadaṃṣṭrāntaraṃ gatam<BR>
07,085.019a	evam uktvā tato rājā sarvasainyena pāṇḍavaḥ<BR>
07,085.019c	abhyadravad raṇe droṇaṃ yuyudhānasya kāraṇāt<BR>
07,085.020a	tatrārāvo mahān āsīd droṇam ekaṃ yuyutsatām<BR>
07,085.020c	pāṇḍavānāṃ ca bhadraṃ te sṛñjayānāṃ ca sarvaśaḥ<BR>
07,085.021a	te sametya naravyāghrā bhāradvājaṃ mahāratham<BR>
07,085.021c	abhyavarṣañ śarais tīkṣṇaiḥ kaṅkabarhiṇavājitaiḥ<BR>
07,085.022a	smayann eva tu tān vīrān droṇaḥ pratyagrahīt svayam<BR>
07,085.022c	atithīn āgatān yadvat salilenāsanena ca<BR>
07,085.023a	tarpitās te śarais tasya bhāradvājasya dhanvinaḥ<BR>
07,085.023c	ātitheyagṛhaṃ prāpya nṛpate 'tithayo yathā<BR>
07,085.024a	bhāradvājaṃ ca te sarve na śekuḥ prativīkṣitum<BR>
07,085.024c	madhyaṃdinam anuprāptaṃ sahasrāṃśum iva prabho<BR>
07,085.025a	tāṃs tu sarvān maheṣvāsān droṇaḥ śastrabhṛtāṃ varaḥ<BR>
07,085.025c	atāpayac charavrātair gabhastibhir ivāṃśumān<BR>
07,085.026a	vadhyamānā raṇe rājan pāṇḍavāḥ sṛñjayās tathā<BR>
07,085.026c	trātāraṃ nādhyagacchanta paṅkamagnā iva dvipāḥ<BR>
07,085.027a	droṇasya ca vyadṛśyanta visarpanto mahāśarāḥ<BR>
07,085.027c	gabhastaya ivārkasya pratapantaḥ samantataḥ<BR>
07,085.028a	tasmin droṇena nihatāḥ pāñcālāḥ pañcaviṃśatiḥ<BR>
07,085.028c	mahārathasamākhyātā dhṛṣṭadyumnasya saṃmatāḥ<BR>
07,085.029a	pāṇḍūnāṃ sarvasainyeṣu pāñcālānāṃ tathaiva ca<BR>
07,085.029b*0576_01	pāñcāleṣv atha śūreṣu kekayeṣu ca mānavāḥ<BR>
07,085.029c	droṇaṃ sma dadṛśuḥ śūraṃ vinighnantaṃ varān varān<BR>
07,085.030a	kekayānāṃ śataṃ hatvā vidrāvya ca samantataḥ<BR>
07,085.030c	droṇas tasthau mahārāja vyāditāsya ivāntakaḥ<BR>
07,085.031a	pāñcālān sṛñjayān matsyān kekayān pāṇḍavān api<BR>
07,085.031c	droṇo 'jayan mahābāhuḥ śataśo 'tha sahasraśaḥ<BR>
07,085.032a	teṣāṃ samabhavac chabdo vadhyatāṃ droṇasāyakaiḥ<BR>
07,085.032c	vanaukasām ivāraṇye dahyatāṃ dhūmaketunā<BR>
07,085.033a	tatra devāḥ sagandharvāḥ pitaraś cābruvan nṛpa<BR>
07,085.033c	ete dravanti pāñcālāḥ pāṇḍavāś ca sasainikāḥ<BR>
07,085.034a	taṃ tathā samare droṇaṃ nighnantaṃ somakān raṇe<BR>
07,085.034c	na cāpy abhiyayuḥ ke cid apare naiva vivyadhuḥ<BR>
07,085.035a	vartamāne tathā raudre tasmin vīravarakṣaye<BR>
07,085.035c	aśṛṇot sahasā pārthaḥ pāñcajanyasya nisvanam<BR>
07,085.036a	pūrito vāsudevena śaṅkharāṭ svanate bhṛśam<BR>
07,085.036c	yudhyamāneṣu vīreṣu saindhavasyābhirakṣiṣu<BR>
07,085.036e	nadatsu dhārtarāṣṭreṣu vijayasya rathaṃ prati<BR>
07,085.037a	gāṇḍīvasya ca nirghoṣe vipranaṣṭe samantataḥ<BR>
07,085.037c	kaśmalābhihato rājā cintayām āsa pāṇḍavaḥ<BR>
07,085.038a	na nūnaṃ svasti pārthasya yathā nadati śaṅkharāṭ<BR>
07,085.038c	kauravāś ca yathā hṛṣṭā vinadanti muhur muhuḥ<BR>
07,085.038d*0577_01	saṃjaya uvāca<BR>
07,085.038d*0577_01	vyaktam adya vinaśyante sarvalokamahārathāḥ<BR>
07,085.038d*0577_02	śrutvā tu ninadaṃ ghoraṃ pāñcajanyasya māriṣa<BR>
07,085.039a	evaṃ saṃcintayitvā tu vyākulenāntarātmanā<BR>
07,085.039c	ajātaśatruḥ kaunteyaḥ sātvataṃ pratyabhāṣata<BR>
07,085.040a	bāṣpagadgadayā vācā muhyamāno muhur muhuḥ<BR>
07,085.040c	kṛtyasyānantarāpekṣī śaineyaṃ śinipuṃgavam<BR>
07,085.041a	yaḥ sa dharmaḥ purā dṛṣṭaḥ sadbhiḥ śaineya śāśvataḥ<BR>
07,085.041c	sāṃparāye suhṛtkṛtye tasya kālo 'yam āgataḥ<BR>
07,085.042a	sarveṣv api ca yodheṣu cintayañ śinipuṃgava<BR>
07,085.042c	tvattaḥ suhṛttamaṃ kaṃ cin nābhijānāmi sātyake<BR>
07,085.043a	yo hi prītamanā nityaṃ yaś ca nityam anuvrataḥ<BR>
07,085.043c	sa kārye sāṃparāye tu niyojya iti me matiḥ<BR>
07,085.044a	yathā ca keśavo nityaṃ pāṇḍavānāṃ parāyaṇam<BR>
07,085.044c	tathā tvam api vārṣṇeya kṛṣṇatulyaparākramaḥ<BR>
07,085.045a	so 'haṃ bhāraṃ samādhāsye tvayi taṃ voḍhum arhasi<BR>
07,085.045c	abhiprāyaṃ ca me nityaṃ na vṛthā kartum arhasi<BR>
07,085.046a	sa tvaṃ bhrātur vayasyasya guror api ca saṃyuge<BR>
07,085.046c	kuru kṛcchre sahāyārtham arjunasya nararṣabha<BR>
07,085.047a	tvaṃ hi satyavrataḥ śūro mitrāṇām abhayaṃkaraḥ<BR>
07,085.047c	loke vikhyāyase vīra karmabhiḥ satyavāg iti<BR>
07,085.048a	yo hi śaineya mitrārthe yudhyamānas tyajet tanum<BR>
07,085.048c	pṛthivīṃ vā dvijātibhyo yo dadyāt samam eva tat<BR>
07,085.049a	śrutāś ca bahavo 'smābhī rājāno ye divaṃ gatāḥ<BR>
07,085.049c	dattvemāṃ pṛthivīṃ kṛtsnāṃ brāhmaṇebhyo yathāvidhi<BR>
07,085.049d*0578_01	dīyamānā hi bahubhir dāsyate ca muhur mahī<BR>
07,085.049d*0578_02	nanu kaś cid raṇe prāṇān mitrārthe tyaktavān iha<BR>
07,085.050a	evaṃ tvām api dharmātman prayāce 'haṃ kṛtāñjaliḥ<BR>
07,085.050c	pṛthivīdānatulyaṃ syād adhikaṃ vā phalaṃ vibho<BR>
07,085.051a	eka eva sadā kṛṣṇo mitrāṇām abhayaṃkaraḥ<BR>
07,085.051c	raṇe saṃtyajati prāṇān dvitīyas tvaṃ ca sātyake<BR>
07,085.052a	vikrāntasya ca vīrasya yuddhe prārthayato yaśaḥ<BR>
07,085.052c	śūra eva sahāyaḥ syān netaraḥ prākṛto janaḥ<BR>
07,085.053a	īdṛśe tu parāmarde vartamānasya mādhava<BR>
07,085.053c	tvad anyo hi raṇe goptā vijayasya na vidyate<BR>
07,085.054a	ślāghann eva hi karmāṇi śataśas tava pāṇḍavaḥ<BR>
07,085.054c	mama saṃjanayan harṣaṃ punaḥ punar akīrtayat<BR>
07,085.055a	laghvastraś citrayodhī ca tathā laghuparākramaḥ<BR>
07,085.055c	prājñaḥ sarvāstravic chūro muhyate na ca saṃyuge<BR>
07,085.056a	mahāskandho mahorasko mahābāhur mahādhanuḥ<BR>
07,085.056c	mahābalo mahāvīryaḥ sa mahātmā mahārathaḥ<BR>
07,085.057a	śiṣyo mama sakhā caiva priyo 'syāhaṃ priyaś ca me<BR>
07,085.057c	yuyudhānaḥ sahāyo me pramathiṣyati kauravān<BR>
07,085.058a	asmadarthaṃ ca rājendra saṃnahyed yadi keśavaḥ<BR>
07,085.058c	rāmo vāpy aniruddho vā pradyumno vā mahārathaḥ<BR>
07,085.059a	gado vā sāraṇo vāpi sāmbo vā saha vṛṣṇibhiḥ<BR>
07,085.059c	sahāyārthaṃ mahārāja saṃgrāmottamamūrdhani<BR>
07,085.060a	tathāpy ahaṃ naravyāghraṃ śaineyaṃ satyavikramam<BR>
07,085.060c	sāhāyye viniyokṣyāmi nāsti me 'nyo hi tatsamaḥ<BR>
07,085.061a	iti dvaitavane tāta mām uvāca dhanaṃjayaḥ<BR>
07,085.061c	parokṣaṃ tvadguṇāṃs tathyān kathayann āryasaṃsadi<BR>
07,085.062a	tasya tvam evaṃ saṃkalpaṃ na vṛthā kartum arhasi<BR>
07,085.062c	dhanaṃjayasya vārṣṇeya mama bhīmasya cobhayoḥ<BR>
07,085.063a	yac cāpi tīrthāni carann agacchaṃ dvārakāṃ prati<BR>
07,085.063c	tatrāham api te bhaktim arjunaṃ prati dṛṣṭavān<BR>
07,085.064a	na tat sauhṛdam anyeṣu mayā śaineya lakṣitam<BR>
07,085.064c	yathā tvam asmān bhajase vartamānān upaplave<BR>
07,085.065a	so 'bhijātyā ca bhaktyā ca sakhyasyācāryakasya ca<BR>
07,085.065c	sauhṛdasya ca vīryasya kulīnatvasya mādhava<BR>
07,085.066a	satyasya ca mahābāho anukampārtham eva ca<BR>
07,085.066c	anurūpaṃ maheṣvāsa karma tvaṃ kartum arhasi<BR>
07,085.067a	soyodhano hi sahasā gato droṇena daṃśitaḥ<BR>
07,085.067c	pūrvam eva tu yātās te kauravāṇāṃ mahārathāḥ<BR>
07,085.068a	sumahān ninadaś caiva śrūyate vijayaṃ prati<BR>
07,085.068c	sa śaineya javenātra gantum arhasi mādhava<BR>
07,085.069a	bhīmaseno vayaṃ caiva saṃyattāḥ sahasainikāḥ<BR>
07,085.069c	droṇam āvārayiṣyāmo yadi tvāṃ prati yāsyati<BR>
07,085.070a	paśya śaineya sainyāni dravamāṇāni saṃyuge<BR>
07,085.070c	mahāntaṃ ca raṇe śabdaṃ dīryamāṇāṃ ca bhāratīm<BR>
07,085.071a	mahāmārutavegena samudram iva parvasu<BR>
07,085.071c	dhārtarāṣṭrabalaṃ tāta vikṣiptaṃ savyasācinā<BR>
07,085.072a	rathair viparidhāvadbhir manuṣyaiś ca hayaiś ca ha<BR>
07,085.072c	sainyaṃ rajaḥsamuddhūtam etat saṃparivartate<BR>
07,085.073a	saṃvṛtaḥ sindhusauvīrair nakharaprāsayodhibhiḥ<BR>
07,085.073c	atyantāpacitaiḥ śūraiḥ phalgunaḥ paravīrahā<BR>
07,085.074a	naitad balam asaṃvārya śakyo hantuṃ jayadrathaḥ<BR>
07,085.074c	ete hi saindhavasyārthe sarve saṃtyaktajīvitāḥ<BR>
07,085.075a	śaraśaktidhvajavanaṃ hayanāgasamākulam<BR>
07,085.075c	paśyaitad dhārtarāṣṭrāṇām anīkaṃ sudurāsadam<BR>
07,085.076a	śṛṇu dundubhinirghoṣaṃ śaṅkhaśabdāṃś ca puṣkalān<BR>
07,085.076c	siṃhanādaravāṃś caiva rathanemisvanāṃs tathā<BR>
07,085.077a	nāgānāṃ śṛṇu śabdaṃ ca pattīnāṃ ca sahasraśaḥ<BR>
07,085.077c	sādināṃ dravatāṃ caiva śṛṇu kampayatāṃ mahīm<BR>
07,085.078a	purastāt saindhavānīkaṃ droṇānīkasya pṛṣṭhataḥ<BR>
07,085.078c	bahutvād dhi naravyāghra devendram api pīḍayet<BR>
07,085.079a	aparyante bale magno jahyād api ca jīvitam<BR>
07,085.079c	tasmiṃś ca nihate yuddhe kathaṃ jīveta mādṛśaḥ<BR>
07,085.079e	sarvathāham anuprāptaḥ sukṛcchraṃ bata jīvitam<BR>
07,085.080a	śyāmo yuvā guḍākeśo darśanīyaś ca pāṇḍavaḥ<BR>
07,085.080c	laghvastraś citrayodhī ca praviṣṭas tāta bhāratīm<BR>
07,085.081a	sūryodaye mahābāhur divasaś cātivartate<BR>
07,085.081c	tanna jānāmi vārṣṇeya yadi jīvati vā na vā<BR>
07,085.081e	kurūṇāṃ cāpi tat sainyaṃ sāgarapratimaṃ mahat<BR>
07,085.082a	eka eva ca bībhatsuḥ praviṣṭas tāta bhāratīm<BR>
07,085.082c	aviṣahyāṃ mahābāhuḥ surair api mahāmṛdhe<BR>
07,085.083a	na ca me vartate buddhir adya yuddhe kathaṃ cana<BR>
07,085.083c	droṇo 'pi rabhaso yuddhe mama pīḍayate balam<BR>
07,085.083e	pratyakṣaṃ te mahābāho yathāsau carati dvijaḥ<BR>
07,085.084a	yugapac ca sametānāṃ kāryāṇāṃ tvaṃ vicakṣaṇaḥ<BR>
07,085.084c	mahārthaṃ laghusaṃyuktaṃ kartum arhasi mādhava<BR>
07,085.085a	tasya me sarvakāryeṣu kāryam etan mataṃ sadā<BR>
07,085.085c	arjunasya paritrāṇaṃ kartavyam iti saṃyuge<BR>
07,085.086a	nāhaṃ śocāmi dāśārhaṃ goptāraṃ jagataḥ prabhum<BR>
07,085.086c	sa hi śakto raṇe tāta trīṃl lokān api saṃgatān<BR>
07,085.087a	vijetuṃ puruṣavyāghra satyam etad bravīmi te<BR>
07,085.087c	kiṃ punar dhārtarāṣṭrasya balam etat sudurbalam<BR>
07,085.088a	arjunas tv eva vārṣṇeya pīḍito bahubhir yudhi<BR>
07,085.088c	prajahyāt samare prāṇāṃs tasmād vindāmi kaśmalam<BR>
07,085.089a	tasya tvaṃ padavīṃ gaccha gaccheyus tvādṛśā yathā<BR>
07,085.089c	tādṛśasyedṛśe kāle mādṛśenābhicoditaḥ<BR>
07,085.089d*0579_01	tvādṛśās tādṛśaṃ gacches tādṛśaṃ gaccha satyaka<BR>
07,085.089d*0580_01	suhṛdo vai suhṛtkṛtye param āsthāya vikramam<BR>
07,085.089d*0580_02	suhṛdaḥ padam anvicchan na vyatheta kathaṃ cana<BR>
07,085.090a	raṇe vṛṣṇipravīrāṇāṃ dvāv evātirathau smṛtau<BR>
07,085.090c	pradyumnaś ca mahābāhus tvaṃ ca sātvata viśrutaḥ<BR>
07,085.091a	astre nārāyaṇasamaḥ saṃkarṣaṇasamo bale<BR>
07,085.091c	vīratāyāṃ naravyāghra dhanaṃjayasamo hy asi<BR>
07,085.092a	bhīṣmadroṇāv atikramya sarvayuddhaviśāradam<BR>
07,085.092c	tvām adya puruṣavyāghraṃ loke santaḥ pracakṣate<BR>
07,085.092d*0581_01	sadevāsuragandharvān sakiṃnaramahoragān<BR>
07,085.092d*0581_02	yodhayet sa jagat sarvaṃ vijayeta ripūn bahūn<BR>
07,085.092d*0581_03	iti bruvanti lokeṣu janās tava guṇās tathā<BR>
07,085.092d*0581_04	samāgameṣu jalpanti pṛthag eva ca sarvadā<BR>
07,085.093a	nāsādhyaṃ vidyate loke sātyaker iti mādhava<BR>
07,085.093c	tat tvāṃ yad abhivakṣyāmi tat kuruṣva mahābala<BR>
07,085.094a	saṃbhāvanā hi lokasya tava pārthasya cobhayoḥ<BR>
07,085.094c	nānyathā tāṃ mahābāho saṃprakartum ihārhasi<BR>
07,085.095a	parityajya priyān prāṇān raṇe vicara vīravat<BR>
07,085.095c	na hi śaineya dāśārhā raṇe rakṣanti jīvitam<BR>
07,085.096a	ayuddham anavasthānaṃ saṃgrāme ca palāyanam<BR>
07,085.096c	bhīrūṇām asatāṃ mārgo naiṣa dāśārhasevitaḥ<BR>
07,085.097a	tavārjuno gurus tāta dharmātmā śinipuṃgava<BR>
07,085.097c	vāsudevo guruś cāpi tava pārthasya dhīmataḥ<BR>
07,085.098a	kāraṇadvayam etad dhi jānānas tvāham abruvam<BR>
07,085.098c	māvamaṃsthā vaco mahyaṃ gurus tava guror hy aham<BR>
07,085.099a	vāsudevamataṃ caitan mama caivārjunasya ca<BR>
07,085.099c	satyam etan mayoktaṃ te yāhi yatra dhanaṃjayaḥ<BR>
07,085.100a	etad vacanam ājñāya mama satyaparākrama<BR>
07,085.100c	praviśaitad balaṃ tāta dhārtarāṣṭrasya durmateḥ<BR>
07,085.101a	praviśya ca yathānyāyaṃ saṃgamya ca mahārathaiḥ<BR>
07,085.101c	yathārham ātmanaḥ karma raṇe sātvata darśaya<BR>
07,086.001	saṃjaya uvāca<BR>
07,086.001a	prītiyuktaṃ ca hṛdyaṃ ca madhurākṣaram eva ca<BR>
07,086.001c	kālayuktaṃ ca citraṃ ca svatayā cābhibhāṣitam<BR>
07,086.002a	dharmarājasya tad vākyaṃ niśamya śinipuṃgavaḥ<BR>
07,086.002c	sātyakir bharataśreṣṭha pratyuvāca yudhiṣṭhiram<BR>
07,086.003a	śrutaṃ te gadato vākyaṃ sarvam etan mayācyuta<BR>
07,086.003c	nyāyayuktaṃ ca citraṃ ca phalgunārthe yaśaskaram<BR>
07,086.004a	evaṃvidhe tathā kāle madṛśaṃ prekṣya saṃmatam<BR>
07,086.004c	vaktum arhasi rājendra yathā pārthaṃ tathaiva mām<BR>
07,086.005a	na me dhanaṃjayasyārthe prāṇā rakṣyāḥ kathaṃ cana<BR>
07,086.005c	tvatprayuktaḥ punar ahaṃ kiṃ na kuryāṃ mahāhave<BR>
07,086.006a	lokatrayaṃ yodhayeyaṃ sadevāsuramānuṣam<BR>
07,086.006c	tvatprayukto narendreha kim utaitat sudurbalam<BR>
07,086.007a	suyodhanabalaṃ tv adya yodhayiṣye samantataḥ<BR>
07,086.007c	vijeṣye ca raṇe rājan satyam etad bravīmi te<BR>
07,086.008a	kuśaly ahaṃ kuśalinaṃ samāsādya dhanaṃjayam<BR>
07,086.008c	hate jayadrathe rājan punar eṣyāmi te 'ntikam<BR>
07,086.009a	avaśyaṃ tu mayā sarvaṃ vijñāpyas tvaṃ narādhipa<BR>
07,086.009c	vāsudevasya yad vākyaṃ phalgunasya ca dhīmataḥ<BR>
07,086.010a	dṛḍhaṃ tv abhiparīto 'ham arjunena punaḥ punaḥ<BR>
07,086.010c	madhye sarvasya sainyasya vāsudevasya śṛṇvataḥ<BR>
07,086.011a	adya mādhava rājānam apramatto 'nupālaya<BR>
07,086.011c	āryāṃ yuddhe matiṃ kṛtvā yāvad dhanmi jayadratham<BR>
07,086.012a	tvayi vāhaṃ mahābāho pradyumne vā mahārathe<BR>
07,086.012c	nṛpaṃ nikṣipya gaccheyaṃ nirapekṣo jayadratham<BR>
07,086.012d*0582_01	sa evaṃ vai vinikṣipto nikṣepaḥ savyasācinā<BR>
07,086.012d*0582_02	bhāradvājabhayaṃ te 'dya manyate vai dhanaṃjayaḥ<BR>
07,086.013a	jānīṣe hi raṇe droṇaṃ rabhasaṃ śreṣṭhasaṃmatam<BR>
07,086.013c	pratijñā cāpi te nityaṃ śrutā droṇasya mādhava<BR>
07,086.014a	grahaṇaṃ dharmarājasya bhāradvājo 'nugṛdhyati<BR>
07,086.014c	śaktaś cāpi raṇe droṇo nigṛhītuṃ yudhiṣṭhiram<BR>
07,086.015a	evaṃ tvayi samādhāya dharmarājaṃ narottamam<BR>
07,086.015c	aham adya gamiṣyāmi saindhavasya vadhāya hi<BR>
07,086.015d*0583_01	sa tvam adya raṇe yatto rakṣa mādhava pāṇḍavam<BR>
07,086.015d*0583_02	rakṣaṇe dharmarājasya dhruvo hi vijayo mama<BR>
07,086.016a	jayadratham ahaṃ hatvā dhruvam eṣyāmi mādhava<BR>
07,086.016c	dharmarājaṃ yathā droṇo nigṛhṇīyād raṇe balāt<BR>
07,086.017a	nigṛhīte naraśreṣṭhe bhāradvājena mādhava<BR>
07,086.017c	saindhavasya vadho na syān mamāprītis tathā bhavet<BR>
07,086.018a	evaṃ gate naraśreṣṭha pāṇḍave satyavādini<BR>
07,086.018c	asmākaṃ gamanaṃ vyaktaṃ vanaṃ prati bhavet punaḥ<BR>
07,086.019a	so 'yaṃ mama jayo vyaktaṃ vyartha eva bhaviṣyati<BR>
07,086.019c	yadi droṇo raṇe kruddho nigṛhṇīyād yudhiṣṭhiram<BR>
07,086.020a	sa tvam adya mahābāho priyārthaṃ mama mādhava<BR>
07,086.020c	jayārthaṃ ca yaśorthaṃ ca rakṣa rājānam āhave<BR>
07,086.021a	sa bhavān mayi nikṣepo nikṣiptaḥ savyasācinā<BR>
07,086.021c	bhāradvājād bhayaṃ nityaṃ paśyamānena te prabho<BR>
07,086.022a	tasyāpi ca mahābāho nityaṃ paśyati saṃyuge<BR>
07,086.022c	nānyaṃ hi pratiyoddhāraṃ raukmiṇeyād ṛte prabho<BR>
07,086.022e	māṃ vāpi manyate yuddhe bhāradvājasya dhīmataḥ<BR>
07,086.022f*0584_01	bhīmo vāpi mahārāja prabhañjanasamo bale<BR>
07,086.023a	so 'haṃ saṃbhāvanāṃ caitām ācāryavacanaṃ ca tat<BR>
07,086.023c	pṛṣṭhato notsahe kartuṃ tvāṃ vā tyaktuṃ mahīpate<BR>
07,086.024a	ācāryo laghuhastatvād abhedyakavacāvṛtaḥ<BR>
07,086.024c	upalabhya raṇe krīḍed yathā śakuninā śiśuḥ<BR>
07,086.025a	yadi kārṣṇir dhanuṣpāṇir iha syān makaradhvajaḥ<BR>
07,086.025c	tasmai tvāṃ visṛjeyaṃ vai sa tvāṃ rakṣed yathārjunaḥ<BR>
07,086.026a	kuru tvam ātmano guptiṃ kas te goptā gate mayi<BR>
07,086.026c	yaḥ pratīyād raṇe droṇaṃ yāvad gacchāmi pāṇḍavam<BR>
07,086.027a	mā ca te bhayam adyāstu rājann arjunasaṃbhavam<BR>
07,086.027c	na sa jātu mahābāhur bhāram udyamya sīdati<BR>
07,086.028a	ye ca sauvīrakā yodhās tathā saindhavapauravāḥ<BR>
07,086.028c	udīcyā dākṣiṇātyāś ca ye cānye 'pi mahārathāḥ<BR>
07,086.029a	ye ca karṇamukhā rājan rathodārāḥ prakīrtitāḥ<BR>
07,086.029c	ete 'rjunasya kruddhasya kalāṃ nārhanti ṣoḍaśīm<BR>
07,086.030a	udyuktā pṛthivī sarvā sasurāsuramānuṣā<BR>
07,086.030c	sarākṣasagaṇā rājan sakiṃnaramahoragā<BR>
07,086.031a	jaṅgamāḥ sthāvaraiḥ sārdhaṃ nālaṃ pārthasya saṃyuge<BR>
07,086.031c	evaṃ jñātvā mahārāja vyetu te bhīr dhanaṃjaye<BR>
07,086.032a	yatra vīrau maheṣvāsau kṛṣṇau satyaparākramau<BR>
07,086.032c	na tatra karmaṇo vyāpat kathaṃ cid api vidyate<BR>
07,086.033a	daivaṃ kṛtāstratāṃ yogam amarṣam api cāhave<BR>
07,086.033c	kṛtajñatāṃ dayāṃ caiva bhrātus tvam anucintaya<BR>
07,086.034a	mayi cāpy apayāte vai gacchamāne 'rjunaṃ prati<BR>
07,086.034c	droṇe citrāstratāṃ saṃkhye rājaṃs tvam anucintaya<BR>
07,086.035a	ācāryo hi bhṛśaṃ rājan nigrahe tava gṛdhyati<BR>
07,086.035c	pratijñām ātmano rakṣan satyāṃ kartuṃ ca bhārata<BR>
07,086.036a	kuruṣvādyātmano guptiṃ kas te goptā gate mayi<BR>
07,086.036c	yasyāhaṃ pratyayāt pārtha gaccheyaṃ phalgunaṃ prati<BR>
07,086.036d*0585_01	pratyayo na hi me pārtha yāvad gacchāmi pāṇḍavam<BR>
07,086.037a	na hy ahaṃ tvā mahārāja anikṣipya mahāhave<BR>
07,086.037c	kva cid yāsyāmi kauravya satyam etad bravīmi te<BR>
07,086.037d*0586_01	na paśyāmi rathaṃ kaṃ cid yas te goptā bhaved iha<BR>
07,086.037d*0586_02	śaktaṃ yaṃ manyase rājan goptāraṃ prati pāṇḍava<BR>
07,086.038a	etad vicārya bahuśo buddhyā buddhimatāṃ vara<BR>
07,086.038c	dṛṣṭvā śreyaḥ paraṃ buddhyā tato rājan praśādhi mām<BR>
07,086.039	yudhiṣṭhira uvāca<BR>
07,086.039a	evam etan mahābāho yathā vadasi mādhava<BR>
07,086.039c	na tu me śudhyate bhāvaḥ śvetāśvaṃ prati māriṣa<BR>
07,086.040a	kariṣye paramaṃ yatnam ātmano rakṣaṇaṃ prati<BR>
07,086.040c	gaccha tvaṃ samanujñāto yatra yāto dhanaṃjayaḥ<BR>
07,086.041a	ātmasaṃrakṣaṇaṃ saṃkhye gamanaṃ cārjunaṃ prati<BR>
07,086.041c	vicāryaitad dvayaṃ buddhyā gamanaṃ tatra rocaye<BR>
07,086.042a	sa tvam ātiṣṭha yānāya yatra yāto dhanaṃjayaḥ<BR>
07,086.042b*0587_01	pṛṣṭhataḥ puruṣavyāghra bhīmas tvānugamiṣyati<BR>
07,086.042c	mamāpi rakṣaṇaṃ bhīmaḥ kariṣyati mahābalaḥ<BR>
07,086.043a	pārṣataś ca sasodaryaḥ pārthivāś ca mahābalāḥ<BR>
07,086.043c	draupadeyāś ca māṃ tāta rakṣiṣyanti na saṃśayaḥ<BR>
07,086.044a	kekayā bhrātaraḥ pañca rākṣasaś ca ghaṭotkacaḥ<BR>
07,086.044c	virāṭo drupadaś caiva śikhaṇḍī ca mahārathaḥ<BR>
07,086.045a	dhṛṣṭaketuś ca balavān kuntibhojaś ca māriṣa<BR>
07,086.045c	nakulaḥ sahadevaś ca pāñcālāḥ sṛñjayās tathā<BR>
07,086.045e	ete samāhitās tāta rakṣiṣyanti na saṃśayaḥ<BR>
07,086.046a	na droṇaḥ saha sainyena kṛtavarmā ca saṃyuge<BR>
07,086.046c	samāsādayituṃ śakto na ca māṃ dharṣayiṣyati<BR>
07,086.047a	dhṛṣṭadyumnaś ca samare droṇaṃ kruddhaṃ paraṃtapaḥ<BR>
07,086.047c	vārayiṣyati vikramya veleva makarālayam<BR>
07,086.048a	yatra sthāsyati saṃgrāme pārṣataḥ paravīrahā<BR>
07,086.048c	na droṇasainyaṃ balavat krāmet tatra kathaṃ cana<BR>
07,086.049a	eṣa droṇavināśāya samutpanno hutāśanāt<BR>
07,086.049c	kavacī sa śarī khaḍgī dhanvī ca varabhūṣaṇaḥ<BR>
07,086.049d*0588_01	eṣa droṇaṃ raṇe kruddhaṃ vārayeta sa vai prabho<BR>
07,086.049d*0588_02	pāñcālaḥ sahitaḥ sarvaiḥ pāṇḍavānāṃ ca dhanvibhiḥ<BR>
07,086.050a	viśrabdho gaccha śaineya mā kārṣīr mayi saṃbhramam<BR>
07,086.050c	dhṛṣṭadyumno raṇe kruddho droṇam āvārayiṣyati<BR>
07,087.001	saṃjaya uvāca<BR>
07,087.001a	dharmarājasya tad vākyaṃ niśamya śinipuṃgavaḥ<BR>
07,087.001c	pārthāc ca bhayam āśaṅkan parityāgān mahīpateḥ<BR>
07,087.002a	apavādaṃ hy ātmanaś ca lokād rakṣan viśeṣataḥ<BR>
07,087.002c	na māṃ bhīta iti brūyur āyāntaṃ phalgunaṃ prati<BR>
07,087.003a	niścitya bahudhaivaṃ sa sātyakir yuddhadurmadaḥ<BR>
07,087.003b*0589_01	nātivyaktam ivābhāṣya dharmarājaṃ mahāyaśāḥ<BR>
07,087.003b*0589_02	śokagadgadayā vācā śokopahatacetanaḥ<BR>
07,087.003c	dharmarājam idaṃ vākyam abravīt puruṣarṣabha<BR>
07,087.003d*0590_01	yathedānīm iti dhyātvā dharmarājam athābravīt<BR>
07,087.004a	kṛtāṃ cen manyase rakṣāṃ svasti te 'stu viśāṃ pate<BR>
07,087.004c	anuyāsyāmi bībhatsuṃ kariṣye vacanaṃ tava<BR>
07,087.005a	na hi me pāṇḍavāt kaś cit triṣu lokeṣu vidyate<BR>
07,087.005c	yo vai priyataro rājan satyam etad bravīmi te<BR>
07,087.006a	tasyāhaṃ padavīṃ yāsye saṃdeśāt tava mānada<BR>
07,087.006c	tvatkṛte na ca me kiṃ cid akartavyaṃ kathaṃ cana<BR>
07,087.007a	yathā hi me guror vākyaṃ viśiṣṭaṃ dvipadāṃ vara<BR>
07,087.007c	tathā tavāpi vacanaṃ viśiṣṭataram eva me<BR>
07,087.008a	priye hi tava vartete bhrātarau kṛṣṇapāṇḍavau<BR>
07,087.008c	tayoḥ priye sthitaṃ caiva viddhi māṃ rājapuṃgava<BR>
07,087.009a	tavājñāṃ śirasā gṛhya pāṇḍavārtham ahaṃ prabho<BR>
07,087.009c	bhittvedaṃ durbhidaṃ sainyaṃ prayāsye narasattama<BR>
07,087.010a	droṇānīkaṃ viśāmy eṣa kruddho jhaṣa ivārṇavam<BR>
07,087.010c	tatra yāsyāmi yatrāsau rājan rājā jayadrathaḥ<BR>
07,087.011a	yatra senāṃ samāśritya bhītas tiṣṭhati pāṇḍavāt<BR>
07,087.011c	gupto rathavaraśreṣṭhair drauṇikarṇakṛpādibhiḥ<BR>
07,087.012a	itas triyojanaṃ manye tam adhvānaṃ viśāṃ pate<BR>
07,087.012c	yatra tiṣṭhati pārtho 'sau jayadrathavadhodyataḥ<BR>
07,087.013a	triyojanagatasyāpi tasya yāsyāmy ahaṃ padam<BR>
07,087.013c	āsaindhavavadhād rājan sudṛḍhenāntarātmanā<BR>
07,087.014a	anādiṣṭas tu guruṇā ko nu yudhyeta mānavaḥ<BR>
07,087.014c	ādiṣṭas tu tvayā rājan ko na yudhyeta mādṛśaḥ<BR>
07,087.014e	abhijānāmi taṃ deśaṃ yatra yāsyāmy ahaṃ prabho<BR>
07,087.014f*0591_01	yatra tiṣṭhati rājāsau saindhavo bālaghātakaḥ<BR>
07,087.014f*0591_02	sāgarapratimaṃ sainyaṃ garjantam iva sāgaram<BR>
07,087.015a	huḍaśaktigadāprāsakhaḍgacarmarṣṭitomaram<BR>
07,087.015c	iṣvastravarasaṃbādhaṃ kṣobhayiṣye balārṇavam<BR>
07,087.016a	yad etat kuñjarānīkaṃ sāhasram anupaśyasi<BR>
07,087.016c	kulam añjanakaṃ nāma yatraite vīryaśālinaḥ<BR>
07,087.017a	āsthitā bahubhir mlecchair yuddhaśauṇḍaiḥ prahāribhiḥ<BR>
07,087.017c	nāgā meghanibhā rājan kṣaranta iva toyadāḥ<BR>
07,087.018a	naite jātu nivarteran preṣitā hastisādibhiḥ<BR>
07,087.018c	anyatra hi vadhād eṣāṃ nāsti rājan parājayaḥ<BR>
07,087.019a	atha yān rathino rājan samantād anupaśyasi<BR>
07,087.019c	ete rukmarathā nāma rājaputrā mahārathāḥ<BR>
07,087.020a	ratheṣv astreṣu nipuṇā nāgeṣu ca viśāṃ pate<BR>
07,087.020c	dhanurvede gatāḥ pāraṃ muṣṭiyuddhe ca kovidāḥ<BR>
07,087.021a	gadāyuddhaviśeṣajñā niyuddhakuśalās tathā<BR>
07,087.021c	khaḍgapraharaṇe yuktāḥ saṃpāte cāsicarmaṇoḥ<BR>
07,087.022a	śūrāś ca kṛtavidyāś ca spardhante ca parasparam<BR>
07,087.022c	nityaṃ ca samare rājan vijigīṣanti mānavān<BR>
07,087.023a	karṇena vijitā rājan duḥśāsanam anuvratāḥ<BR>
07,087.023c	etāṃs tu vāsudevo 'pi rathodārān praśaṃsati<BR>
07,087.024a	satataṃ priyakāmāś ca karṇasyaite vaśe sthitāḥ<BR>
07,087.024c	tasyaiva vacanād rājan nivṛttāḥ śvetavāhanāt<BR>
07,087.025a	te na kṣatā na ca śrāntā dṛḍhāvaraṇakārmukāḥ<BR>
07,087.025c	madarthaṃ viṣṭhitā nūnaṃ dhārtarāṣṭrasya śāsanāt<BR>
07,087.026a	etān pramathya saṃgrāme priyārthaṃ tava kaurava<BR>
07,087.026c	prayāsyāmi tataḥ paścāt padavīṃ savyasācinaḥ<BR>
07,087.027a	yāṃs tv etān aparān rājan nāgān saptaśatāni ca<BR>
07,087.027c	prekṣase varmasaṃchannān kirātaiḥ samadhiṣṭhitān<BR>
07,087.028a	kirātarājo yān prādād gṛhītaḥ savyasācinā<BR>
07,087.028c	svalaṃkṛtāṃs tathā preṣyān icchañ jīvitam ātmanaḥ<BR>
07,087.029a	āsann ete purā rājaṃs tava karmakarā dṛḍham<BR>
07,087.029c	tvām evādya yuyutsante paśya kālasya paryayam<BR>
07,087.030a	teṣām ete mahāmātrāḥ kirātā yuddhadurmadāḥ<BR>
07,087.030c	hastiśikṣāvidaś caiva sarve caivāgniyonayaḥ<BR>
07,087.031a	ete vinirjitāḥ sarve saṃgrāme savyasācinā<BR>
07,087.031c	madartham adya saṃyattā duryodhanavaśānugāḥ<BR>
07,087.032a	etān bhittvā śarai rājan kirātān yuddhadurmadān<BR>
07,087.032c	saindhavasya vadhe yuktam anuyāsyāmi pāṇḍavam<BR>
07,087.033a	ye tv ete sumahānāgā añjanasya kulodbhavāḥ<BR>
07,087.033c	karkaśāś ca vinītāś ca prabhinnakaraṭāmukhāḥ<BR>
07,087.034a	jāmbūnadamayaiḥ sarvair varmabhiḥ suvibhūṣitāḥ<BR>
07,087.034c	labdhalakṣyā raṇe rājann airāvaṇasamā yudhi<BR>
07,087.035a	uttarāt parvatād ete tīkṣṇair dasyubhir āsthitāḥ<BR>
07,087.035b*0592_01	āsthitā dasyubhis tīkṣṇaiḥ śūrair uttamapārvataiḥ<BR>
07,087.035c	karkaśaiḥ pravarair yodhaiḥ kārṣṇāyasatanucchadaiḥ<BR>
07,087.036a	santi goyonayaś cātra santi vānarayonayaḥ<BR>
07,087.036c	anekayonayaś cānye tathā mānuṣayonayaḥ<BR>
07,087.037a	anīkam asatām etad dhūmavarṇam udīryate<BR>
07,087.037c	mlecchānāṃ pāpakartṝṇāṃ himavaddurgavāsinām<BR>
07,087.038a	etad duryodhano labdhvā samagraṃ nāgamaṇḍalam<BR>
07,087.038c	kṛpaṃ ca saumadattiṃ ca droṇaṃ ca rathināṃ varam<BR>
07,087.039a	sindhurājaṃ tathā karṇam avamanyata pāṇḍavān<BR>
07,087.039b*0593_01	bhīṣmaṃ droṇaṃ kṛpaṃ karṇam āvantyāv atha saindhavam<BR>
07,087.039b*0593_02	drauṇiṃ ca saumadattiṃ ca pāṇḍavān atimanyate<BR>
07,087.039c	kṛtārtham atha cātmānaṃ manyate kālacoditaḥ<BR>
07,087.040a	te ca sarve 'nusaṃprāptā mama nārācagocaram<BR>
07,087.040c	na vimokṣyanti kaunteya yady api syur manojavāḥ<BR>
07,087.041a	tena saṃbhāvitā nityaṃ paravīryopajīvinā<BR>
07,087.041c	vināśam upayāsyanti maccharaughanipīḍitāḥ<BR>
07,087.042a	ye tv ete rathino rājan dṛśyante kāñcanadhvajāḥ<BR>
07,087.042c	ete durvāraṇā nāma kāmbojā yadi te śrutāḥ<BR>
07,087.043a	śūrāś ca kṛtavidyāś ca dhanurvede ca niṣṭhitāḥ<BR>
07,087.043c	saṃhatāś ca bhṛśaṃ hy ete anyonyasya hitaiṣiṇaḥ<BR>
07,087.044a	akṣauhiṇyaś ca saṃrabdhā dhārtarāṣṭrasya bhārata<BR>
07,087.044c	yattā madarthaṃ tiṣṭhanti kuruvīrābhirakṣitāḥ<BR>
07,087.045a	apramattā mahārāja mām eva pratyupasthitāḥ<BR>
07,087.045c	tāṃs tv ahaṃ pramathiṣyāmi tṛṇānīva hutāśanaḥ<BR>
07,087.046a	tasmāt sarvān upāsaṅgān sarvopakaraṇāni ca<BR>
07,087.046c	rathe kurvantu me rājan yathāvad rathakalpakāḥ<BR>
07,087.047a	asmiṃs tu khalu saṃgrāme grāhyaṃ vividham āyudham<BR>
07,087.047c	yathopadiṣṭam ācāryaiḥ kāryaḥ pañcaguṇo rathaḥ<BR>
07,087.048a	kāmbojair hi sameṣyāmi kruddhair āśīviṣopamaiḥ<BR>
07,087.048c	nānāśastrasamāvāpair vividhāyudhayodhibhiḥ<BR>
07,087.049a	kirātaiś ca sameṣyāmi viṣakalpaiḥ prahāribhiḥ<BR>
07,087.049c	lālitaiḥ satataṃ rājñā duryodhanahitaiṣibhiḥ<BR>
07,087.050a	śakaiś cāpi sameṣyāmi śakratulyaparākramaiḥ<BR>
07,087.050c	agnikalpair durādharṣaiḥ pradīptair iva pāvakaiḥ<BR>
07,087.051a	tathānyair vividhair yodhaiḥ kālakalpair durāsadaiḥ<BR>
07,087.051c	sameṣyāmi raṇe rājan bahubhir yuddhadurmadaiḥ<BR>
07,087.051d*0594_01	triyojanagatasyāhaṃ padavīṃ savyasācinaḥ<BR>
07,087.051d*0594_02	yāsyāmi rathināṃ śreṣṭhaṃ pravaraṃ ca dhanuṣmatām<BR>
07,087.051d*0594_03	sūryodayagatasyāhaṃ pāṇḍavasya gatiṃ caran<BR>
07,087.051d*0594_04	apareṇa gate sūrye gamiṣyāmi na saṃśayaḥ<BR>
07,087.052a	tasmād vai vājino mukhyā viśrāntāḥ śubhalakṣaṇāḥ<BR>
07,087.052c	upāvṛttāś ca pītāś ca punar yujyantu me rathe<BR>
07,087.053a	tasya sarvān upāsaṅgān sarvopakaraṇāni ca<BR>
07,087.053c	rathe prāsthāpayad rājā śastrāṇi vividhāni ca<BR>
07,087.054a	tatas tān sarvato muktvā sadaśvāṃś caturo janāḥ<BR>
07,087.054c	rasavat pāyayām āsuḥ pānaṃ madasamīriṇam<BR>
07,087.055a	pītopavṛttān snātāṃś ca jagdhānnān samalaṃkṛtān<BR>
07,087.055c	vinītaśalyāṃs turagāṃś caturo hemamālinaḥ<BR>
07,087.056a	tān yattān rukmavarṇābhān vinītāñ śīghragāminaḥ<BR>
07,087.056c	saṃhṛṣṭamanaso 'vyagrān vidhivat kalpite rathe<BR>
07,087.057a	mahādhvajena siṃhena hemakesaramālinā<BR>
07,087.057c	saṃvṛte ketanair hemair maṇividrumacitritaiḥ<BR>
07,087.057e	pāṇḍurābhraprakāśābhiḥ patākābhir alaṃkṛte<BR>
07,087.058a	hemadaṇḍocchritacchatre bahuśastraparicchade<BR>
07,087.058c	yojayām āsa vidhivad dhemabhāṇḍavibhūṣitān<BR>
07,087.059a	dārukasyānujo bhrātā sūtas tasya priyaḥ sakhā<BR>
07,087.059c	nyavedayad rathaṃ yuktaṃ vāsavasyeva mātaliḥ<BR>
07,087.060a	tataḥ snātaḥ śucir bhūtvā kṛtakautukamaṅgalaḥ<BR>
07,087.060c	snātakānāṃ sahasrasya svarṇaniṣkān adāpayat<BR>
07,087.060e	āśīrvādaiḥ pariṣvaktaḥ sātyakiḥ śrīmatāṃ varaḥ<BR>
07,087.061a	tataḥ sa madhuparkārhaḥ pītvā kailāvataṃ madhu<BR>
07,087.061c	lohitākṣo babhau tatra madavihvalalocanaḥ<BR>
07,087.062a	ālabhya vīrakāṃsyaṃ ca harṣeṇa mahatānvitaḥ<BR>
07,087.062c	dviguṇīkṛtatejā hi prajvalann iva pāvakaḥ<BR>
07,087.062e	utsaṅge dhanur ādāya saśaraṃ rathināṃ varaḥ<BR>
07,087.063a	kṛtasvastyayano vipraiḥ kavacī samalaṃkṛtaḥ<BR>
07,087.063c	lājair gandhais tathā mālyaiḥ kanyābhiś cābhinanditaḥ<BR>
07,087.064a	yudhiṣṭhirasya caraṇāv abhivādya kṛtāñjaliḥ<BR>
07,087.064c	tena mūrdhany upāghrāta āruroha mahāratham<BR>
07,087.064d*0595_01	āśiṣo vipulāḥ śrutvā dharmarājamukhodgatāḥ<BR>
07,087.064d*0595_02	harṣeṇa mahatā yuktas tv āruroha rathottamam<BR>
07,087.065a	tatas te vājino hṛṣṭāḥ supuṣṭā vātaraṃhasaḥ<BR>
07,087.065c	ajayyā jaitram ūhus taṃ vikurvantaḥ sma saindhavāḥ<BR>
07,087.065d*0596_01	yathā śakrarathaṃ rājann ūhus te harayaḥ purā<BR>
07,087.065d*0596_02	tathaiva bhīmaseno 'pi dharmarājena pūjitaḥ<BR>
07,087.065d*0596_03	prāyāt sātyakinā sārdham abhivādya yudhiṣṭhiram<BR>
07,087.065d*0596_04	tau dṛṣṭvā pravivikṣantau tava senām ariṃdamau<BR>
07,087.065d*0596_05	saṃyattās tāvakāḥ sarve tasthur droṇapurogamāḥ<BR>
07,087.065d*0596_06	saṃnaddham anugacchantaṃ dṛṣṭvā bhīmaṃ sa sātyakiḥ<BR>
07,087.065d*0596_07	abhinandyābravīd vīras tadā harṣakaraṃ vacaḥ<BR>
07,087.066a	atha harṣaparītāṅgaḥ sātyakir bhīmam abravīt<BR>
07,087.066c	tvaṃ bhīma rakṣa rājānam etat kāryatamaṃ hi te<BR>
07,087.067a	ahaṃ bhittvā pravekṣyāmi kālapakvam idaṃ balam<BR>
07,087.067c	āyatyāṃ ca tadātve ca śreyo rājño 'bhirakṣaṇam<BR>
07,087.068a	jānīṣe mama vīryaṃ tvaṃ tava cāham ariṃdama<BR>
07,087.068c	tasmād bhīma nivartasva mama ced icchasi priyam<BR>
07,087.069a	tathoktaḥ sātyakiṃ prāha vraja tvaṃ kāryasiddhaye<BR>
07,087.069c	ahaṃ rājñaḥ kariṣyāmi rakṣāṃ puruṣasattama<BR>
07,087.070a	evam uktaḥ pratyuvāca bhīmasenaṃ sa mādhavaḥ<BR>
07,087.070c	gaccha gaccha drutaṃ pārtha dhruvo 'dya vijayo mama<BR>
07,087.071a	yan me snigdho 'nuraktaś ca tvam adya vaśagaḥ sthitaḥ<BR>
07,087.071c	nimittāni ca dhanyāni yathā bhīma vadanti me<BR>
07,087.072a	nihate saindhave pāpe pāṇḍavena mahātmanā<BR>
07,087.072c	pariṣvajiṣye rājānaṃ dharmātmānaṃ na saṃśayaḥ<BR>
07,087.072d*0597_01	apramādaś ca te kāryo droṇaṃ prati mahāratham<BR>
07,087.073a	etāvad uktvā bhīmaṃ tu visṛjya ca mahāmanāḥ<BR>
07,087.073c	saṃpraikṣat tāvakaṃ sainyaṃ vyāghro mṛgagaṇān iva<BR>
07,087.074a	taṃ dṛṣṭvā pravivikṣantaṃ sainyaṃ tava janādhipa<BR>
07,087.074c	bhūya evābhavan mūḍhaṃ subhṛśaṃ cāpy akampata<BR>
07,087.075a	tataḥ prayātaḥ sahasā sainyaṃ tava sa sātyakiḥ<BR>
07,087.075c	didṛkṣur arjunaṃ rājan dharmarājasya śāsanāt<BR>
07,088.001	saṃjaya uvāca<BR>
07,088.001a	prayāte tava sainyaṃ tu yuyudhāne yuyutsayā<BR>
07,088.001c	dharmarājo mahārāja svenānīkena saṃvṛtaḥ<BR>
07,088.001e	prāyād droṇarathaprepsur yuyudhānasya pṛṣṭhataḥ<BR>
07,088.002a	tataḥ pāñcālarājasya putraḥ samaradurmadaḥ<BR>
07,088.002b*0598_01	prayāte mādhave rājann idaṃ vacanam abravīt<BR>
07,088.002c	prākrośat pāṇḍavānīke vasudānaś ca pārthivaḥ<BR>
07,088.003a	āgacchata praharata drutaṃ viparidhāvata<BR>
07,088.003c	yathā sukhena gaccheta sātyakir yuddhadurmadaḥ<BR>
07,088.004a	mahārathā hi bahavo yatiṣyanty asya nirjaye<BR>
07,088.004b*0599_01	senāpativacaḥ śrutvā pāṇḍaveyāḥ samantataḥ<BR>
07,088.004b*0599_02	abhyudyayur mahārāja tava sainyaṃ samantataḥ<BR>
07,088.004b*0599_03	jahi prahara gṛhṇīhi vidhya vidrāva cādrava<BR>
07,088.004c	iti bruvanto vegena samāpetur balaṃ tava<BR>
07,088.005a	vayaṃ pratijigīṣantas tatra tān samabhidrutāḥ<BR>
07,088.005b*0600_01	bāṇaśabdaravān kṛtvā vimiśrāñ śaṅkhanisvanaiḥ<BR>
07,088.005b*0600_02	yuyudhānarathaṃ dṛṣṭvā tāvakā abhidudruvuḥ<BR>
07,088.005c	tataḥ śabdo mahān āsīd yuyudhānarathaṃ prati<BR>
07,088.006a	prakampyamānā mahatī tava putrasya vāhinī<BR>
07,088.006c	sātvatena mahārāja śatadhābhivyadīryata<BR>
07,088.007a	tasyāṃ vidīryamāṇāyāṃ śineḥ pautro mahārathaḥ<BR>
07,088.007c	sapta vīrān maheṣvāsān agrānīke vyapothayat<BR>
07,088.007d*0601_01	athānyān api rājendra nānājanapadeśvarān<BR>
07,088.007d*0601_02	śarair analasaṃkāśair ninye vīrān yamakṣayam<BR>
07,088.007d*0601_03	śatam ekena vivyādha śatenaikaṃ ca patriṇām<BR>
07,088.007d*0601_04	dvipārohān dvipāṃś caiva hayārohān hayāṃs tathā<BR>
07,088.007d*0601_05	rathinaḥ sāśvasūtāṃś ca jaghāneśaḥ paśūn iva<BR>
07,088.007d*0601_06	taṃ tathādbhutakarmāṇaṃ śarasaṃpātavarṣiṇam<BR>
07,088.007d*0601_07	na ke canābhyadhāvan vai sātyakiṃ tava sainikāḥ<BR>
07,088.008a	te bhītā mṛdyamānāś ca pramṛṣṭā dīrghabāhunā<BR>
07,088.008c	āyodhanaṃ jahur vīrā dṛṣṭvā tam atimānuṣam<BR>
07,088.008d*0602_01	tam ekaṃ bahudhā paśyan mohitās tasya tejasā<BR>
07,088.008d*0602_02	saṃgrāmakovidaṃ vīraṃ vicarantam abhītavat<BR>
07,088.009a	rathair vimathitākṣaiś ca bhagnanīḍaiś ca māriṣa<BR>
07,088.009c	cakrair vimathitaiś chinnair dhvajaiś ca vinipātitaiḥ<BR>
07,088.010a	anukarṣaiḥ patākābhiḥ śirastrāṇaiḥ sakāñcanaiḥ<BR>
07,088.010c	bāhubhiś candanādigdhaiḥ sāṅgadaiś ca viśāṃ pate<BR>
07,088.011a	hastihastopamaiś cāpi bhujagābhogasaṃnibhaiḥ<BR>
07,088.011c	ūrubhiḥ pṛthivī channā manujānāṃ narottama<BR>
07,088.012a	śaśāṅkasaṃnikāśaiś ca vadanaiś cārukuṇḍalaiḥ<BR>
07,088.012c	patitair vṛṣabhākṣāṇāṃ babhau bhārata medinī<BR>
07,088.013a	gajaiś ca bahudhā chinnaiḥ śayānaiḥ parvatopamaiḥ<BR>
07,088.013c	rarājātibhṛśaṃ bhūmir vikīrṇair iva parvataiḥ<BR>
07,088.014a	tapanīyamayair yoktrair muktājālavibhūṣitaiḥ<BR>
07,088.014c	uraśchadair vicitraiś ca vyaśobhanta turaṃgamāḥ<BR>
07,088.014e	gatasattvā mahīṃ prāpya pramṛṣṭā dīrghabāhunā<BR>
07,088.015a	nānāvidhāni sainyāni tava hatvā tu sātvataḥ<BR>
07,088.015c	praviṣṭas tāvakaṃ sainyaṃ drāvayitvā camūṃ bhṛśam<BR>
07,088.016a	tatas tenaiva mārgeṇa yena yāto dhanaṃjayaḥ<BR>
07,088.016c	iyeṣa sātyakir gantuṃ tato droṇena vāritaḥ<BR>
07,088.017a	bharadvājaṃ samāsādya yuyudhānas tu māriṣa<BR>
07,088.017c	nābhyavartata saṃkruddho velām iva jalāśayaḥ<BR>
07,088.018a	nivārya tu raṇe droṇo yuyudhānaṃ mahāratham<BR>
07,088.018c	vivyādha niśitair bāṇaiḥ pañcabhir marmabhedibhiḥ<BR>
07,088.019a	sātyakis tu raṇe droṇaṃ rājan vivyādha saptabhiḥ<BR>
07,088.019c	hemapuṅkhaiḥ śilādhautaiḥ kaṅkabarhiṇavājitaiḥ<BR>
07,088.020a	taṃ ṣaḍbhiḥ sāyakair droṇaḥ sāśvayantāram ārdayat<BR>
07,088.020c	sa taṃ na mamṛṣe droṇaṃ yuyudhāno mahārathaḥ<BR>
07,088.021a	siṃhanādaṃ tataḥ kṛtvā droṇaṃ vivyādha sātyakiḥ<BR>
07,088.021c	daśabhiḥ sāyakaiś cānyaiḥ ṣaḍbhir aṣṭābhir eva ca<BR>
07,088.022a	yuyudhānaḥ punar droṇaṃ vivyādha daśabhiḥ śaraiḥ<BR>
07,088.022c	ekena sārathiṃ cāsya caturbhiś caturo hayān<BR>
07,088.022e	dhvajam ekena bāṇena vivyādha yudhi māriṣa<BR>
07,088.023a	taṃ droṇaḥ sāśvayantāraṃ sarathadhvajam āśugaiḥ<BR>
07,088.023c	tvaran prācchādayad bāṇaiḥ śalabhānām iva vrajaiḥ<BR>
07,088.024a	tathaiva yuyudhāno 'pi droṇaṃ bahubhir āśugaiḥ<BR>
07,088.024c	prācchādayad asaṃbhrāntas tato droṇa uvāca ha<BR>
07,088.024d*0603_01	droṇas tu paramakruddhaḥ sātyakiṃ paravīrahā<BR>
07,088.024d*0603_02	avākirac chitair bāṇair vāsudevaparākramam<BR>
07,088.024d*0603_03	taṃ tathā śarajālena pracchādya mahatā punaḥ<BR>
07,088.024d*0603_04	droṇaḥ prahasya śaineyam idaṃ vacanam abravīt<BR>
07,088.025a	tavācāryo raṇaṃ hitvā gataḥ kāpuruṣo yathā<BR>
07,088.025c	yudhyamānaṃ hi māṃ hitvā pradakṣiṇam avartata<BR>
07,088.026a	tvaṃ hi me yudhyato nādya jīvan mokṣyasi mādhava<BR>
07,088.026c	yadi māṃ tvaṃ raṇe hitvā na yāsy ācāryavad drutam<BR>
07,088.027	sātyakir uvāca<BR>
07,088.027a	dhanaṃjayasya padavīṃ dharmarājasya śāsanāt<BR>
07,088.027c	gacchāmi svasti te brahman na me kālātyayo bhavet<BR>
07,088.027d*0604_01	ācāryānugato mārgaḥ śiṣyair anvāsyate sadā<BR>
07,088.027d*0604_02	tasmād evaṃ vrajāmy āśu yathā me sa gurur gataḥ<BR>
07,088.028	saṃjaya uvāca<BR>
07,088.028a	etāvad uktvā śaineya ācāryaṃ parivarjayan<BR>
07,088.028c	prayātaḥ sahasā rājan sārathiṃ cedam abravīt<BR>
07,088.029a	droṇaḥ kariṣyate yatnaṃ sarvathā mama vāraṇe<BR>
07,088.029c	yatto yāhi raṇe sūta śṛṇu cedaṃ vacaḥ param<BR>
07,088.030a	etad ālokyate sainyam āvantyānāṃ mahāprabham<BR>
07,088.030b*0605_01	abhedyam aribhir vīraiḥ sumahadbhir mahad balam<BR>
07,088.030c	asyānantaratas tv etad dākṣiṇātyaṃ mahābalam<BR>
07,088.031a	tadanantaram etac ca bāhlikānāṃ balaṃ mahat<BR>
07,088.031c	bāhlikābhyāśato yuktaṃ karṇasyāpi mahad balam<BR>
07,088.032a	anyonyena hi sainyāni bhinnāny etāni sārathe<BR>
07,088.032c	anyonyaṃ samupāśritya na tyakṣyanti raṇājiram<BR>
07,088.032d*0606_01	deśasākalyam āsādya dṛśyate sumahad balam<BR>
07,088.033a	etad antaram āsādya codayāśvān prahṛṣṭavat<BR>
07,088.033c	madhyamaṃ javam āsthāya vaha mām atra sārathe<BR>
07,088.034a	bāhlikā yatra dṛśyante nānāpraharaṇodyatāḥ<BR>
07,088.034c	dākṣiṇātyāś ca bahavaḥ sūtaputrapurogamāḥ<BR>
07,088.035a	hastyaśvarathasaṃbādhaṃ yac cānīkaṃ vilokyate<BR>
07,088.035c	nānādeśasamutthaiś ca padātibhir adhiṣṭhitam<BR>
07,088.035d*0607_01	tataḥ śakyo mahāvyūho bhettuṃ sma sahasā raṇe<BR>
07,088.035d*0607_02	taṃ deśaṃ tvaritā yāmo mṛdanto yudhi śātravān<BR>
07,088.035d*0607_03	tatraite saṃprahṛṣṭatvān nāsmān prati yuyutsavaḥ<BR>
07,088.035d*0607_04	ayudhyamāno bahubhir ekaṃ prāpya sudurbalam<BR>
07,088.035d*0607_05	balaṃ pramathya gacchāmi miṣatāṃ sarvadhanvinām<BR>
07,088.036a	etāvad uktvā yantāraṃ brahmāṇaṃ parivarjayan<BR>
07,088.036c	sa vyatīyāya yatrograṃ karṇasya sumahad balam<BR>
07,088.036d*0608_01	yatraite paramakruddhā dākṣiṇātyā mahārathāḥ<BR>
07,088.036d*0608_02	saṃjaya uvāca<BR>
07,088.036d*0608_02	etān vijitya saṃgrāme tato yāmo dhanaṃjayam<BR>
07,088.036d*0608_03	yuyudhānavacaḥ śrutvā yuyudhānasya sārathiḥ<BR>
07,088.036d*0608_04	yathoktam agamad rājan varjayan droṇam āhave<BR>
07,088.037a	taṃ droṇo 'nuyayau kruddho vikiran viśikhān bahūn<BR>
07,088.037c	yuyudhānaṃ mahābāhuṃ gacchantam anivartinam<BR>
07,088.037d*0609_01	sa ca sainyaṃ mahad bhittvā dākṣiṇātyabalaṃ ca tat<BR>
07,088.038a	karṇasya sainyaṃ sumahad abhihatya śitaiḥ śaraiḥ<BR>
07,088.038b*0610_01	prayayau tvarito bhittvā karṇasya ca mahad balam<BR>
07,088.038c	prāviśad bhāratīṃ senām aparyantāṃ sa sātyakiḥ<BR>
07,088.038d*0611_01	satyako hi tataḥ sainyaṃ drāvayan sa samantataḥ<BR>
07,088.039a	praviṣṭe yuyudhāne tu sainikeṣu druteṣu ca<BR>
07,088.039b*0612_01	vidrute tu bale tasmin bhagne bhārata bhārate<BR>
07,088.039c	amarṣī kṛtavarmā tu sātyakiṃ paryavārayat<BR>
07,088.040a	tam āpatantaṃ viśikhaiḥ ṣaḍbhir āhatya sātyakiḥ<BR>
07,088.040c	caturbhiś caturo 'syāśvān ājaghānāśu vīryavān<BR>
07,088.041a	tataḥ punaḥ ṣoḍaśabhir nataparvabhir āśugaiḥ<BR>
07,088.041c	sātyakiḥ kṛtavarmāṇaṃ pratyavidhyat stanāntare<BR>
07,088.042a	sa tudyamāno viśikhair bahubhis tigmatejanaiḥ<BR>
07,088.042c	sātvatena mahārāja kṛtavarmā na cakṣame<BR>
07,088.043a	sa vatsadantaṃ saṃdhāya jihmagānalasaṃnibham<BR>
07,088.043c	ākṛṣya rājann ākarṇād vivyādhorasi sātyakim<BR>
07,088.044a	sa tasya dehāvaraṇaṃ bhittvā dehaṃ ca sāyakaḥ<BR>
07,088.044c	sapatrapuṅkhaḥ pṛthivīṃ viveśa rudhirokṣitaḥ<BR>
07,088.045a	athāsya bahubhir bāṇair acchinat paramāstravit<BR>
07,088.045c	samārgaṇaguṇaṃ rājan kṛtavarmā śarāsanam<BR>
07,088.046a	vivyādha ca raṇe rājan sātyakiṃ satyavikramam<BR>
07,088.046c	daśabhir viśikhais tīkṣṇair abhikruddhaḥ stanāntare<BR>
07,088.047a	tataḥ praśīrṇe dhanuṣi śaktyā śaktimatāṃ varaḥ<BR>
07,088.047c	abhyahan dakṣiṇaṃ bāhuṃ sātyakiḥ kṛtavarmaṇaḥ<BR>
07,088.048a	tato 'nyat sudṛḍhaṃ vīro dhanur ādāya sātyakiḥ<BR>
07,088.048c	vyasṛjad viśikhāṃs tūrṇaṃ śataśo 'tha sahasraśaḥ<BR>
07,088.048d*0613_01	te śarāḥ sātvatenāstāḥ kṛtavarmāṇam āhave<BR>
07,088.048d*0613_02	chādayāṃ cakrire vṛkṣaṃ śalabhā iva ghoṣiṇaḥ<BR>
07,088.049a	sarathaṃ kṛtavarmāṇaṃ samantāt paryavākirat<BR>
07,088.049c	chādayitvā raṇe 'tyarthaṃ hārdikyaṃ tu sa sātyakiḥ<BR>
07,088.050a	athāsya bhallena śiraḥ sāratheḥ samakṛntata<BR>
07,088.050c	sa papāta hataḥ sūto hārdikyasya mahārathāt<BR>
07,088.050e	tatas te yantari hate prādravaṃs turagā bhṛśam<BR>
07,088.051a	atha bhojas tv asaṃbhrānto nigṛhya turagān svayam<BR>
07,088.051c	tasthau śaradhanuṣpāṇis tat sainyāny abhyapūjayan<BR>
07,088.052a	sa muhūrtam ivāśvasya sadaśvān samacodayat<BR>
07,088.052c	vyapetabhīr amitrāṇām āvahat sumahad bhayam<BR>
07,088.052e	sātyakiś cābhyagāt tasmāt sa tu bhīmam upādravat<BR>
07,088.053a	yuyudhāno 'pi rājendra droṇānīkād viniḥsṛtaḥ<BR>
07,088.053c	prayayau tvaritas tūrṇaṃ kāmbojānāṃ mahācamūm<BR>
07,088.054a	sa tatra bahubhiḥ śūraiḥ saṃniruddho mahārathaiḥ<BR>
07,088.054c	na cacāla tadā rājan sātyakiḥ satyavikramaḥ<BR>
07,088.055a	saṃdhāya ca camūṃ droṇo bhoje bhāraṃ niveśya ca<BR>
07,088.055c	anvadhāvad raṇe yatto yuyudhānaṃ yuyutsayā<BR>
07,088.056a	tathā tam anudhāvantaṃ yuyudhānasya pṛṣṭhataḥ<BR>
07,088.056c	nyavārayanta saṃkruddhāḥ pāṇḍusainye bṛhattamāḥ<BR>
07,088.057a	samāsādya tu hārdikyaṃ rathānāṃ pravaraṃ ratham<BR>
07,088.057c	pāñcālā vigatotsāhā bhīmasenapurogamāḥ<BR>
07,088.057e	vikramya vāritā rājan vīreṇa kṛtavarmaṇā<BR>
07,088.058a	yatamānāṃs tu tān sarvān īṣad vigatacetasaḥ<BR>
07,088.058c	abhitas tāñ śaraugheṇa klāntavāhān avārayat<BR>
07,088.059a	nigṛhītās tu bhojena bhojānīkepsavo raṇe<BR>
07,088.059c	atiṣṭhann āryavad vīrāḥ prārthayanto mahad yaśaḥ<BR>
07,088.059d*0614_01	hārdikyaṃ samare yattā na śekuḥ prativīkṣitum<BR>
07,089.001	dhṛtarāṣṭra uvāca<BR>
07,089.001a	evaṃ bahuvidhaṃ sainyam evaṃ pravicitaṃ varam<BR>
07,089.001c	vyūḍham evaṃ yathānyāyam evaṃ bahu ca saṃjaya<BR>
07,089.002a	nityaṃ pūjitam asmābhir abhikāmaṃ ca naḥ sadā<BR>
07,089.002c	prauḍham atyadbhutākāraṃ purastād dṛḍhavikramam<BR>
07,089.003a	nātivṛddham abālaṃ ca na kṛśaṃ nātipīvaram<BR>
07,089.003c	laghuvṛttāyataprāṇaṃ sāragātram anāmayam<BR>
07,089.004a	āttasaṃnāhasaṃpannaṃ bahuśastraparicchadam<BR>
07,089.004c	śastragrahaṇavidyāsu bahvīṣu pariniṣṭhitam<BR>
07,089.005a	ārohe paryavaskande saraṇe sāntaraplute<BR>
07,089.005c	samyakpraharaṇe yāne vyapayāne ca kovidam<BR>
07,089.006a	nāgeṣv aśveṣu bahuśo ratheṣu ca parīkṣitam<BR>
07,089.006b*0615_01	carmanistriṃśayuddhe ca niyuddhe ca viśāradam<BR>
07,089.006c	parīkṣya ca yathānyāyaṃ vetanenopapāditam<BR>
07,089.007a	na goṣṭhyā nopacāreṇa na saṃbandhanimittataḥ<BR>
07,089.007c	nānāhūto na hy abhṛto mama sainye babhūva ha<BR>
07,089.008a	kulīnāryajanopetaṃ tuṣṭapuṣṭam anuddhatam<BR>
07,089.008c	kṛtamānopakāraṃ ca yaśasvi ca manasvi ca<BR>
07,089.009a	sacivaiś cāparair mukhyair bahubhir mukhyakarmabhiḥ<BR>
07,089.009c	lokapālopamais tāta pālitaṃ narasattamaiḥ<BR>
07,089.010a	bahubhiḥ pārthivair guptam asmatpriyacikīrṣubhiḥ<BR>
07,089.010c	asmān abhisṛtaiḥ kāmāt sabalaiḥ sapadānugaiḥ<BR>
07,089.011a	mahodadhim ivāpūrṇam āpagābhiḥ samantataḥ<BR>
07,089.011c	apakṣaiḥ pakṣisaṃkāśai rathair aśvaiś ca saṃvṛtam<BR>
07,089.011d*0616_01	prabhinnakaraṭaiś caiva dviradair āvṛtaṃ mahat<BR>
07,089.011d*0616_02	yad ahanyata me sainyaṃ kim anyad bhāgadheyataḥ<BR>
07,089.012a	yodhākṣayyajalaṃ bhīmaṃ vāhanormitaraṅgiṇam<BR>
07,089.012c	kṣepaṇyasigadāśaktiśaraprāsajhaṣākulam<BR>
07,089.013a	dhvajabhūṣaṇasaṃbādhaṃ ratnapaṭṭena saṃcitam<BR>
07,089.013c	vāhanair api dhāvadbhir vāyuvegavikampitam<BR>
07,089.014a	droṇagambhīrapātālaṃ kṛtavarmamahāhradam<BR>
07,089.014c	jalasaṃdhamahāgrāhaṃ karṇacandrodayoddhatam<BR>
07,089.015a	gate sainyārṇavaṃ bhittvā tarasā pāṇḍavarṣabhe<BR>
07,089.015c	saṃjayaikarathenaiva yuyudhāne ca māmakam<BR>
07,089.016a	tatra śeṣaṃ na paśyāmi praviṣṭe savyasācini<BR>
07,089.016c	sātvate ca rathodāre mama sainyasya saṃjaya<BR>
07,089.017a	tau tatra samatikrāntau dṛṣṭvābhītau tarasvinau<BR>
07,089.017c	sindhurājaṃ ca saṃprekṣya gāṇḍīvasyeṣugocare<BR>
07,089.018a	kiṃ tadā kuravaḥ kṛtyaṃ vidadhuḥ kālacoditāḥ<BR>
07,089.018c	dāruṇaikāyane kāle kathaṃ vā pratipedire<BR>
07,089.019a	grastān hi kauravān manye mṛtyunā tāta saṃgatān<BR>
07,089.019c	vikramo hi raṇe teṣāṃ na tathā dṛśyate 'dya vai<BR>
07,089.020a	akṣatau saṃyuge tatra praviṣṭau kṛṣṇapāṇḍavau<BR>
07,089.020c	na ca vārayitā kaś cit tayor astīha saṃjaya<BR>
07,089.021a	bhṛtāś ca bahavo yodhāḥ parīkṣyaiva mahārathāḥ<BR>
07,089.021c	vetanena yathāyogyaṃ priyavādena cāpare<BR>
07,089.022a	akāraṇabhṛtas tāta mama sainye na vidyate<BR>
07,089.022c	karmaṇā hy anurūpeṇa labhyate bhaktavetanam<BR>
07,089.023a	na ca yodho 'bhavat kaś cin mama sainye tu saṃjaya<BR>
07,089.023c	alpadānabhṛtas tāta na kupyabhṛtako naraḥ<BR>
07,089.024a	pūjitā hi yathāśaktyā dānamānāsanair mayā<BR>
07,089.024c	tathā putraiś ca me tāta jñātibhiś ca sabāndhavaiḥ<BR>
07,089.025a	te ca prāpyaiva saṃgrāme nirjitāḥ savyasācinā<BR>
07,089.025c	śaineyena parāmṛṣṭāḥ kim anyad bhāgadheyataḥ<BR>
07,089.026a	rakṣyate yaś ca saṃgrāme ye ca saṃjaya rakṣiṇaḥ<BR>
07,089.026c	ekaḥ sādhāraṇaḥ panthā rakṣyasya saha rakṣibhiḥ<BR>
07,089.027a	arjunaṃ samare dṛṣṭvā saindhavasyāgrataḥ sthitam<BR>
07,089.027c	putro mama bhṛśaṃ mūḍhaḥ kiṃ kāryaṃ pratyapadyata<BR>
07,089.028a	sātyakiṃ ca raṇe dṛṣṭvā praviśantam abhītavat<BR>
07,089.028c	kiṃ nu duryodhanaḥ kṛtyaṃ prāptakālam amanyata<BR>
07,089.029a	sarvaśastrātigau senāṃ praviṣṭau rathasattamau<BR>
07,089.029c	dṛṣṭvā kāṃ vai dhṛtiṃ yuddhe pratyapadyanta māmakāḥ<BR>
07,089.030a	dṛṣṭvā kṛṣṇaṃ tu dāśārham arjunārthe vyavasthitam<BR>
07,089.030c	śinīnām ṛṣabhaṃ caiva manye śocanti putrakāḥ<BR>
07,089.031a	dṛṣṭvā senāṃ vyatikrāntāṃ sātvatenārjunena ca<BR>
07,089.031c	palāyamānāṃś ca kurūn manye śocanti putrakāḥ<BR>
07,089.032a	vidrutān rathino dṛṣṭvā nirutsāhān dviṣajjaye<BR>
07,089.032c	palāyane kṛtotsāhān manye śocanti putrakāḥ<BR>
07,089.033a	śūnyān kṛtān rathopasthān sātvatenārjunena ca<BR>
07,089.033c	hatāṃś ca yodhān saṃdṛśya manye śocanti putrakāḥ<BR>
07,089.034a	vyaśvanāgarathān dṛṣṭvā tatra vīrān sahasraśaḥ<BR>
07,089.034c	dhāvamānān raṇe vyagrān manye śocanti putrakāḥ<BR>
07,089.035a	vivīrāṃś ca kṛtān aśvān virathāṃś ca kṛtān narān<BR>
07,089.035c	tatra sātyakipārthābhyāṃ manye śocanti putrakāḥ<BR>
07,089.035d*0617_01	mahānāgān vidravato dṛṣṭvārjunaśarāhatān<BR>
07,089.035d*0617_02	patitān patataś cānyān manye śocanti putrakāḥ<BR>
07,089.035d*0617_03	hayaughān nihatān dṛṣṭvā drāvyamāṇāṃs tatas tataḥ<BR>
07,089.035d*0617_04	raṇe sātvatapārthābhyāṃ manye śocanti putrakāḥ<BR>
07,089.036a	pattisaṃghān raṇe dṛṣṭvā dhāvamānāṃś ca sarvaśaḥ<BR>
07,089.036c	nirāśā vijaye sarve manye śocanti putrakāḥ<BR>
07,089.037a	droṇasya samatikrāntāv anīkam aparājitau<BR>
07,089.037c	kṣaṇena dṛṣṭvā tau vīrau manye śocanti putrakāḥ<BR>
07,089.038a	saṃmūḍho 'smi bhṛśaṃ tāta śrutvā kṛṣṇadhanaṃjayau<BR>
07,089.038c	praviṣṭau māmakaṃ sainyaṃ sātvatena sahācyutau<BR>
07,089.039a	tasmin praviṣṭe pṛtanāṃ śinīnāṃ pravare rathe<BR>
07,089.039c	bhojānīkaṃ vyatikrānte katham āsan hi kauravāḥ<BR>
07,089.040a	tathā droṇena samare nigṛhīteṣu pāṇḍuṣu<BR>
07,089.040c	kathaṃ yuddham abhūt tatra tan mamācakṣva saṃjaya<BR>
07,089.041a	droṇo hi balavāñ śūraḥ kṛtāstro dṛḍhavikramaḥ<BR>
07,089.041c	pāñcālās taṃ maheṣvāsaṃ pratyayudhyan kathaṃ raṇe<BR>
07,089.042a	baddhavairās tathā droṇe dharmarājajayaiṣiṇaḥ<BR>
07,089.042c	bhāradvājas tathā teṣu kṛtavairo mahārathaḥ<BR>
07,089.043a	arjunaś cāpi yac cakre sindhurājavadhaṃ prati<BR>
07,089.043c	tan me sarvaṃ samācakṣva kuśalo hy asi saṃjaya<BR>
07,090.001	saṃjaya uvāca<BR>
07,090.001a	ātmāparādhāt saṃbhūtaṃ vyasanaṃ bharatarṣabha<BR>
07,090.001c	prāpya prākṛtavad vīra na tvaṃ śocitum arhasi<BR>
07,090.001d*0618_01	purā yad ucyase prājñaiḥ suhṛdbhir vidurādibhiḥ<BR>
07,090.001d*0618_02	māhārṣīḥ pāṇḍavān rājann iti tan na tvayā śrutam<BR>
07,090.001d*0618_03	suhṛdāṃ hitakāmānāṃ vākyaṃ yo na śṛṇoti ha<BR>
07,090.001d*0618_04	sa mahad vyasanaṃ prāpya śocate vai yathā bhavān<BR>
07,090.001d*0618_05	yācito 'si purā rājan dāśārheṇa śamaṃ prati<BR>
07,090.001d*0618_06	na ca taṃ labdhavān kāmaṃ tvattaḥ kṛṣṇo mahāyaśāḥ<BR>
07,090.002a	tava nirguṇatāṃ jñātvā pakṣapātaṃ suteṣu ca<BR>
07,090.002c	dvaidhībhāvaṃ tathā dharme pāṇḍaveṣu ca matsaram<BR>
07,090.002d*0619_01	tava jihmam abhiprāyaṃ viditvā pāṇḍavān prati<BR>
07,090.002e	ārtapralāpāṃś ca bahūn manujādhipasattama<BR>
07,090.003a	sarvalokasya tattvajñaḥ sarvalokaguruḥ prabhuḥ<BR>
07,090.003c	vāsudevas tato yuddhaṃ kurūṇām akaron mahat<BR>
07,090.004a	ātmāparādhāt sumahān prāptas te vipulaḥ kṣayaḥ<BR>
07,090.004b*0620_01	naivaṃ duryodhane doṣaṃ kartum arhasi mānada<BR>
07,090.004c	na hi te sukṛtaṃ kiṃ cid ādau madhye ca bhārata<BR>
07,090.004e	dṛśyate pṛṣṭhataś caiva tvanmūlo hi parājayaḥ<BR>
07,090.004f*0621_01	ārtapralāpān iha yān idānīṃ kuruṣe nṛpa<BR>
07,090.004f*0621_02	naitad vṛddhasya te sādhu gatāsor iva maṇḍalam<BR>
07,090.005a	tasmād adya sthiro bhūtvā jñātvā lokasya nirṇayam<BR>
07,090.005c	śṛṇu yuddhaṃ yathā vṛttaṃ ghoraṃ devāsuropamam<BR>
07,090.006a	praviṣṭe tava sainyaṃ tu śaineye satyavikrame<BR>
07,090.006c	bhīmasenamukhāḥ pārthāḥ pratīyur vāhinīṃ tava<BR>
07,090.007a	āgacchatas tān sahasā kruddharūpān sahānugān<BR>
07,090.007c	dadhāraiko raṇe pāṇḍūn kṛtavarmā mahārathaḥ<BR>
07,090.008a	yathodvṛttaṃ dhārayate velā vai salilārṇavam<BR>
07,090.008b*0622_01	udvṛttaṃ sāgaraṃ yadvad velā vārayate sadā<BR>
07,090.008c	pāṇḍusainyaṃ tathā saṃkhye hārdikyaḥ samavārayat<BR>
07,090.009a	tatrādbhutam amanyanta hārdikyasya parākramam<BR>
07,090.009c	yad enaṃ sahitāḥ pārthā nāticakramur āhave<BR>
07,090.010a	tato bhīmas tribhir viddhvā kṛtavarmāṇam āyasaiḥ<BR>
07,090.010c	śaṅkhaṃ dadhmau mahābāhur harṣayan sarvapāṇḍavān<BR>
07,090.011a	sahadevas tu viṃśatyā dharmarājaś ca pañcabhiḥ<BR>
07,090.011c	śatena nakulaś cāpi hārdikyaṃ samavidhyata<BR>
07,090.012a	draupadeyās trisaptatyā saptabhiś ca ghaṭotkacaḥ<BR>
07,090.012c	dhṛṣṭadyumnas tribhiś cāpi kṛtavarmāṇam ārdayat<BR>
07,090.012e	virāṭo drupadaś caiva yājñaseniś ca pañcabhiḥ<BR>
07,090.013a	śikhaṇḍī cāpi hārdikyaṃ viddhvā pañcabhir āśugaiḥ<BR>
07,090.013c	punar vivyādha viṃśatyā sāyakānāṃ hasann iva<BR>
07,090.014a	kṛtavarmā tato rājan sarvatas tān mahārathān<BR>
07,090.014c	ekaikaṃ pañcabhir viddhvā bhīmaṃ vivyādha saptabhiḥ<BR>
07,090.014e	dhanur dhvajaṃ ca saṃyatto rathād bhūmāv apātayat<BR>
07,090.015a	athainaṃ chinnadhanvānaṃ tvaramāṇo mahārathaḥ<BR>
07,090.015c	ājaghānorasi kruddhaḥ saptatyā niśitaiḥ śaraiḥ<BR>
07,090.016a	sa gāḍhaviddho balavān hārdikyasya śarottamaiḥ<BR>
07,090.016c	cacāla rathamadhyasthaḥ kṣitikampe yathācalaḥ<BR>
07,090.017a	bhīmasenaṃ tathā dṛṣṭvā dharmarājapurogamāḥ<BR>
07,090.017c	visṛjantaḥ śarān ghorān kṛtavarmāṇam ārdayan<BR>
07,090.018a	taṃ tathā koṣṭhakīkṛtya rathavaṃśena māriṣa<BR>
07,090.018c	vivyadhuḥ sāyakair hṛṣṭā rakṣārthaṃ māruter mṛdhe<BR>
07,090.019a	pratilabhya tataḥ saṃjñāṃ bhīmaseno mahābalaḥ<BR>
07,090.019c	śaktiṃ jagrāha samare hemadaṇḍām ayasmayīm<BR>
07,090.019e	cikṣepa ca rathāt tūrṇaṃ kṛtavarmarathaṃ prati<BR>
07,090.020a	sā bhīmabhujanirmuktā nirmuktoragasaṃnibhā<BR>
07,090.020c	kṛtavarmāṇam abhitaḥ prajajvāla sudāruṇā<BR>
07,090.021a	tām āpatantīṃ sahasā yugāntāgnisamaprabhām<BR>
07,090.021c	dvābhyāṃ śarābhyāṃ hārdikyo nicakarta dvidhā tadā<BR>
07,090.022a	sā chinnā patitā bhūmau śaktiḥ kanakabhūṣaṇā<BR>
07,090.022c	dyotayantī diśo rājan maholkeva divaś cyutā<BR>
07,090.022e	śaktiṃ vinihatāṃ dṛṣṭvā bhīmaś cukrodha vai bhṛśam<BR>
07,090.023a	tato 'nyad dhanur ādāya vegavat sumahāsvanam<BR>
07,090.023c	bhīmaseno raṇe kruddho hārdikyaṃ samavārayat<BR>
07,090.024a	athainaṃ pañcabhir bāṇair ājaghāna stanāntare<BR>
07,090.024c	bhīmo bhīmabalo rājaṃs tava durmantritena ha<BR>
07,090.025a	bhojas tu kṣatasarvāṅgo bhīmasenena māriṣa<BR>
07,090.025c	raktāśoka ivotphullo vyabhrājata raṇājire<BR>
07,090.026a	tataḥ kruddhas tribhir bāṇair bhīmasenaṃ hasann iva<BR>
07,090.026c	abhihatya dṛḍhaṃ yuddhe tān sarvān pratyavidhyata<BR>
07,090.027a	tribhis tribhir maheṣvāso yatamānān mahārathān<BR>
07,090.027c	te 'pi taṃ pratyavidhyanta saptabhiḥ saptabhiḥ śaraiḥ<BR>
07,090.028a	śikhaṇḍinas tataḥ kruddhaḥ kṣurapreṇa mahārathaḥ<BR>
07,090.028c	dhanuś ciccheda samare prahasann iva bhārata<BR>
07,090.029a	śikhaṇḍī tu tataḥ kruddhaś chinne dhanuṣi satvaram<BR>
07,090.029c	asiṃ jagrāha samare śatacandraṃ ca bhāsvaram<BR>
07,090.030a	bhrāmayitvā mahācarma cāmīkaravibhūṣitam<BR>
07,090.030c	tam asiṃ preṣayām āsa kṛtavarmarathaṃ prati<BR>
07,090.030d*0623_01	**** **** nistriṃśaṃ ca mahāprabham<BR>
07,090.030d*0623_02	kṛtavarmāṇam uddiśya preṣayat tam asiṃ drutam<BR>
07,090.031a	sa tasya saśaraṃ cāpaṃ chittvā saṃkhye mahān asiḥ<BR>
07,090.031c	abhyagād dharaṇīṃ rājaṃś cyutaṃ jyotir ivāmbarāt<BR>
07,090.032a	etasminn eva kāle tu tvaramāṇā mahārathāḥ<BR>
07,090.032c	vivyadhuḥ sāyakair gāḍhaṃ kṛtavarmāṇam āhave<BR>
07,090.033a	athānyad dhanur ādāya tyaktvā tac ca mahad dhanuḥ<BR>
07,090.033c	viśīrṇaṃ bharataśreṣṭha hārdikyaḥ paravīrahā<BR>
07,090.034a	vivyādha pāṇḍavān yuddhe tribhis tribhir ajihmagaiḥ<BR>
07,090.034c	śikhaṇḍinaṃ ca vivyādha tribhiḥ pañcabhir eva ca<BR>
07,090.034d*0624_01	punar anyena bāṇena dhanur asyācchinad drutam<BR>
07,090.034d*0625_01	śikhaṇḍinaṃ tribhir bāṇaividdhvā ciccheda kārmukam<BR>
07,090.035a	dhanur anyat samādāya śikhaṇḍī tu mahāyaśāḥ<BR>
07,090.035c	avārayat kūrmanakhair āśugair hṛdikātmajam<BR>
07,090.036a	tataḥ kruddho raṇe rājan hṛdikasyātmasaṃbhavaḥ<BR>
07,090.036c	abhidudrāva vegena yājñaseniṃ mahāratham<BR>
07,090.037a	bhīṣmasya samare rājan mṛtyor hetuṃ mahātmanaḥ<BR>
07,090.037c	vidarśayan balaṃ śūraḥ śārdūla iva kuñjaram<BR>
07,090.038a	tau diśāgajasaṃkāśau jvalitāv iva pāvakau<BR>
07,090.038c	samāsedatur anyonyaṃ śarasaṃghair ariṃdamau<BR>
07,090.039a	vidhunvānau dhanuḥśreṣṭhe saṃdadhānau ca sāyakān<BR>
07,090.039c	visṛjantau ca śataśo gabhastīn iva bhāskarau<BR>
07,090.040a	tāpayantau śarais tīkṣṇair anyonyaṃ tau mahārathau<BR>
07,090.040c	yugāntapratimau vīrau rejatur bhāskarāv iva<BR>
07,090.041a	kṛtavarmā tu rabhasaṃ yājñaseniṃ mahāratham<BR>
07,090.041c	viddhveṣūṇāṃ trisaptatyā punar vivyādha saptabhiḥ<BR>
07,090.042a	sa gāḍhaviddho vyathito rathopastha upāviśat<BR>
07,090.042c	visṛjan saśaraṃ cāpaṃ mūrchayābhipariplutaḥ<BR>
07,090.043a	taṃ viṣaṇṇaṃ rathe dṛṣṭvā tāvakā bharatarṣabha<BR>
07,090.043c	hārdikyaṃ pūjayām āsur vāsāṃsy ādudhuvuś ca ha<BR>
07,090.044a	śikhaṇḍinaṃ tathā jñātvā hārdikyaśarapīḍitam<BR>
07,090.044c	apovāha raṇād yantā tvaramāṇo mahāratham<BR>
07,090.045a	sāditaṃ tu rathopasthe dṛṣṭvā pārthāḥ śikhaṇḍinam<BR>
07,090.045c	parivavrū rathais tūrṇaṃ kṛtavarmāṇam āhave<BR>
07,090.046a	tatrādbhutaṃ paraṃ cakre kṛtavarmā mahārathaḥ<BR>
07,090.046c	yad ekaḥ samare pārthān vārayām āsa sānugān<BR>
07,090.047a	pārthāñ jitvājayac cedīn pāñcālān sṛñjayān api<BR>
07,090.047c	kekayāṃś ca mahāvīryān kṛtavarmā mahārathaḥ<BR>
07,090.048a	te vadhyamānāḥ samare hārdikyena sma pāṇḍavāḥ<BR>
07,090.048c	itaś cetaś ca dhāvanto naiva cakrur dhṛtiṃ raṇe<BR>
07,090.049a	jitvā pāṇḍusutān yuddhe bhīmasenapurogamān<BR>
07,090.049c	hārdikyaḥ samare 'tiṣṭhad vidhūma iva pāvakaḥ<BR>
07,090.050a	te drāvyamāṇāḥ samare hārdikyena mahārathāḥ<BR>
07,090.050c	vimukhāḥ samapadyanta śaravṛṣṭibhir arditāḥ<BR>
07,090.050d*0626_01	lajjayāvanatā bhūtvā na kiṃ cit pravadanti te<BR>
07,091.001	saṃjaya uvāca<BR>
07,091.001a	śṛṇuṣvaikamanā rājan yan māṃ tvaṃ paripṛcchasi<BR>
07,091.001c	drāvyamāṇe bale tasmin hārdikyena mahātmanā<BR>
07,091.002a	lajjayāvanate cāpi prahṛṣṭaiś caiva tāvakaiḥ<BR>
07,091.002c	dvīpo ya āsīt pāṇḍūnām agādhe gādham icchatām<BR>
07,091.003a	śrutvā tu ninadaṃ bhīmaṃ tāvakānāṃ mahāhave<BR>
07,091.003c	śaineyas tvarito rājan kṛtavarmāṇam abhyayāt<BR>
07,091.003d*0627_01	uvāca sārathiṃ tatra krodhāmarṣasamanvitaḥ<BR>
07,091.003d*0627_02	hārdikyābhimukhaṃ sūta kuru me ratham uttamam<BR>
07,091.003d*0627_03	kurute kadanaṃ paśya pāṇḍusainye hy amarṣitaḥ<BR>
07,091.003d*0627_04	enaṃ jitvā punaḥ sūta yāsyāmi vijayaṃ prati<BR>
07,091.003d*0627_05	evam ukte tu vacane sūtas tasya mahāmate<BR>
07,091.003d*0627_06	nimeṣāntaramātreṇa kṛtavarmāṇam abhyayāt<BR>
07,091.004a	kṛtavarmā tu hārdikyaḥ śaineyaṃ niśitaiḥ śaraiḥ<BR>
07,091.004c	avākirat susaṃkruddhas tato 'krudhyata sātyakiḥ<BR>
07,091.005a	tataḥ suniśitaṃ bhallaṃ śaineyaḥ kṛtavarmaṇe<BR>
07,091.005c	preṣayām āsa samare śarāṃś ca caturo 'parān<BR>
07,091.006a	te tasya jaghnire vāhān bhallenāsyācchinad dhanuḥ<BR>
07,091.006c	pṛṣṭharakṣaṃ tathā sūtam avidhyan niśitaiḥ śaraiḥ<BR>
07,091.007a	tatas taṃ virathaṃ kṛtvā sātyakiḥ satyavikramaḥ<BR>
07,091.007c	senām asyārdayām āsa śaraiḥ saṃnataparvabhiḥ<BR>
07,091.008a	sābhajyatātha pṛtanā śaineyaśarapīḍitā<BR>
07,091.008b*0628_01	palāyanakṛtotsāhā bhramantī tatra tatra ha<BR>
07,091.008c	tataḥ prāyād vai tvaritaḥ sātyakiḥ satyavikramaḥ<BR>
07,091.009a	śṛṇu rājan yad akarot tava sainyeṣu vīryavān<BR>
07,091.009c	atītya sa mahārāja droṇānīkamahārṇavam<BR>
07,091.010a	parājitya ca saṃhṛṣṭaḥ kṛtavarmāṇam āhave<BR>
07,091.010c	yantāram abravīc chūraḥ śanair yāhīty asaṃbhramam<BR>
07,091.011a	dṛṣṭvā tu tava tat sainyaṃ rathāśvadvipasaṃkulam<BR>
07,091.011c	padātijanasaṃpūrṇam abravīt sārathiṃ punaḥ<BR>
07,091.012a	yad etan meghasaṃkāśaṃ droṇānīkasya savyataḥ<BR>
07,091.012c	sumahat kuñjarānīkaṃ yasya rukmaratho mukham<BR>
07,091.013a	ete hi bahavaḥ sūta durnivāryāś ca saṃyuge<BR>
07,091.013c	duryodhanasamādiṣṭā madarthe tyaktajīvitāḥ<BR>
07,091.013e	rājaputrā maheṣvāsāḥ sarve vikrāntayodhinaḥ<BR>
07,091.013f*0629_01	na cājitvā raṇe hy etāñ śakyaḥ prāptuṃ jayadrathaḥ<BR>
07,091.013f*0629_02	nāpi pārtho mayā sūta śakyaḥ prāptuṃ kathaṃ cana<BR>
07,091.013f*0629_03	ete tiṣṭhanti sahitāḥ sarve vidyāsu niṣṭhitāḥ<BR>
07,091.014a	trigartānāṃ rathodārāḥ suvarṇavikṛtadhvajāḥ<BR>
07,091.014c	mām evābhimukhā vīrā yotsyamānā vyavasthitāḥ<BR>
07,091.015a	atra māṃ prāpaya kṣipram aśvāṃś codaya sārathe<BR>
07,091.015c	trigartaiḥ saha yotsyāmi bhāradvājasya paśyataḥ<BR>
07,091.016a	tataḥ prāyāc chanaiḥ sūtaḥ sātvatasya mate sthitaḥ<BR>
07,091.016c	rathenādityavarṇena bhāsvareṇa patākinā<BR>
07,091.017a	tam ūhuḥ sārather vaśyā valgamānā hayottamāḥ<BR>
07,091.017c	vāyuvegasamāḥ saṃkhye kundendurajataprabhāḥ<BR>
07,091.017d*0630_01	mārutasya gatau tulyāś candrakundanibhāḥ śubhāḥ<BR>
07,091.018a	āpatantaṃ rathaṃ taṃ tu śaṅkhavarṇair hayottamaiḥ<BR>
07,091.018c	parivavrus tataḥ śūrā gajānīkena sarvataḥ<BR>
07,091.018e	kiranto vividhāṃs tīkṣṇān sāyakāṃl laghuvedhinaḥ<BR>
07,091.019a	sātvato 'pi śitair bāṇair gajānīkam ayodhayat<BR>
07,091.019c	parvatān iva varṣeṇa tapānte jalado mahān<BR>
07,091.020a	vajrāśanisamasparśair vadhyamānāḥ śarair gajāḥ<BR>
07,091.020c	prādravan raṇam utsṛjya śinivīryasamīritaiḥ<BR>
07,091.021a	śīrṇadantā virudhirā bhinnamastakapiṇḍakāḥ<BR>
07,091.021c	viśīrṇakarṇāsyakarā viniyantṛpatākinaḥ<BR>
07,091.022a	saṃbhinnavarmaghaṇṭāś ca saṃnikṛttamahādhvajāḥ<BR>
07,091.022c	hatārohā diśo rājan bhejire bhraṣṭakambalāḥ<BR>
07,091.023a	ruvanto vividhān rāvāñ jaladopamanisvanāḥ<BR>
07,091.023c	nārācair vatsadantaiś ca sātvatena vidāritāḥ<BR>
07,091.023c*0631_01	**** **** bhallair añjalikais tathā<BR>
07,091.023c*0631_02	kṣuraprair ardhacandraiś ca<BR>
07,091.023d*0632_01	kṣaranto 'sṛk tathā mūtraṃ purīṣaṃ ca pradudruvuḥ<BR>
07,091.023d*0632_02	babhramuś caskhaluś cānye petur mamlus tathāpare<BR>
07,091.023d*0632_03	evaṃ tat kuñjarānīkaṃ yuyudhānena pātitam<BR>
07,091.023d*0632_04	śarair agnyarkasaṃkāśaiḥ pradudrāva samantataḥ<BR>
07,091.024a	tasmin drute gajānīke jalasaṃdho mahārathaḥ<BR>
07,091.024c	yattaḥ saṃprāpayan nāgaṃ rajatāśvarathaṃ prati<BR>
07,091.025a	rukmavarṇakaraḥ śūras tapanīyāṅgadaḥ śuciḥ<BR>
07,091.025c	kuṇḍalī mukuṭī śaṅkhī raktacandanarūṣitaḥ<BR>
07,091.025d*0633_01	raktacandanadigdhāṅgaḥ sāṅgadaḥ sahakuṇḍalaḥ<BR>
07,091.026a	śirasā dhārayan dīptāṃ tapanīyamayīṃ srajam<BR>
07,091.026c	urasā dhārayan niṣkaṃ kaṇṭhasūtraṃ ca bhāsvaram<BR>
07,091.027a	cāpaṃ ca rukmavikṛtaṃ vidhunvan gajamūrdhani<BR>
07,091.027c	aśobhata mahārāja savidyud iva toyadaḥ<BR>
07,091.028a	tam āpatantaṃ sahasā māgadhasya gajottamam<BR>
07,091.028c	sātyakir vārayām āsa velevodvṛttam arṇavam<BR>
07,091.029a	nāgaṃ nivāritaṃ dṛṣṭvā śaineyasya śarottamaiḥ<BR>
07,091.029c	akrudhyata raṇe rājañ jalasaṃdho mahābalaḥ<BR>
07,091.029d*0634_01	saṃprāpayad raṇe rājan nāgarājaṃ mahābalam<BR>
07,091.030a	tataḥ kruddho maheṣvāso mārgaṇair bhārasādhanaiḥ<BR>
07,091.030b*0635_01	sa vāryamāṇo bāṇaughaiḥ śaineyenātha vīryavān<BR>
07,091.030c	avidhyata śineḥ pautraṃ jalasaṃdho mahorasi<BR>
07,091.030d*0636_01	avidhyan niśitair bāṇaiḥ satyakaḥ prahasann iva<BR>
07,091.031a	tato 'pareṇa bhallena pītena niśitena ca<BR>
07,091.031c	asyato vṛṣṇivīrasya nicakarta śarāsanam<BR>
07,091.032a	sātyakiṃ chinnadhanvānaṃ prahasann iva bhārata<BR>
07,091.032c	avidhyan māgadho vīraḥ pañcabhir niśitaiḥ śaraiḥ<BR>
07,091.033a	sa viddho bahubhir bāṇair jalasaṃdhena vīryavān<BR>
07,091.033c	nākampata mahābāhus tad adbhutam ivābhavat<BR>
07,091.034a	acintayan vai sa śarān nātyarthaṃ saṃbhramād balī<BR>
07,091.034c	dhanur anyat samādāya tiṣṭha tiṣṭhety uvāca ha<BR>
07,091.035a	etāvad uktvā śaineyo jalasaṃdhaṃ mahorasi<BR>
07,091.035c	vivyādha ṣaṣṭyā subhṛśaṃ śarāṇāṃ prahasann iva<BR>
07,091.036a	kṣurapreṇa ca pītena muṣṭideśe mahad dhanuḥ<BR>
07,091.036c	jalasaṃdhasya ciccheda vivyādha ca tribhiḥ śaraiḥ<BR>
07,091.037a	jalasaṃdhas tu tat tyaktvā saśaraṃ vai śarāsanam<BR>
07,091.037c	tomaraṃ vyasṛjat tūrṇaṃ sātyakiṃ prati māriṣa<BR>
07,091.038a	sa nirbhidya bhujaṃ savyaṃ mādhavasya mahāraṇe<BR>
07,091.038c	abhyagād dharaṇīṃ ghoraḥ śvasann iva mahoragaḥ<BR>
07,091.039a	nirbhinne tu bhuje savye sātyakiḥ satyavikramaḥ<BR>
07,091.039c	triṃśadbhir viśikhais tīkṣṇair jalasaṃdham atāḍayat<BR>
07,091.040a	pragṛhya tu tataḥ khaḍgaṃ jalasaṃdho mahābalaḥ<BR>
07,091.040c	ārṣabhaṃ carma ca mahac chatacandram alaṃkṛtam<BR>
07,091.040e	tata āvidhya taṃ khaḍgaṃ sātvatāyotsasarja ha<BR>
07,091.041a	śaineyasya dhanuś chittvā sa khaḍgo nyapatan mahīm<BR>
07,091.041c	alātacakravac caiva vyarocata mahīṃ gataḥ<BR>
07,091.041d*0637_01	agnicakram ivāviddhaṃ yathā syān nabhasaś cyutam<BR>
07,091.041d*0638_01	bhrājati sma tataḥ khaḍgaḥ saṃprāptaḥ pṛthivītalam<BR>
07,091.042a	athānyad dhanur ādāya sarvakāyāvadāraṇam<BR>
07,091.042b*0639_01	jalasaṃdham abhiprekṣya utsmayitvā ca mādhavaḥ<BR>
07,091.042c	śālaskandhapratīkāśam indrāśanisamasvanam<BR>
07,091.042e	visphārya vivyadhe kruddho jalasaṃdhaṃ śareṇa ha<BR>
07,091.043a	tataḥ sābharaṇau bāhū kṣurābhyāṃ mādhavottamaḥ<BR>
07,091.043c	sāṅgadau jalasaṃdhasya ciccheda prahasann iva<BR>
07,091.044a	tau bāhū parighaprakhyau petatur gajasattamāt<BR>
07,091.044c	vasuṃdharadharād bhraṣṭau pañcaśīrṣāv ivoragau<BR>
07,091.045a	tataḥ sudaṃṣṭraṃ suhanu cārukuṇḍalam unnasam<BR>
07,091.045c	kṣureṇāsya tṛtīyena śiraś ciccheda sātyakiḥ<BR>
07,091.046a	tat pātitaśirobāhukabandhaṃ bhīmadarśanam<BR>
07,091.046c	dviradaṃ jalasaṃdhasya rudhireṇābhyaṣiñcata<BR>
07,091.047a	jalasaṃdhaṃ nihatyājau tvaramāṇas tu sātvataḥ<BR>
07,091.047c	naiṣādiṃ pātayām āsa gajaskandhād viśāṃ pate<BR>
07,091.047d*0640_01	kabandhaṃ dviradaṃ caiva śaravarṣair avākirat<BR>
07,091.048a	rudhireṇāvasiktāṅgo jalasaṃdhasya kuñjaraḥ<BR>
07,091.048c	vilambamānam avahat saṃśliṣṭaṃ param āsanam<BR>
07,091.049a	śarārditaḥ sātvatena mardamānaḥ svavāhinīm<BR>
07,091.049c	ghoram ārtasvaraṃ kṛtvā vidudrāva mahāgajaḥ<BR>
07,091.050a	hāhākāro mahān āsīt tava sainyasya māriṣa<BR>
07,091.050c	jalasaṃdhaṃ hataṃ dṛṣṭvā vṛṣṇīnām ṛṣabheṇa ha<BR>
07,091.051a	vimukhāś cābhyadhāvanta tava yodhāḥ samantataḥ<BR>
07,091.051c	palāyane kṛtotsāhā nirutsāhā dviṣajjaye<BR>
07,091.052a	etasminn antare rājan droṇaḥ śastrabhṛtāṃ varaḥ<BR>
07,091.052b*0641_01	saṃnyasya bhāraṃ sumahat kṛtavarmaṇi bhārata<BR>
07,091.052b*0641_02	sa hi pārthān raṇe yattān dadhāraiko mahābalaḥ<BR>
07,091.052c	abhyayāj javanair aśvair yuyudhānaṃ mahāratham<BR>
07,091.052d*0642_01	jalasaṃdhaṃ hataṃ dṛṣṭvā putras te kurupuṃgavaḥ<BR>
07,091.052d*0642_02	sahodarais tu saṃyuktaḥ sātyakiṃ samupādravat<BR>
07,091.052d*0642_03	tataḥ samabhavad yuddhaṃ kurūṇāṃ satyakasya ca<BR>
07,091.053a	tam udīrṇaṃ tathā dṛṣṭvā śaineyaṃ kurupuṃgavāḥ<BR>
07,091.053c	droṇenaiva saha kruddhāḥ sātyakiṃ paryavārayan<BR>
07,091.054a	tataḥ pravavṛte yuddhaṃ kurūṇāṃ sātvatasya ca<BR>
07,091.054c	droṇasya ca raṇe rājan ghoraṃ devāsuropamam<BR>
07,092.001	saṃjaya uvāca<BR>
07,092.001*0643_01	sātvatasya raṇe karma yoddhuṃ dṛṣṭvā mahārathāḥ<BR>
07,092.001*0643_02	amṛṣyamāṇāḥ saṃyattāḥ śaineyaṃ samupādravan<BR>
07,092.001a	te kirantaḥ śaravrātān sarve yattāḥ prahāriṇaḥ<BR>
07,092.001c	tvaramāṇā mahārāja yuyudhānam ayodhayan<BR>
07,092.002a	taṃ droṇaḥ saptasaptatyā jaghāna niśitaiḥ śaraiḥ<BR>
07,092.002c	durmarṣaṇo dvādaśabhir duḥsaho daśabhiḥ śaraiḥ<BR>
07,092.003a	vikarṇaś cāpi niśitais triṃśadbhiḥ kaṅkapatribhiḥ<BR>
07,092.003c	vivyādha savye pārśve tu stanābhyām antare tathā<BR>
07,092.004a	durmukho daśabhir bāṇais tathā duḥśāsano 'ṣṭabhiḥ<BR>
07,092.004c	citrasenaś ca śaineyaṃ dvābhyāṃ vivyādha māriṣa<BR>
07,092.005a	duryodhanaś ca mahatā śaravarṣeṇa mādhavam<BR>
07,092.005c	apīḍayad raṇe rājañ śūrāś cānye mahārathāḥ<BR>
07,092.006a	sarvataḥ pratividdhas tu tava putrair mahārathaiḥ<BR>
07,092.006b*0644_01	sa tudyamānaś ca tathā sarvataḥ kurupuṃgavaiḥ<BR>
07,092.006c	tān pratyavidhyac chaineyaḥ pṛthak pṛthag ajihmagaiḥ<BR>
07,092.006d*0645_01	sātyakiḥ puṇḍarīkākṣo hy astreṣu pariniṣṭhitaḥ<BR>
07,092.007a	bhāradvājaṃ tribhir bāṇair duḥsahaṃ navabhis tathā<BR>
07,092.007c	vikarṇaṃ pañcaviṃśatyā citrasenaṃ ca saptabhiḥ<BR>
07,092.007d*0646_01	daśabhiś citrasenaṃ ca vikarṇaṃ pañcaviṃśatyā<BR>
07,092.008a	durmarṣaṇaṃ dvādaśabhiś caturbhiś ca viviṃśatim<BR>
07,092.008c	satyavrataṃ ca navabhir vijayaṃ daśabhiḥ śaraiḥ<BR>
07,092.008d*0647_01	duryodhanaṃ tribhir viddhvā supuṃkhais tigmatejasaiḥ<BR>
07,092.009a	tato rukmāṅgadaṃ cāpaṃ vidhunvāno mahārathaḥ<BR>
07,092.009c	abhyayāt sātyakis tūrṇaṃ putraṃ tava mahāratham<BR>
07,092.010a	rājānaṃ sarvalokasya sarvaśastrabhṛtāṃ varam<BR>
07,092.010c	śarair abhyāhanad gāḍhaṃ tato yuddham abhūt tayoḥ<BR>
07,092.010d*0648_01	tataḥ pravavṛte yuddhaṃ kurumādhavavīrayoḥ<BR>
07,092.011a	vimuñcantau śarāṃs tīkṣṇān saṃdadhānau ca sāyakān<BR>
07,092.011c	adṛśyaṃ samare 'nyonyaṃ cakratus tau mahārathau<BR>
07,092.012a	sātyakiḥ kururājena nirviddho bahv aśobhata<BR>
07,092.012c	asravad rudhiraṃ bhūri svarasaṃ candano yathā<BR>
07,092.013a	sātvatena ca bāṇaughair nirviddhas tanayas tava<BR>
07,092.013c	śātakumbhamayāpīḍo babhau yūpa ivocchritaḥ<BR>
07,092.014a	mādhavas tu raṇe rājan kururājasya dhanvinaḥ<BR>
07,092.014c	dhanuś ciccheda sahasā kṣurapreṇa hasann iva<BR>
07,092.014e	athainaṃ chinnadhanvānaṃ śarair bahubhir ācinot<BR>
07,092.015a	nirbhinnaś ca śarais tena dviṣatā kṣiprakāriṇā<BR>
07,092.015c	nāmṛṣyata raṇe rājā śatror vijayalakṣaṇam<BR>
07,092.016a	athānyad dhanur ādāya hemapṛṣṭhaṃ durāsadam<BR>
07,092.016c	vivyādha sātyakiṃ tūrṇaṃ sāyakānāṃ śatena ha<BR>
07,092.017a	so 'tividdho balavatā putreṇa tava dhanvinā<BR>
07,092.017c	amarṣavaśam āpannas tava putram apīḍayat<BR>
07,092.018a	pīḍitaṃ nṛpatiṃ dṛṣṭvā tava putrā mahārathāḥ<BR>
07,092.018c	sātvataṃ śaravarṣeṇa chādayām āsur añjasā<BR>
07,092.019a	sa chādyamāno bahubhis tava putrair mahārathaiḥ<BR>
07,092.019c	ekaikaṃ pañcabhir viddhvā punar vivyādha saptabhiḥ<BR>
07,092.020a	duryodhanaṃ ca tvarito vivyādhāṣṭabhir āśugaiḥ<BR>
07,092.020c	prahasaṃś cāsya ciccheda kārmukaṃ ripubhīṣaṇam<BR>
07,092.021a	nāgaṃ maṇimayaṃ caiva śarair dhvajam apātayat<BR>
07,092.021c	hatvā tu caturo vāhāṃś caturbhir niśitaiḥ śaraiḥ<BR>
07,092.021e	sārathiṃ pātayām āsa kṣurapreṇa mahāyaśāḥ<BR>
07,092.022a	etasminn antare caiva kururājaṃ mahāratham<BR>
07,092.022c	avākirac charair hṛṣṭo bahubhir marmabhedibhiḥ<BR>
07,092.023a	sa vadhyamānaḥ samare śaineyasya śarottamaiḥ<BR>
07,092.023c	prādravat sahasā rājan putro duryodhanas tava<BR>
07,092.023e	āplutaś ca tato yānaṃ citrasenasya dhanvinaḥ<BR>
07,092.024a	hāhābhūtaṃ jagac cāsīd dṛṣṭvā rājānam āhave<BR>
07,092.024c	grasyamānaṃ sātyakinā khe somam iva rāhuṇā<BR>
07,092.025a	taṃ tu śabdaṃ mahac chrutvā kṛtavarmā mahārathaḥ<BR>
07,092.025c	abhyayāt sahasā tatra yatrāste mādhavaḥ prabhuḥ<BR>
07,092.026a	vidhunvāno dhanuḥśreṣṭhaṃ codayaṃś caiva vājinaḥ<BR>
07,092.026c	bhartsayan sārathiṃ cograṃ yāhi yāhīti satvaraḥ<BR>
07,092.027a	tam āpatantaṃ saṃprekṣya vyāditāsyam ivāntakam<BR>
07,092.027c	yuyudhāno mahārāja yantāram idam abravīt<BR>
07,092.028a	kṛtavarmā rathenaiṣa drutam āpatate śarī<BR>
07,092.028c	pratyudyāhi rathenainaṃ pravaraṃ sarvadhanvinām<BR>
07,092.028d*0649_01	prayāhi satvaraṃ sūta rathena rathasattamam<BR>
07,092.028d*0649_02	nihaniṣyāmi taṃ saṃkhe vṛṣṇivīram ariṃdamam<BR>
07,092.029a	tataḥ prajavitāśvena vidhivat kalpitena ca<BR>
07,092.029c	āsasāda raṇe bhojaṃ pratimānaṃ dhanuṣmatām<BR>
07,092.030a	tataḥ paramasaṃkruddhau jvalantāv iva pāvakau<BR>
07,092.030c	sameyātāṃ naravyāghrau vyāghrāv iva tarasvinau<BR>
07,092.031a	kṛtavarmā tu śaineyaṃ ṣaḍviṃśatyā samārpayat<BR>
07,092.031c	niśitaiḥ sāyakais tīkṣṇair yantāraṃ cāsya saptabhiḥ<BR>
07,092.032a	caturaś ca hayodārāṃś caturbhiḥ parameṣubhiḥ<BR>
07,092.032c	avidhyat sādhudāntān vai saindhavān sātvatasya ha<BR>
07,092.033a	rukmadhvajo rukmapṛṣṭhaṃ mahad visphārya kārmukam<BR>
07,092.033c	rukmāṅgadī rukmavarmā rukmapuṅkhān avākirat<BR>
07,092.034a	tato 'śītiṃ śineḥ pautraḥ sāyakān kṛtavarmaṇe<BR>
07,092.034c	prāhiṇot tvarayā yukto draṣṭukāmo dhanaṃjayam<BR>
07,092.035a	so 'tividdho balavatā śatruṇā śatrutāpanaḥ<BR>
07,092.035c	samakampata durdharṣaḥ kṣitikampe yathācalaḥ<BR>
07,092.035d*0650_01	acalaḥ sa purā bhūtvā samakampata māriṣa<BR>
07,092.036a	triṣaṣṭyā caturo 'syāśvān saptabhiḥ sārathiṃ śaraiḥ<BR>
07,092.036c	vivyādha niśitais tūrṇaṃ sātyakiḥ kṛtavarmaṇaḥ<BR>
07,092.036d*0651_01	hatāśvasūte tu rathe sthitāya śinipuṃgavaḥ<BR>
07,092.037a	suvarṇapuṅkhaṃ viśikhaṃ samādhāya sa sātyakiḥ<BR>
07,092.037c	vyasṛjat taṃ mahājvālaṃ saṃkruddham iva pannagam<BR>
07,092.037d*0652_01	praiṣayat sātyako bāṇaṃ hārdikyasya nararṣabhaḥ<BR>
07,092.038a	so 'viśat kṛtavarmāṇaṃ yamadaṇḍopamaḥ śaraḥ<BR>
07,092.038c	jāmbūnadavicitraṃ ca varma nirbhidya bhānumat<BR>
07,092.038d*0653_01	sahemavikṛtaṃ varma nirbhidya kṛtavarmaṇaḥ<BR>
07,092.038e	abhyagād dharaṇīm ugro rudhireṇa samukṣitaḥ<BR>
07,092.039a	saṃjātarudhiraś cājau sātvateṣubhir arditaḥ<BR>
07,092.039c	pracalan dhanur utsṛjya nyapatat syandanottame<BR>
07,092.040a	sa siṃhadaṃṣṭro jānubhyām āpanno 'mitavikramaḥ<BR>
07,092.040c	śarārditaḥ sātyakinā rathopasthe nararṣabhaḥ<BR>
07,092.041a	sahasrabāhoḥ sadṛśam akṣobhyam iva sāgaram<BR>
07,092.041c	nivārya kṛtavarmāṇaṃ sātyakiḥ prayayau tataḥ<BR>
07,092.041d*0654_01	na hi tasya raṇe pārthaḥ kathaṃ cid api bhārata<BR>
07,092.041d*0654_02	didṛkṣuḥ sa hi vegena prāyād yatra dhanaṃjayaḥ<BR>
07,092.041d*0654_03	svaśaktyā kṣatriyais tatra niruddho balavattaraḥ<BR>
07,092.041d*0654_04	yuyudhe sātvato rājan didṛkṣuḥ pāṇḍunandanam<BR>
07,092.042a	khaḍgaśaktidhanuḥkīrṇāṃ gajāśvarathasaṃkulām<BR>
07,092.042c	pravartitograrudhirāṃ śataśaḥ kṣatriyarṣabhaiḥ<BR>
07,092.043a	prekṣatāṃ sarvasainyānāṃ madhyena śinipuṃgavaḥ<BR>
07,092.043c	abhyagād vāhinīṃ bhittvā vṛtrahevāsurīṃ camūm<BR>
07,092.044a	samāśvāsya ca hārdikyo gṛhya cānyan mahad dhanuḥ<BR>
07,092.044c	tasthau tatraiva balavān vārayan yudhi pāṇḍavān<BR>
07,093.001	saṃjaya uvāca<BR>
07,093.001a	kālyamāneṣu sainyeṣu śaineyena tatas tataḥ<BR>
07,093.001c	bhāradvājaḥ śaravrātair mahadbhiḥ samavākirat<BR>
07,093.002a	sa saṃprahāras tumulo droṇasātvatayor abhūt<BR>
07,093.002c	paśyatāṃ sarvasainyānāṃ balivāsavayor iva<BR>
07,093.002d*0655_01	prāvartata mahāraudraḥ saṃgrāmo lomaharṣaṇaḥ<BR>
07,093.002d*0655_02	śaineyasya ca rājendra bhāradvājasya cobhayoḥ<BR>
07,093.003a	tato droṇaḥ śineḥ pautraṃ citraiḥ sarvāyasaiḥ śaraiḥ<BR>
07,093.003c	tribhir āśīviṣākārair lalāṭe samavidhyata<BR>
07,093.004a	tair lalāṭārpitair bāṇair yuyudhānas tv ajihmagaiḥ<BR>
07,093.004c	vyarocata mahārāja triśṛṅga iva parvataḥ<BR>
07,093.005a	tato 'sya bāṇān aparān indrāśanisamasvanān<BR>
07,093.005c	bhāradvājo 'ntaraprekṣī preṣayām āsa saṃyuge<BR>
07,093.006a	tān droṇacāpanirmuktān dāśārhaḥ patataḥ śarān<BR>
07,093.006c	dvābhyāṃ dvābhyāṃ supuṅkhābhyāṃ ciccheda paramāstravit<BR>
07,093.007a	tām asya laghutāṃ droṇaḥ samavekṣya viśāṃ pate<BR>
07,093.007c	prahasya sahasāvidhyad viṃśatyā śinipuṃgavam<BR>
07,093.008a	punaḥ pañcāśateṣūṇāṃ śatena ca samārpayat<BR>
07,093.008c	laghutāṃ yuyudhānasya lāghavena viśeṣayan<BR>
07,093.009a	samutpatanti valmīkād yathā kruddhā mahoragāḥ<BR>
07,093.009c	tathā droṇarathād rājann utpatanti tanucchidaḥ<BR>
07,093.010a	tathaiva yuyudhānena sṛṣṭāḥ śatasahasraśaḥ<BR>
07,093.010c	avākiran droṇarathaṃ śarā rudhirabhojanāḥ<BR>
07,093.011a	lāghavād dvijamukhyasya sātvatasya ca māriṣa<BR>
07,093.011c	viśeṣaṃ nādhyagacchāma samāvāstāṃ nararṣabhau<BR>
07,093.012a	sātyakis tu tato droṇaṃ navabhir nataparvabhiḥ<BR>
07,093.012c	ājaghāna bhṛśaṃ kruddho dhvajaṃ ca niśitaiḥ śaraiḥ<BR>
07,093.012e	sārathiṃ ca śatenaiva bhāradvājasya paśyataḥ<BR>
07,093.013a	lāghavaṃ yuyudhānasya dṛṣṭvā droṇo mahārathaḥ<BR>
07,093.013c	saptatyā sātyakiṃ viddhvā turagāṃś ca tribhis tribhiḥ<BR>
07,093.013e	dhvajam ekena vivyādha mādhavasya rathe sthitam<BR>
07,093.014a	athāpareṇa bhallena hemapuṅkhena patriṇā<BR>
07,093.014c	dhanuś ciccheda samare mādhavasya mahātmanaḥ<BR>
07,093.015a	sātyakis tu tataḥ kruddho dhanus tyaktvā mahārathaḥ<BR>
07,093.015c	gadāṃ jagrāha mahatīṃ bhāradvājāya cākṣipat<BR>
07,093.016a	tām āpatantīṃ sahasā paṭṭabaddhām ayasmayīm<BR>
07,093.016c	nyavārayac charair droṇo bahubhir bahurūpibhiḥ<BR>
07,093.017a	athānyad dhanur ādāya sātyakiḥ satyavikramaḥ<BR>
07,093.017c	vivyādha bahubhir vīraṃ bhāradvājaṃ śilāśitaiḥ<BR>
07,093.018a	sa viddhvā samare droṇaṃ siṃhanādam amuñcata<BR>
07,093.018c	taṃ vai na mamṛṣe droṇaḥ sarvaśastrabhṛtāṃ varaḥ<BR>
07,093.019a	tathaḥ śaktiṃ gṛhītvā tu rukmadaṇḍām ayasmayīm<BR>
07,093.019c	tarasā preṣayām āsa mādhavasya rathaṃ prati<BR>
07,093.020a	anāsādya tu śaineyaṃ sā śaktiḥ kālasaṃnibhā<BR>
07,093.020c	bhittvā rathaṃ jagāmogrā dharaṇīṃ dāruṇasvanā<BR>
07,093.021a	tato droṇaṃ śineḥ pautro rājan vivyādha patriṇā<BR>
07,093.021c	dakṣiṇaṃ bhujam āsādya pīḍayan bharatarṣabha<BR>
07,093.021d*0656_01	mādhavo 'pi mahārāja brāhmaṇaṃ pīḍayann iva<BR>
07,093.022a	droṇo 'pi samare rājan mādhavasya mahad dhanuḥ<BR>
07,093.022c	ardhacandreṇa ciccheda rathaśaktyā ca sārathim<BR>
07,093.023a	mumoha sarathis tasya rathaśaktyā samāhataḥ<BR>
07,093.023c	sa rathopastham āsādya muhūrtaṃ saṃnyaṣīdata<BR>
07,093.024a	cakāra sātyakī rājaṃs tatra karmātimānuṣam<BR>
07,093.024c	ayodhayac ca yad droṇaṃ raśmīñ jagrāha ca svayam<BR>
07,093.025a	tataḥ śaraśatenaiva yuyudhāno mahārathaḥ<BR>
07,093.025c	avidhyad brāhmaṇaṃ saṃkhye hṛṣṭarūpo viśāṃ pate<BR>
07,093.026a	tasya droṇaḥ śarān pañca preṣayām āsa bhārata<BR>
07,093.026c	te tasya kavacaṃ bhittvā papuḥ śoṇitam āhave<BR>
07,093.027a	nirviddhas tu śarair ghorair akrudhyat sātyakir bhṛśam<BR>
07,093.027c	sāyakān vyasṛjac cāpi vīro rukmarathaṃ prati<BR>
07,093.028a	tato droṇasya yantāraṃ nipātyaikeṣuṇā bhuvi<BR>
07,093.028c	aśvān vyadrāvayad bāṇair hatasūtān mahātmanaḥ<BR>
07,093.029a	sa rathaḥ pradrutaḥ saṃkhye maṇḍalāni sahasraśaḥ<BR>
07,093.029c	cakāra rājato rājan bhrājamāna ivāṃśumān<BR>
07,093.029d*0657_01	tataḥ sārathinaṃ hatvā droṇasyāpātayad rathāt<BR>
07,093.029d*0657_02	śoṇāśvāś ca rathaṃ gṛhya dudruvuḥ sarvatodiśam<BR>
07,093.030a	abhidravata gṛhṇīta hayān droṇasya dhāvata<BR>
07,093.030c	iti sma cukruśuḥ sarve rājaputrāḥ sarājakāḥ<BR>
07,093.031a	te sātyakim apāsyāśu rājan yudhi mahārathāḥ<BR>
07,093.031c	yato droṇas tataḥ sarve sahasā samupādravan<BR>
07,093.032a	tān dṛṣṭvā pradrutān sarvān sātvatena śarārditān<BR>
07,093.032c	prabhagnaṃ punar evāsīt tava sainyaṃ samākulam<BR>
07,093.033a	vyūhasyaiva punar dvāraṃ gatvā droṇo vyavasthitaḥ<BR>
07,093.033c	vātāyamānais tair aśvair hṛto vṛṣṇiśarārditaiḥ<BR>
07,093.034a	pāṇḍupāñcālasaṃbhagnaṃ vyūham ālokya vīryavān<BR>
07,093.034c	śaineye nākarod yatnaṃ vyūhasyaivābhirakṣaṇe<BR>
07,093.035a	nivārya pāṇḍupāñcālān droṇāgniḥ pradahann iva<BR>
07,093.035c	tasthau krodhāgnisaṃdīptaḥ kālasūrya ivoditaḥ<BR>
07,094.001	saṃjaya uvāca<BR>
07,094.001a	droṇaṃ sa jitvā puruṣapravīras; tathaiva hārdikyamukhāṃs tvadīyān<BR>
07,094.001c	prahasya sūtaṃ vacanaṃ babhāṣe; śinipravīraḥ kurupuṃgavāgrya<BR>
07,094.002a	nimittamātraṃ vayam atra sūta; dagdhārayaḥ keśavaphalgunābhyām<BR>
07,094.002c	hatān nihanmeha nararṣabheṇa; vayaṃ sureśātmasamudbhavena<BR>
07,094.002d*0658_01	hatān nihantāsmi kirīṭamālinā<BR>
07,094.002d*0658_02	hy ahaṃ sabhīmaḥ saha pārṣatena<BR>
07,094.003a	tam evam uktvā śinipuṃgavas tadā; mahāmṛdhe so 'gryadhanurdharo 'rihā<BR>
07,094.003c	kiran samantāt sahasā śarān balī; samāpatac chyena ivāmiṣaṃ yathā<BR>
07,094.004a	taṃ yāntam aśvaiḥ śaśiśaṅkhavarṇair; vigāhya sainyaṃ puruṣapravīram<BR>
07,094.004c	nāśaknuvan vārayituṃ samantād; ādityaraśmipratimaṃ narāgryam<BR>
07,094.005a	asahyavikrāntam adīnasattvaṃ; sarve gaṇā bhārata durviṣahyam<BR>
07,094.005c	sahasranetrapratimaprabhāvaṃ; divīva sūryaṃ jaladavyapāye<BR>
07,094.006a	amarṣapūrṇas tv aticitrayodhī; śarāsanī kāñcanavarmadhārī<BR>
07,094.006c	sudarśanaḥ sātyakim āpatantaṃ; nyavārayad rājavaraḥ prasahya<BR>
07,094.007a	tayor abhūd bharata saṃprahāraḥ; sudāruṇas taṃ samabhipraśaṃsan<BR>
07,094.007c	yodhās tvadīyāś ca hi somakāś ca; vṛtrendrayor yuddham ivāmaraughāḥ<BR>
07,094.008a	śaraiḥ sutīkṣṇaiḥ śataśo 'bhyavidhyat; sudarśanaḥ sātvatamukhyam ājau<BR>
07,094.008c	anāgatān eva tu tān pṛṣatkāṃś; ciccheda bāṇaiḥ śinipuṃgavo 'pi<BR>
07,094.009a	tathaiva śakrapratimo 'pi sātyakiḥ; sudarśane yān kṣipati sma sāyakān<BR>
07,094.009c	dvidhā tridhā tān akarot sudarśanaḥ; śarottamaiḥ syandanavaryam āsthitaḥ<BR>
07,094.010a	saṃprekṣya bāṇān nihatāṃs tadānīṃ; sudarśanaḥ sātyakibāṇavegaiḥ<BR>
07,094.010c	krodhād didhakṣann iva tigmatejāḥ; śarān amuñcat tapanīyacitrān<BR>
07,094.011a	punaḥ sa bāṇais tribhir agnikalpair; ākarṇapūrṇair niśitaiḥ supuṅkhaiḥ<BR>
07,094.011c	vivyādha dehāvaraṇaṃ vibhidya; te sātyaker āviviśuḥ śarīram<BR>
07,094.012a	tathaiva tasyāvanipālaputraḥ; saṃdhāya bāṇair aparair jvaladbhiḥ<BR>
07,094.012c	ājaghnivāṃs tān rajataprakāśāṃś; caturbhir aśvāṃś caturaḥ prasahya<BR>
07,094.013a	tathā tu tenābhihatas tarasvī; naptā śiner indrasamānavīryaḥ<BR>
07,094.013c	sudarśanasyeṣugaṇaiḥ sutīkṣṇair; hayān nihatyāśu nanāda nādam<BR>
07,094.014a	athāsya sūtasya śiro nikṛtya; bhallena vajrāśanisaṃnibhena<BR>
07,094.014c	sudarśanasyāpi śinipravīraḥ; kṣureṇa ciccheda śiraḥ prasahya<BR>
07,094.015a	sakuṇḍalaṃ pūrṇaśaśiprakāśaṃ; bhrājiṣṇu vaktraṃ nicakarta dehāt<BR>
07,094.015c	yathā purā vajradharaḥ prasahya; balasya saṃkhye 'tibalasya rājan<BR>
07,094.016a	nihatya taṃ pārthivaputrapautraṃ; raṇe yadūnām ṛṣabhas tarasvī<BR>
07,094.016c	mudā sametaḥ parayā mahātmā; rarāja rājan surarājakalpaḥ<BR>
07,094.016d*0659_01	mudā mahatyābhiyuto mahātmā<BR>
07,094.016d*0659_02	mahāhave śakra ivāmareśaḥ<BR>
07,094.017a	tato yayāv arjunam eva yena; nivārya sainyaṃ tava mārgaṇaughaiḥ<BR>
07,094.017c	sadaśvayuktena rathena niryāl; lokān visismāpayiṣur nṛvīraḥ<BR>
07,094.018a	tat tasya vismāpayanīyam agryam; apūjayan yodhavarāḥ sametāḥ<BR>
07,094.018c	yad vartamānān iṣugocare 'rīn; dadāha bāṇair hutabhug yathaiva<BR>
07,095.001	saṃjaya uvāca<BR>
07,095.001*0660_01	nirjitya kṛtavarmāṇaṃ bhāradvājaṃ ca saṃyuge<BR>
07,095.001a	tataḥ sa sātyakir dhīmān mahātmā vṛṣṇipuṃgavaḥ<BR>
07,095.001b*0661_01	duryodhanaṃ ca nirjitya śūraṃ caiva sudarśanam<BR>
07,095.001b*0661_02	jalasaṃdhaṃ nihatyājau śūrasenaṃ ca pārthivam<BR>
07,095.001b*0661_03	mlecchāṃś ca bahudhā rājan kāśyaputraṃ ca saṃyuge<BR>
07,095.001b*0661_04	niṣādāṃs taṃkaṇāṃś caiva kaliṃgān magadhān api<BR>
07,095.001b*0661_05	kekayāñ śūrasenāṃś ca tathā parvatavāsinaḥ<BR>
07,095.001b*0661_06	kāmbojān yavanāṃś caiva vasātīṃś ca śibīn api<BR>
07,095.001b*0661_07	kosalān magadhāṃś caiva yātudhānān satittirān<BR>
07,095.001b*0661_08	etāṃś cānyān raṇe hatvāgacchad yuddhe sa sātyakiḥ<BR>
07,095.001b*0661_09	rudhiraughanadīṃ ghorāṃ keśaśaivalaśāḍvalām<BR>
07,095.001b*0661_10	śaktigrāhasamākīrṇāṃ chattrahaṃsopaśobhitām<BR>
07,095.001b*0661_11	dustarāṃ bhīrubhir nityaṃ śūralokapravāhinīm<BR>
07,095.001c	sudarśanaṃ nihatyājau yantāram idam abravīt<BR>
07,095.002a	rathāśvanāgakalilaṃ śaraśaktyūrmimālinam<BR>
07,095.002c	khaḍgamatsyaṃ gadāgrāhaṃ śūrāyudhamahāsvanam<BR>
07,095.003a	prāṇāpahāriṇaṃ raudraṃ vāditrotkruṣṭanāditam<BR>
07,095.003c	yodhānām asukhasparśaṃ durdharṣam ajayaiṣiṇām<BR>
07,095.004a	tīrṇāḥ sma dustaraṃ tāta droṇānīkamahārṇavam<BR>
07,095.004c	jalasaṃdhabalenājau puruṣādair ivāvṛtam<BR>
07,095.004d*0662_01	śauryasattvabalopetaṃ śūravāṇijasevitam<BR>
07,095.005a	ato 'nyaṃ pṛtanāśeṣaṃ manye kunadikām iva<BR>
07,095.005c	tartavyām alpasalilāṃ codayāśvān asaṃbhramam<BR>
07,095.006a	hastaprāptam ahaṃ manye sāṃprataṃ savyasācinam<BR>
07,095.006c	nirjitya durdharaṃ droṇaṃ sapadānugam āhave<BR>
07,095.007a	hārdikyaṃ yodhavaryaṃ ca prāptaṃ manye dhanaṃjayam<BR>
07,095.007c	na hi me jāyate trāso dṛṣṭvā sainyāny anekaśaḥ<BR>
07,095.007e	vahner iva pradīptasya grīṣme śuṣkaṃ tṛṇolapam<BR>
07,095.008a	paśya pāṇḍavamukhyena yātāṃ bhūmiṃ kirīṭinā<BR>
07,095.008c	pattyaśvarathanāgaughaiḥ patitair viṣamīkṛtām<BR>
07,095.008d*0663_01	dravate tad yathā sainyaṃ tena bhagnaṃ mahātmanā<BR>
07,095.008d*0663_02	rathair viparidhāvadbhir gajair aśvaiś ca sārathe<BR>
07,095.008d*0663_03	kauśeyāruṇasaṃkāśam etad uddhūyate rajaḥ<BR>
07,095.009a	abhyāśastham ahaṃ manye śvetāśvaṃ kṛṣṇasārathim<BR>
07,095.009c	sa eṣa śrūyate śabdo gāṇḍīvasyāmitaujasaḥ<BR>
07,095.009d*0664_01	śrūyate hy eṣa nirghoṣo jaladasyeva garjataḥ<BR>
07,095.009d*0665_01	viṣphāryamāṇasya raṇe gāṇḍīvasyāmitaujasaḥ<BR>
07,095.009d*0665_02	abhyāśastham ahaṃ manye saindhavasya kirīṭinam<BR>
07,095.009d*0665_03	tādṛśaḥ śrūyate śabdaḥ sainyānāṃ sāgaropamaḥ<BR>
07,095.010a	yādṛśāni nimittāni mama prādurbhavanti vai<BR>
07,095.010c	anastaṃgata āditye hantā saindhavam arjunaḥ<BR>
07,095.011a	śanair viśrambhayann aśvān yāhi yatto 'rivāhinīm<BR>
07,095.011c	yatraite satanutrāṇāḥ suyodhanapurogamāḥ<BR>
07,095.012a	daṃśitāḥ krūrakarmāṇaḥ kāmbojā yuddhadurmadāḥ<BR>
07,095.012c	śarabāṇāsanadharā yavanāś ca prahāriṇaḥ<BR>
07,095.013a	śakāḥ kirātā daradā barbarās tāmraliptakāḥ<BR>
07,095.013c	anye ca bahavo mlecchā vividhāyudhapāṇayaḥ<BR>
07,095.013e	mām evābhimukhāḥ sarve tiṣṭhanti samarārthinaḥ<BR>
07,095.014a	etān sarathanāgāśvān nihatyājau sapattinaḥ<BR>
07,095.014c	idaṃ durgaṃ mahāghoraṃ tīrṇam evopadhāraya<BR>
07,095.015	sūta uvāca<BR>
07,095.015a	na saṃbhramo me vārṣṇeya vidyate satyavikrama<BR>
07,095.015c	yady api syāt susaṃkruddho jāmadagnyo 'grataḥ sthitaḥ<BR>
07,095.016a	droṇo vā rathināṃ śreṣṭhaḥ kṛpo madreśvaro 'pi vā<BR>
07,095.016c	tathāpi saṃbhramo na syāt tvām āśritya mahābhuja<BR>
07,095.017a	tvayā subahavo yuddhe nirjitāḥ śatrusūdana<BR>
07,095.017c	na ca me saṃbhramaḥ kaś cid bhūtapūrvaḥ kadā cana<BR>
07,095.017e	kim u caitat samāsādya vīra saṃyugagoṣpadam<BR>
07,095.018a	āyuṣman katareṇa tvā prāpayāmi dhanaṃjayam<BR>
07,095.018c	keṣāṃ kruddho 'si vārṣṇeya keṣāṃ mṛtyur upasthitaḥ<BR>
07,095.018e	keṣāṃ saṃyamanīm adya gantum utsahate manaḥ<BR>
07,095.019a	ke tvāṃ yudhi parākrāntaṃ kālāntakayamopamam<BR>
07,095.019c	dṛṣṭvā vikramasaṃpannaṃ vidraviṣyanti saṃyuge<BR>
07,095.019e	keṣāṃ vaivasvato rājā smarate 'dya mahābhuja<BR>
07,095.019f*0666_00	sūta uvāca<BR>
07,095.019f*0666_01	ity evaṃ karma kurvāṇam antakapratimaṃ raṇe<BR>
07,095.019f*0666_02	śineḥ pautras tathovāca yantāraṃ hṛṣṭamānasaḥ<BR>
07,095.020	sātyakir uvāca<BR>
07,095.020a	muṇḍān etān haniṣyāmi dānavān iva vāsavaḥ<BR>
07,095.020c	pratijñāṃ pārayiṣyāmi kāmbojān eva mā vaha<BR>
07,095.020e	adyaiṣāṃ kadanaṃ kṛtvā kṣipraṃ yāsyāmi pāṇḍavam<BR>
07,095.021a	adya drakṣyanti me vīryaṃ kauravāḥ sasuyodhanāḥ<BR>
07,095.021b*0667_01	pārthivās tasya vividhaṃ mahāstrasya prayojanam<BR>
07,095.021b*0667_02	makaradhvajān mahāmuṣṭiṃ kṛṣṇād dureṣupātanam<BR>
07,095.021b*0667_03	jagāda saṃbhramo yuddhe mokṣaḥ śūrātmajātmajaḥ<BR>
07,095.021c	muṇḍānīke hate sūta sarvasainyeṣu cāsakṛt<BR>
07,095.022a	adya kauravasainyasya dīryamāṇasya saṃyuge<BR>
07,095.022c	śrutvā virāvaṃ bahudhā saṃtapsyati suyodhanaḥ<BR>
07,095.023a	adya pāṇḍavamukhyasya śvetāśvasya mahātmanaḥ<BR>
07,095.023c	ācāryakakṛtaṃ mārgaṃ darśayiṣyāmi saṃyuge<BR>
07,095.023d*0668_01	adya me yuddhyamānasya phalgunasyeva sāyakān<BR>
07,095.023d*0668_02	patitān rathanāgeṣu dṛṣṭvā śocanti śatravaḥ<BR>
07,095.024a	adya madbāṇanihatān yodhamukhyān sahasraśaḥ<BR>
07,095.024c	dṛṣṭvā duryodhano rājā paścāttāpaṃ gamiṣyati<BR>
07,095.025a	adya me kṣiprahastasya kṣipataḥ sāyakottamān<BR>
07,095.025c	alātacakrapratimaṃ dhanur drakṣyanti kauravāḥ<BR>
07,095.026a	matsāyakacitāṅgānāṃ rudhiraṃ sravatāṃ bahu<BR>
07,095.026c	sainikānāṃ vadhaṃ dṛṣṭvā saṃtapsyati suyodhanaḥ<BR>
07,095.026c*0669_01	rudhirokṣitasarvāṅgān madbāṇaśakalīkṛtān<BR>
07,095.026c*0669_02	dṛṣṭvā nāgavarān saṃkhye<BR>
07,095.027a	adya me kruddharūpasya nighnataś ca varān varān<BR>
07,095.027c	dvir arjunam imaṃ lokaṃ maṃsyate sa suyodhanaḥ<BR>
07,095.028a	adya rājasahasrāṇi nihatāni mayā raṇe<BR>
07,095.028c	dṛṣṭvā duryodhano rājā saṃtapsyati mahāmṛdhe<BR>
07,095.029a	adya snehaṃ ca bhaktiṃ ca pāṇḍaveṣu mahātmasu<BR>
07,095.029b*0670_01	balaṃ vīryaṃ kṛtajñatvaṃ mama jñāsyanti kauravāḥ<BR>
07,095.029c	hatvā rājasahasrāṇi darśayiṣyāmi rājasu<BR>
07,095.030	saṃjaya uvāca<BR>
07,095.030a	evam uktas tadā sūtaḥ śikṣitān sādhuvāhinaḥ<BR>
07,095.030c	śaśāṅkasaṃnikāśān vai vājino 'cūcudad bhṛśam<BR>
07,095.030d*0671_01	codito vṛṣṇivīreṇa sa sūtaḥ sādhuśikṣitaḥ<BR>
07,095.030d*0671_02	tataḥ śaśāṅkasaṃkāśān vikurvāṇān hayottamān<BR>
07,095.030d*0672_01	saindhavāṃś coditā yantrā ūhus te satyakaṃ raṇe<BR>
07,095.031a	te pibanta ivākāśaṃ yuyudhānaṃ hayottamāḥ<BR>
07,095.031c	prāpayan yavanāñ śīghraṃ manaḥpavanaraṃhasaḥ<BR>
07,095.032a	sātyakiṃ te samāsādya pṛtanāsv anivartinam<BR>
07,095.032c	bahavo laghuhastāś ca śaravarṣair avākiran<BR>
07,095.032c*0673_01	**** **** yavanāḥ sumahābalāḥ<BR>
07,095.032c*0673_02	kebeti vādinaḥ sarve<BR>
07,095.033a	teṣām iṣūn athāstrāṇi vegavan nataparvabhiḥ<BR>
07,095.033c	acchinat sātyakī rājan nainaṃ te prāpnuvañ śarāḥ<BR>
07,095.034a	rukmapuṅkhaiḥ suniśitair gārdhrapatrair ajihmagaiḥ<BR>
07,095.034c	uccakarta śirāṃsy ugro yavanānāṃ bhujān api<BR>
07,095.035a	śaikyāyasāni varmāṇi kāṃsyāni ca samantataḥ<BR>
07,095.035c	bhittvā dehāṃs tathā teṣāṃ śarā jagmur mahītalam<BR>
07,095.036a	te hanyamānā vīreṇa mlecchāḥ sātyakinā raṇe<BR>
07,095.036c	śataśo nyapataṃs tatra vyasavo vasudhātale<BR>
07,095.037a	supūrṇāyatamuktais tān avyavacchinnapiṇḍitaiḥ<BR>
07,095.037c	pañca ṣaṭ sapta cāṣṭau ca bibheda yavanāñ śaraiḥ<BR>
07,095.038a	kāmbojānāṃ sahasrais tu śakānāṃ ca viśāṃ pate<BR>
07,095.038c	śabarāṇāṃ kirātānāṃ barbarāṇāṃ tathaiva ca<BR>
07,095.038d*0674_01	hatair yavanakāmbojaiḥ kirātaiḥ saha barbaraiḥ<BR>
07,095.038d*0674_02	padātibhiś ca vīreṇa sātvatena hate raṇe<BR>
07,095.038d*0674_03	patitair abhavan rājan saṃvṛtā raṇabhūmayaḥ<BR>
07,095.038d*0674_04	evaṃ tad yavanānīkaṃ hatvā chittvā ca mādhavaḥ<BR>
07,095.039a	agamyarūpāṃ pṛthivīṃ māṃsaśoṇitakardamām<BR>
07,095.039c	kṛtavāṃs tatra śaineyaḥ kṣapayaṃs tāvakaṃ balam<BR>
07,095.040a	dasyūnāṃ saśirastrāṇaiḥ śirobhir lūnamūrdhajaiḥ<BR>
07,095.040c	tatra tatra mahī kīrṇā vibarhair aṇḍajair iva<BR>
07,095.041a	rudhirokṣitasarvāṅgais tais tad āyodhanaṃ babhau<BR>
07,095.041c	kabandhaiḥ saṃvṛtaṃ sarvaṃ tāmrābhraiḥ kham ivāvṛtam<BR>
07,095.042a	vajrāśanisamasparśaiḥ suparvabhir ajihmagaiḥ<BR>
07,095.042c	te sāśvayānā nihatāḥ samāvavrur vasuṃdharām<BR>
07,095.042d*0675_01	teṣām astrāṇi bāṇāṃś ca śaineyo nataparvabhiḥ<BR>
07,095.042d*0675_02	nicakarta mahārāja yavanānāṃ śirodharān<BR>
07,095.042d*0675_03	te śarā nataparvāṇo yuyudhānena preritāḥ<BR>
07,095.042d*0675_04	bhittvā dehāṃs tathā teṣāṃ patanti sma mahītale<BR>
07,095.042d*0675_05	te hanyamānā vīrās tu vṛṣṇivīreṇa saṃyuge<BR>
07,095.042d*0675_06	śastrāhatāḥ patanty urvyāṃ kāmbojāḥ sapadānugāḥ<BR>
07,095.042d*0675_07	kāmbojānāṃ bhujaiś chinnaiḥ yavanānāṃ ca bhārata<BR>
07,095.042d*0675_08	tatra tatra mahī bhāti pañcāsyair iva pannagaiḥ<BR>
07,095.043a	alpāvaśiṣṭāḥ saṃbhagnāḥ kṛcchraprāṇā vicetasaḥ<BR>
07,095.043c	jitāḥ saṃkhye mahārāja yuyudhānena daṃśitāḥ<BR>
07,095.044a	pārṣṇibhiś ca kaśābhiś ca tāḍayantas turaṃgamān<BR>
07,095.044c	javam uttamam āsthāya sarvataḥ prādravan bhayāt<BR>
07,095.045a	kāmbojasainyaṃ vidrāvya durjayaṃ yudhi bhārata<BR>
07,095.045c	yavanānāṃ ca tat sainyaṃ śakānāṃ ca mahad balam<BR>
07,095.046a	sa tataḥ puruṣavyāghraḥ sātyakiḥ satyavikramaḥ<BR>
07,095.046c	prahṛṣṭas tāvakāñ jitvā sūtaṃ yāhīty acodayat<BR>
07,095.046d*0676_01	tat tasya samare karma dṛṣṭvānyair akṛtaṃ purā<BR>
07,095.046d*0676_02	cāraṇāḥ saha gandharvāḥ pūjayāṃ cakrire bhṛśam<BR>
07,095.047a	taṃ yāntaṃ pṛṣṭhagoptāram arjunasya viśāṃ pate<BR>
07,095.047c	cāraṇāḥ prekṣya saṃhṛṣṭās tvadīyāś cāpy apūjayan<BR>
07,095.047d*0677_01	na ke cid abhyavartanta tāvakā vṛṣṇinandanam<BR>
07,096.001	saṃjaya uvāca<BR>
07,096.001a	jitvā yavanakāmbojān yuyudhānas tato 'rjunam<BR>
07,096.001c	jagāma tava sainyasya madhyena rathināṃ varaḥ<BR>
07,096.002a	śaradaṃṣṭro naravyāghro vicitrakavacacchaviḥ<BR>
07,096.002c	mṛgān vyāghra ivājighraṃs tava sainyam abhīṣayat<BR>
07,096.003a	sa rathena caran mārgān dhanur abhrāmayad bhṛśam<BR>
07,096.003c	rukmapṛṣṭhaṃ mahāvegaṃ rukmacandrakasaṃkulam<BR>
07,096.004a	rukmāṅgadaśirastrāṇo rukmavarmasamāvṛtaḥ<BR>
07,096.004c	rukmadhvajavaraḥ śūro meruśṛṅga ivābabhau<BR>
07,096.005a	sadhanurmaṇḍalaḥ saṃkhye tejobhāsvararaśmivān<BR>
07,096.005c	śaradīvoditaḥ sūryo nṛsūryo virarāja ha<BR>
07,096.006a	vṛṣabhaskandhavikrānto vṛṣabhākṣo nararṣabhaḥ<BR>
07,096.006c	tāvakānāṃ babhau madhye gavāṃ madhye yathā vṛṣaḥ<BR>
07,096.007a	mattadviradasaṃkāśaṃ mattadviradagāminam<BR>
07,096.007c	prabhinnam iva mātaṅgaṃ yūthamadhye vyavasthitam<BR>
07,096.007e	vyāghrā iva jighāṃsantas tvadīyābhyadravan raṇe<BR>
07,096.007f*0678_01	sātyakiṃ samare rājan parivavrus tavātmajāḥ<BR>
07,096.008a	droṇānīkam atikrāntaṃ bhojānīkaṃ ca dustaram<BR>
07,096.008c	jalasaṃdhārṇavaṃ tīrtvā kāmbojānāṃ ca vāhinīm<BR>
07,096.009a	hārdikyamakarān muktaṃ tīrṇaṃ vai sainyasāgaram<BR>
07,096.009c	parivavruḥ susaṃkruddhās tvadīyāḥ sātyakiṃ rathāḥ<BR>
07,096.010a	duryodhanaś citraseno duḥśāsanaviviṃśatī<BR>
07,096.010c	śakunir duḥsahaś caiva yuvā durmarṣaṇaḥ krathaḥ<BR>
07,096.011a	anye ca bahavaḥ śūrāḥ śastravanto durāsadāḥ<BR>
07,096.011c	pṛṣṭhataḥ sātyakiṃ yāntam anvadhāvann amarṣitāḥ<BR>
07,096.012a	atha śabdo mahān āsīt tava sainyasya māriṣa<BR>
07,096.012c	mārutoddhūtavegasya sāgarasyeva parvaṇi<BR>
07,096.013a	tān abhidravataḥ sarvān samīkṣya śinipuṃgavaḥ<BR>
07,096.013c	śanair yāhīti yantāram abravīt prahasann iva<BR>
07,096.014a	idam eti samuddhūtaṃ dhārtarāṣṭrasya yad balam<BR>
07,096.014c	mām evābhimukhaṃ tūrṇaṃ gajāśvarathapattimat<BR>
07,096.015a	nādayan vai diśaḥ sarvā rathaghoṣeṇa sārathe<BR>
07,096.015c	pṛthivīṃ cāntarikṣaṃ ca kampayan sāgarān api<BR>
07,096.016a	etad balārṇavaṃ tāta vārayiṣye mahāraṇe<BR>
07,096.016c	paurṇamāsyām ivoddhūtaṃ veleva salilāśayam<BR>
07,096.017a	paśya me sūta vikrāntam indrasyeva mahāmṛdhe<BR>
07,096.017b*0679_01	tūṇīcarmāsimad ghoraṃ gajāśvarathasaṃkulam<BR>
07,096.017b*0679_02	udvṛttaḥ sāgaro yadvad velām āśrayate tathā<BR>
07,096.017b*0679_03	mām āsādya hi tiṣṭhanti yaudhāḥ śatasahasraśaḥ<BR>
07,096.017c	eṣa sainyāni śatrūṇāṃ vidhamāmi śitaiḥ śaraiḥ<BR>
07,096.018a	nihatān āhave paśya padātyaśvarathadvipān<BR>
07,096.018c	maccharair agnisaṃkāśair videhāsūn sahasraśaḥ<BR>
07,096.019a	ity evaṃ bruvatas tasya sātyaker amitaujasaḥ<BR>
07,096.019c	samīpaṃ sainikās te tu śīghram īyur yuyutsavaḥ<BR>
07,096.019e	jahy ādravasva tiṣṭheti paśya paśyeti vādinaḥ<BR>
07,096.020a	tān evaṃ bruvato vīrān sātyakir niśitaiḥ śaraiḥ<BR>
07,096.020c	jaghāna triśatān aśvān kuñjarāṃś ca catuḥśatān<BR>
07,096.020d*0680_01	laghvastraḥ citrayodhī ca prahasañ śinipuṃgavaḥ<BR>
07,096.021a	sa saṃprahāras tumulas tasya teṣāṃ ca dhanvinām<BR>
07,096.021c	devāsuraraṇaprakhyaḥ prāvartata janakṣayaḥ<BR>
07,096.021d*0681_01	prāvartata mahārāja devāsuraraṇopamaḥ<BR>
07,096.022a	meghajālanibhaṃ sainyaṃ tava putrasya māriṣa<BR>
07,096.022c	pratyagṛhṇāc chineḥ pautraḥ śarair āśīviṣopamaiḥ<BR>
07,096.023a	pracchādyamānaḥ samare śarajālaiḥ sa vīryavān<BR>
07,096.023b*0682_01	sa śarair analasparśair ākarṇād abhicoditaiḥ<BR>
07,096.023c	asaṃbhramaṃ mahārāja tāvakān avadhīd bahūn<BR>
07,096.024a	āścaryaṃ tatra rājendra sumahad dṛṣṭavān aham<BR>
07,096.024c	na moghaḥ sāyakaḥ kaś cit sātyaker abhavat prabho<BR>
07,096.024d*0683_01	nāsīn moghaḥ śaraḥ kaś cid āsan sarve tanucchidaḥ<BR>
07,096.025a	rathanāgāśvakalilaḥ padātyūrmisamākulaḥ<BR>
07,096.025c	śaineyavelām āsādya sthitaḥ sainyamahārṇavaḥ<BR>
07,096.026a	saṃbhrāntanaranāgāśvam āvartata muhur muhuḥ<BR>
07,096.026c	tat sainyam iṣubhis tena vadhyamānaṃ samantataḥ<BR>
07,096.026d*0684_01	rathinaḥ pattināgāś ca sādinaś ca śarā hatāḥ<BR>
07,096.026e	babhrāma tatra tatraiva gāvaḥ śītārditā iva<BR>
07,096.027a	padātinaṃ rathaṃ nāgaṃ sādinaṃ turagaṃ tathā<BR>
07,096.027c	aviddhaṃ tatra nādrākṣaṃ yuyudhānasya sāyakaiḥ<BR>
07,096.028a	na tādṛk kadanaṃ rājan kṛtavāṃs tatra phalgunaḥ<BR>
07,096.028c	yādṛk kṣayam anīkānām akarot sātyakir nṛpa<BR>
07,096.028e	atyarjunaṃ śineḥ pautro yudhyate bharatarṣabha<BR>
07,096.028f*0685_01	vītabhīr lāghavopetaḥ kṛtitvaṃ saṃpradarśayan<BR>
07,096.029a	tato duryodhano rājā sātvatasya tribhiḥ śaraiḥ<BR>
07,096.029c	vivyādha sūtaṃ niśitaiś caturbhiś caturo hayān<BR>
07,096.030a	sātyakiṃ ca tribhir viddhvā punar vivyādha so 'ṣṭabhiḥ<BR>
07,096.030c	duḥśāsanaḥ ṣoḍaśabhir vivyādha śinipuṃgavam<BR>
07,096.031a	śakuniḥ pañcaviṃśatyā citrasenaś ca pañcabhiḥ<BR>
07,096.031c	duḥsahaḥ pañcadaśabhir vivyādhorasi sātyakim<BR>
07,096.032a	utsmayan vṛṣṇiśārdūlas tathā bāṇaiḥ samāhataḥ<BR>
07,096.032c	tān avidhyan mahārāja sarvān eva tribhis tribhiḥ<BR>
07,096.033a	gāḍhaviddhān arīn kṛtvā mārgaṇaiḥ so 'titejanaiḥ<BR>
07,096.033c	śaineyaḥ śyenavat saṃkhye vyacaral laghuvikramaḥ<BR>
07,096.033d*0686_01	śyenavad vyacarat saṃkhye śaineyo laghu suṣṭhu ca<BR>
07,096.034a	saubalasya dhanuś chittvā hastāvāpaṃ nikṛtya ca<BR>
07,096.034c	duryodhanaṃ tribhir bāṇair abhyavidhyat stanāntare<BR>
07,096.035a	citrasenaṃ śatenaiva daśabhir duḥsahaṃ tathā<BR>
07,096.035c	duḥśāsanaṃ ca viṃśatyā vivyādha śinipuṃgavaḥ<BR>
07,096.036a	athānyad dhanur ādāya syālas tava viśāṃ pate<BR>
07,096.036c	aṣṭabhiḥ sātyakiṃ viddhvā punar vivyādha pañcabhiḥ<BR>
07,096.037a	duḥśāsanaś ca daśabhir duḥsahaś ca tribhiḥ śaraiḥ<BR>
07,096.037c	durmukhaś ca dvādaśabhī rājan vivyādha sātyakim<BR>
07,096.038a	duryodhanas trisaptatyā viddhvā bhārata mādhavam<BR>
07,096.038c	tato 'sya niśitair bāṇais tribhir vivyādha sārathim<BR>
07,096.039a	tān sarvān sahitāñ śūrān yatamānān mahārathān<BR>
07,096.039c	pañcabhiḥ pañcabhir bāṇaiḥ punar vivyādha sātyakiḥ<BR>
07,096.040a	tataḥ sa rathināṃ śreṣṭhas tava putrasya sārathim<BR>
07,096.040c	ājaghānāśu bhallena sa hato nyapatad bhuvi<BR>
07,096.041a	pātite sārathau tasmiṃs tava putrarathaḥ prabho<BR>
07,096.041c	vātāyamānais tair aśvair apānīyata saṃgarāt<BR>
07,096.042a	tatas tava sutā rājan sainikāś ca viśāṃ pate<BR>
07,096.042c	rājño ratham abhiprekṣya vidrutāḥ śataśo 'bhavan<BR>
07,096.043a	vidrutaṃ tatra tat sainyaṃ dṛṣṭvā bhārata sātyakiḥ<BR>
07,096.043c	avākirac charais tīkṣṇai rukmapuṅkhaiḥ śilāśitaiḥ<BR>
07,096.044a	vidrāvya sarvasainyāni tāvakāni samantataḥ<BR>
07,096.044c	prayayau sātyakī rājañ śvetāśvasya rathaṃ prati<BR>
07,096.044d*0687_01	taṃ prayāntaṃ mahābāhuṃ tāvakāḥ prekṣya māriṣa<BR>
07,096.044d*0687_02	dṛṣṭaṃ cādṛṣṭavat kṛtvā kriyām anyāṃ prayojayan<BR>
07,096.045a	taṃ śarān ādadānaṃ ca rakṣamāṇaṃ ca sārathim<BR>
07,096.045c	ātmānaṃ mocayantaṃ ca tāvakāḥ samapūjayan<BR>
07,097.001	dhṛtarāṣṭra uvāca<BR>
07,097.001a	saṃpramṛdya mahat sainyaṃ yāntaṃ śaineyam arjunam<BR>
07,097.001c	nirhrīkā mama te putrāḥ kim akurvata saṃjaya<BR>
07,097.002a	kathaṃ caiṣāṃ tathā yuddhe dhṛtir āsīn mumūrṣatām<BR>
07,097.002c	śaineyacaritaṃ dṛṣṭvā sadṛśaṃ savyasācinaḥ<BR>
07,097.003a	kiṃ nu vakṣyanti te kṣātraṃ sainyamadhye parājitāḥ<BR>
07,097.003c	kathaṃ ca sātyakir yuddhe vyatikrānto mahāyaśāḥ<BR>
07,097.004a	kathaṃ ca mama putrāṇāṃ jīvatāṃ tatra saṃjaya<BR>
07,097.004c	śaineyo 'bhiyayau yuddhe tan mamācakṣva tattvataḥ<BR>
07,097.005a	atyadbhutam idaṃ tāta tvatsakāśāc chṛṇomy aham<BR>
07,097.005c	ekasya bahubhir yuddhaṃ śatrubhir vai mahārathaiḥ<BR>
07,097.006a	viparītam ahaṃ manye mandabhāgyān sutān prati<BR>
07,097.006c	yatrāvadhyanta samare sātvatena mahātmanā<BR>
07,097.007a	ekasya hi na paryāptaṃ matsainyaṃ tasya saṃjaya<BR>
07,097.007c	kruddhasya yuyudhānasya sarve tiṣṭhantu pāṇḍavāḥ<BR>
07,097.008a	nirjitya samare droṇaṃ kṛtinaṃ yuddhadurmadam<BR>
07,097.008c	yathā paśugaṇān siṃhas tadvad dhantā sutān mama<BR>
07,097.009a	kṛtavarmādibhiḥ śūrair yattair bahubhir āhave<BR>
07,097.009c	yuyudhāno na śakito hantuṃ yaḥ puruṣarṣabhaḥ<BR>
07,097.009d*0688_01	na śakyaḥ samare jetuṃ nihaniṣyati me sutān<BR>
07,097.010a	naitad īdṛśakaṃ yuddhaṃ kṛtavāṃs tatra phalgunaḥ<BR>
07,097.010c	yādṛśaṃ kṛtavān yuddhaṃ śiner naptā mahāyaśāḥ<BR>
07,097.011	saṃjaya uvāca<BR>
07,097.011a	tava durmantrite rājan duryodhanakṛtena ca<BR>
07,097.011c	śṛṇuṣvāvahito bhūtvā yat te vakṣyāmi bhārata<BR>
07,097.011d*0689_01	śṛṇuṣva rājan saṃgrāmaṃ naravājigajakṣayam<BR>
07,097.011d*0689_02	duryodhanāpanītena tava durmantritena ca<BR>
07,097.012a	te punaḥ saṃnyavartanta kṛtvā saṃśaptakān mithaḥ<BR>
07,097.012c	parāṃ yuddhe matiṃ kṛtvā putrasya tava śāsanāt<BR>
07,097.013a	trīṇi sādisahasrāṇi duryodhanapurogamāḥ<BR>
07,097.013c	śakāḥ kāmbojabāhlīkā yavanāḥ pāradās tathā<BR>
07,097.014a	kuṇindās taṅgaṇāmbaṣṭhāḥ paiśācāś ca samandarāḥ<BR>
07,097.014c	abhyadravanta śaineyaṃ śalabhāḥ pāvakaṃ yathā<BR>
07,097.015a	yuktāś ca pārvatīyānāṃ rathāḥ pāṣāṇayodhinām<BR>
07,097.015c	śūrāḥ pañcaśatā rājañ śaineyaṃ samupādravan<BR>
07,097.016a	tato rathasahasreṇa mahārathaśatena ca<BR>
07,097.016c	dviradānāṃ sahasreṇa dvisāhasraiś ca vājibhiḥ<BR>
07,097.016d*0690_01	niyutaiś ca padātyaughair vividhāyudhapāṇibhiḥ<BR>
07,097.017a	śaravarṣāṇi muñcanto vividhāni mahārathāḥ<BR>
07,097.017c	abhyadravanta śaineyam asaṃkhyeyāś ca pattayaḥ<BR>
07,097.018a	tāṃś ca saṃcodayan sarvān ghnatainam iti bhārata<BR>
07,097.018c	duḥśāsano mahārāja sātyaktiṃ paryavārayat<BR>
07,097.019a	tatrādbhutam apaśyāma śaineyacaritaṃ mahat<BR>
07,097.019c	yad eko bahubhiḥ sārdham asaṃbhrāntam ayudhyata<BR>
07,097.020a	avadhīc ca rathānīkaṃ dviradānāṃ ca tad balam<BR>
07,097.020c	sādinaś caiva tān sarvān dasyūn api ca sarvaśaḥ<BR>
07,097.020d*0691_01	saṃprādravan mahat sainyaṃ bhagnaṃ ca bahudhā śaraiḥ<BR>
07,097.021a	tatra cakrair vimathitair bhagnaiś ca paramāyudhaiḥ<BR>
07,097.021c	akṣaiś ca bahudhā bhagnair īṣādaṇḍakabandhuraiḥ<BR>
07,097.022a	kūbarair mathitaiś cāpi dhvajaiś cāpi nipātitaiḥ<BR>
07,097.022c	varmabhiś cāmaraiś caiva vyavakīrṇā vasuṃdharā<BR>
07,097.023a	sragbhir ābharaṇair vastrair anukarṣaiś ca māriṣa<BR>
07,097.023c	saṃchannā vasudhā tatra dyaur grahair iva bhārata<BR>
07,097.024a	girirūpadharāś cāpi patitāḥ kuñjarottamāḥ<BR>
07,097.024b*0692_01	mlecchāsthitair mahārāja bhinnāñjanacayopamaiḥ<BR>
07,097.024b*0692_02	mṛgair mandaiś ca bhadraiś ca mṛgamandais tathāparaiḥ<BR>
07,097.024b*0692_03	bhadrair mandamanobhiś ca mṛgabhadrais tathaiva ca<BR>
07,097.024b*0692_04	mandair mandamadaiś caiva tathā mandamṛgair api<BR>
07,097.024b*0692_05	tatra tatra dharākīrṇā śayānaiḥ parvatopamaiḥ<BR>
07,097.024c	añjanasya kule jātā vāmanasya ca bhārata<BR>
07,097.024e	supratīkakule jātā mahāpadmakule tathā<BR>
07,097.025a	airāvaṇakule caiva tathānyeṣu kuleṣu ca<BR>
07,097.025c	jātā dantivarā rājañ śerate bahavo hatāḥ<BR>
07,097.025d*0693_01	kumudasya tathā nāgā airāvatakulodbhavāḥ<BR>
07,097.025d*0693_02	nihatāḥ satyakenājau nārācair agnisaṃnibhaiḥ<BR>
07,097.026a	vanāyujān pārvatīyān kāmbojāraṭṭabāhlikān<BR>
07,097.026c	tathā hayavarān rājan nijaghne tatra sātyakiḥ<BR>
07,097.027a	nānādeśasamutthāṃś ca nānājātyāṃś ca pattinaḥ<BR>
07,097.027c	nijaghne tatra śaineyaḥ śataśo 'tha sahasraśaḥ<BR>
07,097.028a	teṣu prakālyamāneṣu dasyūn duḥśāsano 'bravīt<BR>
07,097.028c	nivartadhvam adharmajñā yudhyadhvaṃ kiṃ sṛtena vaḥ<BR>
07,097.029a	tāṃś cāpi sarvān saṃprekṣya putro duḥśāsanas tava<BR>
07,097.029c	pāṣāṇayodhinaḥ śūrān pārvatīyān acodayat<BR>
07,097.030a	aśmayuddheṣu kuśalā naitaj jānāti sātyakiḥ<BR>
07,097.030c	aśmayuddham ajānantaṃ ghnatainaṃ yuddhakāmukam<BR>
07,097.031a	tathaiva kuravaḥ sarve nāśmayuddhaviśāradāḥ<BR>
07,097.031c	abhidravata mā bhaiṣṭa na vaḥ prāpsyati sātyakiḥ<BR>
07,097.031d*0694_01	te pārvatīyā rājānaḥ sarve pāṣāṇapāṇayaḥ<BR>
07,097.031d*0695_01	abhyadravanta śaineyaṃ rājānam iva mantriṇaḥ<BR>
07,097.032a	tato gajaśiśuprakhyair upalaiḥ śailavāsinaḥ<BR>
07,097.032c	udyatair yuyudhānasya sthitā maraṇakāṅkṣiṇaḥ<BR>
07,097.033a	kṣepaṇīyais tathāpy anye sātvatasya vadhaiṣiṇaḥ<BR>
07,097.033c	coditās tava putreṇa rurudhuḥ sarvatodiśam<BR>
07,097.033d*0696_01	śaineyam abhyadhāvaṃs te grāvabhir dṛḍhahastavat<BR>
07,097.033d*0696_02	mlecchāḥ pipāsavaḥ prājñā rājānam iva mantriṇaḥ<BR>
07,097.034a	teṣām āpatatām eva śilāyuddhaṃ cikīrṣatām<BR>
07,097.034c	sātyakiḥ pratisaṃdhāya triṃśataṃ prāhiṇoc charān<BR>
07,097.035a	tām aśmavṛṣṭiṃ tumulāṃ pārvatīyaiḥ samīritām<BR>
07,097.035c	bibhedoragasaṃkāśair nārācaiḥ śinipuṃgavaḥ<BR>
07,097.036a	tair aśmacūrṇair dīpyadbhiḥ khadyotānām iva vrajaiḥ<BR>
07,097.036c	prāyaḥ sainyāny avadhyanta hāhābhūtāni māriṣa<BR>
07,097.037a	tataḥ pañcaśatāḥ śūrāḥ samudyatamahāśilāḥ<BR>
07,097.037c	nikṛttabāhavo rājan nipetur dharaṇītale<BR>
07,097.037d*0697_01	punar daśaśatāś cānye śatasāhasriṇas tathā<BR>
07,097.037d*0697_02	sopalair bāhubhiś chinnaiḥ petur aprāpya sātyakim<BR>
07,097.037d*0698_01	sātvatasya ca bhallena niṣpiṣṭais tais tathādribhiḥ<BR>
07,097.037d*0698_02	nipatan nihatā mlecchās tatra tatra gatāsavaḥ<BR>
07,097.037d*0698_03	te hanyamānāḥ samare sātvatena mahātmanā<BR>
07,097.037d*0698_04	aśmavṛṣṭiṃ mahāghorāṃ pātayanti sma sātvate<BR>
07,097.038a	pāṣāṇayodhinaḥ śūrān yatamānān avasthitān<BR>
07,097.038c	avadhīd bahusāhasrāṃs tad adbhutam ivābhavat<BR>
07,097.039a	tataḥ punar bastamukhair aśmavṛṣṭiṃ samantataḥ<BR>
07,097.039c	ayohastaiḥ śūlahastair daradaiḥ khaśataṅgaṇaiḥ<BR>
07,097.040a	ambaṣṭhaiś ca kuṇindaiś ca kṣiptāṃ kṣiptāṃ sa sātyakiḥ<BR>
07,097.040c	nārācaiḥ prativivyādha prekṣamāṇo mahābalaḥ<BR>
07,097.041a	adrīṇāṃ bhidyamānānām antarikṣe śitaiḥ śaraiḥ<BR>
07,097.041c	śabdena prādravan rājan gajāśvarathapattayaḥ<BR>
07,097.042a	aśmacūrṇaiḥ samākīrṇā manuṣyāś ca vayāṃsi ca<BR>
07,097.042c	nāśaknuvann avasthātuṃ bhramarair iva daṃśitāḥ<BR>
07,097.043a	hataśiṣṭā virudhirā bhinnamastakapiṇḍikāḥ<BR>
07,097.043b*0699_01	vibhinnaśiraso rājan dantaiś chinnaiś ca dantinaḥ<BR>
07,097.043b*0699_02	nirdhūtaiś ca karair nāgā vyaṅgāś ca śataśaḥ kṛtāḥ<BR>
07,097.043b*0699_03	hatvā pañcaśatān yodhān sa kṣaṇenaiva māriṣa<BR>
07,097.043b*0699_04	vyacarat pṛtanāmadhye śaineyaḥ kṛtahastavat<BR>
07,097.043c	kuñjarāḥ saṃnyavartanta yuyudhānarathaṃ prathi<BR>
07,097.043d*0700_01	aśmanāṃ bhidyamānānāṃ sāyakaiḥ śrūyate dhvaniḥ<BR>
07,097.043d*0700_02	padmapatreṣu dhārāṇāṃ patantīnām iva dhvaniḥ<BR>
07,097.044a	tataḥ śabdaḥ samabhavat tava sainyasya māriṣa<BR>
07,097.044c	mādhavenārdyamānasya sāgarasyeva dāruṇaḥ<BR>
07,097.045a	taṃ śabdaṃ tumulaṃ śrutvā droṇo yantāram abravīt<BR>
07,097.045c	eṣa sūta raṇe kruddhaḥ sātvatānāṃ mahārathaḥ<BR>
07,097.046a	dārayan bahudhā sainyaṃ raṇe carati kālavat<BR>
07,097.046c	yatraiṣa śabdas tumulas tatra sūta rathaṃ naya<BR>
07,097.047a	pāṣāṇayodhibhir nūnaṃ yuyudhānaḥ samāgataḥ<BR>
07,097.047c	tathā hi rathinaḥ sarve hriyante vidrutair hayaiḥ<BR>
07,097.048a	viśastrakavacā rugṇās tatra tatra patanti ca<BR>
07,097.048c	na śaknuvanti yantāraḥ saṃyantuṃ tumule hayān<BR>
07,097.049a	ity evaṃ bruvato rājan bhāradvājasya dhīmataḥ<BR>
07,097.049c	pratyuvāca tato yantā droṇaṃ śastrabhṛtāṃ varam<BR>
07,097.050a	āyuṣman dravate sainyaṃ kauraveyaṃ samantataḥ<BR>
07,097.050b*0701_01	āyuṣman vidravaty eva kurūṇāṃ sainyam āturam<BR>
07,097.050c	paśya yodhān raṇe bhinnān dhāvamānāṃs tatas tataḥ<BR>
07,097.051a	ete ca sahitāḥ śūrāḥ pāñcālāḥ pāṇḍavaiḥ saha<BR>
07,097.051c	tvām eva hi jighāṃsantaḥ prādravanti samantataḥ<BR>
07,097.052a	atra kāryaṃ samādhatsva prāptakālam ariṃdama<BR>
07,097.052c	sthāne vā gamane vāpi dūraṃ yātaś ca sātyakiḥ<BR>
07,097.053a	tathaivaṃ vadatas tasya bhāradvājasya māriṣa<BR>
07,097.053c	pratyadṛśyata śaineyo nighnan bahuvidhān rathān<BR>
07,097.054a	te vadhyamānāḥ samare yuyudhānena tāvakāḥ<BR>
07,097.054c	yuyudhānarathaṃ tyaktvā droṇānīkāya dudruvuḥ<BR>
07,097.055a	yais tu duḥśāsanaḥ sārdhaṃ rathaiḥ pūrvaṃ nyavartata<BR>
07,097.055c	te bhītās tv abhyadhāvanta sarve droṇarathaṃ prati<BR>
07,098.001	saṃjaya uvāca<BR>
07,098.001a	duḥśāsanarathaṃ dṛṣṭvā samīpe paryavasthitam<BR>
07,098.001c	bhāradvājas tato vākyaṃ duḥśāsanam athābravīt<BR>
07,098.002a	duḥśāsana rathāḥ sarve kasmād ete pravidrutāḥ<BR>
07,098.002c	kaccit kṣemaṃ tu nṛpateḥ kaccij jīvati saindhavaḥ<BR>
07,098.003a	rājaputro bhavān atra rājabhrātā mahārathaḥ<BR>
07,098.003c	kimarthaṃ dravase yuddhe yauvarājyam avāpya hi<BR>
07,098.003d*0702_01	dāsī jitāsi dyūte tvaṃ yathākāmacarī bhava<BR>
07,098.003d*0702_02	vāsasāṃ vāhikā rājño bhrātur jyeṣṭhasya me bhava<BR>
07,098.003d*0702_03	na santi patayaḥ sarve te 'dya ṣaṇḍhatilaiḥ samāḥ<BR>
07,098.003d*0702_04	duḥśāsanaivam uktvā tvaṃ pūrvaṃ kasmāt palāyase<BR>
07,098.004a	svayaṃ vairaṃ mahat kṛtvā pāñcālaiḥ pāṇḍavaiḥ saha<BR>
07,098.004c	ekaṃ sātyakim āsādya kathaṃ bhīto 'si saṃyuge<BR>
07,098.005a	na jānīṣe purā tvaṃ tu gṛhṇann akṣān durodare<BR>
07,098.005c	śarā hy ete bhaviṣyanti dāruṇāśīviṣopamāḥ<BR>
07,098.006a	apriyāṇāṃ ca vacanaṃ pāṇḍaveṣu viśeṣataḥ<BR>
07,098.006c	draupadyāś ca parikleśas tvanmūlo hy abhavat purā<BR>
07,098.007a	kva te mānaś ca darpaś ca kva ca tad vīra garjitam<BR>
07,098.007c	āśīviṣasamān pārthān kopayitvā kva yāsyasi<BR>
07,098.008a	śocyeyaṃ bhāratī senā rājā caiva suyodhanaḥ<BR>
07,098.008c	yasya tvaṃ karkaśo bhrātā palāyanaparāyaṇaḥ<BR>
07,098.009a	nanu nāma tvayā vīra dīryamāṇā bhayārditā<BR>
07,098.009c	svabāhubalam āsthāya rakṣitavyā hy anīkinī<BR>
07,098.009e	sa tvam adya raṇaṃ tyaktvā bhīto harṣayase parān<BR>
07,098.010a	vidrute tvayi sainyasya nāyake śatrusūdana<BR>
07,098.010c	ko 'nyaḥ sthāsyati saṃgrāme bhīto bhīte vyapāśraye<BR>
07,098.011a	ekena sātvatenādya yudhyamānasya cānagha<BR>
07,098.011c	palāyane tava matiḥ saṃgrāmād dhi pravartate<BR>
07,098.012a	yadā gāṇḍīvadhanvānaṃ bhīmasenaṃ ca kaurava<BR>
07,098.012c	yamau ca yudhi draṣṭāsi tadā tvaṃ kiṃ kariṣyasi<BR>
07,098.013a	yudhi phalgunabāṇānāṃ sūryāgnisamatejasām<BR>
07,098.013c	na tulyāḥ sātyakiśarā yeṣāṃ bhītaḥ palāyase<BR>
07,098.013d*0703_01	tvarito vīra gaccha tvaṃ gāndhāry udaram āviśa<BR>
07,098.013d*0703_02	pṛthivyāṃ dhāvamānasya na saṃpaśyāmi te śamam<BR>
07,098.014a	yadi tāvat kṛtā buddhiḥ palāyanaparāyaṇā<BR>
07,098.014c	pṛthivī dharmarājasya śamenaiva pradīyatām<BR>
07,098.015a	yāvat phalgunanārācā nirmuktoragasaṃnibhāḥ<BR>
07,098.015c	nāviśanti śarīraṃ te tāvat saṃśāmya pāṇḍavaiḥ<BR>
07,098.016a	yāvat te pṛthivīṃ pārthā hatvā bhrātṛśataṃ raṇe<BR>
07,098.016c	nākṣipanti mahātmānas tāvat saṃśāmya pāṇḍavaiḥ<BR>
07,098.017a	yāvan na krudhyate rājā dharmaputro yudhiṣṭhiraḥ<BR>
07,098.017c	kṛṣṇaś ca samaraślāghī tāvat saṃśāmya pāṇḍavaiḥ<BR>
07,098.018a	yāvad bhīmo mahābāhur vigāhya mahatīṃ camūm<BR>
07,098.018c	sodarāṃs te na mṛdnāti tāvat saṃśāmya pāṇḍavaiḥ<BR>
07,098.018d*0704_01	mayā śamavatā cokto rakṣa śeṣaṃ suyodhana<BR>
07,098.018d*0704_02	saṃśāmya vīra pārthais tvaṃ rakṣa sarvān mahīkṣitaḥ<BR>
07,098.019a	pūrvam uktaś ca te bhrātā bhīṣmeṇa sa suyodhanaḥ<BR>
07,098.019c	ajeyāḥ pāṇḍavāḥ saṃkhye saumya saṃśāmya pāṇḍavaiḥ<BR>
07,098.019e	na ca tat kṛtavān mandas tava bhrātā suyodhanaḥ<BR>
07,098.019f*0705_01	tavāpi śoṇitaṃ bhīmaḥ pāsyatīti mayā śrutam<BR>
07,098.019f*0705_02	tac cāpy avitathaṃ tasya tat tathaiva bhaviṣyati<BR>
07,098.019f*0705_03	kiṃ bhīmasya na jānāsi vikramaṃ tvaṃ subāliśa<BR>
07,098.019f*0705_04	yena te vairam ārabdhaṃ saṃyuge prapalāyatā<BR>
07,098.020a	sa yuddhe dhṛtim āsthāya yatto yudhyasva pāṇḍavaiḥ<BR>
07,098.020c	gaccha tūrṇaṃ rathenaiva tatra tiṣṭhati sātyakiḥ<BR>
07,098.021a	tvayā hīnaṃ balaṃ hy etad vidraviṣyati bhārata<BR>
07,098.021c	ātmārthaṃ yodhaya raṇe sātyakiṃ satyavikramam<BR>
07,098.022a	evam uktas tava suto nābravīt kiṃ cid apy asau<BR>
07,098.022c	śrutaṃ cāśrutavat kṛtvā prāyād yena sa sātyakiḥ<BR>
07,098.023a	sainyena mahatā yukto mlecchānām anivartinām<BR>
07,098.023c	āsādya ca raṇe yatto yuyudhānam ayodhayat<BR>
07,098.024a	droṇo 'pi rathināṃ śreṣṭhaḥ pāñcālān pāṇḍavāṃs tathā<BR>
07,098.024c	abhyadravata saṃkruddho javam āsthāya madhyamam<BR>
07,098.025a	praviśya ca raṇe droṇaḥ pāñcālānāṃ varūthinīm<BR>
07,098.025c	drāvayām āsa yodhān vai śataśo 'tha sahasraśaḥ<BR>
07,098.026a	tato droṇo mahārāja nāma viśrāvya saṃyuge<BR>
07,098.026c	pāṇḍupāñcālamatsyānāṃ pracakre kadanaṃ mahat<BR>
07,098.027a	taṃ jayantam anīkāni bhāradvājaṃ tatas tataḥ<BR>
07,098.027c	pāñcālaputro dyutimān vīraketuḥ samabhyayāt<BR>
07,098.028a	sa droṇaṃ pañcabhir viddhvā śaraiḥ saṃnataparvabhiḥ<BR>
07,098.028c	dhvajam ekena vivyādha sārathiṃ cāsya saptabhiḥ<BR>
07,098.028d*0706_01	nanāda balavān nādaṃ tiṣṭha tiṣṭheti cābravīt<BR>
07,098.029a	tatrādbhutaṃ mahārāja dṛṣṭavān asmi saṃyuge<BR>
07,098.029c	yad droṇo rabhasaṃ yuddhe pāñcālyaṃ nābhyavartata<BR>
07,098.030a	saṃniruddhaṃ raṇe droṇaṃ pāñcālā vīkṣya māriṣa<BR>
07,098.030c	āvavruḥ sarvato rājan dharmaputrajayaiṣiṇaḥ<BR>
07,098.031a	te śarair agnisaṃkāśais tomaraiś ca mahādhanaiḥ<BR>
07,098.031c	śastraiś ca vividhai rājan droṇam ekam avākiran<BR>
07,098.032a	nihatya tān bāṇagaṇān droṇo rājan samantataḥ<BR>
07,098.032c	mahājaladharān vyomni mātariśvā vivān iva<BR>
07,098.032d*0707_01	yathā vāyur mahābhrāṇi vivānnityaṃ viyaty uta<BR>
07,098.033a	tataḥ śaraṃ mahāghoraṃ sūryapāvakasaṃnibham<BR>
07,098.033c	saṃdadhe paravīraghno vīraketurathaṃ prati<BR>
07,098.034a	sa bhittvā tu śaro rājan pāñcālyaṃ kulanandanam<BR>
07,098.034c	abhyagād dharaṇīṃ tūrṇaṃ lohitārdro jvalann iva<BR>
07,098.035a	tato 'patad rathāt tūrṇaṃ pāñcālyaḥ kulanandanaḥ<BR>
07,098.035c	parvatāgrād iva mahāṃś campako vāyupīḍitaḥ<BR>
07,098.036a	tasmin hate maheṣvāse rājaputre mahābale<BR>
07,098.036c	pāñcālās tvaritā droṇaṃ samantāt paryavārayan<BR>
07,098.037a	citraketuḥ sudhanvā ca citravarmā ca bhārata<BR>
07,098.037c	tathā citrarathaś caiva bhrātṛvyasanakarṣitāḥ<BR>
07,098.038a	abhyadravanta sahitā bhāradvājaṃ yuyutsavaḥ<BR>
07,098.038c	muñcantaḥ śaravarṣāṇi tapānte jaladā iva<BR>
07,098.038d*0708_01	adṛśyaṃ samare cakrur bhāradvājaṃ sudhanvinaḥ<BR>
07,098.039a	sa vadhyamāno bahudhā rājaputrair mahārathaiḥ<BR>
07,098.039b*0709_01	krodham āhārayat teṣām abhāvāya dvijarṣabhaḥ<BR>
07,098.039b*0709_02	tataḥ śaramayaṃ jālaṃ droṇas teṣām avāsṛjat<BR>
07,098.039b*0709_03	te hanyamānā droṇasya śarair ākarṇacoditaiḥ<BR>
07,098.039b*0709_04	kartavyaṃ nābhyajānan vai kumārā rājasattama<BR>
07,098.039b*0709_05	tān vimūḍhān raṇe droṇaḥ prahasann iva bhārata<BR>
07,098.039c	vyaśvasūtarathāṃś cakre kumārān kupito raṇe<BR>
07,098.040a	tathāparaiḥ suniśitair bhallais teṣāṃ mahāyaśāḥ<BR>
07,098.040c	puṣpāṇīva vicinvan hi sottamāṅgāny apātayat<BR>
07,098.040d*0710_01	nyakṛntac cottamāṅgāni yathā tālavanāni ha<BR>
07,098.041a	te rathebhyo hatāḥ petuḥ kṣitau rājan suvarcasaḥ<BR>
07,098.041c	devāsure purā yuddhe yathā daiteyadānavāḥ<BR>
07,098.042a	tān nihatya raṇe rājan bhāradvājaḥ pratāpavān<BR>
07,098.042c	kārmukaṃ bhrāmayām āsa hemapṛṣṭhaṃ durāsadam<BR>
07,098.042d*0711_01	bhrāmayan bahudhā cāpaṃ haṃsapṛṣṭhaṃ durānanam<BR>
07,098.042d*0712_01	tad asya bhrājate rājan meghamadhye taḍid yathā<BR>
07,098.043a	pāñcālān nihatān dṛṣṭvā devakalpān mahārathān<BR>
07,098.043c	dhṛṣṭadyumno bhṛśaṃ kruddho netrābhyāṃ pātayañ jalam<BR>
07,098.043e	abhyavartata saṃgrāme kruddho droṇarathaṃ prati<BR>
07,098.044a	tato hā heti sahasā nādaḥ samabhavan nṛpa<BR>
07,098.044c	pāñcālyena raṇe dṛṣṭvā droṇam āvāritaṃ śaraiḥ<BR>
07,098.045a	saṃchādyamāno bahudhā pārṣatena mahātmanā<BR>
07,098.045c	na vivyathe tato droṇaḥ smayann evānvayudhyata<BR>
07,098.046a	tato droṇaṃ mahārāja pāñcālyaḥ krodhamūrchitaḥ<BR>
07,098.046c	ājaghānorasi kruddho navatyā nataparvaṇām<BR>
07,098.047a	sa gāḍhaviddho balinā bhāradvājo mahāyaśāḥ<BR>
07,098.047c	niṣasāda rathopasthe kaśmalaṃ ca jagāma ha<BR>
07,098.048a	taṃ vai tathāgataṃ dṛṣṭvā dhṛṣṭadyumnaḥ parākramī<BR>
07,098.048c	samutsṛjya dhanus tūrṇam asiṃ jagrāha vīryavān<BR>
07,098.049a	avaplutya rathāc cāpi tvaritaḥ sa mahārathaḥ<BR>
07,098.049c	āruroha rathaṃ tūrṇaṃ bhāradvājasya māriṣa<BR>
07,098.049e	hartum aicchac chiraḥ kāyāt krodhasaṃraktalocanaḥ<BR>
07,098.050a	pratyāśvastas tato droṇo dhanur gṛhya mahābalaḥ<BR>
07,098.050b*0713_01	āsannam āgataṃ dṛṣṭvā dhṛṣṭadyumnaṃ jighāṃsayā<BR>
07,098.050c	śarair vaitastikai rājan nityam āsannayodhibhiḥ<BR>
07,098.050e	yodhayām āsa samare dhṛṣṭadyumnaṃ mahāratham<BR>
07,098.051a	te hi vaitastikā nāma śarā āsannayodhinaḥ<BR>
07,098.051c	droṇasya viditā rājan dhṛṣṭadyumnam avākṣipan<BR>
07,098.052a	sa vadhyamāno bahubhiḥ sāyakais tair mahābalaḥ<BR>
07,098.052c	avaplutya rathāt tūrṇaṃ bhagnavegaḥ parākramī<BR>
07,098.052d*0714_01	kṛtasaṃkalpabhūyiṣṭaḥ prādravat svarathaṃ prati<BR>
07,098.053a	āruhya svarathaṃ vīraḥ pragṛhya ca mahad dhanuḥ<BR>
07,098.053c	vivyādha samare droṇaṃ dhṛṣṭadyumno mahārathaḥ<BR>
07,098.053d*0715_01	droṇaś cāpi mahārāja śarair vivyādha pārṣatam<BR>
07,098.053d*0715_02	tad adbhutam abhūd yuddhaṃ droṇapāñcālayos tadā<BR>
07,098.053d*0715_03	trailokyakāṅkṣiṇor āsīc chakraprahrādayor iva<BR>
07,098.053d*0715_04	maṇḍalāni vicitrāṇi yamakānītarāṇi ca<BR>
07,098.053d*0715_05	carantau yuddhamārgajñau tatakṣatur atheṣubhiḥ<BR>
07,098.053d*0715_06	mohayantau manāṃsy ājau yodhānāṃ droṇapārṣatau<BR>
07,098.053d*0715_07	sṛjantau śaravarṣāṇi varṣāsv iva balāhakau<BR>
07,098.053d*0715_08	chādayantau mahātmānau śarair vyoma diśo mahīm<BR>
07,098.054a	tad adbhutaṃ tayor yuddhaṃ bhūtasaṃghā hy apūjayan<BR>
07,098.054c	kṣatriyāś ca mahārāja ye cānye tatra sainikāḥ<BR>
07,098.054d*0716_01	kṣatriyā abruvan rājan vainateyo 'yam ity uta<BR>
07,098.055a	avaśyaṃ samare droṇo dhṛṣṭadyumnena saṃgataḥ<BR>
07,098.055c	vaśam eṣyati no rājñaḥ pāñcālā iti cukruśuḥ<BR>
07,098.056a	droṇas tu tvarito yuddhe dhṛṣṭadyumnasya sāratheḥ<BR>
07,098.056c	śiraḥ pracyāvayām āsa phalaṃ pakvaṃ taror iva<BR>
07,098.056e	tatas te pradrutā vāhā rājaṃs tasya mahātmanaḥ<BR>
07,098.057a	teṣu pradravamāṇeṣu pāñcālān sṛñjayāṃs tathā<BR>
07,098.057c	vyadrāvayad raṇe droṇas tatra tatra parākramī<BR>
07,098.058a	vijitya pāṇḍupāñcālān bhāradvājaḥ pratāpavān<BR>
07,098.058c	svaṃ vyūhaṃ punar āsthāya sthiro 'bhavad ariṃdamaḥ<BR>
07,098.058e	na cainaṃ pāṇḍavā yuddhe jetum utsahire prabho<BR>
07,099.001	saṃjaya uvāca<BR>
07,099.001a	tato duḥśāsano rājañ śaineyaṃ samupādravat<BR>
07,099.001b*0717_01	rathavrātena mahatā nānādeśodbhavena ca<BR>
07,099.001b*0717_02	sarvato bharataśreṣṭha visṛjan sāyakān bahūn<BR>
07,099.001b*0717_03	parjanya iva ghoṣeṇa nādayan vai diśo daśa<BR>
07,099.001b*0717_04	tam āpatantam ālokya sātyakiḥ kauravaṃ raṇe<BR>
07,099.001b*0717_05	abhidrutya mahābāhuś chādayām āsa sāyakaiḥ<BR>
07,099.001b*0717_06	te chādyamānā bāṇaughair duḥśāsanapurogamāḥ<BR>
07,099.001b*0717_07	prādravan samare bhītās tava putrasya paśyataḥ<BR>
07,099.001b*0717_08	teṣu dravatsu rājendra putro duḥśāsanas tava<BR>
07,099.001b*0717_09	tasthau vyapetabhī rājan sātyakiṃ cārdayac charaiḥ<BR>
07,099.001b*0717_10	caturbhir vājinas tasya sārathiṃ ca tribhiḥ śaraiḥ<BR>
07,099.001b*0717_11	sātyakiṃ ca śatenājau viddhvā nādaṃ mumoca saḥ<BR>
07,099.001b*0717_12	tataḥ kruddho mahārāja mādhavas tasya saṃyuge<BR>
07,099.001b*0717_13	rathaṃ sūtaṃ dhvajaṃ taṃ ca cakre 'dṛśyam ajihmagaiḥ<BR>
07,099.001c	kirañ śarasahasrāṇi parjanya iva vṛṣṭimān<BR>
07,099.002a	sa viddhvā sātyakiṃ ṣaṣṭyā tathā ṣoḍaśabhiḥ śaraiḥ<BR>
07,099.002c	nākampayat sthitaṃ yuddhe mainākam iva parvatam<BR>
07,099.003a	sa tu duḥśāsanaṃ vīraḥ sāyakair āvṛṇod bhṛśam<BR>
07,099.003c	maśakaṃ samanuprāptam ūrṇanābhir ivorṇayā<BR>
07,099.003d*0718_01	tvaran samāvṛṇod bāṇair duḥśāsanam amitrajit<BR>
07,099.004a	dṛṣṭvā duḥśāsanaṃ rājā tathā śaraśatācitam<BR>
07,099.004c	trigartāṃś codayām āsa yuyudhānarathaṃ prati<BR>
07,099.005a	te 'gacchan yuyudhānasya samīpaṃ krūrakāriṇaḥ<BR>
07,099.005c	trigartānāṃ trisāhasrā rathā yuddhaviśāradāḥ<BR>
07,099.006a	te tu taṃ rathavaṃśena mahatā paryavārayan<BR>
07,099.006c	sthirāṃ kṛtvā matiṃ yuddhe bhūtvā saṃśaptakā mithaḥ<BR>
07,099.007a	teṣāṃ prayatatāṃ yuddhe śaravarṣāṇi muñcatām<BR>
07,099.007c	yodhān pañcaśatān mukhyān agrānīke vyapothayat<BR>
07,099.008a	te 'patanta hatās tūrṇaṃ śinipravarasāyakaiḥ<BR>
07,099.008c	mahāmārutavegena rugṇā iva mahādrumāḥ<BR>
07,099.009a	rathaiś ca bahudhā chinnair dhvajaiś caiva viśāṃ pate<BR>
07,099.009c	hayaiś ca kanakāpīḍaiḥ patitais tatra medinī<BR>
07,099.010a	śaineyaśarasaṃkṛttaiḥ śoṇitaughapariplutaiḥ<BR>
07,099.010c	aśobhata mahārāja kiṃśukair iva puṣpitaiḥ<BR>
07,099.011a	te vadhyamānāḥ samare yuyudhānena tāvakāḥ<BR>
07,099.011c	trātāraṃ nādhyagacchanta paṅkamagnā iva dvipāḥ<BR>
07,099.012a	tatas te paryavartanta sarve droṇarathaṃ prati<BR>
07,099.012c	bhayāt patagarājasya gartānīva mahoragāḥ<BR>
07,099.013a	hatvā pañcaśatān yodhāñ śarair āśīviṣopamaiḥ<BR>
07,099.013b*0719_01	tatas tān hatavidhvastān kṛtvā yodhān sahasraśaḥ<BR>
07,099.013c	prāyāt sa śanakair vīro dhanaṃjayarathaṃ prati<BR>
07,099.014a	taṃ prayāntaṃ naraśreṣṭhaṃ putro duḥśāsanas tava<BR>
07,099.014c	vivyādha navabhis tūrṇaṃ śaraiḥ saṃnataparvabhiḥ<BR>
07,099.015a	sa tu taṃ prativivyādha pañcabhir niśitaiḥ śaraiḥ<BR>
07,099.015c	rukmapuṅkhair maheṣvāso gārdhrapatrair ajihmagaiḥ<BR>
07,099.016a	sātyakiṃ tu mahārāja prahasann iva bhārata<BR>
07,099.016c	duḥśāsanas tribhir viddhvā punar vivyādha pañcabhiḥ<BR>
07,099.017a	śaineyas tava putraṃ tu viddhvā pañcabhir āśugaiḥ<BR>
07,099.017c	dhanuś cāsya raṇe chittvā vismayann arjunaṃ yayau<BR>
07,099.018a	tato duḥśāsanaḥ kruddho vṛṣṇivīrāya gacchate<BR>
07,099.018c	sarvapāraśavīṃ śaktiṃ visasarja jighāṃsayā<BR>
07,099.019a	tāṃ tu śaktiṃ tadā ghorāṃ tava putrasya sātyakiḥ<BR>
07,099.019c	ciccheda śatadhā rājan niśitaiḥ kaṅkapatribhiḥ<BR>
07,099.020a	athānyad dhanur ādāya putras tava janeśvara<BR>
07,099.020c	sātyakiṃ daśabhir viddhvā siṃhanādaṃ nanāda ha<BR>
07,099.021a	sātyakis tu raṇe kruddho mohayitvā sutaṃ tava<BR>
07,099.021c	śarair agniśikhākārair ājaghāna stanāntare<BR>
07,099.021d*0720_01	tribhir eva mahābhāgaḥ śaraiḥ saṃnataparvabhiḥ<BR>
07,099.021d*0721_01	tato 'sya vāhān niśitaiś caturbhir ahanac charaiḥ<BR>
07,099.021d*0721_02	sārathiṃ cāsya saṃkruddho rathi* * * * * * *<BR>
07,099.021e	sarvāyasais tīkṣṇavaktrair aṣṭābhir vivyadhe punaḥ<BR>
07,099.022a	duḥśāsanas tu viṃśatyā sātyakiṃ pratyavidhyata<BR>
07,099.022b*0722_01	preṣayām āsa vīrāya gṛddhrapakṣāñ śilāśitān<BR>
07,099.022c	sātvato 'pi mahārāja taṃ vivyādha stanāntare<BR>
07,099.022e	tribhir eva mahāvegaiḥ śaraiḥ saṃnataparvabhiḥ<BR>
07,099.023a	tato 'sya vāhān niśitaiḥ śarair jaghne mahārathaḥ<BR>
07,099.023c	sārathiṃ ca susaṃkruddhaḥ śaraiḥ saṃnataparvabhiḥ<BR>
07,099.024a	dhanur ekena bhallena hastāvāpaṃ ca pañcabhiḥ<BR>
07,099.024c	dhvajaṃ ca rathaśaktiṃ ca bhallābhyāṃ paramāstravit<BR>
07,099.024e	ciccheda viśikhais tīkṣṇais tathobhau pārṣṇisārathī<BR>
07,099.024f*0723_01	nimeṣamātreṇa śarair ubhau ca prāṣṭhisārathī<BR>
07,099.025a	sa chinnadhanvā viratho hatāśvo hatasārathiḥ<BR>
07,099.025c	trigartasenāpatinā svarathenāpavāhitaḥ<BR>
07,099.026a	tam abhidrutya śaineyo muhūrtam iva bhārata<BR>
07,099.026b*0724_01	taṃ prāptam api neyeṣa hantuṃ duḥśāsanaṃ raṇe<BR>
07,099.026c	na jaghāna mahābāhur bhīmasenavacaḥ smaran<BR>
07,099.027a	bhīmasenena hi vadhaḥ sutānāṃ tava bhārata<BR>
07,099.027c	pratijñātaḥ sabhāmadhye sarveṣām eva saṃyuge<BR>
07,099.028a	tathā duḥśāsanaṃ jitvā sātyakiḥ saṃyuge prabho<BR>
07,099.028c	jagāma tvarito rājan yena yāto dhanaṃjayaḥ<BR>
07,100.001	dhṛtarāṣṭra uvāca<BR>
07,100.001a	kiṃ tasyāṃ mama senāyāṃ nāsan ke cin mahārathāḥ<BR>
07,100.001c	ye tathā sātyakiṃ yāntaṃ naivāghnan nāpy avārayan<BR>
07,100.001d*0725_01	yat kṛtaṃ vṛṣṇivīreṇa karma śaṃsasi me raṇe<BR>
07,100.001d*0725_02	naitad utsahate kartuṃ karma śakro 'pi saṃjaya<BR>
07,100.001d*0725_03	aśraddheyam acintyaṃ ca karma tasya mahātmanaḥ<BR>
07,100.001d*0725_04	vṛṣṇyandhakapravīrasya śrutvā me vyathitaṃ manaḥ<BR>
07,100.002a	eko hi samare karma kṛtavān satyavikramaḥ<BR>
07,100.002c	śakratulyabalo yuddhe mahendro dānaveṣv iva<BR>
07,100.003a	atha vā śūnyam āsīt tad yena yātaḥ sa sātyakiḥ<BR>
07,100.003c	eko vai bahulāḥ senāḥ pramṛdnan puruṣarṣabhaḥ<BR>
07,100.003d*0726_01	na santi tasmāt putrā me yathā saṃjaya bhāṣase<BR>
07,100.004a	kathaṃ ca yudhyamānānām apakrānto mahātmanām<BR>
07,100.004c	eko bahūnāṃ śaineyas tan mamācakṣva saṃjaya<BR>
07,100.005	saṃjaya uvāca<BR>
07,100.005a	rājan senāsamudyogo rathanāgāśvapattimān<BR>
07,100.005c	tumulas tava sainyānāṃ yugāntasadṛśo 'bhavat<BR>
07,100.006a	āhṇikeṣu samūheṣu tava sainyasya mānada<BR>
07,100.006c	nāsti loke samaḥ kaś cit samūha iti me matiḥ<BR>
07,100.007a	tatra devāḥ sma bhāṣante cāraṇāś ca samāgatāḥ<BR>
07,100.007c	etad antāḥ samūhā vai bhaviṣyanti mahītale<BR>
07,100.008a	na caiva tādṛśaḥ kaś cid vyūha āsīd viśāṃ pate<BR>
07,100.008c	yādṛg jayadrathavadhe droṇena vihito 'bhavat<BR>
07,100.008d*0727_01	uddhṛtā pṛthivī nūnaṃ yuddhahetoḥ samāgataiḥ<BR>
07,100.008d*0727_02	iti tatra janāḥ smāhur dṛṣṭvā tāṃ janasaṃsadam<BR>
07,100.009a	caṇḍavātābhipannānāṃ samudrāṇām iva svanaḥ<BR>
07,100.009c	raṇe 'bhavad balaughānām anyonyam abhidhāvatām<BR>
07,100.010a	pārthivānāṃ sametānāṃ bahūny āsan narottama<BR>
07,100.010c	tvadbale pāṇḍavānāṃ ca sahasrāṇi śatāni ca<BR>
07,100.010d*0728_01	tāvakānāṃ tadā hy āsan prayutāny arbudāni ca<BR>
07,100.010d*0728_02	tathaiva rājan pāṇḍūnāṃ sahasrāṇi sahasraśaḥ<BR>
07,100.011a	saṃrabdhānāṃ pravīrāṇāṃ samare dṛḍhakarmaṇām<BR>
07,100.011c	tatrāsīt sumahāñ śabdas tumulo lomaharṣaṇaḥ<BR>
07,100.011d*0729_01	pāṇḍavānāṃ kurūṇāṃ ca garjatām itaretaram<BR>
07,100.011d*0729_02	kṣveḍāḥ kilakilāśabdās tatrāsan vai sahasraśaḥ<BR>
07,100.011d*0729_03	bherīśabdāś ca tumulā bāṇaśabdāś ca bhārata<BR>
07,100.011d*0729_04	anyonyaṃ nighnatāṃ caiva narāṇāṃ śuśruve svanaḥ<BR>
07,100.012a	athākrandad bhīmaseno dhṛṣṭadyumnaś ca māriṣa<BR>
07,100.012c	nakulaḥ sahadevaś ca dharmarājaś ca pāṇḍavaḥ<BR>
07,100.013a	āgacchata praharata balavat paridhāvata<BR>
07,100.013c	praviṣṭāv arisenāṃ hi vīrau mādhavapāṇḍavau<BR>
07,100.014a	yathā sukhena gacchetāṃ jayadrathavadhaṃ prati<BR>
07,100.014c	tathā prakuruta kṣipram iti sainyāny acodayat<BR>
07,100.014e	tayor abhāve kuravaḥ kṛtārthāḥ syur vayaṃ jitāḥ<BR>
07,100.014f*0730_01	yatra yātau mahātmānau tūrṇaṃ parapuraṃjayau<BR>
07,100.015a	te yūyaṃ sahitā bhūtvā tūrṇam eva balārṇavam<BR>
07,100.015c	kṣobhayadhvaṃ mahāvegāḥ pavanāḥ sāgaraṃ yathā<BR>
07,100.016a	bhīmasenena te rājan pāñcālyena ca coditāḥ<BR>
07,100.016c	ājaghnuḥ kauravān saṃkhye tyaktvāsūn ātmanaḥ priyān<BR>
07,100.017a	icchanto nidhanaṃ yuddhe śastrair uttamatejasaḥ<BR>
07,100.017c	svargārthaṃ mitrakāryārthaṃ nābhyarakṣanta jīvitam<BR>
07,100.018a	tathaiva tāvakā rājan prārthayanto mahad yaśaḥ<BR>
07,100.018c	āryāṃ yuddhe matiṃ kṛtvā yuddhāyaivopatasthire<BR>
07,100.019a	tasmiṃs tu tumule yuddhe vartamāne mahābhaye<BR>
07,100.019c	hatvā sarvāṇi sainyāni prāyāt sātyakir arjunam<BR>
07,100.020a	kavacānāṃ prabhās tatra sūryaraśmivicitritāḥ<BR>
07,100.020c	dṛṣṭīḥ saṃkhye sainikānāṃ pratijaghnuḥ samantataḥ<BR>
07,100.020d*0731_01	dhvajaśastrapratihatā lokān samavadīpayan<BR>
07,100.021a	tathā prayatamāneṣu pāṇḍaveyeṣu nirbhayaḥ<BR>
07,100.021c	duryodhano mahārāja vyagāhata mahad balam<BR>
07,100.022a	sa saṃnipātas tumulas teṣāṃ tasya ca bhārata<BR>
07,100.022c	abhavat sarvasainyānām abhāvakaraṇo mahān<BR>
07,100.023	dhṛtarāṣṭra uvāca<BR>
07,100.023a	tathā gateṣu sainyeṣu tathā kṛcchragataḥ svayam<BR>
07,100.023c	kaccid duryodhanaḥ sūta nākārṣīt pṛṣṭhato raṇam<BR>
07,100.024a	ekasya ca bahūnāṃ ca saṃnipāto mahāhave<BR>
07,100.024c	viśeṣato nṛpatinā viṣamaḥ pratibhāti me<BR>
07,100.025a	so 'tyantasukhasaṃvṛddho lakṣmyā lokasya ceśvaraḥ<BR>
07,100.025c	eko bahūn samāsādya kaccin nāsīt parāṅmukhaḥ<BR>
07,100.026	saṃjaya uvāca<BR>
07,100.026a	rājan saṃgrāmam āścaryaṃ tava putrasya bhārata<BR>
07,100.026c	ekasya ca bahūnāṃ ca śṛṇuṣva gadato 'dbhutam<BR>
07,100.027a	duryodhanena sahasā pāṇḍavī pṛtanā raṇe<BR>
07,100.027c	nalinī dviradeneva samantād vipraloḍitā<BR>
07,100.028a	tathā senāṃ kṛtāṃ dṛṣṭvā tava putreṇa kaurava<BR>
07,100.028c	bhīmasenapurogās taṃ pāñcālāḥ samupādravan<BR>
07,100.029a	sa bhīmasenaṃ daśabhir mādrīputrau tribhis tribhiḥ<BR>
07,100.029b*0732_01	tribhis tribhir yamau vīrau dharmarājaṃ ca saptabhiḥ<BR>
07,100.029c	virāṭadrupadau ṣaḍbhiḥ śatena ca śikhaṇḍinam<BR>
07,100.030a	dhṛṣṭadyumnaṃ ca viṃśatyā dharmaputraṃ ca saptabhiḥ<BR>
07,100.030c	kekayān daśabhir viddhvā draupadeyāṃs tribhis tribhiḥ<BR>
07,100.031a	śataśaś cāparān yodhān sadvipāṃś ca rathān raṇe<BR>
07,100.031c	śarair avacakartograiḥ kruddho 'ntaka iva prajāḥ<BR>
07,100.032a	na saṃdadhan vimuñcan vā maṇḍalīkṛtakārmukaḥ<BR>
07,100.032c	adṛśyata ripūn nighnañ śikṣayāstrabalena ca<BR>
07,100.033a	tasya tān nighnataḥ śatrūn hemapṛṣṭhaṃ mahad dhanuḥ<BR>
07,100.033c	bhallābhyāṃ pāṇḍavo jyeṣṭhas tridhā ciccheda māriṣa<BR>
07,100.033d*0733_01	ajastraṃ maṇḍalībhūtaṃ dadṛśuḥ samare janāḥ<BR>
07,100.033d*0733_02	tato yudhiṣṭhiro rājā bhallābhyām acchinad dhanuḥ<BR>
07,100.033d*0733_03	tava putrasya kauravya yatamānasya saṃyuge<BR>
07,100.034a	vivyādha cainaṃ bahubhiḥ samyag astaiḥ śitaiḥ śaraiḥ<BR>
07,100.034c	varmāṇy āśu samāsādya te bhagnāḥ kṣitim āviśan<BR>
07,100.035a	tataḥ pramuditāḥ pārthāḥ parivavrur yudhiṣṭhiram<BR>
07,100.035c	yathā vṛtravadhe devā mudā śakraṃ maharṣibhiḥ<BR>
07,100.036a	atha duryodhano rājā dṛḍham ādāya kārmukam<BR>
07,100.036b*0734_01	tato 'nyad dhanur ādāya tava putraḥ pratāpavān<BR>
07,100.036c	tiṣṭha tiṣṭheti rājānaṃ bruvan pāṇḍavam abhyayāt<BR>
07,100.037a	taṃ tathā vādinaṃ rājaṃs tava putraṃ mahāratham<BR>
07,100.037c	pratyudyayuḥ pramuditāḥ pāñcālā jayagṛddhinaḥ<BR>
07,100.038a	tān droṇaḥ pratijagrāha parīpsan yudhi pāṇḍavam<BR>
07,100.038c	caṇḍavātoddhutān meghān sajalān acalo yathā<BR>
07,100.038d*0735_01	tathā tava mahat sainyaṃ tad vyarocata tāpayan<BR>
07,100.038d*0735_02	saṃprahṛṣṭas tu sahasā tava sainyārṇavaṃ prati<BR>
07,100.038d*0735_03	loḷayan sarvato gatvā samudraṃ makaro yathā<BR>
07,100.039a	tatra rājan mahān āsīt saṃgrāmo bhūrivardhanaḥ<BR>
07,100.039b*0736_01	pāṇḍavānāṃ mahābāho tāvakānāṃ ca saṃyuge<BR>
07,100.039b*0737_01	tataḥ śabdo mahān āsīt punar yena dhanaṃjayaḥ<BR>
07,100.039b*0737_02	atīva sarvaśabdebhyo lomaharṣakaraḥ prabho<BR>
07,100.039b*0737_03	arjunasya mahābāho tāvakānāṃ ca dhanvinām<BR>
07,100.039b*0737_04	madhye bhāratasainyasya mādhavasya mahāraṇe<BR>
07,100.039b*0737_05	droṇasyāpi paraiḥ sārdhaṃ vyūhadvāre mahāraṇe<BR>
07,100.039b*0737_06	evam eṣa kṣayo vṛttaḥ pṛthivyāṃ pṛthivīpate<BR>
07,100.039b*0737_07	kruddhe 'rjune tathā droṇe sātvate ca mahārathe<BR>
07,100.039b*0738_01	tatra sma kadanaṃ ghoraṃ vartate pāṇḍupūrvaja<BR>
07,100.039c	rudrasyākrīḍasaṃkāśaḥ saṃhāraḥ sarvadehinām<BR>
07,101.001	saṃjaya uvāca<BR>
07,101.001a	aparāhṇe mahārāja saṃgrāmaḥ samapadyata<BR>
07,101.001c	parjanyasamanirghoṣaḥ punar droṇasya somakaiḥ<BR>
07,101.002a	śoṇāśvaṃ ratham āsthāya naravīraḥ samāhitaḥ<BR>
07,101.002c	samare 'bhyadravat pāṇḍūñ javam āsthāya madhyamam<BR>
07,101.003a	tava priyahite yukto maheṣvāso mahābalaḥ<BR>
07,101.003c	citrapuṅkhaiḥ śitair bāṇaiḥ kalaśottamasaṃbhavaḥ<BR>
07,101.003d*0739_01	jaghāna somakān rājan sṛñjayān kekayān api<BR>
07,101.004a	varān varān hi yodhānāṃ vicinvann iva bhārata<BR>
07,101.004c	akrīḍata raṇe rājan bhāradvājaḥ pratāpavān<BR>
07,101.005a	tam abhyayād bṛhatkṣatraḥ kekayānāṃ mahārathaḥ<BR>
07,101.005b*0740_01	bhrātṝṇāṃ pañcamo jyeṣṭhaḥ spardhamāno mahārathaḥ<BR>
07,101.005c	bhrātṝṇāṃ vīrapañcānāṃ jyeṣṭhaḥ samarakarkaśaḥ<BR>
07,101.006a	vimuñcan viśikhāṃs tīkṣṇān ācāryaṃ chādayan bhṛśam<BR>
07,101.006c	mahāmegho yathā varṣaṃ vimuñcan gandhamādane<BR>
07,101.007a	tasya droṇo mahārāja svarṇapuṅkhāñ śilāśitān<BR>
07,101.007c	preṣayām āsa saṃkruddhaḥ sāyakān daśa sapta ca<BR>
07,101.008a	tāṃs tu droṇadhanurmuktān ghorān āśīviṣopamān<BR>
07,101.008c	ekaikaṃ daśabhir bāṇair yudhi ciccheda hṛṣṭavat<BR>
07,101.009a	tasya tal lāghavaṃ dṛṣṭvā prahasan dvijasattamaḥ<BR>
07,101.009c	preṣayām āsa viśikhān aṣṭau saṃnataparvaṇaḥ<BR>
07,101.009d*0741_01	preṣayat sa śarān aṣṭau sahasraṃ ca punaḥ punaḥ<BR>
07,101.010a	tān dṛṣṭvā patataḥ śīghraṃ droṇacāpacyutāñ śarān<BR>
07,101.010c	avārayac charair eva tāvadbhir niśitair dṛḍhaiḥ<BR>
07,101.011a	tato 'bhavan mahārāja tava sainyasya vismayaḥ<BR>
07,101.011c	bṛhatkṣatreṇa tat karma kṛtaṃ dṛṣṭvā suduṣkaram<BR>
07,101.012a	tato droṇo mahārāja kekayaṃ vai viśeṣayan<BR>
07,101.012c	prāduścakre raṇe divyaṃ brāhmam astraṃ mahātapāḥ<BR>
07,101.013a	tad asya rājan kaikeyaḥ pratyavārayad acyutaḥ<BR>
07,101.013c	brāhmeṇaiva mahābāhur āhave samudīritam<BR>
07,101.013d*0742_01	brāhmeṇāstreṇa tan muktaṃ brāhmam astraṃ viśāṃ pate<BR>
07,101.014a	pratihanya tad astraṃ tu bhāradvājasya saṃyuge<BR>
07,101.014b*0743_01	kaikeyo 'straṃ samālokya muktaṃ droṇena saṃyuge<BR>
07,101.014b*0743_02	brahmāstreṇaiva rājendra brāhmam astram aśātayat<BR>
07,101.014b*0743_03	tato 'stre nihate brāhme bṛhatkṣatraś ca bhārata<BR>
07,101.014c	vivyādha brāhmaṇaṃ ṣaṣṭyā svarṇapuṅkhaiḥ śilāśitaiḥ<BR>
07,101.015a	taṃ droṇo dvipadāṃ śreṣṭho nārācena samarpayat<BR>
07,101.015c	sa tasya kavacaṃ bhittvā prāviśad dharaṇītalam<BR>
07,101.016a	kṛṣṇasarpo yathā mukto valmīkaṃ nṛpasattama<BR>
07,101.016c	tathābhyagān mahīṃ bāṇo bhittvā kaikeyam āhave<BR>
07,101.017a	so 'tividdho mahārāja droṇenāstravidā bhṛśam<BR>
07,101.017c	krodhena mahatāviṣṭo vyāvṛtya nayane śubhe<BR>
07,101.018a	droṇaṃ vivyādha saptatyā svarṇapuṅkhaiḥ śilāśitaiḥ<BR>
07,101.018c	sārathiṃ cāsya bhallena bāhvor urasi cārpayat<BR>
07,101.019a	droṇas tu bahudhā viddho bṛhatkṣatreṇa māriṣa<BR>
07,101.019c	asṛjad viśikhāṃs tīkṣṇān kekayasya rathaṃ prati<BR>
07,101.020a	vyākulīkṛtya taṃ droṇo bṛhatkṣatraṃ mahāratham<BR>
07,101.020b*0744_01	aśvāṃś caturbhir nyavadhīc caturo 'sya patatribhiḥ<BR>
07,101.020b*0744_02	sārathiṃ cāsya bāṇena rathanīḍād apāharat<BR>
07,101.020b*0744_03	dvābhyāṃ dhvajaṃ ca chattraṃ ca chittvā bhūmāv apātayat<BR>
07,101.020c	vyasṛjat sāyakaṃ tīkṣṇaṃ kekayaṃ prati bhārata<BR>
07,101.020d*0745_01	vyasṛjat sarvato bāṇān kekayasya vimohanāt<BR>
07,101.020f*0746_01	tam avidhyat pṛṣatkena droṇo rājan stanāntare<BR>
07,101.020f*0746_02	bhrātṝṇāṃ pañcamo jyeṣṭho mahābalaparākramaḥ<BR>
07,101.021a	sa gāḍhaviddhas tenāśu mahārāja stanāntare<BR>
07,101.021c	rathāt puruṣaśārdūlaḥ saṃbhinnahṛdayo 'patat<BR>
07,101.021c*0747_01	tataḥ sādhuvisṛṣṭena nārācena dvijarṣabhaḥ<BR>
07,101.021c*0747_02	hṛdy avidhyad bṛhatkṣatraṃ<BR>
07,101.022a	bṛhatkṣatre hate rājan kekayānāṃ mahārathe<BR>
07,101.022c	śaiśupāliḥ susaṃkruddho yantāram idam abravīt<BR>
07,101.023a	sārathe yāhi yatraiṣa droṇas tiṣṭhati daṃśitaḥ<BR>
07,101.023c	vinighnan kekayān sarvān pāñcālānāṃ ca vāhinīm<BR>
07,101.024a	tasya tad vacanaṃ śrutvā sārathī rathināṃ varam<BR>
07,101.024c	droṇāya prāpayām āsa kāmbojair javanair hayaiḥ<BR>
07,101.025a	dhṛṣṭaketuś ca cedīnām ṛṣabho 'tibaloditaḥ<BR>
07,101.025c	sahasā prāpatad droṇaṃ pataṃga iva pāvakam<BR>
07,101.026a	so 'bhyavidhyat tato droṇaṃ ṣaṣṭyā sāśvarathadhvajam<BR>
07,101.026c	punaś cānyaiḥ śarais tīkṣṇaiḥ suptaṃ vyāghraṃ tudann iva<BR>
07,101.027a	tasya droṇo dhanurmadhye kṣurapreṇa śitena ha<BR>
07,101.027c	ciccheda rājño balino yatamānasya saṃyuge<BR>
07,101.028a	athānyad dhanur ādāya śaiśupālir mahārathaḥ<BR>
07,101.028c	vivyādha sāyakair droṇaṃ punaḥ suniśitair dṛḍhaiḥ<BR>
07,101.029a	tasya droṇo hayān hatvā sārathiṃ ca mahābalaḥ<BR>
07,101.029b*0748_01	sāratheś ca śiraḥ kāyāc cakarta prahasann iva<BR>
07,101.029c	athainaṃ pañcaviṃśatyā sāyakānāṃ samārpayat<BR>
07,101.030a	viratho vidhanuṣkaś ca cedirājo 'pi saṃyuge<BR>
07,101.030c	gadāṃ cikṣepa saṃkruddho bhāradvājarathaṃ prati<BR>
07,101.030d*0749_01	avaplutya rathāc caidyo gadām ādāya satvaraḥ<BR>
07,101.030d*0749_02	bhāradvājāya cikṣepa ruṣitām iva pannagīm<BR>
07,101.031a	tām āpatantīṃ sahasā ghorarūpāṃ bhayāvahām<BR>
07,101.031c	aśmasāramayīṃ gurvīṃ tapanīyavibhūṣitām<BR>
07,101.031e	śarair anekasāhasrair bhāradvājo nyapātayat<BR>
07,101.032a	sā papāta gadā bhūmau bhāradvājena sāditā<BR>
07,101.032c	raktamālyāmbaradharā tāreva nabhasas talāt<BR>
07,101.033a	gadāṃ vinihatāṃ dṛṣṭvā dhṛṣṭaketur amarṣaṇaḥ<BR>
07,101.033c	tomaraṃ vyasṛjat tūrṇaṃ śaktiṃ ca kanakojjvalām<BR>
07,101.034a	tomaraṃ tu tribhir bāṇair droṇaś chittvā mahāmṛdhe<BR>
07,101.034c	śaktiṃ ciccheda sahasā kṛtahasto mahābalaḥ<BR>
07,101.034d*0750_01	tomaraṃ pañcabhiś chittvā śaktiṃ ciccheda saptabhiḥ<BR>
07,101.034d*0750_02	tau jagmatur mahīṃ chinnau sarpāv iva garutmatā<BR>
07,101.035a	tato 'sya viśikhaṃ tīkṣṇaṃ vadhārthaṃ vadhakāṅkṣiṇaḥ<BR>
07,101.035c	preṣayām āsa samare bhāradvājaḥ pratāpavān<BR>
07,101.036a	sa tasya kavacaṃ bhittvā hṛdayaṃ cāmitaujasaḥ<BR>
07,101.036c	abhyagād dharaṇīṃ bāṇo haṃsaḥ padmasaro yathā<BR>
07,101.036d*0751_01	sa gāḍhaviddhas tenāśu hṛdi rājan mahārathaḥ<BR>
07,101.036d*0751_02	papāta ca rathāt tūrṇaṃ dhṛṣṭaketur mahāyaśāḥ<BR>
07,101.037a	pataṃgaṃ hi grasec cāṣo yathā rājan bubhukṣitaḥ<BR>
07,101.037c	tathā droṇo 'grasac chūro dhṛṣṭaketuṃ mahāmṛdhe<BR>
07,101.038a	nihate cedirāje tu tat khaṇḍaṃ pitryam āviśat<BR>
07,101.038c	amarṣavaśam āpannaḥ putro 'sya paramāstravit<BR>
07,101.039a	tam api prahasan droṇaḥ śarair ninye yamakṣayam<BR>
07,101.039c	mahāvyāghro mahāraṇye mṛgaśāvaṃ yathā balī<BR>
07,101.040a	teṣu prakṣīyamāṇeṣu pāṇḍaveyeṣu bhārata<BR>
07,101.040c	jarāsaṃdhasuto vīraḥ svayaṃ droṇam upādravat<BR>
07,101.041a	sa tu droṇaṃ mahārāja chādayan sāyakaiḥ śitaiḥ<BR>
07,101.041c	adṛśyam akarot tūrṇaṃ jalado bhāskaraṃ yathā<BR>
07,101.042a	tasya tal lāghavaṃ dṛṣṭvā droṇaḥ kṣatriyamardanaḥ<BR>
07,101.042c	vyasṛjat sāyakāṃs tūrṇaṃ śataśo 'tha sahasraśaḥ<BR>
07,101.043a	chādayitvā raṇe droṇo rathasthaṃ rathināṃ varam<BR>
07,101.043c	jārāsaṃdhim atho jaghne miṣatāṃ sarvadhanvinām<BR>
07,101.044a	yo yaḥ sma līyate droṇaṃ taṃ taṃ droṇo 'ntakopamaḥ<BR>
07,101.044c	ādatta sarvabhūtāni prāpte kāle yathāntakaḥ<BR>
07,101.045a	tato droṇo maheṣvāso nāma viśrāvya saṃyuge<BR>
07,101.045c	śarair anekasāhasraiḥ pāṇḍaveyān vyamohayat<BR>
07,101.046a	tato droṇāṅkitā bāṇāḥ svarṇapuṅkhāḥ śilāśitāḥ<BR>
07,101.046c	narān nāgān hayāṃś caiva nijaghnuḥ sarvato raṇe<BR>
07,101.047a	te vadhyamānā droṇena śakreṇeva mahāsurāḥ<BR>
07,101.047c	samakampanta pāñcālā gāvaḥ śītārditā iva<BR>
07,101.048a	tato niṣṭānako ghoraḥ pāṇḍavānām ajāyata<BR>
07,101.048c	droṇena vadhyamāneṣu sainyeṣu bharatarṣabha<BR>
07,101.048d*0752_01	pratāpyamānāḥ sūryeṇa hanyamānāś ca sāyakaiḥ<BR>
07,101.048d*0752_02	anvapadyanta pāñcālās tadā saṃtrastacetasaḥ<BR>
07,101.049a	mohitāḥ śaravarṣeṇa bhāradvājasya saṃyuge<BR>
07,101.049c	ūrugrāhagṛhītā hi pāñcālānāṃ mahārathāḥ<BR>
07,101.050a	cedayaś ca mahārāja sṛñjayāḥ somakās tathā<BR>
07,101.050c	abhyadravanta saṃhṛṣṭā bhāradvājaṃ yuyutsayā<BR>
07,101.050d*0753_01	bruvantaś ca raṇe 'nyonyaṃ cedipāñcālasṛñjayāḥ<BR>
07,101.051a	hata droṇaṃ hata droṇam iti te droṇam abhyayuḥ<BR>
07,101.051c	yatantaḥ puruṣavyāghrāḥ sarvaśaktyā mahādyutim<BR>
07,101.051e	ninīṣanto raṇe droṇaṃ yamasya sadanaṃ prati<BR>
07,101.052a	yatamānāṃs tu tān vīrān bhāradvājaḥ śilīmukhaiḥ<BR>
07,101.052c	yamāya preṣayām āsa cedimukhyān viśeṣataḥ<BR>
07,101.053a	teṣu prakṣīyamāṇeṣu cedimukhyeṣu bhārata<BR>
07,101.053c	pāñcālāḥ samakampanta droṇasāyakapīḍitāḥ<BR>
07,101.054a	prākrośan bhīmasenaṃ te dhṛṣṭadyumnarathaṃ prati<BR>
07,101.054c	dṛṣṭvā droṇasya karmāṇi tathārūpāṇi māriṣa<BR>
07,101.055a	brāhmaṇena tapo nūnaṃ caritaṃ duścaraṃ mahat<BR>
07,101.055c	tathā hi yudhi vikrānto dahati kṣatriyarṣabhān<BR>
07,101.056a	dharmo yuddhaṃ kṣatriyasya brāhmaṇasya paraṃ tapaḥ<BR>
07,101.056c	tapasvī kṛtavidyaś ca prekṣitenāpi nirdahet<BR>
07,101.057a	droṇāstram agnisaṃsparśaṃ praviṣṭāḥ kṣatriyarṣabhāḥ<BR>
07,101.057c	bahavo dustaraṃ ghoraṃ yatrādahyanta bhārata<BR>
07,101.058a	yathābalaṃ yathotsāhaṃ yathāsattvaṃ mahādyutiḥ<BR>
07,101.058c	mohayan sarvabhūtāni droṇo hanti balāni naḥ<BR>
07,101.059a	teṣāṃ tad vacanaṃ śrutvā kṣatradharmā vyavasthitaḥ<BR>
07,101.059c	ardhacandreṇa ciccheda droṇasya saśaraṃ dhanuḥ<BR>
07,101.059c*0754_01	**** **** kṣatradharmā mahābalaḥ<BR>
07,101.059c*0754_02	krodhasaṃvignamanaso<BR>
07,101.060a	sa saṃrabdhataro bhūtvā droṇaḥ kṣatriyamardanaḥ<BR>
07,101.060c	anyat kārmukam ādāya bhāsvaraṃ vegavattaram<BR>
07,101.061a	tatrādhāya śaraṃ tīkṣṇaṃ bhāraghnaṃ vimalaṃ dṛḍham<BR>
07,101.061c	ākarṇapūrṇam ācāryo balavān abhyavāsṛjat<BR>
07,101.061d*0755_01	sa jīvitam upādāya dhārṣṭadyumneḥ śarottamaḥ<BR>
07,101.062a	sa hatvā kṣatradharmāṇaṃ jagāma dharaṇītalam<BR>
07,101.062c	sa bhinnahṛdayo vāhād apatan medinītale<BR>
07,101.063a	tataḥ sainyāny akampanta dhṛṣṭadyumnasute hate<BR>
07,101.063c	atha droṇaṃ samārohac cekitāno mahārathaḥ<BR>
07,101.063d*0756_01	vyasṛjat samare bāṇān pratyamitrajighāṃsayā<BR>
07,101.064a	sa droṇaṃ daśabhir bāṇaiḥ pratyavidhyat stanāntare<BR>
07,101.064c	caturbhiḥ sārathiṃ cāsya caturbhiś caturo hayān<BR>
07,101.065a	tasyācāryaḥ ṣoḍaśabhir avidhyad dakṣiṇaṃ bhujam<BR>
07,101.065c	dhvajaṃ ṣoḍaśabhir bāṇair yantāraṃ cāsya saptabhiḥ<BR>
07,101.065d*0757_01	tam ācāryas tribhir bāṇair bāhvor urasi cārdayat<BR>
07,101.065d*0757_02	dhvajaṃ saptabhir unmathya yantāram avadhīt tribhiḥ<BR>
07,101.066a	tasya sūte hate te 'śvā ratham ādāya vidrutāḥ<BR>
07,101.066c	samare śarasaṃvītā bhāradvājena māriṣa<BR>
07,101.067a	cekitānarathaṃ dṛṣṭvā vidrutaṃ hatasārathim<BR>
07,101.067c	pāñcālān pāṇḍavāṃś caiva mahad bhayam athāviśat<BR>
07,101.068a	tān sametān raṇe śūrāṃś cedipāñcālasṛñjayān<BR>
07,101.068c	samantād drāvayan droṇo bahv aśobhata māriṣa<BR>
07,101.069a	ākarṇapalitaḥ śyāmo vayasāśītikāt paraḥ<BR>
07,101.069c	raṇe paryacarad droṇo vṛddhaḥ ṣoḍaśavarṣavat<BR>
07,101.070a	atha droṇaṃ mahārāja vicarantam abhītavat<BR>
07,101.070c	vajrahastam amanyanta śatravaḥ śatrusūdanam<BR>
07,101.071a	tato 'bravīn mahārāja drupado buddhimān nṛpa<BR>
07,101.071c	lubdho 'yaṃ kṣatriyān hanti vyāghraḥ kṣudramṛgān iva<BR>
07,101.072a	kṛcchrān duryodhano lokān pāpaḥ prāpsyati durmatiḥ<BR>
07,101.072c	yasya lobhād vinihatāḥ samare kṣatriyarṣabhāḥ<BR>
07,101.073a	śataśaḥ śerate bhūmau nikṛttā govṛṣā iva<BR>
07,101.073c	rudhireṇa parītāṅgāḥ śvasṛgālādanīkṛtāḥ<BR>
07,101.074a	evam uktvā mahārāja drupado 'kṣauhiṇīpatiḥ<BR>
07,101.074c	puraskṛtya raṇe pārthān droṇam abhyadravad drutam<BR>
07,102.001	saṃjaya uvāca<BR>
07,102.001a	vyūheṣv āloḍyamāneṣu pāṇḍavānāṃ tatas tataḥ<BR>
07,102.001c	sudūram anvayuḥ pārthāḥ pāñcālāḥ saha somakaiḥ<BR>
07,102.002a	vartamāne tathā raudre saṃgrāme lomaharṣaṇe<BR>
07,102.002c	prakṣaye jagatas tīvre yugānta iva bhārata<BR>
07,102.003a	droṇe yudhi parākrānte nardamāne muhur muhuḥ<BR>
07,102.003c	pāñcāleṣu ca kṣīṇeṣu vadhyamāneṣu pāṇḍuṣu<BR>
07,102.004a	nāpaśyac charaṇaṃ kiṃ cid dharmarājo yudhiṣṭhiraḥ<BR>
07,102.004c	cintayām āsa rājendra katham etad bhaviṣyati<BR>
07,102.005a	tatrāvekṣya diśaḥ sarvāḥ savyasācididṛkṣayā<BR>
07,102.005c	yudhiṣṭhiro dadarśātha naiva pārthaṃ na mādhavam<BR>
07,102.006a	so 'paśyan naraśārdūlaṃ vānararṣabhalakṣaṇam<BR>
07,102.006c	gāṇḍīvasya ca nirghoṣam aśṛṇvan vyathitendriyaḥ<BR>
07,102.007a	apaśyan sātyakiṃ cāpi vṛṣṇīnāṃ pravaraṃ ratham<BR>
07,102.007c	cintayābhiparītāṅgo dharmarājo yudhiṣṭhiraḥ<BR>
07,102.007e	nādhyagacchat tadā śāntiṃ tāv apaśyan nararṣabhau<BR>
07,102.008a	lokopakrośabhīrutvād dharmarājo mahāyaśāḥ<BR>
07,102.008c	acintayan mahābāhuḥ śaineyasya rathaṃ prati<BR>
07,102.009a	padavīṃ preṣitaś caiva phalgunasya mayā raṇe<BR>
07,102.009c	śaineyaḥ sātyakiḥ satyo mitrāṇām abhayaṃkaraḥ<BR>
07,102.010a	tad idaṃ hy ekam evāsīd dvidhā jātaṃ mamādya vai<BR>
07,102.010c	sātyakiś ca hi me jñeyaḥ pāṇḍavaś ca dhanaṃjayaḥ<BR>
07,102.011a	sātyakiṃ preṣayitvā tu pāṇḍavasya padānugam<BR>
07,102.011c	sātvatasyāpi kaṃ yuddhe preṣayiṣye padānugam<BR>
07,102.012a	kariṣyāmi prayatnena bhrātur anveṣaṇaṃ yadi<BR>
07,102.012c	yuyudhānam ananviṣya loko māṃ garhayiṣyati<BR>
07,102.013a	bhrātur anveṣaṇaṃ kṛtvā dharmarājo yudhiṣṭhiraḥ<BR>
07,102.013c	parityajati vārṣṇeyaṃ sātyakiṃ satyavikramam<BR>
07,102.014a	lokāpavādabhīrutvāt so 'haṃ pārthaṃ vṛkodaram<BR>
07,102.014c	padavīṃ preṣayiṣyāmi mādhavasya mahātmanaḥ<BR>
07,102.015a	yathaiva ca mama prītir arjune śatrusūdane<BR>
07,102.015c	tathaiva vṛṣṇivīre 'pi sātvate yuddhadurmade<BR>
07,102.016a	atibhāre niyuktaś ca mayā śaineyanandanaḥ<BR>
07,102.016c	sa tu mitroparodhena gauravāc ca mahābalaḥ<BR>
07,102.016e	praviṣṭo bhāratīṃ senāṃ makaraḥ sāgaraṃ yathā<BR>
07,102.017a	asau hi śrūyate śabdaḥ śūrāṇām anivartinām<BR>
07,102.017c	mithaḥ saṃyudhyamānānāṃ vṛṣṇivīreṇa dhīmatā<BR>
07,102.018a	prāptakālaṃ subalavan niścitya bahudhā hi me<BR>
07,102.018c	tatraiva pāṇḍaveyasya bhīmasenasya dhanvinaḥ<BR>
07,102.018e	gamanaṃ rocate mahyaṃ yatra yātau mahārathau<BR>
07,102.019a	na cāpy asahyaṃ bhīmasya vidyate bhuvi kiṃ cana<BR>
07,102.019c	śakto hy eṣa raṇe yattān pṛthivyāṃ sarvadhanvinaḥ<BR>
07,102.019e	svabāhubalam āsthāya prativyūhitum añjasā<BR>
07,102.020a	yasya bāhubalaṃ sarve samāśritya mahātmanaḥ<BR>
07,102.020c	vanavāsān nivṛttāḥ sma na ca yuddheṣu nirjitāḥ<BR>
07,102.021a	ito gate bhīmasene sātvataṃ prati pāṇḍave<BR>
07,102.021c	sanāthau bhavitārau hi yudhi sātvataphalgunau<BR>
07,102.022a	kāmaṃ tv aśocanīyau tau raṇe sātvataphalgunau<BR>
07,102.022c	rakṣitau vāsudevena svayaṃ cāstraviśāradau<BR>
07,102.023a	avaśyaṃ tu mayā kāryam ātmanaḥ śokanāśanam<BR>
07,102.023c	tasmād bhīmaṃ niyokṣyāmi sātvatasya padānugam<BR>
07,102.023e	tataḥ pratikṛtaṃ manye vidhānaṃ sātyakiṃ prati<BR>
07,102.024a	evaṃ niścitya manasā dharmaputro yudhiṣṭhiraḥ<BR>
07,102.024c	yantāram abravīd rājan bhīmaṃ prati nayasva mām<BR>
07,102.025a	dharmarājavacaḥ śrutvā sārathir hayakovidaḥ<BR>
07,102.025c	rathaṃ hemapariṣkāraṃ bhīmāntikam upānayat<BR>
07,102.026a	bhīmasenam anuprāpya prāptakālam anusmaran<BR>
07,102.026c	kaśmalaṃ prāviśad rājā bahu tatra samādiśan<BR>
07,102.026d*0758_01	sa kaśmalasamāviṣṭo bhīmam āhūya pārthivaḥ<BR>
07,102.026d*0758_02	abravīd vacanaṃ rājan kuntīputro yudhiṣṭhiraḥ<BR>
07,102.027a	yaḥ sadevān sagandharvān daityāṃś caikaratho 'jayat<BR>
07,102.027c	tasya lakṣma na paśyāmi bhīmasenānujasya te<BR>
07,102.028a	tato 'bravīd dharmarājaṃ bhīmasenas tathāgatam<BR>
07,102.028c	naivādrākṣaṃ na cāśrauṣaṃ tava kaśmalam īdṛśam<BR>
07,102.029a	purā hi duḥkhadīrṇānāṃ bhavān gatir abhūd dhi naḥ<BR>
07,102.029c	uttiṣṭhottiṣṭha rājendra śādhi kiṃ karavāṇi te<BR>
07,102.030a	na hy asādhyam akāryaṃ vā vidyate mama mānada<BR>
07,102.030c	ājñāpaya kuruśreṣṭha mā ca śoke manaḥ kṛthāḥ<BR>
07,102.031a	tam abravīd aśrupūrṇaḥ kṛṣṇasarpa iva śvasan<BR>
07,102.031c	bhīmasenam idaṃ vākyaṃ pramlānavadano nṛpaḥ<BR>
07,102.032a	yathā śaṅkhasya nirghoṣaḥ pāñcajanyasya śrūyate<BR>
07,102.032b*0759_01	yathā hi pāñcajanyasya śrūyate ninado mahān<BR>
07,102.032c	prerito vāsudevena saṃrabdhena yaśasvinā<BR>
07,102.032e	nūnam adya hataḥ śete tava bhrātā dhanaṃjayaḥ<BR>
07,102.033a	tasmin vinihate nūnaṃ yudhyate 'sau janārdanaḥ<BR>
07,102.033c	yasya sattvavato vīryam upajīvanti pāṇḍavāḥ<BR>
07,102.034a	yaṃ bhayeṣv abhigacchanti sahasrākṣam ivāmarāḥ<BR>
07,102.034c	sa śūraḥ saindhavaprepsur anvayād bhāratīṃ camūm<BR>
07,102.035a	tasya vai gamanaṃ vidmo bhīma nāvartanaṃ punaḥ<BR>
07,102.035c	śyāmo yuvā guḍākeśo darśanīyo mahābhujaḥ<BR>
07,102.036a	vyūḍhorasko mahāskandho mattadviradavikramaḥ<BR>
07,102.036c	cakoranetras tāmrākṣo dviṣatām aghavardhanaḥ<BR>
07,102.036d*0760_01	mama priyahitārthaṃ ca śakralokād ihāgataḥ<BR>
07,102.036d*0760_02	vṛddhopasevī dhṛtimān kṛtajñaḥ satyasaṃgaraḥ<BR>
07,102.036d*0760_03	praviṣṭo mahatīṃ senām arpayantāṃ dhanaṃjayaḥ<BR>
07,102.036d*0760_04	praviṣṭe ca camūṃ ghorām arjune śatrunāśane<BR>
07,102.036d*0760_05	preṣitaḥ sātvato vīraḥ phalgunasya padānugaḥ<BR>
07,102.036d*0760_06	tasyābhigamanaṃ jāne bhīma nāvartanaṃ punaḥ<BR>
07,102.037a	tad idaṃ mama bhadraṃ te śokasthānam ariṃdama<BR>
07,102.037c	arjunārthaṃ mahābāho sātvatasya ca kāraṇāt<BR>
07,102.038a	vardhate haviṣevāgnir idhyamānaḥ punaḥ punaḥ<BR>
07,102.038c	tasya lakṣma na paśyāmi tena vindāmi kaśmalam<BR>
07,102.039a	taṃ viddhi puruṣavyāghraṃ sātvataṃ ca mahāratham<BR>
07,102.039c	sa taṃ mahārathaṃ paścād anuyātas tavānujam<BR>
07,102.039e	tam apaśyan mahābāhum ahaṃ vindāmi kaśmalam<BR>
07,102.039f*0761_01	pārthe tasmin hate caiva yudhyate nūnam agraṇīḥ<BR>
07,102.039f*0761_02	sahāyo nāsya vai kaś cit tena vindāmi kaśmalam<BR>
07,102.039f*0762_01	athainaṃ punar ācakṣva lohitākṣaṃ sakeśavam<BR>
07,102.039f*0763_01	dṛṣṭvā kuśalinau kṛṣṇau sātvataṃ caiva sātyakim<BR>
07,102.039f*0763_02	saṃvidaṃ mama kuryās tvaṃ siṃhanādena pāṇḍava<BR>
07,102.039f*0764_01	asau hi pāñcajanyasya nadataḥ śrūyate svanaḥ<BR>
07,102.039f*0764_02	kruddhena vāsudevena pūryamāṇasya pāṇḍava<BR>
07,102.039f*0764_03	nūnaṃ vinihataḥ śūraḥ savyasācī paraṃtapaḥ<BR>
07,102.039f*0764_04	pārthe tasmin hate caiva yudhyate garuḍadhvajaḥ<BR>
07,102.039f*0764_05	na hy asya priyakṛt kaś cid anyaḥ pāṇḍava vidyate<BR>
07,102.040a	tasmāt kṛṣṇo raṇe nūnaṃ yudhyate yuddhakovidaḥ<BR>
07,102.040c	yasya vīryavato vīryam upajīvanti pāṇḍavāḥ<BR>
07,102.040d*0765_01	na hi śudhyati me bhāvas tayor evaṃ paraṃtapa<BR>
07,102.041a	sa tatra gaccha kaunteya yatra yāto dhanaṃjayaḥ<BR>
07,102.041c	sātyakiś ca mahāvīryaḥ kartavyaṃ yadi manyase<BR>
07,102.041e	vacanaṃ mama dharmajña jyeṣṭho bhrātā bhavāmi te<BR>
07,102.042a	na te 'rjunas tathā jñeyo jñātavyaḥ sātyakir yathā<BR>
07,102.042c	cikīrṣur matpriyaṃ pārtha prayātaḥ savyasācinaḥ<BR>
07,102.042e	padavīṃ durgamāṃ ghorām agamyām akṛtātmabhiḥ<BR>
07,102.043	bhīmasena uvāca<BR>
07,102.043a	brahmeśānendravaruṇān avahad yaḥ purā rathaḥ<BR>
07,102.043c	tam āsthāya gatau kṛṣṇau na tayor vidyate bhayam<BR>
07,102.044a	ājñāṃ tu śirasā bibhrad eṣa gacchāmi mā śucaḥ<BR>
07,102.044c	sametya tān naravyāghrāṃs tava dāsyāmi saṃvidam<BR>
07,102.045	saṃjaya uvāca<BR>
07,102.045a	etāvad uktvā prayayau paridāya yudhiṣṭhiram<BR>
07,102.045c	dhṛṣṭadyumnāya balavān suhṛdbhyaś ca punaḥ punaḥ<BR>
07,102.045e	dhṛṣṭadyumnaṃ cedam āha bhīmaseno mahābalaḥ<BR>
07,102.046a	viditaṃ te mahābāho yathā droṇo mahārathaḥ<BR>
07,102.046c	grahaṇe dharmarājasya sarvopāyena vartate<BR>
07,102.047a	na ca me gamane kṛtyaṃ tādṛk pārṣata vidyate<BR>
07,102.047c	yādṛśaṃ rakṣaṇe rājñaḥ kāryam ātyayikaṃ hi naḥ<BR>
07,102.048a	evam ukto 'smi pārthena prativaktuṃ sma notsahe<BR>
07,102.048c	prayāsye tatra yatrāsau mumūrṣuḥ saindhavaḥ sthitaḥ<BR>
07,102.048e	dharmarājasya vacane sthātavyam aviśaṅkayā<BR>
07,102.048f*0766_01	yāsyāmi padavīṃ bhrātuḥ sātvatasya ca dhīmataḥ<BR>
07,102.049a	so 'dya yatto raṇe pārthaṃ parirakṣa yudhiṣṭhiram<BR>
07,102.049c	etad dhi sarvakāryāṇāṃ paramaṃ kṛtyam āhave<BR>
07,102.050a	tam abravīn mahārāja dhṛṣṭadyumno vṛkodaram<BR>
07,102.050c	īpsitena mahābāho gaccha pārthāvicārayan<BR>
07,102.051a	nāhatvā samare droṇo dhṛṣṭadyumnaṃ kathaṃ cana<BR>
07,102.051b*0767_01	mayi jīvati kaunteya bhāradvājaḥ kathaṃ cana<BR>
07,102.051c	nigrahaṃ dharmarājasya prakariṣyati saṃyuge<BR>
07,102.052a	tato nikṣipya rājānaṃ dhṛṣṭadyumnāya pāṇḍavaḥ<BR>
07,102.052c	abhivādya guruṃ jyeṣṭhaṃ prayayau yatra phalgunaḥ<BR>
07,102.053a	pariṣvaktas tu kaunteyo dharmarājena bhārata<BR>
07,102.053b*0768_01	rājñā mūrdhani cāghrātaḥ pariṣvaktaś ca śatruhā<BR>
07,102.053c	āghrātaś ca tathā mūrdhni śrāvitaś cāśiṣaḥ śubhāḥ<BR>
07,102.053d*0769_01	kṛtvā pradakṣiṇān viprān arcitāṃs tuṣṭamānasān<BR>
07,102.053d*0769_02	ālabhya maṅgalāny aṣṭau pītvā kairātakaṃ madhu<BR>
07,102.053d*0769_03	dviguṇadraviṇo vīro madaraktāntalocanaḥ<BR>
07,102.053d*0769_04	vipraiḥ kṛtasvastyayano vijayotpādasūcitaḥ<BR>
07,102.053d*0769_05	paśyann evātmano buddhiṃ vijayānandakāriṇīm<BR>
07,102.053d*0769_06	anulomānilaiś cāśu pradarśitajayodayaḥ<BR>
07,102.054a	bhīmaseno mahābāhuḥ kavacī śubhakuṇḍalī<BR>
07,102.054c	sāṅgadaḥ satanutrāṇaḥ saśarī rathināṃ varaḥ<BR>
07,102.054d*0770_01	ratham āruhya niryuktaṃ sarvopakaraṇānvitam<BR>
07,102.055a	tasya kārṣṇāyasaṃ varma hemacitraṃ maharddhimat<BR>
07,102.055c	vibabhau parvataśliṣṭaḥ savidyud iva toyadaḥ<BR>
07,102.056a	pītaraktāsitasitair vāsobhiś ca suveṣṭitaḥ<BR>
07,102.056c	kaṇṭhatrāṇena ca babhau sendrāyudha ivāmbudaḥ<BR>
07,102.057a	prayāte bhīmasene tu tava sainyaṃ yuyutsayā<BR>
07,102.057c	pāñcajanyaravo ghoraḥ punar āsīd viśāṃ pate<BR>
07,102.058a	taṃ śrutvā ninadaṃ ghoraṃ trailokyatrāsanaṃ mahat<BR>
07,102.058c	punar bhīmaṃ mahābāhur dharmaputro 'bhyabhāṣata<BR>
07,102.059a	eṣa vṛṣṇipravīreṇa dhmātaḥ salilajo bhṛśam<BR>
07,102.059c	pṛthivīṃ cāntarikṣaṃ ca vinādayati śaṅkharāṭ<BR>
07,102.060a	nūnaṃ vyasanam āpanne sumahat savyasācini<BR>
07,102.060c	kurubhir yudhyate sārdhaṃ sarvaiś cakragadādharaḥ<BR>
07,102.061a	nūnam āryā mahat kuntī pāpam adya nidarśanam<BR>
07,102.061c	draupadī ca subhadrā ca paśyanti saha bandhubhiḥ<BR>
07,102.062a	sa bhīmas tvarayā yukto yāhi yatra dhanaṃjayaḥ<BR>
07,102.062c	muhyantīva hi me sarvā dhanaṃjayadidṛkṣayā<BR>
07,102.062e	diśaḥ sapradiśaḥ pārtha sātvatasya ca kāraṇāt<BR>
07,102.062f*0771_01	evaṃ saṃcoditas tena dharmaputreṇa saṃyuge<BR>
07,102.062f*0771_02	bhīmaseno mahābāhuḥ kavacī daṃśito balī<BR>
07,102.063a	gaccha gaccheti ca punar bhīmasenam abhāṣata<BR>
07,102.063b*0772_01	tataḥ pāṇḍusuto rājan bhīmasenaḥ pratāpavān<BR>
07,102.063b*0772_02	baddhagodhāṅgulitrāṇaḥ pragṛhītaśarāsanaḥ<BR>
07,102.063c	bhṛśaṃ sa prahito bhrātrā bhrātā bhrātuḥ priyaṃkaraḥ<BR>
07,102.063e	āhatya dundubhiṃ bhīmaḥ śaṅkhaṃ pradhmāya cāsakṛt<BR>
07,102.064a	vinadya siṃhanādaṃ ca jyāṃ vikarṣan punaḥ punaḥ<BR>
07,102.064b*0773_01	talaśabdena vīrāṇāṃ pātayitvā manāṃsy uta<BR>
07,102.064c	darśayan ghoram ātmānam amitrān sahasābhyayāt<BR>
07,102.065a	tam ūhur javanā dāntā vikurvāṇā hayottamāḥ<BR>
07,102.065c	viśokenābhisaṃyattā manomārutaraṃhasaḥ<BR>
07,102.066a	ārujan virujan pārtho jyāṃ vikarṣaṃś ca pāṇinā<BR>
07,102.066c	so 'vakarṣan vikarṣaṃś ca senāgraṃ samaloḍayat<BR>
07,102.067a	taṃ prayāntaṃ mahābāhuṃ pāñcālāḥ sahasomakāḥ<BR>
07,102.067b*0774_01	taṃ samāyāntam ālokya ghorarūpaṃ sutās tava<BR>
07,102.067c	pṛṣṭhato 'nuyayuḥ śūrā maghavantam ivāmarāḥ<BR>
07,102.068a	taṃ sasenā mahārāja sodaryāḥ paryavārayan<BR>
07,102.068c	duḥśalaś citrasenaś ca kuṇḍabhedī viviṃśatiḥ<BR>
07,102.069a	durmukho duḥsahaś caiva vikarṇaś ca śalas tathā<BR>
07,102.069c	vindānuvindau sumukho dīrghabāhuḥ sudarśanaḥ<BR>
07,102.070a	vṛndārakaḥ suhastaś ca suṣeṇo dīrghalocanaḥ<BR>
07,102.070c	abhayo raudrakarmā ca suvarmā durvimocanaḥ<BR>
07,102.071a	vividhai rathināṃ śreṣṭhāḥ saha sainyaiḥ sahānugaiḥ<BR>
07,102.071c	saṃyattāḥ samare śūrā bhīmasenam upādravan<BR>
07,102.071d*0775_01	taiḥ samantād vṛtaḥ śūraiḥ samare sa mahārathaḥ<BR>
07,102.072a	tān samīkṣya tu kaunteyo bhīmasenaḥ parākramī<BR>
07,102.072c	abhyavartata vegena siṃhaḥ kṣudramṛgān iva<BR>
07,102.073a	te mahāstrāṇi divyāni tatra vīrā adarśayan<BR>
07,102.073c	vārayantaḥ śarair bhīmaṃ meghāḥ sūryam ivoditam<BR>
07,102.074a	sa tān atītya vegena droṇānīkam upādravat<BR>
07,102.074c	agrataś ca gajānīkaṃ śaravarṣair avākirat<BR>
07,102.075a	so 'cireṇaiva kālena tad gajānīkam āśugaiḥ<BR>
07,102.075c	diśaḥ sarvāḥ samabhyasya vyadhamat pavanātmajaḥ<BR>
07,102.076a	trāsitāḥ śarabhasyeva garjitena vane mṛgāḥ<BR>
07,102.076c	prādravan dviradāḥ sarve nadanto bhairavān ravān<BR>
07,102.077a	punaś cātītya vegena droṇānīkam upādravat<BR>
07,102.077c	tam avārayad ācāryo velevodvṛttam arṇavam<BR>
07,102.077d*0776_01	tasya droṇo rathaṃ rājañ chādayām āsa saṃyuge<BR>
07,102.077d*0776_02	sāśvasūtadhvajaṃ tūrṇaṃ tad adbhutam ivābhavat<BR>
07,102.078a	lalāṭe 'tāḍayac cainaṃ nārācena smayann iva<BR>
07,102.078c	ūrdhvaraśmir ivādityo vibabhau tatra pāṇḍavaḥ<BR>
07,102.079a	sa manyamānas tv ācāryo mamāyaṃ phalguno yathā<BR>
07,102.079c	bhīmaḥ kariṣyate pūjām ity uvāca vṛkodaram<BR>
07,102.079d*0777_01	bhīmaṃ pūjāṃ kariṣyantaṃ guruvṛttam athābravīt<BR>
07,102.080a	bhīmasena na te śakyaṃ praveṣṭum arivāhinīm<BR>
07,102.080c	mām anirjitya samare śatrumadhye mahābala<BR>
07,102.081a	yadi te so 'nujaḥ kṛṣṇaḥ praviṣṭo 'numate mama<BR>
07,102.081c	anīkaṃ na tu śakyaṃ bhoḥ praveṣṭum iha vai tvayā<BR>
07,102.082a	atha bhīmas tu tac chrutvā guror vākyam apetabhīḥ<BR>
07,102.082c	kruddhaḥ provāca vai droṇaṃ raktatāmrekṣaṇaḥ śvasan<BR>
07,102.083a	tavārjuno nānumate brahmabandho raṇājiram<BR>
07,102.083c	praviṣṭaḥ sa hi durdharṣaḥ śakrasyāpi viśed balam<BR>
07,102.084a	yena vai paramāṃ pūjāṃ kurvatā mānito hy asi<BR>
07,102.084c	nārjuno 'haṃ ghṛṇī droṇa bhīmaseno 'smi te ripuḥ<BR>
07,102.085a	pitā nas tvaṃ gurur bandhus tathā putrā hi te vayam<BR>
07,102.085c	iti manyāmahe sarve bhavantaṃ praṇatāḥ sthitāḥ<BR>
07,102.086a	adya tad viparītaṃ te vadato 'smāsu dṛśyate<BR>
07,102.086c	yadi śatruṃ tvam ātmānaṃ manyase tat tathāstv iha<BR>
07,102.086e	eṣa te sadṛśaṃ śatroḥ karma bhīmaḥ karomy aham<BR>
07,102.087a	athodbhrāmya gadāṃ bhīmaḥ kāladaṇḍam ivāntakaḥ<BR>
07,102.087c	droṇāyāvasṛjad rājan sa rathād avapupluve<BR>
07,102.088a	sāśvasūtadhvajaṃ yānaṃ droṇasyāpothayat tadā<BR>
07,102.088b*0778_01	tad adbhutam apaśyāma pāṇḍaveyasya vikramam<BR>
07,102.088b*0778_02	droṇaṃ tu virathaṃ kṛtvā bhīmaseno mahābalaḥ<BR>
07,102.088b*0778_03	abhyavartata sainyāni tāvakāni samantataḥ<BR>
07,102.088c	prāmṛdnāc ca bahūn yodhān vāyur vṛkṣān ivaujasā<BR>
07,102.088d*0779_01	vicacāra raṇe rājan vāyutulyaparākramaḥ<BR>
07,102.089a	taṃ punaḥ parivavrus te tava putrā rathottamam<BR>
07,102.089b*0780_01	nirjitas tu tadānena pāṇḍavena mahātmanā<BR>
07,102.089c	anyaṃ ca ratham āsthāya droṇaḥ praharatāṃ varaḥ<BR>
07,102.089d*0781_01	vyūhadvāraṃ samāsādya yuddhāya samavasthitaḥ<BR>
07,102.089d*0782_01	bhīmenaivākarod yatnaṃ vyūham evābhyarakṣata<BR>
07,102.090a	tataḥ kruddho mahārāja bhīmasenaḥ parākramī<BR>
07,102.090c	agrataḥ syandanānīkaṃ śaravarṣair avākirat<BR>
07,102.091a	te vadhyamānāḥ samare tava putrā mahārathāḥ<BR>
07,102.091c	bhīmaṃ bhīmabalaṃ yuddhe 'yodhayaṃs tu jayaiṣiṇaḥ<BR>
07,102.092a	tato duḥśāsanaḥ kruddho rathaśaktiṃ samākṣipat<BR>
07,102.092c	sarvapāraśavīṃ tīkṣṇāṃ jighāṃsuḥ pāṇḍunandanam<BR>
07,102.093a	āpatantīṃ mahāśaktiṃ tava putrapracoditām<BR>
07,102.093c	dvidhā ciccheda tāṃ bhīmas tad adbhutam ivābhavat<BR>
07,102.094a	athānyair niśitair bāṇaiḥ saṃkruddhaḥ kuṇḍabhedinam<BR>
07,102.094c	suṣeṇaṃ dīrghanetraṃ ca tribhis trīn avadhīd balī<BR>
07,102.095a	tato vṛndārakaṃ vīraṃ kurūṇāṃ kīrtivardhanam<BR>
07,102.095c	putrāṇāṃ tava vīrāṇāṃ yudhyatām avadhīt punaḥ<BR>
07,102.096a	abhayaṃ raudrakarmāṇaṃ durvimocanam eva ca<BR>
07,102.096c	tribhis trīn avadhīd bhīmaḥ punar eva sutāṃs tava<BR>
07,102.097a	vadhyamānā mahārāja putrās tava balīyasā<BR>
07,102.097c	bhīmaṃ praharatāṃ śreṣṭhaṃ samantāt paryavārayan<BR>
07,102.097d*0783_01	bāhyaṃ mṛtyubhayaṃ kṛtvā samāvavrur vṛkodaram<BR>
07,102.097d*0784_01	te śarair bhīmakarmāṇaṃ vavarṣuḥ pāṇḍavaṃ yudhi<BR>
07,102.097d*0784_02	meghā ivātapāpāye dhārābhir dharaṇīdharam<BR>
07,102.097d*0784_03	sa tad bāṇamayaṃ varṣam aśmavarṣam ivācalaḥ<BR>
07,102.097d*0784_04	pratīcchan pāṇḍudāyādo na prāvyathata śatruhā<BR>
07,102.098a	vindānuvindau sahitau suvarmāṇaṃ ca te sutam<BR>
07,102.098c	prahasann iva kaunteyaḥ śarair ninye yamakṣayam<BR>
07,102.099a	tataḥ sudarśanaṃ vīraṃ putraṃ te bharatarṣabha<BR>
07,102.099c	vivyādha samare tūrṇaṃ sa papāta mamāra ca<BR>
07,102.099d*0785_01	tomareṇa nihatyājau preṣayām āsa mṛtyave<BR>
07,102.100a	so 'cireṇaiva kālena tad rathānīkam āśugaiḥ<BR>
07,102.100c	diśaḥ sarvāḥ samabhyasya vyadhamat pāṇḍunandanaḥ<BR>
07,102.100d*0786_01	diśo vidrāvayām āsa nīhāram iva bhāskaraḥ<BR>
07,102.101a	tato vai rathaghoṣeṇa garjitena mṛgā iva<BR>
07,102.101c	vadhyamānāś ca samare putrās tava viśāṃ pate<BR>
07,102.101e	prādravan sarathāḥ sarve bhīmasenabhayārditāḥ<BR>
07,102.102a	anuyāya tu kaunteyaḥ putrāṇāṃ te mahad balam<BR>
07,102.102c	vivyādha samare rājan kauraveyān samantataḥ<BR>
07,102.103a	vadhyamānā mahārāja bhīmasenena tāvakāḥ<BR>
07,102.103c	tyaktvā bhīmaṃ raṇe yānti codayanto hayottamān<BR>
07,102.104a	tāṃs tu nirjitya samare bhīmaseno mahābalaḥ<BR>
07,102.104c	siṃhanādaravaṃ cakre bāhuśabdaṃ ca pāṇḍavaḥ<BR>
07,102.105a	talaśabdaṃ ca sumahat kṛtvā bhīmo mahābalaḥ<BR>
07,102.105b*0787_01	kṛtvā śabdaṃ ca bhīmaṃ ca bhīmo vai śvasanātmajaḥ<BR>
07,102.105b*0788_01	mahāntaṃ talaśabdaṃ ca kṛtvā droṇāntikaṃ yayau<BR>
07,102.105b*0789_01	bhīṣayitvā rathānīkaṃ hatvā yodhān varān varān<BR>
07,102.105c	vyatītya rathinaś cāpi droṇānīkam upādravat<BR>
07,103.001	saṃjaya uvāca<BR>
07,103.001a	tam uttīrṇaṃ rathānīkāt tamaso bhāskaraṃ yathā<BR>
07,103.001c	didhārayiṣur ācāryaḥ śaravarṣair avākirat<BR>
07,103.002a	pibann iva śaraughāṃs tān droṇacāpavarātigān<BR>
07,103.002c	so 'bhyavartata sodaryān māyayā mohayan balam<BR>
07,103.003a	taṃ mṛdhe vegam āsthāya paraṃ paramadhanvinaḥ<BR>
07,103.003c	coditās tava putraiś ca sarvataḥ paryavārayan<BR>
07,103.004a	sa tathā saṃvṛto bhīmaḥ prahasann iva bhārata<BR>
07,103.004c	udayacchad gadāṃ tebhyo ghorāṃ tāṃ siṃhavan nadan<BR>
07,103.004e	avāsṛjac ca vegena teṣu tān pramathad balī<BR>
07,103.005a	sendrāśanir ivendreṇa praviddhā saṃhatātmanā<BR>
07,103.005b*0790_01	prāmathnāt sā mahārāja sainikāṃs tava saṃyuge<BR>
07,103.005c	ghoṣeṇa mahatā rājan pūrayitveva medinīm<BR>
07,103.005e	jvalantī tejasā bhīmā trāsayām āsa te sutān<BR>
07,103.006a	tāṃ patantīṃ mahāvegāṃ dṛṣṭvā tejobhisaṃvṛtām<BR>
07,103.006c	prādravaṃs tāvakāḥ sarve nadanto bhairavān ravān<BR>
07,103.007a	taṃ ca śabdam asaṃsahyaṃ tasyāḥ saṃlakṣya māriṣa<BR>
07,103.007b*0791_01	siṃhanādam asahyaṃ hi śrutvā bhīmasya saṃyuge<BR>
07,103.007c	prāpatan manujās tatra rathebhyo rathinas tadā<BR>
07,103.007d*0792_01	te hanyamānā bhīmena gadāhastena tāvakāḥ<BR>
07,103.007d*0792_02	prādravanta raṇe bhītā vyāghraghrātā mṛgā iva<BR>
07,103.008a	sa tān vidrāvya kaunteyaḥ saṃkhye 'mitrān durāsadaḥ<BR>
07,103.008c	suparṇa iva vegena pakṣirāḍ atyagāc camūm<BR>
07,103.009a	tathā taṃ viprakurvāṇaṃ rathayūthapayūthapam<BR>
07,103.009c	bhāradvājo mahārāja bhīmasenaṃ samabhyayāt<BR>
07,103.010a	droṇas tu samare bhīmaṃ vārayitvā śarormibhiḥ<BR>
07,103.010c	akarot sahasā nādaṃ pāṇḍūnāṃ bhayam ādadhat<BR>
07,103.011a	tad yuddham āsīt sumahad ghoraṃ devāsuropamam<BR>
07,103.011c	droṇasya ca mahārāja bhīmasya ca mahātmanaḥ<BR>
07,103.012a	yadā tu viśikhais tīkṣṇair droṇacāpaviniḥsṛtaiḥ<BR>
07,103.012c	vadhyante samare vīrāḥ śataśo 'tha sahasraśaḥ<BR>
07,103.013a	tato rathād avaplutya vegam āsthāya pāṇḍavaḥ<BR>
07,103.013c	nimīlya nayane rājan padātir droṇam abhyayāt<BR>
07,103.013d*0793_01	aṃse śiro bhīmasenaḥ karau kṛtvorasi sthirau<BR>
07,103.013d*0793_02	vegam āsthāya balavān manonilagarutmatām<BR>
07,103.014a	yathā hi govṛṣo varṣaṃ pratigṛhṇāti līlayā<BR>
07,103.014c	tathā bhīmo naravyāghraḥ śaravarṣaṃ samagrahīt<BR>
07,103.015a	sa vadhyamānaḥ samare rathaṃ droṇasya māriṣa<BR>
07,103.015c	īṣāyāṃ pāṇinā gṛhya pracikṣepa mahābalaḥ<BR>
07,103.016a	droṇas tu satvaro rājan kṣipto bhīmena saṃyuge<BR>
07,103.016b*0794_01	dṛśyate tāvakair yodhair vismayotphullalocanaiḥ<BR>
07,103.016b*0794_02	parityajya rathaṃ tūrṇaṃ droṇo bhagnaṃ mahītale<BR>
07,103.016c	ratham anyaṃ samāsthāya vyūhadvāram upāyayau<BR>
07,103.016d*0795_01	parāṅmukhaṃ tathā yāntaṃ bhagnotsāhaṃ guruṃ tadā<BR>
07,103.016d*0795_02	gatvā vegena taṃ bhīmo dhuraṃ gṛhya rathasya tu<BR>
07,103.016d*0795_03	tam apy atirathaṃ bhīmaś cikṣepa bhṛśaroṣitaḥ<BR>
07,103.016d*0795_04	evam aṣṭau rathāḥ kṣiptā guror bhīmena līlayā<BR>
07,103.016d*0795_05	droṇo 'pi tu nimeṣeṇa punaḥ svaratham āsthitaḥ<BR>
07,103.017a	tasmin kṣaṇe tasya yantā tūrṇam aśvān acodayat<BR>
07,103.017c	bhīmasenasya kauravya tad adbhutam ivābhavat<BR>
07,103.018a	tataḥ svaratham āsthāya bhīmaseno mahābalaḥ<BR>
07,103.018c	abhyavartata vegena tava putrasya vāhinīm<BR>
07,103.019a	sa mṛdnan kṣatriyān ājau vāto vṛkṣān ivoddhataḥ<BR>
07,103.019c	agacchad dārayan senāṃ sindhuvego nagān iva<BR>
07,103.020a	bhojānīkaṃ samāsādya hārdikyenābhirakṣitam<BR>
07,103.020c	pramathya bahudhā rājan bhīmasenaḥ samabhyayāt<BR>
07,103.021a	saṃtrāsayann anīkāni talaśabdena māriṣa<BR>
07,103.021c	ajayat sarvasainyāni śārdūla iva govṛṣān<BR>
07,103.022a	bhojānīkam atikramya kāmbojānāṃ ca vāhinīm<BR>
07,103.022c	tathā mlecchagaṇāṃś cānyān bahūn yuddhaviśāradān<BR>
07,103.023a	sātyakiṃ cāpi saṃprekṣya yudhyamānaṃ nararṣabham<BR>
07,103.023c	rathena yattaḥ kaunteyo vegena prayayau tadā<BR>
07,103.024a	bhīmaseno mahārāja draṣṭukāmo dhanaṃjayam<BR>
07,103.024c	atītya samare yodhāṃs tāvakān pāṇḍunandanaḥ<BR>
07,103.025a	so 'paśyad arjunaṃ tatra yudhyamānaṃ nararṣabham<BR>
07,103.025c	saindhavasya vadhārthaṃ hi parākrāntaṃ parākramī<BR>
07,103.026a	arjunaṃ tatra dṛṣṭvātha cukrośa mahato ravān<BR>
07,103.026b*0796_01	prāvṛṭkāle mahārāja nardann iva balāhakaḥ<BR>
07,103.026c	taṃ tu tasya mahānādaṃ pārthaḥ śuśrāva nardataḥ<BR>
07,103.026d*0797_01	vāsudevaś ca kauravya bhīmasenasya saṃyuge<BR>
07,103.027a	tataḥ pārtho mahānādaṃ muñcan vai mādhavaś ca ha<BR>
07,103.027c	abhyayātāṃ mahārāja nardantau govṛṣāv iva<BR>
07,103.028a	vāsudevārjunau śrutvā ninādaṃ tasya śuṣmiṇaḥ<BR>
07,103.028c	punaḥ punaḥ praṇadatāṃ didṛkṣantau vṛkodaram<BR>
07,103.029a	bhīmasenaravaṃ śrutvā phalgunasya ca dhanvinaḥ<BR>
07,103.029c	aprīyata mahārāja dharmaputro yudhiṣṭhiraḥ<BR>
07,103.030a	viśokaś cābhavad rājā śrutvā taṃ ninadaṃ mahat<BR>
07,103.030c	dhanaṃjayasya ca raṇe jayam āśāstavān vibhuḥ<BR>
07,103.031a	tathā tu nardamāne vai bhīmasene raṇotkaṭe<BR>
07,103.031c	smitaṃ kṛtvā mahābāhur dharmaputro yudhiṣṭhiraḥ<BR>
07,103.032a	hṛdgataṃ manasā prāha dhyātvā dharmabhṛtāṃ varaḥ<BR>
07,103.032c	dattā bhīma tvayā saṃvit kṛtaṃ guruvacas tathā<BR>
07,103.033a	na hi teṣāṃ jayo yuddhe yeṣāṃ dveṣṭāsi pāṇḍava<BR>
07,103.033c	diṣṭyā jīvati saṃgrāme savyasācī dhanaṃjayaḥ<BR>
07,103.034a	diṣṭyā ca kuśalī vīraḥ sātyakiḥ satyavikramaḥ<BR>
07,103.034c	diṣṭyā śṛṇomi garjantau vāsudevadhanaṃjayau<BR>
07,103.035a	yena śakraṃ raṇe jitvā tarpito havyavāhanaḥ<BR>
07,103.035c	sa hantā dviṣatāṃ saṃkhye diṣṭyā jīvati phalgunaḥ<BR>
07,103.036a	yasya bāhubalaṃ sarve vayam āśritya jīvitāḥ<BR>
07,103.036c	sa hantā ripusainyānāṃ diṣṭyā jīvati phalgunaḥ<BR>
07,103.037a	nivātakavacā yena devair api sudurjayāḥ<BR>
07,103.037c	nirjitā rathinaikena diṣṭyā pārthaḥ sa jīvati<BR>
07,103.038a	kauravān sahitān sarvān gograhārthe samāgatān<BR>
07,103.038c	yo 'jayan matsyanagare diṣṭyā pārthaḥ sa jīvati<BR>
07,103.039a	kālakeyasahasrāṇi caturdaśa mahāraṇe<BR>
07,103.039b*0798_01	kālakeyān maheṣvāsān sahasrāṇi caturdaśa<BR>
07,103.039c	yo 'vadhīd bhujavīryeṇa diṣṭyā pārthaḥ sa jīvati<BR>
07,103.040a	gandharvarājaṃ balinaṃ duryodhanakṛtena vai<BR>
07,103.040c	jitavān yo 'stravīryeṇa diṣṭyā pārthaḥ sa jīvati<BR>
07,103.041a	kirīṭamālī balavāñ śvetāśvaḥ kṛṣṇasārathiḥ<BR>
07,103.041c	mama priyaś ca satataṃ diṣṭyā jīvati phalgunaḥ<BR>
07,103.042a	putraśokābhisaṃtaptaś cikīrṣuḥ karma duṣkaram<BR>
07,103.042c	jayadrathavadhānveṣī pratijñāṃ kṛtavān hi yaḥ<BR>
07,103.042e	kaccit sa saindhavaṃ saṃkhye haniṣyati dhanaṃjayaḥ<BR>
07,103.043a	kaccit tīrṇapratijñaṃ hi vāsudevena rakṣitam<BR>
07,103.043c	anastamita āditye sameṣyāmy aham arjunam<BR>
07,103.044a	kaccit saindhavako rājā duryodhanahite rataḥ<BR>
07,103.044c	nandayiṣyaty amitrāṇi phalgunena nipātitaḥ<BR>
07,103.045a	kaccid duryodhano rājā phalgunena nipātitam<BR>
07,103.045c	dṛṣṭvā saindhavakaṃ saṃkhye śamam asmāsu dhāsyati<BR>
07,103.046a	dṛṣṭvā vinihatān bhrātṝn bhīmasenena saṃyuge<BR>
07,103.046c	kaccid duryodhano mandaḥ śamam asmāsu dhāsyati<BR>
07,103.047a	dṛṣṭvā cānyān bahūn yodhān pātitān dharaṇītale<BR>
07,103.047c	kaccid duryodhano mandaḥ paścāttāpaṃ kariṣyati<BR>
07,103.048a	kaccid bhīṣmeṇa no vairam ekenaiva praśāmyati<BR>
07,103.048c	śeṣasya rakṣaṇārthaṃ ca saṃdhāsyati suyodhanaḥ<BR>
07,103.049a	evaṃ bahuvidhaṃ tasya cintayānasya pārthiva<BR>
07,103.049c	kṛpayābhiparītasya ghoraṃ yuddham avartata<BR>
07,104.001	dhṛtarāṣṭra uvāca<BR>
07,104.001a	tathā tu nardamānaṃ taṃ bhīmasenaṃ mahābalam<BR>
07,104.001c	meghastanitanirghoṣaṃ ke vīrāḥ paryavārayan<BR>
07,104.002a	na hi paśyāmy ahaṃ taṃ vai triṣu lokeṣu saṃjaya<BR>
07,104.002c	kruddhasya bhimasenasya yas tiṣṭhed agrato raṇe<BR>
07,104.003a	gadām udyacchamānasya kālasyeva mahāmṛdhe<BR>
07,104.003c	na hi paśyāmy ahaṃ tāta yas tiṣṭheta raṇājire<BR>
07,104.004a	rathaṃ rathena yo hanyāt kuñjaraṃ kuñjareṇa ca<BR>
07,104.004b*0799_01	aśvam aśvena samare manujair manujāṃs tathā<BR>
07,104.004c	kas tasya samare sthātā sākṣād api śatakratuḥ<BR>
07,104.005a	kruddhasya bhīmasenasya mama putrāñ jighāṃsataḥ<BR>
07,104.005c	duryodhanahite yuktāḥ samatiṣṭhanta ke 'grataḥ<BR>
07,104.006a	bhīmasenadavāgnes tu mama putratṛṇolapam<BR>
07,104.006c	pradhakṣyato raṇamukhe ke vīrāḥ pramukhe sthitāḥ<BR>
07,104.007a	kālyamānān hi me putrān bhīmenāvekṣya saṃyuge<BR>
07,104.007c	kāleneva prajāḥ sarvāḥ ke bhīmaṃ paryavārayan<BR>
07,104.007d*0800_01	na me 'rjunād bhayaṃ tādṛk kṛṣṇān nāpi ca sātvatāt<BR>
07,104.007d*0800_02	hutabhug janmano naiva yādṛg bhīmād bhayaṃ mama<BR>
07,104.008a	bhīmavahneḥ pradīptasya mama putrān didhakṣataḥ<BR>
07,104.008c	ke śūrāḥ paryavartanta tan mamācakṣva saṃjaya<BR>
07,104.009	saṃjaya uvāca<BR>
07,104.009a	tathā tu nardamānaṃ taṃ bhīmasenaṃ mahāratham<BR>
07,104.009c	tumulenaiva śabdena karṇo 'py abhyapatad balī<BR>
07,104.009d*0801_01	karṇo 'py abhyapatad dhīmāṃs tumulena raveṇa ca<BR>
07,104.010a	vyākṣipan balavac cāpam atimātram amarṣaṇaḥ<BR>
07,104.010c	karṇas tu yuddham ākāṅkṣan darśayiṣyan balaṃ balī<BR>
07,104.010d*0802_01	rurodha mārgaṃ bhīmasya vātasyeva mahīruhaḥ<BR>
07,104.010d*0802_02	bhīmo 'pi dṛṣṭvā sāvegaṃ puro vaikartanaṃ sthitam<BR>
07,104.010d*0802_03	cukopa balavad vīraś cikṣepāsya śilāśitān<BR>
07,104.010d*0802_04	tān pratyagṛhṇāt karṇo 'pi pratīpaṃ preṣayac charān<BR>
07,104.010d*0802_05	tatas tu sarvayodhānāṃ yatatāṃ prekṣatāṃ tadā<BR>
07,104.011a	prāvepann iva gātrāṇi karṇabhīmasamāgame<BR>
07,104.011c	rathināṃ sādināṃ caiva tayoḥ śrutvā talasvanam<BR>
07,104.012a	bhīmasenasya ninadaṃ ghoraṃ śrutvā raṇājire<BR>
07,104.012c	khaṃ ca bhūmiṃ ca saṃbaddhāṃ menire kṣatriyarṣabhāḥ<BR>
07,104.013a	punar ghoreṇa nādena pāṇḍavasya mahātmanaḥ<BR>
07,104.013c	samare sarvayodhānāṃ dhanūṃṣy abhyapatan kṣitau<BR>
07,104.013d*0803_01	keṣāṃ cid alpasattvānāṃ taṃ śrutvā ninadaṃ yudhi<BR>
07,104.013d*0803_02	śastrāṇi nyapatan dorbhyaḥ keṣāṃ cic cāsavo 'dravan<BR>
07,104.014a	vitrastāni ca sarvāṇi śakṛnmūtraṃ prasusruvuḥ<BR>
07,104.014c	vāhanāni mahārāja babhūvur vimanāṃsi ca<BR>
07,104.014d*0804_01	taṃ śrutvā ninadaṃ ghoraṃ śakṛn mūtraṃ saśoṇitam<BR>
07,104.014d*0804_02	prasusruvur vāhanāni stabdhāni ca tato 'bhavan<BR>
07,104.015a	prādurāsan nimittāni ghorāṇi ca bahūni ca<BR>
07,104.015b*0805_01	gṛdhrakaṅkabaḍaiś cāsīd antarikṣaṃ samāvṛtam<BR>
07,104.015c	tasmiṃs tu tumule rājan bhīmakarṇasamāgame<BR>
07,104.016a	tataḥ karṇas tu viṃśatyā śarāṇāṃ bhīmam ārdayat<BR>
07,104.016c	vivyādha cāsya tvaritaḥ sūtaṃ pañcabhir āśugaiḥ<BR>
07,104.017a	prahasya bhīmasenas tu karṇaṃ pratyarpayad raṇe<BR>
07,104.017c	sāyakānāṃ catuḥṣaṣṭyā kṣiprakārī mahābalaḥ<BR>
07,104.018a	tasya karṇo maheṣvāsaḥ sāyakāṃś caturo 'kṣipat<BR>
07,104.018c	asaṃprāptāṃs tu tān bhīmaḥ sāyakair nataparvabhiḥ<BR>
07,104.018e	ciccheda bahudhā rājan darśayan pāṇilāghavam<BR>
07,104.019a	taṃ karṇaś chādayām āsa śaravrātair anekaśaḥ<BR>
07,104.019c	saṃchādyamānaḥ karṇena bahudhā pāṇḍunandanaḥ<BR>
07,104.020a	ciccheda cāpaṃ karṇasya muṣṭideśe mahārathaḥ<BR>
07,104.020c	vivyādha cainaṃ bahubhiḥ sāyakair nataparvabhiḥ<BR>
07,104.021a	athānyad dhanur ādāya sajyaṃ kṛtvā ca sūtajaḥ<BR>
07,104.021c	vivyādha samare bhīmaṃ bhīmakarmā mahārathaḥ<BR>
07,104.022a	tasya bhīmo bhṛśaṃ kruddhas trīñ śarān nataparvaṇaḥ<BR>
07,104.022c	nicakhānorasi tadā sūtaputrasya vegitaḥ<BR>
07,104.023a	taiḥ karṇo 'bhrājata śarair uromadhyagatais tadā<BR>
07,104.023c	mahīdhara ivodagras triśṛṅgo bharatarṣabha<BR>
07,104.023d*0806_01	madhyaṃdinam anuprāptas tritejā iva bhāskaraḥ<BR>
07,104.024a	susrāva cāsya rudhiraṃ viddhasya parameṣubhiḥ<BR>
07,104.024c	dhātuprasyandinaḥ śailād yathā gairikarājayaḥ<BR>
07,104.025a	kiṃ cid vicalitaḥ karṇaḥ suprahārābhipīḍitaḥ<BR>
07,104.025c	sasāyakaṃ dhanuḥ kṛtvā bhīmaṃ vivyādha māriṣa<BR>
07,104.025e	cikṣepa ca punar bāṇāñ śataśo 'tha sahasraśaḥ<BR>
07,104.026a	sa chādyamānaḥ sahasā karṇena dṛḍhadhanvinā<BR>
07,104.026c	dhanurjyām acchinat tūrṇam utsmayan pāṇḍunandanaḥ<BR>
07,104.027a	sārathiṃ cāsya bhallena prāhiṇod yamasādanam<BR>
07,104.027c	vāhāṃś ca caturaḥ saṃkhye vyasūṃś cakre mahārathaḥ<BR>
07,104.028a	hatāśvāt tu rathāt karṇaḥ samāplutya viśāṃ pate<BR>
07,104.028c	syandanaṃ vṛṣasenasya samārohan mahārathaḥ<BR>
07,104.029a	nirjitya tu raṇe karṇaṃ bhīmasenaḥ pratāpavān<BR>
07,104.029c	nanāda sumahānādaṃ parjanyaninadopamam<BR>
07,104.030a	tasya taṃ ninadaṃ śrutvā prahṛṣṭo 'bhūd yudhiṣṭhiraḥ<BR>
07,104.030c	karṇaṃ ca nirjitaṃ matvā bhīmasenena bhārata<BR>
07,104.031a	samantāc chaṅkhaninadaṃ pāṇḍusenākarot tadā<BR>
07,104.031b*0807_01	cakre yudhiṣṭhiraḥ saṃkhye harṣanādaiś ca saṃkulām<BR>
07,104.031c	śatrusenādhvaniṃ śrutvā tāvakā hy api nānadan<BR>
07,104.031e	gāṇḍīvaṃ prākṣipat pārthaḥ kṛṣṇo 'py abjam avādayat<BR>
07,104.032a	tam antardhāya ninadaṃ dhvanir bhīmasya nardataḥ<BR>
07,104.032c	aśrūyata mahārāja sarvasainyeṣu bhārata<BR>
07,104.032d*0808_01	śuśruve bhīmasenasya tad adbhutam ivābhavat<BR>
07,104.033a	tato vyāyacchatām astraiḥ pṛthak pṛthag ariṃdamau<BR>
07,104.033c	mṛdupūrvaṃ ca rādheyo dṛḍhapūrvaṃ ca pāṇḍavaḥ<BR>
07,104.033d*0809_01	tato vyāyacchamānasya bhīmasenasya saṃyuge<BR>
07,104.033d*0809_02	tat sainyaṃ kaluṣībhūtaṃ na prājñāyata kiṃ cana<BR>
07,104.033d@011_0001	bhīmo 'pi ca mahārāja vaikartanam upādravat<BR>
07,104.033d@011_0002	āsure tu mahāsainye tārakaṃ pāvakir yathā<BR>
07,104.033d@011_0003	tayor evaṃ mahad yuddham abhavad bhīmakarṇayoḥ<BR>
07,104.033d@011_0004	taṃ bhīmaseno mahatā śaravarṣeṇa vārayan<BR>
07,104.033d@011_0005	vivyādha sārathiṃ cāsya hayāṃś ca caturaḥ śaraiḥ<BR>
07,104.033d@011_0006	dhvajaṃ cāsya patākāṃ ca bhallaiḥ saṃnataparvabhiḥ<BR>
07,104.033d@011_0007	rathaṃ ca cakrarakṣau ca bhīmaś ciccheda māriṣa<BR>
07,104.033d@011_0008	karṇo 'pi rathināṃ śreṣṭho bhīmasenena kampitaḥ<BR>
07,104.033d@011_0009	khaḍgacarmadharo rājan bhīmam abhyadravad balī<BR>
07,104.033d@011_0010	bhīmaś ciccheda khaḍgaṃ ca carmaṇā saha māriṣa<BR>
07,104.033d@011_0011	dṛṣṭvā karṇaṃ ca pārthena bādhitaṃ bahubhiḥ śaraiḥ<BR>
07,104.033d@011_0012	duryodhano mahārāja duḥśalaṃ pratyabhāṣata<BR>
07,104.033d@011_0013	karṇaṃ kṛcchragataṃ paśya śīghraṃ yānaṃ prayaccha ha<BR>
07,104.033d@011_0014	evam uktas tato rājā duḥśalaḥ samupādravat<BR>
07,104.033d@011_0015	duḥśalasya rathaṃ karṇaś cāruroha mahārathaḥ<BR>
07,104.033d@011_0016	tau pārthaḥ sahasā gatvā vivyādha daśabhiḥ śaraiḥ<BR>
07,104.033d@011_0017	punaś ca karṇaṃ viddhvāpi duḥśalasya śiro 'harat<BR>
07,104.033d@011_0018	duḥśalaṃ nihataṃ dṛṣṭvā bhīmasenena māriṣa<BR>
07,104.033d@011_0019	tasyaiva dhanur ādāya karṇo vivyādha pāṇḍavam<BR>
07,104.033d@011_0020	anyonyaṃ samare vīrau yuyudhāte mahābalau<BR>
07,104.033d@011_0021	śatrughnau śatrumadhye tu balavajrabhṛtāv iva<BR>
07,104.033d@011_0022	bhīmo viddhvā hayāṃś caiva sārathiṃ ca punaḥ punaḥ<BR>
07,104.033d@011_0023	karṇam abhyadravat pārthaḥ prahasaṃś ca mahābalaḥ<BR>
07,104.033d@011_0024	tato vyāyacchamānasya bhīmasenasya saṃyuge<BR>
07,104.033d@011_0025	tat sainyaṃ śakalībhūtaṃ na prājñāyata kiṃ cana<BR>
07,105.001	saṃjaya uvāca<BR>
07,105.001a	tasmin vilulite sainye saindhavāyārjune gate<BR>
07,105.001c	sātvate bhīmasene ca putras te droṇam abhyayāt<BR>
07,105.001e	tvarann ekarathenaiva bahukṛtyaṃ vicintayan<BR>
07,105.002a	sa rathas tava putrasya tvarayā parayā yutaḥ<BR>
07,105.002c	tūrṇam abhyapatad droṇaṃ manomārutavegavān<BR>
07,105.002d*0810_01	iha dṛṣṭa ito naṣṭaḥ sarathaḥ prādravan nṛpaḥ<BR>
07,105.002d*0810_02	muhūrtād iva putras te droṇam āsādya māriṣa<BR>
07,105.003a	uvāca cainaṃ putras te saṃrambhād raktalocanaḥ<BR>
07,105.003b*0811_01	sasaṃrambham idaṃ vākyam abravīt kurunandanaḥ<BR>
07,105.003c	arjuno bhīmasenaś ca sātyakiś cāparājitaḥ<BR>
07,105.004a	vijitya sarvasainyāni sumahānti mahārathāḥ<BR>
07,105.004b*0812_01	atikramya ca hatvā ca sainyāni sumahānti ca<BR>
07,105.004c	saṃprāptāḥ sindhurājasya samīpam arikarśanāḥ<BR>
07,105.004e	vyāyacchanti ca tatrāpi sarva evāparājitāḥ<BR>
07,105.005a	yadi tāvad raṇe pārtho vyatikrānto mahārathaḥ<BR>
07,105.005c	kathaṃ sātyakibhīmābhyāṃ vyatikrānto 'si mānada<BR>
07,105.006a	āścaryabhūtaṃ loke 'smin samudrasyeva śoṣaṇam<BR>
07,105.006c	nirjayaṃ tava viprāgrya sātvatenārjunena ca<BR>
07,105.007a	tathaiva bhīmasenena lokaḥ saṃvadate bhṛśam<BR>
07,105.007c	kathaṃ droṇo jitaḥ saṃkhye dhanurvedasya pāragaḥ<BR>
07,105.007d*0813_01	ity evaṃ bruvate yodhā aśraddheyam idaṃ tava<BR>
07,105.008a	nāśa eva tu me nūnaṃ mandabhāgyasya saṃyuge<BR>
07,105.008c	yatra tvāṃ puruṣavyāghram atikrāntās trayo rathāḥ<BR>
07,105.009a	evaṃ gate tu kṛtye 'smin brūhi yat te vivakṣitam<BR>
07,105.009c	yad gataṃ gatam eveha śeṣaṃ cintaya mānada<BR>
07,105.010a	yat kṛtyaṃ sindhurājasya prāptakālam anantaram<BR>
07,105.010c	tad bravītu bhavān kṣipraṃ sādhu tat saṃvidhīyatām<BR>
07,105.011	droṇa uvāca<BR>
07,105.011a	cintyaṃ bahu mahārāja kṛtyaṃ yat tatra me śṛṇu<BR>
07,105.011c	trayo hi samatikrāntāḥ pāṇḍavānāṃ mahārathāḥ<BR>
07,105.011e	yāvad eva bhayaṃ paścāt tāvad eṣāṃ puraḥsaram<BR>
07,105.012a	tad garīyastaraṃ manye yatra kṛṣṇadhanaṃjayau<BR>
07,105.012c	sā purastāc ca paścāc ca gṛhītā bhāratī camūḥ<BR>
07,105.013a	tatra kṛtyam ahaṃ manye saindhavasyābhirakṣaṇam<BR>
07,105.013c	sa no rakṣyatamas tāta kruddhād bhīto dhanaṃjayāt<BR>
07,105.014a	gatau hi saindhavaṃ vīrau yuyudhānavṛkodarau<BR>
07,105.014c	saṃprāptaṃ tad idaṃ dyūtaṃ yat tac chakunibuddhijam<BR>
07,105.015a	na sabhāyāṃ jayo vṛtto nāpi tatra parājayaḥ<BR>
07,105.015c	iha no glahamānānām adya tāta jayājayau<BR>
07,105.016a	yān sma tān glahate ghorāñ śakuniḥ kurusaṃsadi<BR>
07,105.016c	akṣān saṃmanyamānaḥ sa prā kśarās te durāsadāḥ<BR>
07,105.016d*0814_01	na te 'kṣā niśitā ghorāḥ śarā yuṣmat tanucchadaḥ<BR>
07,105.017a	yatra te bahavas tāta kuravaḥ paryavasthitāḥ<BR>
07,105.017c	senāṃ durodaraṃ viddhi śarān akṣān viśāṃ pate<BR>
07,105.018a	glahaṃ ca saindhavaṃ rājann atra dyūtasya niścayaḥ<BR>
07,105.018c	saindhave hi mahādyūtaṃ samāsaktaṃ paraiḥ saha<BR>
07,105.018d*0815_01	atra te dhruvam āyatto jayo vājaya eva vā<BR>
07,105.019a	atra sarve mahārāja tyaktvā jīvitam ātmanaḥ<BR>
07,105.019c	saindhavasya raṇe rakṣāṃ vidhivat kartum arhatha<BR>
07,105.019e	tatra no glahamānānāṃ dhruvau tāta jayājayau<BR>
07,105.020a	yatra te parameṣvāsā yattā rakṣanti saindhavam<BR>
07,105.020c	tatra yāhi svayaṃ śīghraṃ tāṃś ca rakṣasva rakṣiṇaḥ<BR>
07,105.021a	ihaiva tv aham āsiṣye preṣayiṣyāmi cāparān<BR>
07,105.021c	nirotsyāmi ca pāñcālān sahitān pāṇḍusṛñjayaiḥ<BR>
07,105.022a	tato duryodhanaḥ prāyāt tūrṇam ācāryaśāsanāt<BR>
07,105.022c	udyamyātmānam ugrāya karmaṇe sapadānugaḥ<BR>
07,105.023a	cakrarakṣau tu pāñcālyau yudhāmanyūttamaujasau<BR>
07,105.023c	bāhyena senām abhyetya jagmatuḥ savyasācinam<BR>
07,105.024a	tau hi pūrvaṃ mahārāja vāritau kṛtavarmaṇā<BR>
07,105.024c	praviṣṭe tv arjune rājaṃs tava sainyaṃ yuyutsayā<BR>
07,105.024d*0816_01	pārśvena senām āyāntau kururājo dadarśa ha<BR>
07,105.024d*0817_01	pārśve bhittvā camūṃ vīrau praviṣṭau tava vāhinīm<BR>
07,105.025a	tābhyāṃ duryodhanaḥ sārdham agacchad yuddham uttamam<BR>
07,105.025c	tvaritas tvaramāṇābhyāṃ bhrātṛbhyāṃ bhārato balī<BR>
07,105.026a	tāv abhidravatām enam ubhāv udyatakārmukau<BR>
07,105.026c	mahārathasamākhyātau kṣatriyapravarau yudhi<BR>
07,105.026d*0818_01	tam avidhyad yudhāmanyus triṃśatā kaṅkapatribhiḥ<BR>
07,105.026d*0818_02	viṃśatyā sārathiṃ cāsya caturbhiś caturo hayān<BR>
07,105.026d*0818_03	duryodhano yudhāmanyor dhvajam ekeṣuṇācchinat<BR>
07,105.026d*0818_04	iṣudhīkārmukaṃ cāsya samakṛntad rathottame<BR>
07,105.026d*0818_05	sārathiṃ cāsya bhallena rathanīḍād apāharat<BR>
07,105.026d*0818_06	tato 'vidhyac charais tīkṣṇaiś caturbhiś caturo hayān<BR>
07,105.026d*0819_01	yudhāmanyuś ca pāñcālya uttamaujās tathaiva ca<BR>
07,105.026d*0819_02	bhittvā pārśvena sainyaṃ tu praviṣṭau phalgunaṃ prati<BR>
07,105.026d*0819_03	tau samāsādayad vīraḥ śaraiḥ kāyāsthibhedibhiḥ<BR>
07,105.026d*0819_04	saptabhiś ca yudhāmanyuṃ ṣaḍbhiś caivottamaujasam<BR>
07,105.026d*0819_05	tau taṃ suniśitair bāṇair avidhyetāṃ mahārathau<BR>
07,105.026d*0819_06	uttamaujās tu bhallena cāpaṃ ciccheda vīryavān<BR>
07,105.026d*0819_07	athānyat sumahātejā dhanur gṛhya mahābalaḥ<BR>
07,105.026d*0819_08	chādayām āsa saṃkruddhaḥ pāñcālau kurunandanaḥ<BR>
07,105.027a	yudhāmanyus tu saṃkruddhaḥ śarāṃs triṃśatam āyasān<BR>
07,105.027c	vyasṛjat tava putrasya tvaramāṇaḥ stanāntare<BR>
07,105.027d*0820_01	tathottamaujāḥ saṃkruddhaḥ śarair hemavibhūṣitaiḥ<BR>
07,105.027d*0820_02	avidhyat sārathiṃ cāsya prāhiṇod yamasādanam<BR>
07,105.028a	duryodhano 'pi rājendra pāñcālyasyottamaujasaḥ<BR>
07,105.028c	jaghāna caturaś cāśvān ubhau ca pārṣṇisārathī<BR>
07,105.029a	uttamaujā hatāśvas tu hatasūtaś ca saṃyuge<BR>
07,105.029c	āruroha rathaṃ bhrātur yudhāmanyor abhitvaran<BR>
07,105.029d*0821_01	yudhāmanyurathaṃ śīghram āruroha paraṃtapaḥ<BR>
07,105.030a	sa rathaṃ prāpya taṃ bhrātur duryodhanahayāñ śaraiḥ<BR>
07,105.030c	bahubhis tāḍayām āsa te hatāḥ prāpatan bhuvi<BR>
07,105.031a	hayeṣu patiteṣv asya ciccheda parameṣuṇā<BR>
07,105.031c	yudhāmanyur dhanuḥ śīghraṃ śarāvāpaṃ ca saṃyuge<BR>
07,105.032a	hatāśvasūtāt sa rathād avaplutya mahārathaḥ<BR>
07,105.032c	gadām ādāya te putraḥ pāñcālyāv abhyadhāvata<BR>
07,105.033a	tam āpatantaṃ saṃprekṣya kruddhaṃ parapuraṃjayam<BR>
07,105.033c	avaplutau rathopasthād yudhāmanyūttamaujasau<BR>
07,105.034a	tataḥ sa hemacitraṃ taṃ syandanapravaraṃ gadī<BR>
07,105.034c	gadayā pothayām āsa sāśvasūtadhvajaṃ raṇe<BR>
07,105.034d*0822_01	etad īdṛśakaṃ kārṣīt putras tava janādhipa<BR>
07,105.034d*0822_02	gadayā gadināṃ śreṣṭhaḥ sarvalokamahārathaḥ<BR>
07,105.035a	hatvā cainaṃ sa putras te hatāśvo hatasārathiḥ<BR>
07,105.035c	madrarājarathaṃ tūrṇam āruroha paraṃtapaḥ<BR>
07,105.036a	pāñcālānāṃ tu mukhyau tau rājaputrau mahābalau<BR>
07,105.036c	ratham anyaṃ samāruhya dhanaṃjayam abhīyatuḥ<BR>
07,106.000*0823_00	saṃjaya uvāca<BR>
07,106.000*0823_01	vartamāne mahārāja saṃgrāme lomaharṣaṇe<BR>
07,106.000*0823_02	vyākuleṣu ca sainyeṣu pīḍyamāneṣu sarvaśaḥ<BR>
07,106.000*0823_03	rādheyo bhīmam ānarcchad yuddhāya bharatarṣabha<BR>
07,106.000*0823_04	yathā nāgo vane nāgaṃ matto mattam abhidravat<BR>
07,106.001	dhṛtarāṣṭra uvāca<BR>
07,106.001a	yau tau karṇaś ca bhīmaś ca saṃprayuddhau mahābalau<BR>
07,106.001c	arjunasya rathopānte kīdṛśaḥ so 'bhavad raṇaḥ<BR>
07,106.002a	pūrvaṃ hi nirjitaḥ karṇo bhīmasenena saṃyuge<BR>
07,106.002c	kathaṃ bhūyas tu rādheyo bhīmam āgān mahārathaḥ<BR>
07,106.003a	bhīmo vā sūtatanayaṃ pratyudyātaḥ kathaṃ raṇe<BR>
07,106.003c	mahārathasamākhyātaṃ pṛthivyāṃ pravaraṃ ratham<BR>
07,106.004a	bhīṣmadroṇāv atikramya dharmaputro yudhiṣṭhiraḥ<BR>
07,106.004c	nānyato bhayam ādatta vinā karṇaṃ dhanurdharam<BR>
07,106.005a	bhayān na śete satataṃ cintayan vai mahāratham<BR>
07,106.005b*0824_01	bhayād yasya mahābāhor na śete bahulāḥ samāḥ<BR>
07,106.005b*0824_02	cintayan nityaśo vīryaṃ rādheyasya mahātmanaḥ<BR>
07,106.005c	taṃ kathaṃ sūtaputraṃ hi bhīmo 'yudhyata saṃyuge<BR>
07,106.006a	brahmaṇyaṃ vīryasaṃpannaṃ samareṣv anivartinam<BR>
07,106.006c	kathaṃ karṇaṃ yudhāṃ śreṣṭhaṃ bhīmo 'yudhyata saṃyuge<BR>
07,106.007a	yau tau samīyatur vīrāv arjunasya rathaṃ prati<BR>
07,106.007c	kathaṃ nu tāv ayudhyetāṃ sūtaputravṛkodarau<BR>
07,106.008a	bhrātṛtvaṃ darśitaṃ pūrvaṃ ghṛṇī cāpi sa sūtajaḥ<BR>
07,106.008c	kathaṃ bhīmena yuyudhe kuntyā vākyam anusmaran<BR>
07,106.009a	bhīmo vā sūtaputreṇa smaran vairaṃ purā kṛtam<BR>
07,106.009c	so 'yudhyata kathaṃ vīraḥ karṇena saha saṃyuge<BR>
07,106.010a	āśāste ca sadā sūta putro duryodhano mama<BR>
07,106.010c	karṇo jeṣyati saṃgrāme sahitān pāṇḍavān iti<BR>
07,106.011a	jayāśā yatra mandasya putrasya mama saṃyuge<BR>
07,106.011c	sa kathaṃ bhīmakarmāṇaṃ bhīmasenam ayudhyata<BR>
07,106.012a	yaṃ samāśritya putrair me kṛtaṃ vairaṃ mahārathaiḥ<BR>
07,106.012c	taṃ sūtatanayaṃ tāta kathaṃ bhīmo hy ayodhayat<BR>
07,106.013a	anekān viprakārāṃś ca sūtaputrasamudbhavān<BR>
07,106.013c	smaramāṇaḥ kathaṃ bhīmo yuyudhe sūtasūnunā<BR>
07,106.014a	yo 'jayat pṛthivīṃ sarvāṃ rathenaikena vīryavān<BR>
07,106.014c	taṃ sūtatanayaṃ yuddhe kathaṃ bhīmo hy ayodhayat<BR>
07,106.015a	yo jātaḥ kuṇḍalābhyāṃ ca kavacena sahaiva ca<BR>
07,106.015c	taṃ sūtaputraṃ samare bhīmaḥ katham ayodhayat<BR>
07,106.015d*0825_01	astrahetoḥ purā tāta bhārgavaṃ samapūjayat<BR>
07,106.015d*0825_02	tasya prasādād brahmāstraṃ labdhavāṃś ca bhṛgūttamāt<BR>
07,106.016a	yathā tayor yuddham abhūd yaś cāsīd vijayī tayoḥ<BR>
07,106.016c	tan mamācakṣva tattvena kuśalo hy asi saṃjaya<BR>
07,106.017	saṃjaya uvāca<BR>
07,106.017a	bhīmasenas tu rādheyam utsṛjya rathināṃ varam<BR>
07,106.017c	iyeṣa gantuṃ yatrāstāṃ vīrau kṛṣṇadhanaṃjayau<BR>
07,106.018a	taṃ prayāntam abhidrutya rādheyaḥ kaṅkapatribhiḥ<BR>
07,106.018c	abhyavarṣan mahārāja megho vṛṣṭyeva parvatam<BR>
07,106.019a	phullatā paṅkajeneva vaktreṇābhyutsmayan balī<BR>
07,106.019c	ājuhāva raṇe yāntaṃ bhīmam ādhirathis tadā<BR>
07,106.019d*0826_00	karṇa uvāca<BR>
07,106.019d*0826_01	bhīmāhitais tava raṇe svapne 'pi na vibhāvitam<BR>
07,106.019d*0826_02	tad darśayasi kasmān me pṛṣṭhaṃ pārthadidṛkṣayā<BR>
07,106.019d*0826_03	kuntyāḥ putrasya sadṛśaṃ nedaṃ pāṇḍavanandana<BR>
07,106.019d*0826_04	tena mām abhitaḥ sthitvā śaravarṣair avākira<BR>
07,106.020a	bhīmasenas tadāhvānaṃ karṇān nāmarṣayad yudhi<BR>
07,106.020c	ardhamaṇḍalam āvṛtya sūtaputram ayodhayat<BR>
07,106.021a	avakragāmibhir bāṇair abhyavarṣan mahāyasaiḥ<BR>
07,106.021c	dvairathe daṃśitaṃ yattaṃ sarvaśastrabhṛtāṃ varam<BR>
07,106.022a	vidhitsuḥ kalahasyāntaṃ jighāṃsuḥ karṇam akṣiṇot<BR>
07,106.022c	taṃ ca hatvetarān sarvān hantukāmo mahābalaḥ<BR>
07,106.023a	tasmai prāsṛjad ugrāṇi vividhāni paraṃtapaḥ<BR>
07,106.023c	amarṣī pāṇḍavaḥ kruddhaḥ śaravarṣāṇi māriṣa<BR>
07,106.024a	tasya tānīṣuvarṣāṇi mattadviradagāminaḥ<BR>
07,106.024c	sūtaputro 'stramāyābhir agrasat sumahāyaśāḥ<BR>
07,106.025a	sa yathāvan mahārāja vidyayā vai supūjitaḥ<BR>
07,106.025c	ācāryavan maheṣvāsaḥ karṇaḥ paryacarad raṇe<BR>
07,106.026a	saṃrambheṇa tu yudhyantaṃ bhīmasenaṃ smayann iva<BR>
07,106.026c	abhyapadyata rādheyas tam amarṣī vṛkodaram<BR>
07,106.027a	tan nāmṛṣyata kaunteyaḥ karṇasya smitam āhave<BR>
07,106.027c	yudhyamāneṣu vīreṣu paśyatsu ca samantataḥ<BR>
07,106.028a	taṃ bhīmasenaḥ saṃprāptaṃ vatsadantaiḥ stanāntare<BR>
07,106.028c	vivyādha balavān kruddhas tottrair iva mahādvipam<BR>
07,106.029a	sūtaṃ tu sūtaputrasya supuṅkhair niśitaiḥ śaraiḥ<BR>
07,106.029c	sumuktaiś citravarmāṇaṃ nirbibheda trisaptabhiḥ<BR>
07,106.030a	karṇo jāmbūnadair jālaiḥ saṃchannān vātaraṃhasaḥ<BR>
07,106.030c	vivyādha turagān vīraḥ pañcabhiḥ pañcabhiḥ śaraiḥ<BR>
07,106.031a	tato bāṇamayaṃ jālaṃ bhīmasenarathaṃ prati<BR>
07,106.031c	karṇena vihitaṃ rājan nimeṣārdhād adṛśyata<BR>
07,106.032a	sarathaḥ sadhvajas tatra sasūtaḥ pāṇḍavas tadā<BR>
07,106.032c	prācchādyata mahārāja karṇacāpacyutaiḥ śaraiḥ<BR>
07,106.033a	tasya karṇaś catuḥṣaṣṭyā vyadhamat kavacaṃ dṛḍham<BR>
07,106.033c	kruddhaś cāpy ahanat pārśve nārācair marmabhedibhiḥ<BR>
07,106.034a	tato 'cintya mahāvegān karṇakārmukaniḥsṛtān<BR>
07,106.034c	samāśliṣyad asaṃbhrāntaḥ sūtaputraṃ vṛkodaraḥ<BR>
07,106.035a	sa karṇacāpaprabhavān iṣūn āśīviṣopamān<BR>
07,106.035c	bibhrad bhīmo mahārāja na jagāma vyathāṃ raṇe<BR>
07,106.035d*0827_01	sa karṇacāpaṃ ciccheda bhīmaseno mahābalaḥ<BR>
07,106.035d*0827_02	trāsayitvā mahārāja gām amitavikramaḥ<BR>
07,106.036a	tato dvātriṃśatā bhallair niśitais tigmatejanaiḥ<BR>
07,106.036c	vivyādha samare karṇaṃ bhīmasenaḥ pratāpavān<BR>
07,106.037a	ayatnenaiva taṃ karṇaḥ śarair upa samākirat<BR>
07,106.037c	bhīmasenaṃ mahābāhuṃ saindhavasya vadhaiṣiṇam<BR>
07,106.038a	mṛdupūrvaṃ ca rādheyo bhīmam ājāv ayodhayat<BR>
07,106.038c	krodhapūrvaṃ tathā bhīmaḥ pūrvavairam anusmaran<BR>
07,106.039a	taṃ bhīmaseno nāmṛṣyad avamānam amarṣaṇaḥ<BR>
07,106.039c	sa tasmai vyasṛjat tūrṇaṃ śaravarṣam amitrajit<BR>
07,106.040a	te śarāḥ preṣitā rājan bhīmasenena saṃyuge<BR>
07,106.040c	nipetuḥ sarvato bhīmāḥ kūjanta iva pakṣiṇaḥ<BR>
07,106.041a	hemapuṅkhā mahārāja bhīmasenadhanuścyutāḥ<BR>
07,106.041c	abhyadravaṃs te rādheyaṃ vṛkāḥ kṣudramṛgaṃ yathā<BR>
07,106.042a	karṇas tu rathināṃ śreṣṭhaś chādyamānaḥ samantataḥ<BR>
07,106.042c	rājan vyasṛjad ugrāṇi śaravarṣāṇi saṃyuge<BR>
07,106.043a	tasya tān aśaniprakhyān iṣūn samaraśobhinaḥ<BR>
07,106.043c	ciccheda bahubhir bhallair asaṃprāptān vṛkodaraḥ<BR>
07,106.044a	punaś ca śaravarṣeṇa chādayām āsa bhārata<BR>
07,106.044c	karṇo vaikartano yuddhe bhīmasenaṃ mahāratham<BR>
07,106.044d*0828_01	punar bāṇamayaṃ varṣaṃ vyasṛjat pāṇḍavaṃ prati<BR>
07,106.044d*0828_02	tathā karṇena samare pīḍyamānaḥ samantataḥ<BR>
07,106.045a	tatra bhārata bhīmaṃ tu dṛṣṭavantaḥ sma sāyakaiḥ<BR>
07,106.045c	samācitatanuṃ saṃkhye śvāvidhaṃ śalalair iva<BR>
07,106.046a	hemapuṅkhāñ śilādhautān karṇacāpacyutāñ śarān<BR>
07,106.046c	dadhāra samare vīraḥ svaraśmīn iva bhāskaraḥ<BR>
07,106.047a	rudhirokṣitasarvāṅgo bhīmaseno vyarocata<BR>
07,106.047c	tapanīyanibhaiḥ puṣpaiḥ palāśa iva kānane<BR>
07,106.047d*0829_01	samṛddhakusumāpīḍo vasante 'śokavat taruḥ<BR>
07,106.048a	tat tu bhīmo mahārāja karṇasya caritaṃ raṇe<BR>
07,106.048c	nāmṛṣyata maheṣvāsaḥ krodhād udvṛtya cakṣuṣī<BR>
07,106.049a	sa karṇaṃ pañcaviṃśatyā nārācānāṃ samārpayat<BR>
07,106.049c	mahīdharam iva śvetaṃ gūḍhapādair viṣolbaṇaiḥ<BR>
07,106.049d*0830_01	viviśuś ca yathaivogrā valmīkaṃ bhujagottamāḥ<BR>
07,106.049d*0831_01	saptabhir niśitais tūrṇaṃ śarair āśīviṣopamaiḥ<BR>
07,106.050a	taṃ vivyādha punar bhīmaḥ ṣaḍbhir aṣṭābhir eva ca<BR>
07,106.050c	marmasv amaravikrāntaḥ sūtaputraṃ mahāraṇe<BR>
07,106.050d*0832_01	marmaṇy anaparādhī saṃdidhitsuḥ kalahaṃ tadā<BR>
07,106.051a	tataḥ karṇasya saṃkruddho bhīmasenaḥ pratāpavān<BR>
07,106.051c	ciccheda kārmukaṃ tūrṇaṃ sarvopakaraṇāni ca<BR>
07,106.051d*0833_01	tathāpi samare tūrṇaṃ vivyādhorasi pāṇḍavaḥ<BR>
07,106.051d*0833_02	pāṇḍavas tu punar viddhvā saptabhiḥ sāyakottamaiḥ<BR>
07,106.051d*0833_03	anyaiś ca bahu saṃ(?)rājañ śarair āśīviṣopamaiḥ<BR>
07,106.052a	jaghāna caturaś cāśvān sūtaṃ ca tvaritaḥ śaraiḥ<BR>
07,106.052c	nārācair arkaraśmyābhaiḥ karṇaṃ vivyādha corasi<BR>
07,106.053a	te jagmur dharaṇīṃ sarve karṇaṃ nirbhidya māriṣa<BR>
07,106.053c	yathā hi jaladaṃ bhittvā rājan sūryasya raśmayaḥ<BR>
07,106.053d*0834_01	samāśvastas tu karṇo vai punar yuddham arocayat<BR>
07,106.053d*0834_02	bhīmaseno dṛḍhaṃ kopāt punar vivyādha patriṇā<BR>
07,106.054a	sa vaikalyaṃ mahat prāpya chinnadhanvā śarārditaḥ<BR>
07,106.054c	tathā puruṣamānī sa pratyapāyād rathāntaram<BR>
07,106.054c*0835_01	**** **** lajjām utsṛjya bhārata<BR>
07,106.054c*0835_02	bhīmasenabhayāt karṇaḥ<BR>
07,106.054d*0836_01	apacakrāma samare yuddhāya bharatarṣabha<BR>
07,107.001	dhṛtarāṣṭra uvāca<BR>
07,107.001a	yasmiñ jayāśā satataṃ putrāṇāṃ mama saṃjaya<BR>
07,107.001c	taṃ dṛṣṭvā vimukhaṃ saṃkhye kiṃ nu duryodhano 'bravīt<BR>
07,107.001d*0837_01	kathaṃ ca yuyudhe bhīmo vīryaślāghī mahābalaḥ<BR>
07,107.001e	karṇo vā samare tāta kim akārṣīd ataḥ param<BR>
07,107.002	saṃjaya uvāca<BR>
07,107.002*0838_01	tavāparādhād rājendra punar yuddham avartata<BR>
07,107.002a	bhīmasenaṃ raṇe dṛṣṭvā jvalantam iva pāvakam<BR>
07,107.002b*0839_01	svayaṃ śiṣyo bhūtapater bhārgavasya dhanurdharaḥ<BR>
07,107.002b*0840_01	tasya tulyo 'stramāyābhis tad viśiṣṭo 'tha vā vṛṣaḥ<BR>
07,107.002b*0840_02	śiṣyaḥ śiṣyaguṇair yuktaḥ kālāntakayamopamaḥ<BR>
07,107.002b*0840_03	sa bhīmasenena jitaḥ pāṇḍuputreṇa bhārata<BR>
07,107.002b*0841_01	śiṣyatvaṃ prāptavān karṇas tasya tulyo 'stramāyayā<BR>
07,107.002b*0841_02	tad viśiṣṭo 'pi vā karṇaḥ śiṣyaḥ śiṣyaguṇair yutaḥ<BR>
07,107.002b*0841_03	kālāntakayamo yadvad bhīmasenena nirjitaḥ<BR>
07,107.002b*0841_04	kuntīputreṇa bhīmena nirjitaḥ sa tu līlayā<BR>
07,107.002c	ratham anyaṃ samāsthāya vidhivat kalpitaṃ punaḥ<BR>
07,107.002e	abhyayāt pāṇḍavaṃ karṇo vātoddhūta ivārṇavaḥ<BR>
07,107.003a	kruddham ādhirathiṃ dṛṣṭvā putrās tava viśāṃ pate<BR>
07,107.003c	bhīmasenam amanyanta vaivasvatamukhe hutam<BR>
07,107.003d*0842_01	bhīmaseno 'pi samare rādheyaṃ pratyamarṣitaḥ<BR>
07,107.004a	cāpaśabdaṃ mahat kṛtvā talaśabdaṃ ca bhairavam<BR>
07,107.004c	abhyavartata rādheyo bhīmasenarathaṃ prati<BR>
07,107.005a	punar eva tato rājan mahān āsīt sudāruṇaḥ<BR>
07,107.005c	vimardaḥ sūtaputrasya bhīmasya ca viśāṃ pate<BR>
07,107.006a	saṃrabdhau hi mahābāhū parasparavadhaiṣiṇau<BR>
07,107.006c	anyonyam īkṣāṃ cakrāte dahantāv iva locanaiḥ<BR>
07,107.007a	krodharaktekṣaṇau kruddhau niḥśvasantau mahārathau<BR>
07,107.007c	yuddhe 'nyonyaṃ samāsādya tatakṣatur ariṃdamau<BR>
07,107.008a	vyāghrāv iva susaṃrabdhau śyenāv iva ca śīghragau<BR>
07,107.008c	śarabhāv iva saṃkruddhau yuyudhāte parasparam<BR>
07,107.009a	tato bhīmaḥ smaran kleśān akṣadyūte vane 'pi ca<BR>
07,107.009c	virāṭanagare caiva prāptaṃ duḥkham ariṃdamaḥ<BR>
07,107.010a	rāṣṭrāṇāṃ sphītaratnānāṃ haraṇaṃ ca tavātmajaiḥ<BR>
07,107.010c	satataṃ ca parikleśān saputreṇa tvayā kṛtān<BR>
07,107.011a	dagdhum aicchaś ca yat kuntīṃ saputrāṃ tvam anāgasam<BR>
07,107.011c	kṛṣṇāyāś ca parikleśaṃ sabhāmadhye durātmabhiḥ<BR>
07,107.011d*0843_01	keśapakṣagrahaṃ caiva duḥśāsanakṛtaṃ tathā<BR>
07,107.011d*0843_02	paruṣāṇi ca vākyāni karṇenoktāni bhārata<BR>
07,107.012a	patim anyaṃ parīpsasva na santi patayas tava<BR>
07,107.012c	narakaṃ patitāḥ pārthāḥ sarve ṣaṇḍhatilopamāḥ<BR>
07,107.013a	samakṣaṃ tava kauravya yad ūcuḥ kuravas tadā<BR>
07,107.013c	dāsībhogena kṛṣṇāṃ ca bhoktukāmāḥ sutās tava<BR>
07,107.014a	yac cāpi tān pravrajataḥ kṛṣṇājinanivāsinaḥ<BR>
07,107.014c	paruṣāṇy uktavān karṇaḥ sabhāyāṃ saṃnidhau tava<BR>
07,107.014d*0844_01	putras tava viśeṣeṇa kāladyūtena noditaḥ<BR>
07,107.015a	tṛṇīkṛtya ca yat pārthāṃs tava putro vavalga ha<BR>
07,107.015c	viṣamasthān samastho hi saṃrambhād gatacetasaḥ<BR>
07,107.016a	bālyāt prabhṛti cārighnas tāni duḥkhāni cintayan<BR>
07,107.016c	niravidyata dharmātmā jīvitena vṛkodaraḥ<BR>
07,107.016d*0845_01	evaṃ bahuvidhān ghorān smaran dīptāgnisaṃnibhaḥ<BR>
07,107.017a	tato visphārya sumahad dhemapṛṣṭhaṃ durāsadam<BR>
07,107.017c	cāpaṃ bharataśārdūlas tyaktātmā karṇam abhyayāt<BR>
07,107.018a	sa sāyakamayair jālair bhīmaḥ karṇarathaṃ prati<BR>
07,107.018c	bhānumadbhiḥ śilādhautair bhānoḥ pracchādayat prabhām<BR>
07,107.019a	tataḥ prahasyādhirathis tūrṇam asyañ śitāñ śarān<BR>
07,107.019c	vyadhamad bhīmasenasya śarajālāni patribhiḥ<BR>
07,107.020a	mahāratho mahābāhur mahāvegair mahābalaḥ<BR>
07,107.020c	vivyādhādhirathir bhīmaṃ navabhir niśitaiḥ śaraiḥ<BR>
07,107.021a	sa tottrair iva mātaṅgo vāryamāṇaḥ patatribhiḥ<BR>
07,107.021c	abhyadhāvad asaṃbhrāntaḥ sūtaputraṃ vṛkodaraḥ<BR>
07,107.022a	tam āpatantaṃ vegena rabhasaṃ pāṇḍavarṣabham<BR>
07,107.022c	karṇaḥ pratyudyayau yoddhuṃ matto mattam iva dvipam<BR>
07,107.023a	tataḥ pradhmāpya jalajaṃ bherīśatanināditam<BR>
07,107.023c	akṣubhyata balaṃ harṣād uddhūta iva sāgaraḥ<BR>
07,107.024a	tad uddhūtaṃ balaṃ dṛṣṭva rathanāgāśvapattimat<BR>
07,107.024c	bhīmaḥ karṇaṃ samāsādya chādayām āsa sāyakaiḥ<BR>
07,107.025a	aśvān ṛśyasavarṇāṃs tu haṃsavarṇair hayottamaiḥ<BR>
07,107.025c	vyāmiśrayad raṇe karṇaḥ pāṇḍavaṃ chādayañ śaraiḥ<BR>
07,107.026a	ṛśyavarṇān hayān karkair miśrān mārutaraṃhasaḥ<BR>
07,107.026c	nirīkṣya tava putrāṇāṃ hāhākṛtam abhūd balam<BR>
07,107.027a	te hayā bahv aśobhanta miśritā vātaraṃhasaḥ<BR>
07,107.027c	sitāsitā mahārāja yathā vyomni balāhakāḥ<BR>
07,107.028a	saṃrabdhau krodhatāmrākṣau prekṣya karṇavṛkodarau<BR>
07,107.028c	saṃtrastāḥ samakampanta tvadīyānāṃ mahārathāḥ<BR>
07,107.029a	yamarāṣṭropamaṃ ghoram āsīd āyodhanaṃ tayoḥ<BR>
07,107.029c	durdarśaṃ bharataśreṣṭha pretarājapuraṃ yathā<BR>
07,107.030a	samājam iva tac citraṃ prekṣamāṇā mahārathāḥ<BR>
07,107.030c	nālakṣayañ jayaṃ vyaktam ekaikasya nivāraṇe<BR>
07,107.031a	tayoḥ praikṣanta saṃmardaṃ saṃnikṛṣṭamahāstrayoḥ<BR>
07,107.031c	tava durmantrite rājan saputrasya viśāṃ pate<BR>
07,107.032a	chādayantau hi śatrughnāv anyonyaṃ sāyakaiḥ śitaiḥ<BR>
07,107.032c	śarajālāvṛtaṃ vyoma cakrāte śaravṛṣṭibhiḥ<BR>
07,107.033a	tāv anyonyaṃ jighāṃsantau śarais tīkṣṇair mahārathau<BR>
07,107.033c	prekṣaṇīyatarāv āstāṃ vṛṣṭimantāv ivāmbudau<BR>
07,107.034a	suvarṇavikṛtān bāṇān pramuñcantāv ariṃdamau<BR>
07,107.034c	bhāsvaraṃ vyoma cakrāte vahnyulkābhir iva prabho<BR>
07,107.035a	tābhyāṃ muktā vyakāśanta kaṅkabarhiṇavāsasaḥ<BR>
07,107.035c	paṅktyaḥ śaradi mattānāṃ sārasānām ivāmbare<BR>
07,107.035d*0846_01	tato bhīmo mahārāja karṇaṃ viddhvā tribhiḥ śaraiḥ<BR>
07,107.035d*0846_02	sārathiṃ cāsya bhallena rathanīḍād apāharat<BR>
07,107.035d*0846_03	aśvāṃś ca caturaḥ śvetān nijaghāna śitaiḥ śaraiḥ<BR>
07,107.035d*0846_04	hitvā dhvajaṃ ca chattraṃ ca rathaṃ ca śatadhākarot<BR>
07,107.035d*0846_05	cakāra virathaṃ karṇaṃ tava putrasya paśyataḥ<BR>
07,107.035d*0846_06	sa tathā virathaḥ karṇo bhīmasenena nirjitaḥ<BR>
07,107.035d*0846_07	anyaṃ rathaṃ samāsthāya punar vivyādha mārutim<BR>
07,107.035d*0846_08	mahāgajau yathā dṛptau viṣāṇāgraiḥ parasparam<BR>
07,107.035d*0846_09	tatakṣatus tathā tau tu anyonyaṃ ca nijaghnatuḥ<BR>
07,107.036a	saṃsaktaṃ sūtaputreṇa dṛṣṭvā bhīmam ariṃdamam<BR>
07,107.036c	atibhāram amanyetāṃ bhīme kṛṣṇadhanaṃjayau<BR>
07,107.037a	tatrādhirathibhīmābhyāṃ śarair muktair dṛḍhāhatāḥ<BR>
07,107.037c	iṣupātam atikramya petur aśvanaradvipāḥ<BR>
07,107.038a	patadbhiḥ patitaiś cānyair gatāsubhir anekaśaḥ<BR>
07,107.038c	kṛto mahān mahārāja putrāṇāṃ te janakṣayaḥ<BR>
07,107.039a	manuṣyāśvagajānāṃ ca śarīrair gatajīvitaiḥ<BR>
07,107.039c	kṣaṇena bhūmiḥ saṃjajñe saṃvṛtā bharatarṣabha<BR>
07,107.039d*0847_01	ākrīḍam iva rudrasya dakṣayajñanibarhaṇe<BR>
07,108.001	dhṛtarāṣṭra uvāca<BR>
07,108.001a	atyadbhutam ahaṃ manye bhīmasenasya vikramam<BR>
07,108.001c	yat karṇaṃ yodhayām āsa samare laghuvikramam<BR>
07,108.002a	tridaśān api codyuktān sarvaśastradharān yudhi<BR>
07,108.002c	vārayed yo raṇe karṇaḥ sayakṣāsuramānavān<BR>
07,108.003a	sa kathaṃ pāṇḍavaṃ yuddhe bhrājamānam iva śriyā<BR>
07,108.003c	nātarat saṃyuge tāta tan mamācakṣva saṃjaya<BR>
07,108.004a	kathaṃ ca yuddhaṃ bhūyo 'bhūt tayoḥ prāṇadurodare<BR>
07,108.004c	atra manye samāyatto jayo vājaya eva vā<BR>
07,108.005a	karṇaṃ prāpya raṇe sūta mama putraḥ suyodhanaḥ<BR>
07,108.005c	jetum utsahate pārthān sagovindān sasātvatān<BR>
07,108.006a	śrutvā tu nirjitaṃ karṇam asakṛd bhīmakarmaṇā<BR>
07,108.006c	bhīmasenena samare moha āviśatīva mām<BR>
07,108.007a	vinaṣṭān kauravān manye mama putrasya durnayaiḥ<BR>
07,108.007c	na hi karṇo maheṣvāsān pārthāñ jyeṣyati saṃjaya<BR>
07,108.008a	kṛtavān yāni yuddhāni karṇaḥ pāṇḍusutaiḥ saha<BR>
07,108.008c	sarvatra pāṇḍavāḥ karṇam ajayanta raṇājire<BR>
07,108.009a	ajayyāḥ pāṇḍavās tāta devair api savāsavaiḥ<BR>
07,108.009c	na ca tad budhyate mandaḥ putro duryodhano mama<BR>
07,108.010a	dhanaṃ dhaneśvarasyeva hṛtvā pārthasya me sutaḥ<BR>
07,108.010b*0848_01	karṇasya matam āsthāya svārtham ity eva me sutaḥ<BR>
07,108.010c	madhuprepsur ivābuddhiḥ prapātaṃ nāvabudhyate<BR>
07,108.011a	nikṛtyā nikṛtiprajño rājyaṃ hṛtvā mahātmanām<BR>
07,108.011c	jitān ity eva manvānaḥ pāṇḍavān avamanyate<BR>
07,108.012a	putrasnehābhibhūtena mayā cāpy akṛtātmanā<BR>
07,108.012c	dharme sthitā mahātmāno nikṛtāḥ pāṇḍunandanāḥ<BR>
07,108.013a	śamakāmaḥ sadā pārtho dīrghaprekṣī yudhiṣṭhiraḥ<BR>
07,108.013c	aśakta iti manvānaiḥ putrair mama nirākṛtaḥ<BR>
07,108.013d*0849_01	tān utkramyābravīt putro mama dyūte sumandadhīḥ<BR>
07,108.014a	tāni duḥkhāny anekāni viprakārāṃś ca sarvaśaḥ<BR>
07,108.014c	hṛdi kṛtvā mahābāhur bhīmo 'yudhyata sūtajam<BR>
07,108.015a	tasmān me saṃjaya brūhi karṇabhīmau yathā raṇe<BR>
07,108.015c	ayudhyetāṃ yudhi śreṣṭhau parasparavadhaiṣiṇau<BR>
07,108.016	saṃjaya uvāca<BR>
07,108.016*0850_01	hanta te kathayiṣyāmi tayoḥ prāṇada(?du)rodaram<BR>
07,108.016*0850_02	paśyatāṃ sarvasainyānāṃ keśavārjunayor api<BR>
07,108.016a	śṛṇu rājan yathā vṛttaḥ saṃgrāmaḥ karṇabhīmayoḥ<BR>
07,108.016c	parasparavadhaprepsvor vane kuñjarayor iva<BR>
07,108.017a	rājan vaikartano bhīmaṃ kruddhaḥ kruddham ariṃdamam<BR>
07,108.017c	parākrāntaṃ parākramya vivyādha triṃśatā śaraiḥ<BR>
07,108.018a	mahāvegaiḥ prasannāgraiḥ śātakumbhapariṣkṛtaiḥ<BR>
07,108.018c	āhanad bharataśreṣṭha bhīmaṃ vaikartanaḥ śaraiḥ<BR>
07,108.019a	tasyāsyato dhanur bhīmaś cakarta niśitais tribhiḥ<BR>
07,108.019c	rathanīḍāc ca yantāraṃ bhallenāpātayat kṣitau<BR>
07,108.020a	sa kāṅkṣan bhīmasenasya vadhaṃ vaikartano vṛṣaḥ<BR>
07,108.020c	śaktiṃ kanakavaiḍūryacitradaṇḍāṃ parāmṛśat<BR>
07,108.021a	pragṛhya ca mahāśaktiṃ kālaśaktim ivāparām<BR>
07,108.021c	samutkṣipya ca rādheyaḥ saṃdhāya ca mahābalaḥ<BR>
07,108.021e	cikṣepa bhīmasenāya jīvitāntakarīm iva<BR>
07,108.022a	śaktiṃ visṛjya rādheyaḥ puraṃdara ivāśanim<BR>
07,108.022b*0851_01	śaktiṃ viyadgatāṃ drṣṭvā śakrāśanisamadyutim<BR>
07,108.022c	nanāda sumahānādaṃ balavān sūtanandanaḥ<BR>
07,108.022e	taṃ ca nādaṃ tataḥ śrutvā putrās te hṛṣitābhavan<BR>
07,108.023a	tāṃ karṇabhujanirmuktām arkavaiśvānaraprabhām<BR>
07,108.023c	śaktiṃ viyati ciccheda bhīmaḥ saptabhir āśugaiḥ<BR>
07,108.024a	chittvā śaktiṃ tato bhīmo nirmuktoragasaṃnibhām<BR>
07,108.024c	mārgamāṇa iva prāṇān sūtaputrasya māriṣa<BR>
07,108.025a	prāhiṇon nava saṃrabdhaḥ śarān barhiṇavāsasaḥ<BR>
07,108.025c	svarṇapuṅkhāñ śilādhautān yamadaṇḍopamān mṛdhe<BR>
07,108.026a	karṇo 'py anyad dhanur gṛhya hemapṛṣṭhaṃ durāsadam<BR>
07,108.026c	vikṛṣya ca mahātejā vyasṛjat sāyakān nava<BR>
07,108.027a	tān pāṇḍuputraś ciccheda navabhir nataparvabhiḥ<BR>
07,108.027b*0852_01	suvarṇavikṛtair bāṇaiḥ suvarṇavikṛtāñ śarān<BR>
07,108.027c	vasuṣeṇena nirmuktān nava rājan mahāśarān<BR>
07,108.027e	chittvā bhīmo mahārāja nādaṃ siṃha ivānadat<BR>
07,108.028a	tau vṛṣāv iva nardantau balinau vāśitāntare<BR>
07,108.028c	śārdūlāv iva cānyonyam atyarthaṃ ca hy agarjatām<BR>
07,108.029a	anyonyaṃ prajihīrṣantāv anyonyasyāntaraiṣiṇau<BR>
07,108.029c	anyonyam abhivīkṣantau goṣṭheṣv iva maharṣabhau<BR>
07,108.030a	mahāgajāv ivāsādya viṣāṇāgraiḥ parasparam<BR>
07,108.030c	śaraiḥ pūrṇāyatotsṛṣṭair anyonyam abhijaghnatuḥ<BR>
07,108.031a	nirdahantau mahārāja śaravṛṣṭyā parasparam<BR>
07,108.031c	anyonyam abhivīkṣantau kopād vivṛtalocanau<BR>
07,108.032a	prahasantau tathānyonyaṃ bhartsayantau muhur muhuḥ<BR>
07,108.032c	śaṅkhaśabdaṃ ca kurvāṇau yuyudhāte parasparam<BR>
07,108.033a	tasya bhīmaḥ punaś cāpaṃ muṣṭau ciccheda māriṣa<BR>
07,108.033c	śaṅkhavarṇāś ca tān aśvān bāṇair ninye yamakṣayam<BR>
07,108.033d*0853_01	sārathiṃ ca tathāpy asya rathanīḍād apātayat<BR>
07,108.033d*0853_02	tato vaikartanaḥ karṇaś cintāṃ prāpa duratyayām<BR>
07,108.033d*0853_03	sa chādyamānaḥ samare hatāśvo hatasārathiḥ<BR>
07,108.033d*0853_04	mohitaḥ śarajālena kartavyaṃ nābhyapadyata<BR>
07,108.034a	tathā kṛcchragataṃ dṛṣṭvā karṇaṃ duryodhano nṛpaḥ<BR>
07,108.034c	vepamāna iva krodhād vyādideśātha durjayam<BR>
07,108.035a	gaccha durjaya rādheyaṃ purā grasati pāṇḍavaḥ<BR>
07,108.035c	jahi tūbarakaṃ kṣipraṃ karṇasya balam ādadhat<BR>
07,108.036a	evam uktas tathety uktvā tava putras tavātmajam<BR>
07,108.036c	abhyadravad bhīmasenaṃ vyāsaktaṃ vikirañ śarān<BR>
07,108.037a	sa bhīmaṃ navabhir bāṇair aśvān aṣṭabhir ardayat<BR>
07,108.037c	ṣaḍbhiḥ sūtaṃ tribhiḥ ketuṃ punas taṃ cāpi saptabhiḥ<BR>
07,108.038a	bhīmaseno 'pi saṃkruddhaḥ sāśvayantāram āśugaiḥ<BR>
07,108.038c	durjayaṃ bhinnamarmāṇam anayad yamasādanam<BR>
07,108.039a	svalaṃkṛtaṃ kṣitau kṣuṇṇaṃ ceṣṭamānaṃ yathoragam<BR>
07,108.039c	rudann ārtas tava sutaṃ karṇaś cakre pradakṣiṇam<BR>
07,108.040a	sa tu taṃ virathaṃ kṛtvā smayann atyantavairiṇam<BR>
07,108.040c	samācinod bāṇagaṇaiḥ śataghnīm iva śaṅkubhiḥ<BR>
07,108.041a	tathāpy atirathaḥ karṇo bhidyamānaḥ sma sāyakaiḥ<BR>
07,108.041c	na jahau samare bhīmaṃ kruddharūpaṃ paraṃtapaḥ<BR>
07,109.001	saṃjaya uvāca<BR>
07,109.001a	sa tathā virathaḥ karṇaḥ punar bhīmena nirjitaḥ<BR>
07,109.001c	ratham anyaṃ samāsthāya sadyo vivyādha pāṇḍavam<BR>
07,109.002a	mahāgajāv ivāsādya viṣāṇāgraiḥ parasparam<BR>
07,109.002c	śaraiḥ pūrṇāyatotsṛṣṭair anyonyam abhijaghnatuḥ<BR>
07,109.003a	atha karṇaḥ śaravrātair bhīmaṃ balavad ardayat<BR>
07,109.003c	nanāda balavan nādaṃ punar vivyādha corasi<BR>
07,109.004a	taṃ bhīmo daśabhir bāṇaiḥ pratyavidhyad ajihmagaiḥ<BR>
07,109.004c	punar vivyādha viṃśatyā śarāṇāṃ nataparvaṇām<BR>
07,109.005a	karṇas tu navabhir bhīmaṃ viddhvā rājan stanāntare<BR>
07,109.005c	dhvajam ekena vivyādha sāyakena śitena ha<BR>
07,109.006a	sāyakānāṃ tataḥ pārthas triṣaṣṭyā pratyavidhyata<BR>
07,109.006c	tottrair iva mahānāgaṃ kaśābhir iva vājinam<BR>
07,109.007a	so 'tividdho mahārāja pāṇḍavena yaśasvinā<BR>
07,109.007c	sṛkviṇī lelihan vīraḥ krodhasaṃraktalocanaḥ<BR>
07,109.007d*0854_01	ciccheda kārmukaṃ tūrṇaṃ pāṇḍavasya mahātmanaḥ<BR>
07,109.008a	tataḥ śaraṃ mahārāja sarvakāyāvadāraṇam<BR>
07,109.008c	prāhiṇod bhīmasenāya balāyendra ivāśanim<BR>
07,109.009a	sa nirbhidya raṇe pārthaṃ sūtaputradhanuścyutaḥ<BR>
07,109.009c	agacchad dārayan bhūmiṃ citrapuṅkhaḥ śilīmukhaḥ<BR>
07,109.009d*0855_01	tato bhīmo mahābāhuḥ krodhasaṃraktalocanaḥ<BR>
07,109.010a	sarvaśaikyāṃ catuṣkiṣkuṃ gurvīṃ rukmāṅgadāṃ gadām<BR>
07,109.010c	prāhiṇot sūtaputrāya ṣaḍasrām avicārayan<BR>
07,109.011a	tayā jaghānādhiratheḥ sadaśvān sādhuvāhinaḥ<BR>
07,109.011c	gadayā bhārataḥ kruddho vajreṇendra ivāsurān<BR>
07,109.012a	tato bhīmo mahābāhuḥ kṣurābhyāṃ bharatarṣabha<BR>
07,109.012c	dhvajam ādhiratheś chittvā sūtam abhyahanat tadā<BR>
07,109.012d*0856_01	mahābalān mahāvegān sadaśvān gadayā hatān<BR>
07,109.012d*0856_02	sūtaṃ ca nihataṃ dṛṣṭvā ketuṃ ca vinipātitam<BR>
07,109.013a	hatāśvasūtam utsṛjya rathaṃ sa patitadhvajam<BR>
07,109.013c	visphārayan dhanuḥ karṇas tasthau bhārata durmanāḥ<BR>
07,109.014a	tatrādbhutam apaśyāma rādheyasya parākramam<BR>
07,109.014c	viratho rathināṃ śreṣṭho vārayām āsa yad ripum<BR>
07,109.015a	virathaṃ taṃ rathaśreṣṭhaṃ dṛṣṭvādhirathim āhave<BR>
07,109.015c	duryodhanas tato rājann abhyabhāṣata durmukham<BR>
07,109.016a	eṣa durmukha rādheyo bhīmena virathīkṛtaḥ<BR>
07,109.016c	taṃ rathena naraśreṣṭhaṃ saṃpādaya mahāratham<BR>
07,109.017a	duryodhanavacaḥ śrutvā tato bhārata durmukhaḥ<BR>
07,109.017c	tvaramāṇo 'byayāt karṇaṃ bhīmaṃ cāvārayac charaiḥ<BR>
07,109.018a	durmukhaṃ prekṣya saṃgrāme sūtaputrapadānugam<BR>
07,109.018c	vāyuputraḥ prahṛṣṭo 'bhūt sṛkkiṇī parilelihan<BR>
07,109.019a	tataḥ karṇaṃ mahārāja vārayitvā śilīmukhaiḥ<BR>
07,109.019c	durmukhāya rathaṃ śīghraṃ preṣayām āsa pāṇḍavaḥ<BR>
07,109.020a	tasmin kṣaṇe mahārāja navabhir nataparvabhiḥ<BR>
07,109.020c	supuṅkhair durmukhaṃ bhīmaḥ śarair ninye yamakṣayam<BR>
07,109.021a	tatas tam evādhirathiḥ syandanaṃ durmukhe hate<BR>
07,109.021c	āsthitaḥ prababhau rājan dīpyamāna ivāṃśumān<BR>
07,109.022a	śayānaṃ bhinnamarmāṇaṃ durmukhaṃ śoṇitokṣitam<BR>
07,109.022c	dṛṣṭvā karṇo 'śrupūrṇākṣo muhūrtaṃ nābhyavartata<BR>
07,109.023a	taṃ gatāsum atikramya kṛtvā karṇaḥ pradakṣiṇam<BR>
07,109.023c	dīrgham uṣṇaṃ śvasan vīro na kiṃ cit pratyapadyata<BR>
07,109.024a	tasmiṃs tu vivare rājan nārācān gārdhravāsasaḥ<BR>
07,109.024c	prāhiṇot sūtaputrāya bhīmasenaś caturdaśa<BR>
07,109.025a	te tasya kavacaṃ bhittvā svarṇapuṅkhā mahaujasaḥ<BR>
07,109.025c	hemacitrā mahārāja dyotayanto diśo daśa<BR>
07,109.026a	apiban sūtaputrasya śoṇitaṃ raktabhojanāḥ<BR>
07,109.026c	kruddhā iva manuṣyendra bhujagāḥ kālacoditāḥ<BR>
07,109.027a	prasarpamāṇā medinyāṃ te vyarocanta mārgaṇāḥ<BR>
07,109.027b*0857_01	te medinīṃ prasarpantaḥ śobhante rudhirokṣitāḥ<BR>
07,109.027c	ardhapraviṣṭāḥ saṃrabdhā bilānīva mahoragāḥ<BR>
07,109.028a	taṃ pratyavidhyad rādheyo jāmbūnadavibhūṣitaiḥ<BR>
07,109.028c	caturdaśabhir aty ugrair nārācair avicārayan<BR>
07,109.029a	te bhīmasenasya bhujaṃ savyaṃ nirbhidya patriṇaḥ<BR>
07,109.029c	prāviśan medinīṃ bhīmāḥ krauñcaṃ patrarathā iva<BR>
07,109.030a	te vyarocanta nārācāḥ praviśanto vasuṃdharām<BR>
07,109.030c	gacchaty astaṃ dinakare dīpyamānā ivāṃśavaḥ<BR>
07,109.031a	sa nirbhinno raṇe bhīmo nārācair marmabhedibhiḥ<BR>
07,109.031c	susrāva rudhiraṃ bhūri parvataḥ salilaṃ yathā<BR>
07,109.032a	sa bhīmas tribhir āyastaḥ sūtaputraṃ patatribhiḥ<BR>
07,109.032c	suparṇavegair vivyādha sārathiṃ cāsya saptabhiḥ<BR>
07,109.033a	sa vihvalo mahārāja karṇo bhīmabalārditaḥ<BR>
07,109.033c	prādravaj javanair aśvai raṇaṃ hitvā mahāyaśāḥ<BR>
07,109.033d*0858_01	tathā puruṣamānī san pratyapāyād raṇājirāt<BR>
07,109.034a	bhīmasenas tu visphārya cāpaṃ hemapariṣkṛtam<BR>
07,109.034c	āhave 'tiratho 'tiṣṭhaj jvalann iva hutāśanaḥ<BR>
07,110.001	dhṛtarāṣṭra uvāca<BR>
07,110.001a	daivam eva paraṃ manye dhik pauruṣam anarthakam<BR>
07,110.001c	yatrādhirathir āyasto nātarat pāṇḍavaṃ raṇe<BR>
07,110.002a	karṇaḥ pārthān sagovindāñ jetum utsahate raṇe<BR>
07,110.002c	na ca karṇasamaṃ yodhaṃ loke paśyāmi kaṃ cana<BR>
07,110.002e	iti duryodhanasyāham aśrauṣaṃ jalpato muhuḥ<BR>
07,110.003a	karṇo hi balavāñ śūro dṛḍhadhanvā jitaklamaḥ<BR>
07,110.003c	iti mām abravīt sūta mando duryodhanaḥ purā<BR>
07,110.004a	vasuṣeṇasahāyaṃ māṃ nālaṃ devāpi saṃyuge<BR>
07,110.004c	kim u pāṇḍusutā rājan gatasattvā vicetasaḥ<BR>
07,110.005a	tatra taṃ nirjitaṃ dṛṣṭvā bhujaṃgam iva nirviṣam<BR>
07,110.005c	yuddhāt karṇam apakrāntaṃ kiṃ svid duryodhano 'bravīt<BR>
07,110.006a	aho durmukham evaikaṃ yuddhānām aviśāradam<BR>
07,110.006c	prāveśayad dhutavahaṃ pataṃgam iva mohitaḥ<BR>
07,110.006d*0859_01	ko hi prāveśayen nūnaṃ muktvā taṃ mama putrakam<BR>
07,110.006d*0860_01	pataṃgam iva saṃdīptaṃ bhīmāgniṃ samaveśayat<BR>
07,110.007a	aśvatthāmā madrarājaḥ kṛpaḥ karṇaś ca saṃgatāḥ<BR>
07,110.007c	na śaktāḥ pramukhe sthātuṃ nūnaṃ bhīmasya saṃjaya<BR>
07,110.008a	te 'pi cāsya mahāghoraṃ balaṃ nāgāyutopamam<BR>
07,110.008c	jānanto vyavasāyaṃ ca krūraṃ mārutatejasaḥ<BR>
07,110.009a	kimarthaṃ krūrakarmāṇaṃ yamakālāntakopamam<BR>
07,110.009c	balasaṃrambhavīryajñāḥ kopayiṣyanti saṃyuge<BR>
07,110.010a	karṇas tv eko mahābāhuḥ svabāhubalam āśritaḥ<BR>
07,110.010c	bhīmasenam anādṛtya raṇe 'yudhyata sūtajaḥ<BR>
07,110.011a	yo 'jayat samare karṇaṃ puraṃdara ivāsuram<BR>
07,110.011c	na sa pāṇḍusuto jetuṃ śakyaḥ kena cid āhave<BR>
07,110.012a	droṇaṃ yaḥ saṃpramathyaikaḥ praviṣṭo mama vāhinīm<BR>
07,110.012c	bhīmo dhanaṃjayānveṣī kas tam archej jijīviṣuḥ<BR>
07,110.013a	ko hi saṃjaya bhīmasya sthātum utsahate 'grataḥ<BR>
07,110.013c	udyatāśanivajrasya mahendrasyeva dānavaḥ<BR>
07,110.014a	pretarājapuraṃ prāpya nivartetāpi mānavaḥ<BR>
07,110.014c	na bhīmasenaṃ saṃprāpya nivarteta kadā cana<BR>
07,110.015a	pataṃgā iva vahniṃ te prāviśann alpacetasaḥ<BR>
07,110.015c	ye bhīmasenaṃ saṃkruddham abhyadhāvan vimohitāḥ<BR>
07,110.016a	yat tat sabhāyāṃ bhīmena mama putravadhāśrayam<BR>
07,110.016c	śaptaṃ saṃrambhiṇogreṇa kurūṇāṃ śṛṇvatāṃ tadā<BR>
07,110.017a	tan nūnam abhisaṃcintya dṛṣṭvā karṇaṃ ca nirjitam<BR>
07,110.017c	duḥśāsanaḥ saha bhrātrā bhayād bhīmād upāramat<BR>
07,110.018a	yaś ca saṃjaya durbuddhir abravīt samitau muhuḥ<BR>
07,110.018c	karṇo duḥśāsano 'haṃ ca jeṣyāmo yudhi pāṇḍavān<BR>
07,110.019a	sa nūnaṃ virathaṃ dṛṣṭvā karṇaṃ bhīmena nirjitam<BR>
07,110.019b*0861_01	sa nūnaṃ nirjitaṃ karṇaṃ dṛṣṭvā bhīmena saṃyuge<BR>
07,110.019c	pratyākhyānāc ca kṛṣṇasya bhṛśaṃ tapyati saṃjaya<BR>
07,110.020a	dṛṣṭvā bhrātṝn hatān yuddhe bhīmasenena daṃśitān<BR>
07,110.020c	ātmāparādhāt sumahan nūnaṃ tapyati putrakaḥ<BR>
07,110.021a	ko hi jīvitam anvicchan pratīpaṃ pāṇḍavaṃ vrajet<BR>
07,110.021c	bhīmaṃ bhīmāyudhaṃ kruddhaṃ sākṣāt kālam iva sthitam<BR>
07,110.022a	vaḍavāmukhamadhyastho mucyetāpi hi mānavaḥ<BR>
07,110.022c	na bhīmamukhasaṃprāpto mucyeteti matir mama<BR>
07,110.023a	na pāṇḍavā na pāñcālā na ca keśavasātyakī<BR>
07,110.023c	jānanti yudhi saṃrabdhā jīvitaṃ parirakṣitum<BR>
07,110.023d*0862_01	aho mama sutānāṃ hi vipannaṃ sūta jīvitam<BR>
07,110.024	saṃjaya uvāca<BR>
07,110.024a	yat saṃśocasi kauravya vartamāne janakṣaye<BR>
07,110.024c	tvam asya jagato mūlaṃ vināśasya na saṃśayaḥ<BR>
07,110.025a	svayaṃ vairaṃ mahat kṛtvā putrāṇāṃ vacane sthitaḥ<BR>
07,110.025c	ucyamāno na gṛhṇīṣe martyaḥ pathyam ivauṣadham<BR>
07,110.026a	svayaṃ pītvā mahārāja kālakūṭaṃ sudurjaram<BR>
07,110.026c	tasyedānīṃ phalaṃ kṛtsnam avāpnuhi narottama<BR>
07,110.026d*0863_01	prāpyedānīṃ phalaṃ tasya yathā pītvā viṣaṃ tathā<BR>
07,110.026d*0864_01	sukṛtasya supṛṣṭasya sujātasya mahāmṛdhe<BR>
07,110.027a	yat tu kutsayase yodhān yudhyamānān yathābalam<BR>
07,110.027c	atra te varṇayiṣyāmi yathā yuddham avartata<BR>
07,110.028a	dṛṣṭvā karṇaṃ tu putrās te bhīmasenaparājitam<BR>
07,110.028c	nāmṛṣyanta maheṣvāsāḥ sodaryāḥ pañca māriṣa<BR>
07,110.029a	durmarṣaṇo duḥsahaś ca durmado durdharo jayaḥ<BR>
07,110.029c	pāṇḍavaṃ citrasaṃnāhās taṃ pratīpam upādravan<BR>
07,110.030a	te samantān mahābāhuṃ parivārya vṛkodaram<BR>
07,110.030c	diśaḥ śaraiḥ samāvṛṇvañ śalabhānām iva vrajaiḥ<BR>
07,110.031a	āgacchatas tān sahasā kumārān devarūpiṇaḥ<BR>
07,110.031c	pratijagrāha samare bhīmaseno hasann iva<BR>
07,110.032a	tava dṛṣṭvā tu tanayān bhīmasenasamīpagān<BR>
07,110.032c	abhyavartata rādheyo bhīmasenaṃ mahābalam<BR>
07,110.033a	visṛjan viśikhān rājan svarṇapuṅkhāñ śilāśitān<BR>
07,110.033c	taṃ tu bhīmo 'bhyayāt tūrṇaṃ vāryamāṇaḥ sutais tava<BR>
07,110.034a	kuravas tu tataḥ karṇaṃ parivārya samantataḥ<BR>
07,110.034c	avākiran bhīmasenaṃ śaraiḥ saṃnataparvabhiḥ<BR>
07,110.035a	tān bāṇaiḥ pañcaviṃśatyā sāśvān rājan nararṣabhān<BR>
07,110.035b*0865_01	bhīmasenas tato bāṇaiḥ pañca rājan sutāṃs tava<BR>
07,110.035c	sasūtān bhīmadhanuṣo bhīmo ninye yamakṣayam<BR>
07,110.036a	prāpatan syandanebhyas te sārdhaṃ sūtair gatāsavaḥ<BR>
07,110.036c	citrapuṣpadharā bhagnā vāteneva mahādrumāḥ<BR>
07,110.037a	tatrādbhutam apaśyāma bhīmasenasya vikramam<BR>
07,110.037c	saṃvāryādhirathiṃ bāṇair yaj jaghāna tavātmajān<BR>
07,110.038a	sa vāryamāṇo bhīmena śitair bāṇaiḥ samantataḥ<BR>
07,110.038c	sūtaputro mahārāja bhīmasenam avaikṣata<BR>
07,110.039a	taṃ bhīmasenaḥ saṃrambhāt krodhasaṃraktalocanaḥ<BR>
07,110.039c	visphārya sumahac cāpaṃ muhuḥ karṇam avaikṣata<BR>
07,111.001	saṃjaya uvāca<BR>
07,111.001a	tavātmajāṃs tu patitān dṛṣṭvā karṇaḥ pratāpavān<BR>
07,111.001c	krodhena mahatāviṣṭo nirviṇṇo 'bhūt sa jīvitāt<BR>
07,111.002a	āgaskṛtam ivātmānaṃ mene cādhirathis tadā<BR>
07,111.002b*0866_01	yat pratyakṣaṃ tava sutā bhīmena nihatā raṇe<BR>
07,111.002c	bhīmasenaṃ tataḥ kruddhaḥ samādravata saṃbhramāt<BR>
07,111.002d*0867_01	nicakhāna sa saṃbhrāntaḥ pūrvavairam anusmaran<BR>
07,111.003a	sa bhīmaṃ pañcabhir viddhvā rādheyaḥ prahasann iva<BR>
07,111.003c	punar vivyādha saptatyā svarṇapuṅkhaiḥ śilāśitaiḥ<BR>
07,111.004a	avahāsaṃ tu taṃ pārtho nāmṛṣyata vṛkodaraḥ<BR>
07,111.004c	tato vivyādha rādheyaṃ śatena nataparvaṇām<BR>
07,111.005a	punaś ca viśikhais tīkṣṇair viddhvā pañcabhir āśugaiḥ<BR>
07,111.005b*0868_01	raṇe bhūyo 'pi rādheyaṃ viddhvā pañcabhir āyasaiḥ<BR>
07,111.005c	dhanuś ciccheda bhallena sūtaputrasya māriṣa<BR>
07,111.006a	athānyad dhanur ādāya karṇo bhārata durmanāḥ<BR>
07,111.006c	iṣubhiś chādayām āsa bhīmasenaṃ samantataḥ<BR>
07,111.007a	tasya bhīmo hayān hatvā vinihatya ca sārathim<BR>
07,111.007c	prajahāsa mahāhāsaṃ kṛte pratikṛtaṃ punaḥ<BR>
07,111.008a	iṣubhiḥ kārmukaṃ cāsya cakarta puruṣarṣabhaḥ<BR>
07,111.008c	tat papāta mahārāja svarṇapṛṣṭhaṃ mahāsvanam<BR>
07,111.008d*0869_01	papātātha mahac cāpaṃ hemapṛṣṭhaṃ durāsadam<BR>
07,111.009a	avārohad rathāt tasmād atha karṇo mahārathaḥ<BR>
07,111.009c	gadāṃ gṛhītvā samare bhīmasenāya cākṣipat<BR>
07,111.010a	tām āpatantīṃ sahasā gadāṃ dṛṣṭvā vṛkodaraḥ<BR>
07,111.010c	śarair avārayad rājan sarvasainyasya paśyataḥ<BR>
07,111.011a	tato bāṇasahasrāṇi preṣayām āsa pāṇḍavaḥ<BR>
07,111.011c	sūtaputravadhākāṅkṣī tvaramāṇaḥ parākramī<BR>
07,111.012a	tān iṣūn iṣubhiḥ karṇo vārayitvā mahāmṛdhe<BR>
07,111.012c	kavacaṃ bhīmasenasya pātayām āsa sāyakaiḥ<BR>
07,111.013a	athainaṃ pañcaviṃśatyā kṣudrakāṇāṃ samārpayat<BR>
07,111.013c	paśyatāṃ sarvabhūtānāṃ tad adbhutam ivābhavat<BR>
07,111.014a	tato bhīmo mahārāja navabhir nataparvaṇām<BR>
07,111.014c	raṇe 'preṣayata kruddhaḥ sūtaputrasya māriṣa<BR>
07,111.015a	te tasya kavacaṃ bhittvā tathā bāhuṃ ca dakṣiṇam<BR>
07,111.015c	abhyagur dharaṇīṃ tīkṣṇā valmīkam iva pannagāḥ<BR>
07,111.015d*0870_01	sa chādyamāno bāṇaughair bhīmasenadhanuścyutaiḥ<BR>
07,111.015d*0870_02	punar evābhavat karṇo bhīmasenāt parāṅmukhaḥ<BR>
07,111.016a	rādheyaṃ tu raṇe dṛṣṭvā padātinam avasthitam<BR>
07,111.016c	bhīmasenena saṃrabdhaṃ rājā duryodhano 'bravīt<BR>
07,111.016e	tvaradhvaṃ sarvato yattā rādheyasya rathaṃ prati<BR>
07,111.017a	tatas tava sutā rājañ śrutvā bhrātur vaco drutam<BR>
07,111.017c	abhyayuḥ pāṇḍavaṃ yuddhe visṛjantaḥ śitāñ śarān<BR>
07,111.018a	citropacitraś citrākṣaś cārucitraḥ śarāsanaḥ<BR>
07,111.018c	citrāyudhaś citravarmā samare citrayodhinaḥ<BR>
07,111.019a	āgacchatas tān sahasā bhīmo rājan mahārathaḥ<BR>
07,111.019b*0871_01	tān āpatata evāśu bhīmaseno mahārathaḥ<BR>
07,111.019c	sāśvasūtadhvajān yattān pātayām āsa saṃyuge<BR>
07,111.019e	te hatā nyapatan bhūmau vātanunnā iva drumāḥ<BR>
07,111.020a	dṛṣṭvā vinihatān putrāṃs tava rājan mahārathān<BR>
07,111.020c	aśrupūrṇamukhaḥ karṇaḥ kaśmalaṃ samapadyata<BR>
07,111.021a	ratham anyaṃ samāsthāya vidhivat kalpitaṃ punaḥ<BR>
07,111.021c	abhyayāt pāṇḍavaṃ yuddhe tvaramāṇaḥ parākramī<BR>
07,111.022a	tāv anyonyaṃ śarair viddhvā svarṇapuṅkhaiḥ śilāśitaiḥ<BR>
07,111.022c	vyabhrājetāṃ mahārāja puṣpitāv iva kiṃśukau<BR>
07,111.023a	ṣaṭtriṃśadbhis tato bhallair niśitais tigmatejanaiḥ<BR>
07,111.023c	vyadhamat kavacaṃ kruddhaḥ sūtaputrasya pāṇḍavaḥ<BR>
07,111.023d*0872_01	sūtaputro 'pi kaunteyaṃ śaraiḥ saṃnataparvabhiḥ<BR>
07,111.023d*0872_02	pañcāśatā mahābāhur vivyādha bharatarṣabha<BR>
07,111.024a	raktacandanadigdhāṅgau śaraiḥ kṛtamahāvraṇau<BR>
07,111.024c	śoṇitāktau vyarājetāṃ kālasūryāv ivoditau<BR>
07,111.025a	tau śoṇitokṣitair gātraiḥ śaraiś chinnatanucchadau<BR>
07,111.025c	vivarmāṇau vyarājetāṃ nirmuktāv iva pannagau<BR>
07,111.025d*0873_01	krodhāgnitejasā dīptau saṃrambhād raktalocanau<BR>
07,111.025d*0873_02	vyabhrājetāṃ mahārāja vidhūmāv iva pāvakau<BR>
07,111.026a	vyāghrāv iva naravyāghrau daṃṣṭrābhir itaretaram<BR>
07,111.026c	śaradaṃṣṭrā vidhunvānau tatakṣatur ariṃdamau<BR>
07,111.026d*0874_01	śaradhārāsṛjau vīrau meghāv iva vavarṣatuḥ<BR>
07,111.027a	vāraṇāv iva saṃsaktau raṅgamadhye virejatuḥ<BR>
07,111.027c	tudantau viśikhais tīkṣṇair mattavāraṇavikramau<BR>
07,111.028a	pracchādayantau samare śarajālaiḥ parasparam<BR>
07,111.028c	rathābhyāṃ nādayantau ca diśaḥ sarvā viceratuḥ<BR>
07,111.029a	tau rathābhyāṃ mahārāja maṇḍalāvartanādiṣu<BR>
07,111.029c	vyarocetāṃ mahātmānau vṛtravajradharāv iva<BR>
07,111.029d*0875_01	vāraṇāv iva cānyonyaṃ viṣāṇābhyām ariṃdamau<BR>
07,111.029d*0875_02	nirbhindantau svagātrāṇi sāyakaiś cāru rejatuḥ<BR>
07,111.029d*0875_03	nādayantau pravalgantau vikrīḍantau parasparam<BR>
07,111.029d*0875_04	maṇḍalāni vikurvāṇau rathābhyāṃ rathasattamau<BR>
07,111.029d*0875_05	vṛṣabhāv iva nardantau balinau vāsitāntare<BR>
07,111.029d*0875_06	siṃhāv iva parākrāntau narasiṃhau mahābalau<BR>
07,111.029d*0875_07	parasparaṃ vīkṣamāṇau krodhasaṃraktalocanau<BR>
07,111.029d*0875_08	yuyudhāte mahāvīryau śakravairocanī yathā<BR>
07,111.030a	sahastābharaṇābhyāṃ tu bhujābhyāṃ vikṣipan dhanuḥ<BR>
07,111.030c	vyarocata raṇe bhīmaḥ savidyud iva toyadaḥ<BR>
07,111.031a	sa cāpaghoṣastanitaḥ śaradhārāmbudo mahān<BR>
07,111.031c	bhīmamegho mahārāja karṇaparvatam abhyayāt<BR>
07,111.032a	tataḥ śarasahasreṇa dhanurmuktena bhārata<BR>
07,111.032c	pāṇḍavo vyakirat karṇaṃ ghano 'drim iva vṛṣṭibhiḥ<BR>
07,111.032d*0876_01	bhīmam ācchādayat tūrṇaṃ yathādriṃ toyado 'mbunā<BR>
07,111.033a	tatrāvaikṣanta putrās te bhīmasenasya vikramam<BR>
07,111.033c	supuṅkhaiḥ kaṅkavāsobhir yat karṇaṃ chādayac charaiḥ<BR>
07,111.034a	sa nandayan raṇe pārthaṃ keśavaṃ ca yaśasvinam<BR>
07,111.034c	sātyakiṃ cakrarakṣau ca bhīmaḥ karṇam ayodhayat<BR>
07,111.035a	vikramaṃ bhujayor vīryaṃ dhairyaṃ ca viditātmanaḥ<BR>
07,111.035c	putrās tava mahārāja dadṛśuḥ pāṇḍavasya ha<BR>
07,112.001	saṃjaya uvāca<BR>
07,112.001a	bhīmasenasya rādheyaḥ śrutvā jyātalanisvanam<BR>
07,112.001c	nāmṛṣyata yathā matto gajaḥ pratigajasvanam<BR>
07,112.002a	apakramya sa bhīmasya muhūrtaṃ śaragocarāt<BR>
07,112.002c	tava cādhirathir dṛṣṭvā syandanebhyaś cyutān sutān<BR>
07,112.002d*0877_01	putrāṃs tava dadarśātha bhīmasenena pātitān<BR>
07,112.003a	bhīmasenena nihatān vimanā duḥkhito 'bhavat<BR>
07,112.003c	niḥśvasan dīrgham uṣṇaṃ ca punaḥ pāṇḍavam abhyayāt<BR>
07,112.004a	sa tāmranayanaḥ krodhāc chvasann iva mahoragaḥ<BR>
07,112.004c	babhau karṇaḥ śarān asyan raśmivān iva bhāskaraḥ<BR>
07,112.005a	raśmijālair ivārkasya vitatair bharatarṣabha<BR>
07,112.005c	karṇacāpacyutair bāṇaiḥ prācchādyata vṛkodaraḥ<BR>
07,112.006a	karṇacāpacyutāś citrāḥ śarā barhiṇavāsasaḥ<BR>
07,112.006c	viviśuḥ sarvataḥ pārthaṃ vāsāyevāṇḍajā drumam<BR>
07,112.007a	karṇacāpacyutā bāṇāḥ saṃpatantas tatas tataḥ<BR>
07,112.007c	rukmapuṅkhā vyarājanta haṃsāḥ śreṇīkṛtā iva<BR>
07,112.008a	cāpadhvajopaskarebhyaś chatrād īṣāmukhād yugāt<BR>
07,112.008c	prabhavanto vyadṛśyanta rājann ādhiratheḥ śarāḥ<BR>
07,112.009a	khaṃ pūrayan mahāvegān khagamān khagavāsasaḥ<BR>
07,112.009c	suvarṇavikṛtāṃś citrān mumocādhirathiḥ śarān<BR>
07,112.010a	tam antakam ivāyastam āpatantaṃ vṛkodaraḥ<BR>
07,112.010c	tyaktvā prāṇān abhikrudhya vivyādha navabhiḥ śaraiḥ<BR>
07,112.011a	tasya vegam asaṃsahyaṃ dṛṣṭvā karṇasya pāṇḍavaḥ<BR>
07,112.011c	mahataś ca śaraughāṃs tān naivāvyathata vīryavān<BR>
07,112.012a	tato vidhamyādhiratheḥ śarajālāni pāṇḍavaḥ<BR>
07,112.012c	vivyādha karṇaṃ viṃśatyā punar anyaiḥ śitaiḥ śaraiḥ<BR>
07,112.013a	yathaiva hi śaraiḥ pārthaḥ sūtaputreṇa chāditaḥ<BR>
07,112.013c	tathaiva karṇaṃ samare chādayām āsa pāṇḍavaḥ<BR>
07,112.014a	dṛṣṭvā tu bhīmasenasya vikramaṃ yudhi bhārata<BR>
07,112.014c	abhyanandaṃs tvadīyāś ca saṃprahṛṣṭāś ca cāraṇāḥ<BR>
07,112.015a	bhūriśravāḥ kṛpo drauṇir madrarājo jayadrathaḥ<BR>
07,112.015c	uttamaujā yudhāmanyuḥ sātyakiḥ keśavārjunau<BR>
07,112.016a	kurupāṇḍavānāṃ pravarā daśa rājan mahārathāḥ<BR>
07,112.016c	sādhu sādhv iti vegena siṃhanādam athānadan<BR>
07,112.017a	tasmiṃs tu tumule śabde pravṛtte lomaharṣaṇe<BR>
07,112.017c	abhyabhāṣata putrāṃs te rājan duryodhanas tvaran<BR>
07,112.018a	rājñaś ca rājaputrāṃś ca sodaryāṃś ca viśeṣataḥ<BR>
07,112.018c	karṇaṃ gacchata bhadraṃ vaḥ parīpsanto vṛkodarāt<BR>
07,112.019a	purā nighnanti rādheyaṃ bhīmacāpacyutāḥ śarāḥ<BR>
07,112.019c	te yatadhvaṃ maheṣvāsāḥ sūtaputrasya rakṣaṇe<BR>
07,112.020a	duryodhanasamādiṣṭāḥ sodaryāḥ sapta māriṣa<BR>
07,112.020c	bhīmasenam abhidrutya saṃrabdhāḥ paryavārayan<BR>
07,112.021a	te samāsādya kaunteyam āvṛṇvañ śaravṛṣṭibhiḥ<BR>
07,112.021c	parvataṃ vāridhārābhiḥ prāvṛṣīva balāhakāḥ<BR>
07,112.022a	te 'pīḍayan bhīmasenaṃ kruddhāḥ sapta mahārathāḥ<BR>
07,112.022c	prajāsaṃharaṇe rājan somaṃ sapta grahā iva<BR>
07,112.023a	tato vāmena kaunteyaḥ pīḍayitvā śarāsanam<BR>
07,112.023c	muṣṭinā pāṇḍavo rājan dṛḍhena supariṣkṛtam<BR>
07,112.024a	manuṣyasamatāṃ jñātvā sapta saṃdhāya sāyakān<BR>
07,112.024c	tebhyo vyasṛjad āyastaḥ sūryaraśminibhān prabhuḥ<BR>
07,112.025a	nirasyann iva dehebhyas tanayānām asūṃs tava<BR>
07,112.025b*0878_01	nirāsata sa dehebhyaḥ putrāṇām atha tair asūn<BR>
07,112.025c	bhīmaseno mahārāja pūrvavairam anusmaran<BR>
07,112.026a	te kṣiptā bhīmasenena śarā bhārata bhāratān<BR>
07,112.026c	vidārya khaṃ samutpetuḥ svarṇapuṅkhāḥ śilāśitāḥ<BR>
07,112.027a	teṣāṃ vidārya cetāṃsi śarā hemavibhūṣitāḥ<BR>
07,112.027b*0879_01	hitvā hitvā kṣitiṃ jagmus teṣām evāsubhiḥ saha<BR>
07,112.027c	vyarājanta mahārāja suparṇā iva khecarāḥ<BR>
07,112.028a	śoṇitādigdhavājāgrāḥ sapta hemapariṣkṛtāḥ<BR>
07,112.028c	putrāṇāṃ tava rājendra pītvā śoṇitam udgatāḥ<BR>
07,112.029a	te śarair bhinnamarmāṇo rathebhyaḥ prāpatan kṣitau<BR>
07,112.029c	girisānuruhā bhagnā dvipeneva mahādrumāḥ<BR>
07,112.030a	śatruṃjayaḥ śatrusahaś citraś citrāyudho dṛḍhaḥ<BR>
07,112.030c	citraseno vikarṇaś ca saptaite vinipātitāḥ<BR>
07,112.030d*0880_01	putrāṇāṃ tava sarveṣāṃ nihatānāṃ vṛkodaraḥ<BR>
07,112.030d*0880_02	śocaty atibhṛśaṃ duḥkhād vikarṇaṃ pāṇḍavaḥ priyam<BR>
07,112.030d*0880_03	pratijñeyaṃ mayā dattā nihantavyās tu saṃyuge<BR>
07,112.030d*0880_04	vikarṇa tenāsi hataḥ pratijñā rakṣitā mayā<BR>
07,112.030d*0880_05	tvam agāḥ saṃgaraṃ vīra kṣātradharmam anusmaran<BR>
07,112.030d*0880_06	viśeṣato 'si nṛpates tathāsmākaṃ hite rataḥ<BR>
07,112.030d*0880_07	nyāyato 'nyāyato naivam ekaḥ śoko mahādyutiḥ<BR>
07,112.030d*0881_01	tato vinihataḥ saṃkhye yuddhadharmo hi niṣṭhuraḥ<BR>
07,112.030d*0882_00	saṃjaya uvāca<BR>
07,112.030d*0882_01	agādhabuddhir gāṅgeyaḥ kṣitau suraguroḥ samaḥ<BR>
07,112.030d*0882_02	tyājitaḥ samare prāṇān ajeyas tridaśair api<BR>
07,112.030d*0882_03	yuddhadharme na saṃbandhā bhavanti kurusattama<BR>
07,112.031a	tān nihatya mahābāhū rādheyasyaiva paśyataḥ<BR>
07,112.031c	siṃhanādaravaṃ ghoram asṛjat pāṇḍunandanaḥ<BR>
07,112.032a	sa ravas tasya śūrasya dharmarājasya bhārata<BR>
07,112.032c	ācakhyāv iva tad yuddhaṃ vijayaṃ cātmano mahat<BR>
07,112.032d*0883_01	ācaṣṭeva ca tad yuddhaṃ bhīmasya vijayaṃ tathā<BR>
07,112.033a	taṃ śrutvā sumahānādaṃ bhīmasenasya dhanvinaḥ<BR>
07,112.033c	babhūva paramā prītir dharmarājasya saṃyuge<BR>
07,112.034a	tato hṛṣṭo mahārāja vāditrāṇāṃ mahāsvanaiḥ<BR>
07,112.034c	bhīmasenaravaṃ pārthaḥ pratijagrāha sarvaśaḥ<BR>
07,112.035a	abhyayāc caiva samare droṇam astrabhṛtāṃ varam<BR>
07,112.035c	harṣeṇa mahatā yuktaḥ kṛtasaṃjñe vṛkodare<BR>
07,112.036a	ekatriṃśan mahārāja putrāṃs tava mahārathān<BR>
07,112.036c	hatān duryodhano dṛṣṭvā kṣattuḥ sasmāra tad vacaḥ<BR>
07,112.037a	tad idaṃ samanuprāptaṃ kṣattur hitakaraṃ vacaḥ<BR>
07,112.037c	iti saṃcintya rājāsau nottaraṃ pratyapadyata<BR>
07,112.038a	yad dyūtakāle durbuddhir abravīt tanayas tava<BR>
07,112.038b*0884_01	sabhām ānāyya pāñcālīṃ karṇena sahito 'lpadhīḥ<BR>
07,112.038c	yac ca karṇo 'bravīt kṛṣṇāṃ sabhāyāṃ paruṣaṃ vacaḥ<BR>
07,112.039a	pramukhe pāṇḍuputrāṇāṃ tava caiva viśāṃ pate<BR>
07,112.039c	kauravāṇāṃ ca sarveṣām ācāryasya ca saṃnidhau<BR>
07,112.039d*0885_01	śṛṇvatas tava rājendra kauravāṇāṃ ca sarvaśaḥ<BR>
07,112.040a	vinaṣṭāḥ pāṇḍavāḥ kṛṣṇe śāśvataṃ narakaṃ gatāḥ<BR>
07,112.040c	patim anyaṃ vṛṇīṣveti tasyedaṃ phalam āgatam<BR>
07,112.041a	yat sma tāṃ paruṣāṇy āhuḥ sabhām ānāyya draupadīm<BR>
07,112.041c	pāṇḍavān ugradhanuṣaḥ krodhayantas tavātmajāḥ<BR>
07,112.041d*0886_01	yac ca ṣaṇḍhatilādīni paruṣāṇi tavātmajaiḥ<BR>
07,112.041d*0886_02	śrāvitās te mahātmānaḥ pāṇḍavāḥ kopayiṣṇubhiḥ<BR>
07,112.042a	taṃ bhīmasenaḥ krodhāgniṃ trayodaśa samāḥ sthitam<BR>
07,112.042c	visṛjaṃs tava putrāṇām antaṃ gacchati kaurava<BR>
07,112.043a	vilapaṃś ca bahu kṣattā śamaṃ nālabhata tvayi<BR>
07,112.043b*0887_01	bahu kṣattā ca vilapan na lebhe praśamaṃ tvayi<BR>
07,112.043c	saputro bharataśreṣṭha tasya bhuṅkṣva phalodayam<BR>
07,112.043d*0888_01	tvayā vṛddhena dhīreṇa kāryatattvārthadarśinā<BR>
07,112.043d*0888_02	na kṛtaṃ suhṛdāṃ vākyaṃ daivam atra parāyaṇam<BR>
07,112.043d*0888_03	tan mā śuco naravyāghra tavaivāpanayo mahān<BR>
07,112.043d*0888_04	vināśahetuḥ putrāṇāṃ bhavān eva mato mama<BR>
07,112.043e	hato vikarṇo rājendra citrasenaś ca vīryavān<BR>
07,112.044a	pravarān ātmajānāṃ te sutāṃś cānyān mahārathān<BR>
07,112.044c	yān yāṃś ca dadṛśe bhīmaś cakṣurviṣayam āgatān<BR>
07,112.044e	putrāṃs tava mahābāho tvarayā tāñ jaghāna ha<BR>
07,112.044f*0889_01	evaṃ sa vartate raudraḥ saṃgrāmo bharatarṣabha<BR>
07,112.045a	tvatkṛte hy aham adrākṣaṃ dahyamānāṃ varūthinīm<BR>
07,112.045c	sahasraśaḥ śarair muktaiḥ pāṇḍavena vṛṣeṇa ca<BR>
07,113.001	dhṛtarāṣṭra uvāca<BR>
07,113.001a	mahān apanayaḥ sūta mamaivātra viśeṣataḥ<BR>
07,113.001c	sa idānīm anuprāpto manye saṃjaya śocataḥ<BR>
07,113.002a	yad gataṃ tad gatam iti mamāsīn manasi sthitam<BR>
07,113.002c	idānīm atra kiṃ kāryaṃ prakariṣyāmi saṃjaya<BR>
07,113.003a	yathā tv eṣa kṣayo vṛtto mamāpanayasaṃbhavaḥ<BR>
07,113.003c	vīrāṇāṃ tan mamācakṣva sthirībhūto 'smi saṃjaya<BR>
07,113.004	saṃjaya uvāca<BR>
07,113.004a	karṇabhīmau mahārāja parākrāntau mahāhave<BR>
07,113.004c	bāṇavarṣāṇy avarṣetāṃ vṛṣṭimantāv ivāmbudau<BR>
07,113.005a	bhīmanāmāṅkitā bāṇāḥ svarṇapuṅkhāḥ śilāśitāḥ<BR>
07,113.005c	viviśuḥ karṇam āsādya bhindanta iva jīvitam<BR>
07,113.006a	tathaiva karṇanirmuktaiḥ saviṣair iva pannagaiḥ<BR>
07,113.006c	ākīryata raṇe bhīmaḥ śataśo 'tha sahasraśaḥ<BR>
07,113.007a	tayoḥ śarair mahārāja saṃpatadbhiḥ samantataḥ<BR>
07,113.007c	babhūva tava sainyānāṃ saṃkṣobhaḥ sāgaropamaḥ<BR>
07,113.008a	bhīmacāpacyutair bāṇais tava sainyam ariṃdama<BR>
07,113.008c	avadhyata camūmadhye ghorair āśīviṣopamaiḥ<BR>
07,113.009a	vāraṇaiḥ patitai rājan vājibhiś ca naraiḥ saha<BR>
07,113.009c	adṛśyata mahī kīrṇā vātanunnair drumair iva<BR>
07,113.010a	te vadhyamānāḥ samare bhīmacāpacyutaiḥ śaraiḥ<BR>
07,113.010c	prādravaṃs tāvakā yodhāḥ kim etad iti cābruvan<BR>
07,113.011a	tato vyudastaṃ tat sainyaṃ sindhusauvīrakauravam<BR>
07,113.011c	protsāritaṃ mahāvegaiḥ karṇapāṇḍavayoḥ śaraiḥ<BR>
07,113.012a	te śarāturabhūyiṣṭhā hatāśvanaravāhanāḥ<BR>
07,113.012c	utsṛjya karṇaṃ bhīmaṃ ca prādravan sarvatodiśam<BR>
07,113.013a	nūnaṃ pārthārtham evāsmān mohayanti divaukasaḥ<BR>
07,113.013c	yat karṇabhīmaprabhavair vadhyate no balaṃ śaraiḥ<BR>
07,113.014a	evaṃ bruvanto yodhās te tāvakā bhayapīḍitāḥ<BR>
07,113.014c	śarapātaṃ samutsṛjya sthitā yuddhadidṛkṣavaḥ<BR>
07,113.015a	tataḥ prāvartata nadī ghorarūpā mahāhave<BR>
07,113.015c	babhūva ca viśeṣeṇa bhīrūṇāṃ bhayavardhinī<BR>
07,113.016a	vāraṇāśvamanuṣyāṇāṃ rudhiraughasamudbhavā<BR>
07,113.016c	saṃvṛtā gatasattvaiś ca manuṣyagajavājibhiḥ<BR>
07,113.017a	sānukarṣapatākaiś ca dvipāśvarathabhūṣaṇaiḥ<BR>
07,113.017b*0890_01	śatakumbhavicitraiś ca<BR>
07,113.017c	syandanair apaviddhaiś ca bhagnacakrākṣakūbaraiḥ<BR>
07,113.018a	jātarūpapariṣkārair dhanurbhiḥ sumahādhanaiḥ<BR>
07,113.018c	suvarṇapuṅkhair iṣubhir nārācaiś ca sahasraśaḥ<BR>
07,113.019a	karṇapāṇḍavanirmuktair nirmuktair iva pannagaiḥ<BR>
07,113.019c	prāsatomarasaṃghātaiḥ khaḍgaiś ca saparaśvadhaiḥ<BR>
07,113.020a	suvarṇavikṛtaiś cāpi gadāmusalapaṭṭiśaiḥ<BR>
07,113.020c	vajraiś ca vividhākāraiḥ śaktibhiḥ parighair api<BR>
07,113.020e	śataghnībhiś ca citrābhir babhau bhārata medinī<BR>
07,113.021a	kanakāṅgadakeyūraiḥ kuṇḍalair maṇibhiḥ śubhaiḥ<BR>
07,113.021b*0891_01	valayair apaviddhaiś ca tathaivāṅguliveṣṭanaiḥ<BR>
07,113.021b*0891_02	cūḍāmaṇibhir uṣṇīṣaiḥ svarṇasūtraiś ca māriṣa<BR>
07,113.021c	tanutraiḥ satalatraiś ca hārair niṣkaiś ca bhārata<BR>
07,113.022a	vastraiś chatraiś ca vidhvastaiś cāmaravyajanair api<BR>
07,113.022c	gajāśvamanujair bhinnaiḥ śastraiḥ syandanabhūṣaṇaiḥ<BR>
07,113.023a	tais taiś ca vividhair bhāvais tatra tatra vasuṃdharā<BR>
07,113.023c	patitair apaviddhaiś ca saṃbabhau dyaur iva grahaiḥ<BR>
07,113.024a	acintyam adbhutaṃ caiva tayoḥ karmātimānuṣam<BR>
07,113.024c	dṛṣṭvā cāraṇasiddhānāṃ vismayaḥ samapadyata<BR>
07,113.025a	agner vāyusahāyasya gatiḥ kakṣa ivāhave<BR>
07,113.025c	āsīd bhīmasahāyasya raudram ādhirather gatam<BR>
07,113.025e	nipātitadhvajarathaṃ hatavājinaradvipam<BR>
07,113.026a	gajābhyāṃ saṃprayuktābhyām āsīn naḍavanaṃ yathā<BR>
07,113.026c	tathābhūtaṃ mahat sainyam āsīd bhārata saṃyuge<BR>
07,113.026d*0892_01	meghajālanibhaṃ sainyam āsīt tava narādhipa<BR>
07,113.026e	vimardaḥ karṇabhīmābhyām āsīc ca paramo raṇe<BR>
07,114.001	saṃjaya uvāca<BR>
07,114.001a	tataḥ karṇo mahārāja bhīmaṃ viddhvā tribhiḥ śaraiḥ<BR>
07,114.001b*0893_01	punaś caturbhis tīkṣṇāgrair avidhyat kaṅkapatribhiḥ<BR>
07,114.001c	mumoca śaravarṣāṇi citrāṇi ca bahūni ca<BR>
07,114.002a	vadhyamāno mahārāja sūtaputreṇa pāṇḍavaḥ<BR>
07,114.002c	na vivyathe bhīmaseno bhidyamāna ivācalaḥ<BR>
07,114.003a	sa karṇaṃ karṇinā karṇe pītena niśitena ca<BR>
07,114.003c	vivyādha yudhi rājendra bhīmasenaḥ patatriṇā<BR>
07,114.003d*0894_01	vivyādha subhṛśaṃ saṃkhye tailadhautena māriṣa<BR>
07,114.004a	sa kuṇḍalaṃ mahat karṇāt karṇasyāpātayad bhuvi<BR>
07,114.004c	tapanīyaṃ mahārāja dīptaṃ jyotir ivāmbarāt<BR>
07,114.004d*0895_01	gāṅgeyapulinān mattaś cakravāko nadann iva<BR>
07,114.004d*0895_02	maṇimāṇikyajaḍitaṃ hutabhuk tigmatejasam<BR>
07,114.004d*0895_03	nigalad amṛtād ekāt tāmarasaṃ suraśilpinā kṛtam<BR>
07,114.004d*0895_04	śravaṇakuṇḍalaṃ karṇamadhyato nyapatad athāsya śuddham uttamam<BR>
07,114.005a	athāpareṇa bhallena sūtaputraṃ stanāntare<BR>
07,114.005c	ājaghāna bhṛśaṃ bhīmaḥ smayann iva mahābalaḥ<BR>
07,114.006a	punar asya tvaran bhīmo nārācān daśa bhārata<BR>
07,114.006c	raṇe praiṣīn mahāvegān yamadaṇḍopamāṃs tathā<BR>
07,114.007a	te lalāṭaṃ samāsādya sūtaputrasya māriṣa<BR>
07,114.007c	viviśuś coditās tena valmīkam iva pannagāḥ<BR>
07,114.008a	lalāṭasthais tu tair bāṇaiḥ sūtaputro vyarocata<BR>
07,114.008c	nīlotpalamayīṃ mālāṃ dhārayan sa purā yathā<BR>
07,114.008d*0896_01	so 'tividdho bhṛśaṃ karṇaḥ pāṇḍavena tarasvinā<BR>
07,114.008d*0896_02	rathakūbaram ālambya nyamīlayata locane<BR>
07,114.008d*0896_03	sa muhūrtāt punaḥ saṃjñāṃ labdhvā karṇaḥ paraṃtapaḥ<BR>
07,114.008d*0896_04	rudhirokṣitasarvāṅgaḥ krodham āhārayat param<BR>
07,114.009a	tataḥ kruddho raṇe karṇaḥ pīḍito dṛḍhadhanvanā<BR>
07,114.009c	vegaṃ cakre mahāvego bhīmasenavadhaṃ prati<BR>
07,114.010a	tasmai karṇaḥ śataṃ rājann iṣūṇāṃ gārdhravāsasām<BR>
07,114.010c	amarṣī balavān kruddhaḥ preṣayām āsa bhārata<BR>
07,114.011a	tataḥ prāsṛjad ugrāṇi śaravarṣāṇi pāṇḍavaḥ<BR>
07,114.011c	samare tam anādṛtya nāsya vīryam acintayat<BR>
07,114.011d*0897_01	tān acintya mahābāhur bhīmo bhīmaparākramaḥ<BR>
07,114.012a	tataḥ karṇo mahārāja pāṇḍavaṃ niśitaiḥ śaraiḥ<BR>
07,114.012c	ājaghānorasi kruddhaḥ kruddharūpaṃ paraṃtapaḥ<BR>
07,114.012d*0898_01	tāv ubhau naraśārdūlau śārdūlāv iva daṃṣṭriṇau<BR>
07,114.012d*0899_01	śaradaṃṣṭrau samāsādya tatakṣatur anantaram<BR>
07,114.013a	jīmūtāv iva cānyonyaṃ tau vavarṣatur āhave<BR>
07,114.013c	talaśabdaravaiś caiva trāsayantau parasparam<BR>
07,114.014a	śarajālaiś ca vividhaiś chādayām āsatur mṛdhe<BR>
07,114.014c	anyonyaṃ samare kruddhau kṛtapratikṛtaiṣiṇau<BR>
07,114.015a	tato bhīmo mahābāhū rādheyasya mahātmanaḥ<BR>
07,114.015c	kṣurapreṇa dhanuś chittvā karṇaṃ vivyādha patriṇā<BR>
07,114.016a	tad apāsya dhanuś chinnaṃ sūtaputro mahāmanāḥ<BR>
07,114.016c	anyat kārmukam ādatta vegaghnaṃ bhārasādhanam<BR>
07,114.016d*0900_01	tadapy atha nimeṣārdhāc cicchedāsya vṛkodaraḥ<BR>
07,114.016d*0900_02	tṛtīyaṃ ca caturthaṃ ca pañcamaṃ ṣaṣṭham eva ca<BR>
07,114.016d*0900_03	saptamaṃ cāṣṭamaṃ caiva navamaṃ daśamaṃ tathā<BR>
07,114.016d*0900_04	ekādaśaṃ dvādaśaṃ ca trayodaśam athāpi vā<BR>
07,114.016d*0900_05	caturdaśaṃ pañcadaśaṃ ṣoḍaśaṃ ca vṛkodaraḥ<BR>
07,114.016d*0900_06	tathā saptadaśaṃ caivam aṣṭādaśam athāpi vā<BR>
07,114.016d*0900_07	bahūni bhīmaś ciccheda karṇasyaivaṃ dhanūṃṣi ca<BR>
07,114.016d*0900_08	nimeṣārdhāt tataḥ karṇo dhanurhasto vyatiṣṭhata<BR>
07,114.017a	dṛṣṭvā ca kurusauvīrasaindhavānāṃ balakṣayam<BR>
07,114.017c	savarmadhvajaśastraiś ca patitaiḥ saṃvṛtāṃ mahīm<BR>
07,114.017d*0901_01	rathair vimathitair bhagnair aśvaiś cānyaiḥ pravegitaiḥ<BR>
07,114.017d*0901_02	bhraṣṭaśrīkair naravaraiḥ pāṃsukuṇṭhitamūrdhajaiḥ<BR>
07,114.018a	hastyaśvanaradehāṃś ca gatāsūn prekṣya sarvataḥ<BR>
07,114.018c	sūtaputrasya saṃrambhād dīptaṃ vapur ajāyata<BR>
07,114.019a	sa visphārya mahac cāpaṃ kārtasvaravibhūṣitam<BR>
07,114.019c	bhīmaṃ praikṣata rādheyo rājan ghoreṇa cakṣuṣā<BR>
07,114.020a	tataḥ kruddhaḥ śarān asyan sūtaputro vyarocata<BR>
07,114.020c	madhyaṃdinagato 'rciṣmāñ śaradīva divākaraḥ<BR>
07,114.021a	marīcivikacasyeva rājan bhānumato vapuḥ<BR>
07,114.021c	āsīd ādhirather ghoraṃ vapuḥ śaraśatārciṣaḥ<BR>
07,114.022a	karābhyām ādadānasya saṃdadhānasya cāśugān<BR>
07,114.022c	vikarṣato muñcato vā nāntaraṃ dadṛśū raṇe<BR>
07,114.023a	agnicakropamaṃ ghoraṃ maṇḍalīkṛtam āyudham<BR>
07,114.023c	karṇasyāsīn mahārāja savyadakṣiṇam asyataḥ<BR>
07,114.024a	svarṇapuṅkhāḥ suniśitāḥ karṇacāpacyutāḥ śarāḥ<BR>
07,114.024c	prācchādayan mahārāja diśaḥ sūryasya ca prabhām<BR>
07,114.025a	tataḥ kanakapuṅkhānāṃ śarāṇāṃ nataparvaṇām<BR>
07,114.025c	dhanuścyutānāṃ viyati dadṛśe bahudhā vrajaḥ<BR>
07,114.026a	śarāsanād ādhiratheḥ prabhavantaḥ sma sāyakāḥ<BR>
07,114.026c	śreṇīkṛtā vyarājanta rājan krauñcā ivāmbare<BR>
07,114.027a	gārdhrapatrāñ śilādhautān kārtasvaravibhūṣitān<BR>
07,114.027c	mahāvegān pradīptāgrān mumocādhirathiḥ śarān<BR>
07,114.028a	te tu cāpabaloddhūtāḥ śātakumbhavibhūṣitāḥ<BR>
07,114.028c	ajasram anvakīryanta śarāḥ pārtharathaṃ prati<BR>
07,114.029a	te vyomni ratnavikṛtā vyakāśanta sahasraśaḥ<BR>
07,114.029c	śalabhānām iva vrātāḥ śarāḥ karṇasamīritāḥ<BR>
07,114.030a	cāpād ādhirather muktāḥ prapatantaḥ sma sāyakāḥ<BR>
07,114.030c	eko dīrgha iva prāṃśuḥ prabhavan dṛśyate śaraḥ<BR>
07,114.031a	parvataṃ vāridhārābhiś chādayann iva toyadaḥ<BR>
07,114.031c	karṇaḥ prācchādayat kruddho bhīmaṃ sāyakavṛṣṭibhiḥ<BR>
07,114.032a	tatra bhārata bhīmasya balavīryaparākramam<BR>
07,114.032c	vyavasāyaṃ ca putrās te praikṣanta kurubhiḥ saha<BR>
07,114.033a	tāṃ samudram ivoddhūtāṃ śaravṛṣṭiṃ samutthitām<BR>
07,114.033c	acintayitvā bhīmas tu kruddhaḥ karṇam upādravat<BR>
07,114.034a	rukmapṛṣṭhaṃ mahac cāpaṃ bhīmasyāsīd viśāṃ pate<BR>
07,114.034c	ākarṣān maṇḍalībhūtaṃ śakracāpam ivāparam<BR>
07,114.034e	tasmāc charāḥ prādurāsan pūrayanta ivāmbaram<BR>
07,114.035a	suvarṇapuṅkhair bhīmena sāyakair nataparvabhiḥ<BR>
07,114.035c	gagane racitā mālā kāñcanīva vyarājata<BR>
07,114.036a	tato vyomni viṣaktāni śarajālāni bhāgaśaḥ<BR>
07,114.036c	āhatāni vyaśīryanta bhīmasenasya patribhiḥ<BR>
07,114.037a	karṇasya śarajālaughair bhīmasenasya cobhayoḥ<BR>
07,114.037c	agnisphuliṅgasaṃsparśair añjogatibhir āhave<BR>
07,114.037e	tais taiḥ kanakapuṅkhānāṃ dyaur āsīt saṃvṛtā vrajaiḥ<BR>
07,114.037f*0902_01	na sma sūryas tadābhāti na sma vāti samīraṇaḥ<BR>
07,114.037f*0902_02	śarajālāvṛte vyomni na cājñāyata kiṃ cana<BR>
07,114.038a	sa bhīmaṃ chādayan bāṇaiḥ sūtaputraḥ pṛthagvidhaiḥ<BR>
07,114.038c	upārohad anādṛtya tasya vīryaṃ mahātmanaḥ<BR>
07,114.039a	tayor visṛjatos tatra śarajālāni māriṣa<BR>
07,114.039c	vāyubhūtāny adṛśyanta saṃsaktānītaretaram<BR>
07,114.039d*0903_01	anyonyaśarasaṃsparśāt tayor manujasiṃhayoḥ<BR>
07,114.039d*0903_02	ākāśe bharataśreṣṭha pāvakaḥ samajāyata<BR>
07,114.040a	tasmai karṇaḥ śitān bāṇān karmāraparimārjitān<BR>
07,114.040c	suvarṇavikṛtān kruddhaḥ prāhiṇod vadhakāṅkṣayā<BR>
07,114.041a	tān antarikṣe viśikhais tridhaikaikam aśātayat<BR>
07,114.041c	viśeṣayan sūtaputraṃ bhīmas tiṣṭheti cābravīt<BR>
07,114.042a	punaś cāsṛjad ugrāṇi śaravarṣāṇi pāṇḍavaḥ<BR>
07,114.042c	amarṣī balavān kruddho didhakṣann iva pāvakaḥ<BR>
07,114.042d@012_0001	tataś caṭacaṭāśabdo godhāghātād abhūt tayoḥ<BR>
07,114.042d@012_0002	talaśabdaś ca sumahān siṃhanādaś ca bhairavaḥ<BR>
07,114.042d@012_0003	rathanemininādaś ca jyāśabdaś caiva dāruṇaḥ<BR>
07,114.042d@012_0004	yodhā vyupāraman yuddhād didṛkṣantaḥ parākramam<BR>
07,114.042d@012_0005	karṇapāṇḍavayo rājan parasparavadhaiṣiṇoḥ<BR>
07,114.042d@012_0006	devarṣisiddhagandharvāḥ sādhu sādhv ity apūjayan<BR>
07,114.042d@012_0007	mumucuḥ puṣpavarṣaṃ ca vidyādharagaṇās tathā<BR>
07,114.042d@012_0008	tato bhīmo mahābāhuḥ saṃrambhī dṛḍhavikramaḥ<BR>
07,114.042d@012_0009	astrair astrāṇi saṃvārya śarair vivyādha sūtajam<BR>
07,114.042d@012_0010	karṇo 'pi bhīmasenasya nivāryeṣūn mahābalaḥ<BR>
07,114.042d@012_0011	prāhiṇon nava nārācān āśīviṣasamān raṇe<BR>
07,114.042d@012_0012	tāvadbhir atha tān bhīmo vyomni ciccheda patribhiḥ<BR>
07,114.042d@012_0013	nārācān sūtaputrasya tiṣṭha tiṣṭheti cābravīt<BR>
07,114.042d@012_0014	tato bhīmo mahābāhuḥ śaraṃ kruddhāntakopamam<BR>
07,114.042d@012_0015	mumocādhirather vīro yamadaṇḍam ivāparam<BR>
07,114.042d@012_0016	tam āpatantaṃ ciccheda rādheyaḥ prahasann iva<BR>
07,114.042d@012_0017	tribhiḥ śaraiḥ śaraṃ rājan pāṇḍavasya pratāpavān<BR>
07,114.042d@012_0018	punaś cāsṛjad ugrāṇi śaravarṣāṇi pāṇḍavaḥ<BR>
07,114.043a	tasya tāny ādade karṇaḥ sarvāṇy astrāṇy abhītavat<BR>
07,114.043c	yudhyataḥ pāṇḍuputrasya sūtaputro 'stramāyayā<BR>
07,114.044a	tasyeṣudhī dhanurjyāṃ ca bāṇaiḥ saṃnataparvabhiḥ<BR>
07,114.044c	raśmīn yoktrāṇi cāśvānāṃ karṇo vaikartano 'cchinat<BR>
07,114.045a	athāsyāśvān punar hatvā tribhir vivyādha sārathim<BR>
07,114.045c	so 'vaplutya drutaṃ sūto yuyudhānarathaṃ yayau<BR>
07,114.046a	utsmayann iva bhīmasya kruddhaḥ kālānalaprabhaḥ<BR>
07,114.046c	dhvajaṃ ciccheda rādheyaḥ patākāś ca nyapātayat<BR>
07,114.047a	sa vidhanvā mahārāja rathaśaktiṃ parāmṛśat<BR>
07,114.047c	tām avāsṛjad āvidhya kruddhaḥ karṇarathaṃ prati<BR>
07,114.048a	tām ādhirathir āyastaḥ śaktiṃ hemapariṣkṛtām<BR>
07,114.048c	āpatantīṃ maholkābhāṃ ciccheda daśabhiḥ śaraiḥ<BR>
07,114.049a	sāpatad daśadhā rājan nikṛttā karṇasāyakaiḥ<BR>
07,114.049c	asyataḥ sūtaputrasya mitrārthe citrayodhinaḥ<BR>
07,114.050a	sa carmādatta kaunteyo jātarūpapariṣkṛtam<BR>
07,114.050c	khaḍgaṃ cānyataraprepsur mṛtyor agre jayasya vā<BR>
07,114.050e	tad asya sahasā karṇo vyadhamat prahasann iva<BR>
07,114.050f*0904_01	śarair bahubhir atyugraiḥ prahasann iva bhārata<BR>
07,114.051a	sa vicarmā mahārāja virathaḥ krodhamūrchitaḥ<BR>
07,114.051c	asiṃ prāsṛjad āvidhya tvaran karṇarathaṃ prati<BR>
07,114.052a	sa dhanuḥ sūtaputrasya chittvā jyāṃ ca susaṃśitaḥ<BR>
07,114.052c	apatad bhuvi nistriṃśaś cyutaḥ sarpa ivāmbarāt<BR>
07,114.053a	tataḥ prahasyādhirathir anyad ādatta kārmukam<BR>
07,114.053c	śatrughnaṃ samare kruddho dṛḍhajyaṃ vegavattaram<BR>
07,114.053d*0905_01	vyāyacchat sa śarān karṇaḥ kuntīputrajighāṃsayā<BR>
07,114.053d*0905_02	sahasraśo mahārāja rukmapuṅkhān sutejanān<BR>
07,114.054a	sa bhīmasenaḥ kupito balavān satyavikramaḥ<BR>
07,114.054b*0906_01	sa vadhyamāno balavān karṇacāpacyutaiḥ śaraiḥ<BR>
07,114.054c	vihāyasaṃ prākramad vai karṇasya vyathayan manaḥ<BR>
07,114.055a	tasya tac caritaṃ dṛṣṭvā saṃgrāme vijayaiṣiṇaḥ<BR>
07,114.055c	layam āsthāya rādheyo bhīmasenam avañcayat<BR>
07,114.056a	tam adṛṣṭvā rathopasthe nilīnaṃ vyathitendriyam<BR>
07,114.056c	dhvajam asya samāsādya tasthau sa dharaṇītale<BR>
07,114.057a	tad asya kuravaḥ sarve cāraṇāś cābhyapūjayan<BR>
07,114.057c	yad iyeṣa rathāt karṇaṃ hantuṃ tārkṣya ivoragam<BR>
07,114.058a	sa chinnadhanvā virathaḥ svadharmam anupālayan<BR>
07,114.058c	svarathaṃ pṛṣṭhataḥ kṛtvā yuddhāyaiva vyavasthitaḥ<BR>
07,114.059a	tad vihatyāsya rādheyas tata enaṃ samabhyayāt<BR>
07,114.059c	saṃrabdhaḥ pāṇḍavaṃ saṃkhye yuddhāya samupasthitam<BR>
07,114.060a	tau sametau mahāraṅge spardhamānau mahābalau<BR>
07,114.060c	jīmūtāv iva gharmānte garjamānau nabhastale<BR>
07,114.061a	tayor āsīt saṃprahāraḥ kruddhayor narasiṃhayoḥ<BR>
07,114.061c	amṛṣyamāṇayoḥ saṃkhye devadānavayor iva<BR>
07,114.062a	kṣīṇaśastras tu kaunteyaḥ karṇena samabhidrutaḥ<BR>
07,114.062b*0907_01	śarair bhīmam atikramya karṇo bhṛśam apīḍayat<BR>
07,114.062b*0907_02	vidhanvā virathaś caiva vicarmā nirasis tataḥ<BR>
07,114.062b*0907_03	amṛṣyamāṇaś ca bhṛśaṃ śāntaḥ karṇāstrapīḍitaḥ<BR>
07,114.062c	dṛṣṭvārjunahatān nāgān patitān parvatopamān<BR>
07,114.062e	rathamārgavighātārthaṃ vyāyudhaḥ praviveśa ha<BR>
07,114.063a	hastināṃ vrajam āsādya rathadurgaṃ praviśya ca<BR>
07,114.063c	pāṇḍavo jīvitākāṅkṣī rādheyaṃ nābhyahārayat<BR>
07,114.064a	vyavasthānam athākāṅkṣan dhanaṃjayaśarair hatam<BR>
07,114.064c	udyamya kuñjaraṃ pārthas tasthau parapuraṃjayaḥ<BR>
07,114.064d*0908_01	mahauṣadhisamāyuktaṃ hanūmān iva parvatam<BR>
07,114.065a	tam asya viśikhaiḥ karṇo vyadhamat kuñjaraṃ punaḥ<BR>
07,114.065b*0909_01	rathāyutāni cikṣepa hayānām ayutāni ca<BR>
07,114.065b*0909_02	narāyutāni ca tathā karṇāyāmitatejase<BR>
07,114.065b*0909_03	śaktyṛṣṭiprāsaparighakampanākuṭamudgarān<BR>
07,114.065b*0909_04	cikṣepa karṇāya balī gṛhītvā medinītalāt<BR>
07,114.065b*0909_05	tān kṣiptān bhīmabalavad vāyunā samudīrayan<BR>
07,114.065b*0909_06	raṇāṅgaṇābhyāsagataś cicchedāśu vṛṣas tadā<BR>
07,114.065b*0909_07	mahāgraha ivāviṣṭo nirviṣaṇṇo vṛkodaraḥ<BR>
07,114.065b*0909_08	abhyadhāvata rādheyaṃ mūrtimān anilaḥ svayam<BR>
07,114.065c	hastyaṅgāny atha karṇāya prāhiṇot pāṇḍavo nadan<BR>
07,114.066a	cakrāṇy aśvāṃs tathā vāhān yad yat paśyati bhūtale<BR>
07,114.066c	tat tad ādāya cikṣepa kruddhaḥ karṇāya pāṇḍavaḥ<BR>
07,114.067a	tad asya sarvaṃ ciccheda kṣiptaṃ kṣiptaṃ śitaiḥ śaraiḥ<BR>
07,114.067b*0910_01	bhīmo 'pi muṣṭim udyamya vajragarbhaṃ sudāruṇam<BR>
07,114.067b*0910_02	hantum aicchat sūtaputraṃ saṃsmarann arjunaṃ kṣaṇāt<BR>
07,114.067b*0910_03	śakto 'pi nāvadhīt karṇaṃ samarthaḥ pāṇḍunandanaḥ<BR>
07,114.067b*0910_04	rakṣamāṇaḥ pratijñāṃ tāṃ yā kṛtā savyasācinā<BR>
07,114.067b*0910_05	tam evaṃ vyākulaṃ bhīmaṃ bhūyo bhūyaḥ śitaiḥ śaraiḥ<BR>
07,114.067b*0910_06	mūrcchayābhiparītāṅgam akarot sūtanandanaḥ<BR>
07,114.067c	vyāyudhaṃ nāvadhīc cainaṃ karṇaḥ kuntyā vacaḥ smaran<BR>
07,114.068a	dhanuṣo 'greṇa taṃ karṇas tv abhidrutya parāmṛśat<BR>
07,114.068b*0911_01	dhanuṣā spṛṣṭamātreṇa kruddhaḥ sarpa iva śvasan<BR>
07,114.068b*0911_02	ācchidya sa dhanus tasya karṇaṃ mūrdhany atāḍayat<BR>
07,114.068b*0911_03	tāḍito bhīmasenena krodhād āraktalocanaḥ<BR>
07,114.068c	utsmayann iva rādheyo bhīmasenam uvāca ha<BR>
07,114.069a	punaḥ punas tūbaraka mūḍha audariketi ca<BR>
07,114.069c	akṛtāstraka mā yotsīr bāla saṃgrāmakātara<BR>
07,114.070a	yatra bhojyaṃ bahuvidhaṃ bhakṣyaṃ peyaṃ ca pāṇḍava<BR>
07,114.070c	tatra tvaṃ durmate yogyo na yuddheṣu kathaṃ cana<BR>
07,114.071a	munir bhūtvātha vā bhīma phalān yad dhi sudurmate<BR>
07,114.071c	vanāya vraja kaunteya na tvaṃ yuddhaviśāradaḥ<BR>
07,114.072a	phalamūlāśane yuktas tvaṃ tathātithibhojane<BR>
07,114.072c	na tvāṃ śastrasamudyoge yogyaṃ manye vṛkodara<BR>
07,114.072d*0912_01	sūdaṃ tvām aham ājāne mātsyapreṣyakakārakam<BR>
07,114.073a	puṣpamūlaphalāhāro vrateṣu niyameṣu ca<BR>
07,114.073c	ucitas tvaṃ vane bhīma na tvaṃ yuddhaviśāradaḥ<BR>
07,114.074a	kva yuddhaṃ kva munitvaṃ ca vanaṃ gaccha vṛkodara<BR>
07,114.074c	na tvaṃ yuddhocitas tāta vanavāsaratir bhava<BR>
07,114.075a	sūdān bhṛtyajanān dāsāṃs tvaṃ gṛhe tvarayan bhṛśam<BR>
07,114.075c	yogyas tāḍayituṃ krodhād bhojanārthaṃ vṛkodara<BR>
07,114.075d*0913_00	saṃjayaḥ<BR>
07,114.075d*0913_01	evaṃ taṃ virathaṃ dṛṣṭvā smṛtvā karṇo 'bravīd vacaḥ<BR>
07,114.076a	kaumāre yāni cāpy āsann apriyāṇi viśāṃ pate<BR>
07,114.076c	pūrvavṛttāni cāpy enaṃ rūkṣāṇy aśrāvayad bhṛśam<BR>
07,114.076d*0914_00	bhīmasena uvāca<BR>
07,114.076d*0914_01	rādheya śṛṇu me vākyaṃ sūryaputra balādhika<BR>
07,114.076d*0914_02	loke tvatsadṛśo yodho na vidyeta kathaṃ cana<BR>
07,114.076d*0914_03	yuṣmābhir yady ahaṃ mārgyas tadā kiṃ bahujalpitaiḥ<BR>
07,114.076d*0914_04	atha tvayā na mārgyo 'haṃ tadā gacchāmi muñca mām<BR>
07,114.076d*0915_01	evaṃ taṃ virathīkṛtya uccaiḥ saṃtarjya pāṇḍavam<BR>
07,114.076d*0915_02	mudā paramayā yukto darśayan kṛṣṇapāṇḍavau<BR>
07,114.077a	athainaṃ tatra saṃlīnam aspṛśad dhanuṣā punaḥ<BR>
07,114.077c	prahasaṃś ca punar vākyaṃ bhīmam āha vṛṣas tadā<BR>
07,114.078a	yoddhavyam āviśānyatra na yoddhavyaṃ tu mādṛśaiḥ<BR>
07,114.078c	mādṛśair yudhyamānānām etac cānyac ca vidyate<BR>
07,114.079a	gaccha vā yatra tau kṛṣṇau tau tvā rakṣiṣyato raṇe<BR>
07,114.079c	gṛhaṃ vā gaccha kaunteya kiṃ te yuddhena bālaka<BR>
07,114.079d*0916_01	bhīma śabdārthasadbhāvī purāṇas tvaṃ hi me mataḥ<BR>
07,114.079d*0916_02	mārutir mārutasutaḥ śastreṣv astreṣu cottamaḥ<BR>
07,114.079d*0916_03	yajñaśāstrārthavidyāsu dharmapravacaneṣu ca<BR>
07,114.079d*0916_04	nipuṇo 'si sadā bhīma na tvaṃ yuddhaviśārada<BR>
07,114.079d*0916_05	tam utsmayan kaṇṭhadeśe pāṇinā saṃspṛśan vṛṣaḥ<BR>
07,114.079d*0916_06	chattravajrāṅkuśāṅkena mātur vākyam anusmaran<BR>
07,114.079d*0917_01	karṇasya vacanaṃ śrutvā bhīmaseno 'tidāruṇam<BR>
07,114.079d*0917_02	uvāca karṇaṃ prahasan sarveṣāṃ śṛṇvatāṃ vacaḥ<BR>
07,114.079d*0917_03	jitas tvam asakṛd duṣṭa katthase tvaṃ vṛthātmanā<BR>
07,114.079d*0917_04	jayājayau mahendrasya loke dṛṣṭau purātanaiḥ<BR>
07,114.079d*0917_05	mallayuddhaṃ mayā sārdhaṃ kuru duṣkulasaṃbhava<BR>
07,114.079d*0917_06	mahābalo mahābhogī kīcako nihato yathā<BR>
07,114.079d*0917_07	tathā tvāṃ ghātayiṣyāmi paśyatsu sarvarājasu<BR>
07,114.079d*0917_08	bhīmasya matam ājñāya karṇo buddhimatāṃ varaḥ<BR>
07,114.079d*0917_09	virarāma raṇāt tasmāt paśyatāṃ sarvadhanvinām<BR>
07,114.079d*0918_01	bhīmo 'pi rathināṃ śreṣṭho dhanadāc chāpam āptavān<BR>
07,114.079d*0918_02	gataḥ padmāpahāreṇa praṇāmaṃ nākarot purā<BR>
07,114.079d*0918_03	anena kāraṇenaiva karṇād bhayam avāptavān<BR>
07,114.079d*0918_04	karṇenāpi tadotsṛṣṭo mātur vacanakāriṇā<BR>
07,114.080a	evaṃ taṃ virathaṃ kṛtvā karṇo rājan vyakatthata<BR>
07,114.080c	pramukhe vṛṣṇisiṃhasya pārthasya ca mahātmanaḥ<BR>
07,114.080d*0919_01	taṃ bruvāṇaṃ tu bhīmas tu kāṅkṣan bhīmaparākramaḥ<BR>
07,114.080d*0919_02	na cākārṣīd drutaṃ smṛtvā hy arjunasya mahābalam<BR>
07,114.080d*0919_03	tasya kārmukam ārujya babhañjāśu parākramī<BR>
07,114.080d*0919_04	tato dṛṣṭvā mahārāja vāsudevo mahādyutiḥ<BR>
07,114.080d*0919_05	saṃjayaḥ<BR>
07,114.080d*0919_05	arjunārjuna paśyemaṃ bhīmaṃ karṇena bādhitam<BR>
07,114.080d*0919_06	evam uktas tadā pārthaḥ keśavena mahātmanā<BR>
07,114.080d*0919_07	bhīmasenaṃ tathābhūtaṃ krodhasaṃraktalocanaḥ<BR>
07,114.080d*0919_08	amarṣavaśam āpanno nirdahann iva cakṣuṣā<BR>
07,114.080d*0920_01	karṇena virathīkṛtya tarjyamānaṃ vṛkodaram<BR>
07,114.080d*0920_02	dṛṣṭvārjuno bhṛśaṃ kruddhaḥ krodhasaṃraktalocanaḥ<BR>
07,114.081a	tato rājañ śilādhautāñ śarāñ śākhāmṛgadhvajaḥ<BR>
07,114.081c	prāhiṇot sūtaputrāya keśavena pracoditaḥ<BR>
07,114.082a	tataḥ pārthabhujotsṛṣṭāḥ śarāḥ kāñcanabhūṣaṇāḥ<BR>
07,114.082c	gāṇḍīvaprabhavāḥ karṇaṃ haṃsāḥ krauñcam ivāviśan<BR>
07,114.083a	sa bhujaṃgair ivāyastair gāṇḍīvapreṣitaiḥ śaraiḥ<BR>
07,114.083c	bhīmasenād apāsedhat sūtaputraṃ dhanaṃjayaḥ<BR>
07,114.084a	sa chinnadhanvā bhīmena dhanaṃjayaśarāhataḥ<BR>
07,114.084c	karṇo bhīmād apāyāsīd rathena mahatā drutam<BR>
07,114.085a	bhīmo 'pi sātyaker vāhaṃ samāruhya nararṣabhaḥ<BR>
07,114.085c	anvayād bhrātaraṃ saṃkhye pāṇḍavaṃ savyasācinam<BR>
07,114.085d*0921_01	so 'vaplutya drutaṃ sūto yuyudhānarathaṃ yayau<BR>
07,114.086a	tataḥ karṇaṃ samuddiśya tvaramāṇo dhanaṃjayaḥ<BR>
07,114.086c	nārācaṃ krodhatāmrākṣaḥ praiṣīn mṛtyum ivāntakaḥ<BR>
07,114.087a	sa garutmān ivākāśe prārthayan bhujagottamam<BR>
07,114.087c	nārāco 'bhyapatat karṇaṃ tūrṇaṃ gāṇḍīvacoditaḥ<BR>
07,114.088a	tam antarikṣe nārācaṃ drauṇiś ciccheda patriṇā<BR>
07,114.088c	dhanaṃjayabhayāt karṇam ujjihīrṣur mahārathaḥ<BR>
07,114.089a	tato drauṇiṃ catuḥṣaṣṭyā vivyādha kupito 'rjunaḥ<BR>
07,114.089b*0922_01	taṃ parīpsan mahārāja satyajit pārtham abhyayāt<BR>
07,114.089b*0922_02	śareṇaikena vivyātha taṃ rājānaṃ mahābalaḥ<BR>
07,114.089b*0922_03	karṇe pārthena vikṣiptaṃ nārācaṃ drauṇir acchinat<BR>
07,114.089c	śilīmukhair mahārāja mā gās tiṣṭheti cābravīt<BR>
07,114.090a	sa tu mattagajākīrṇam anīkaṃ rathasaṃkulam<BR>
07,114.090c	tūrṇam abhyāviśad drauṇir dhanaṃjayaśarārditaḥ<BR>
07,114.091a	tataḥ suvarṇapṛṣṭhānāṃ dhanuṣāṃ kūjatāṃ raṇe<BR>
07,114.091c	śabdaṃ gāṇḍīvaghoṣeṇa kaunteyo 'bhyabhavad balī<BR>
07,114.092a	dhanaṃjayas tathā yāntaṃ pṛṣṭhato drauṇim abhyayāt<BR>
07,114.092c	nātidīrgham ivādhvānaṃ śaraiḥ saṃtrāsayan balam<BR>
07,114.093a	vidārya dehān nārācair naravāraṇavājinām<BR>
07,114.093c	kaṅkabarhiṇavāsobhir balaṃ vyadhamad arjunaḥ<BR>
07,114.094a	tad balaṃ bharataśreṣṭha savājidvipamānavam<BR>
07,114.094c	pākaśāsanir āyastaḥ pārthaḥ saṃnijaghāna ha<BR>
07,115.001	dhṛtarāṣṭra uvāca<BR>
07,115.001*0923_01	dātavyam adya manye 'haṃ pāṇḍavānāṃ svakaṃ punaḥ<BR>
07,115.001*0923_02	na vigraho hi balinā śreyase syād yathātathā<BR>
07,115.001*0923_03	pādayoḥ praṇatenāpi bhuktvāpy ucchiṣṭam apy areḥ<BR>
07,115.001*0923_04	ato 'nyad vāpi kṛtvaiva jīvyaṃ loke nareṇa vai<BR>
07,115.001*0923_05	jīvataiva paro lokaḥ sādhyate caiva sarvathā<BR>
07,115.001*0923_06	ajīvatas tathaivāsīn na sukhaṃ na parā gatiḥ<BR>
07,115.001*0923_07	vināśe sarvathotpanne na bālo budhyate kriyām<BR>
07,115.001*0923_08	mithyābhimānadagdho hi na budhyeta kṛtākṛte<BR>
07,115.001a	ahany ahani me dīptaṃ yaśaḥ patati saṃjaya<BR>
07,115.001c	hatā me bahavo yodhā manye kālasya paryayam<BR>
07,115.002a	dhanaṃjayas tu saṃkruddhaḥ praviṣṭo māmakaṃ balam<BR>
07,115.002c	rakṣitaṃ droṇakarṇābhyām apraveśyaṃ surair api<BR>
07,115.003a	tābhyām ūrjitavīryābhyām āpyāyitaparākramaḥ<BR>
07,115.003c	sahitaḥ kṛṣṇabhīmābhyāṃ śinīnām ṛṣabheṇa ca<BR>
07,115.004a	tadā prabhṛti mā śoko dahaty agnir ivāśayam<BR>
07,115.004c	grastān hi pratipaśyāmi bhūmipālān sasaindhavān<BR>
07,115.005a	apriyaṃ sumahat kṛtvā sindhurājaḥ kirīṭinaḥ<BR>
07,115.005c	cakṣurviṣayam āpannaḥ kathaṃ mucyeta jīvitaḥ<BR>
07,115.006a	anumānāc ca paśyāmi nāsti saṃjaya saindhavaḥ<BR>
07,115.006b*0924_01	kruddhasya devarājasya śakrasyeva mahādyuteḥ<BR>
07,115.006c	yuddhaṃ tu tad yathā vṛttaṃ tan mamācakṣva pṛcchataḥ<BR>
07,115.007a	yac ca vikṣobhya mahatīṃ senāṃ saṃloḍya cāsakṛt<BR>
07,115.007c	ekaḥ praviṣṭaḥ saṃkruddho nalinīm iva kuñjaraḥ<BR>
07,115.008a	tasya vṛṣṇipravīrasya brūhi yuddhaṃ yathātatham<BR>
07,115.008c	dhanaṃjayārthe yat tasya kuśalo hy asi saṃjaya<BR>
07,115.009	saṃjaya uvāca<BR>
07,115.009a	tathā tu vaikartanapīḍitaṃ taṃ; bhīmaṃ prayāntaṃ puruṣapravīram<BR>
07,115.009c	samīkṣya rājan naravīramadhye; śinipravīro 'nuyayau rathena<BR>
07,115.010a	nadan yathā vajradharas tapānte; jvalan yathā jaladānte ca sūryaḥ<BR>
07,115.010c	nighnann amitrān dhanuṣā dṛḍhena; saṃkampayaṃs tava putrasya senām<BR>
07,115.011a	taṃ yāntam aśvai rajataprakāśair; āyodhane naravīraṃ carantam<BR>
07,115.011c	nāśaknuvan vārayituṃ tvadīyāḥ; sarve rathā bhārata mādhavāgryam<BR>
07,115.012a	amarṣapūrṇas tv anivṛttayodhī; śarāsanī kāñcanavarmadhārī<BR>
07,115.012c	alambusaḥ sātyakiṃ mādhavāgryam; avārayad rājavaro 'bhipatya<BR>
07,115.013a	tayor abhūd bhārata saṃprahāras; tathāgato naiva babhūva kaś cit<BR>
07,115.013c	praikṣanta evāhavaśobhinau tau; yodhās tvadīyāś ca pare ca sarve<BR>
07,115.014a	avidhyad enaṃ daśabhiḥ pṛṣatkair; alambuso rājavaraḥ prasahya<BR>
07,115.014c	anāgatān eva tu tān pṛṣatkāṃś; ciccheda bāṇaiḥ śinipuṃgavo 'pi<BR>
07,115.015a	punaḥ sa bāṇais tribhir agnikalpair; ākarṇapūrṇair niśitaiḥ supuṅkhaiḥ<BR>
07,115.015c	vivyādha dehāvaraṇaṃ vidārya; te sātyaker āviviśuḥ śarīram<BR>
07,115.016a	taiḥ kāyam asyāgnyanilaprabhāvair; vidārya bāṇair aparair jvaladbhiḥ<BR>
07,115.016c	ājaghnivāṃs tān rajataprakāśān; aśvāṃś caturbhiś caturaḥ prasahya<BR>
07,115.017a	tathā tu tenābhihatas tarasvī; naptā śineś cakradharaprabhāvaḥ<BR>
07,115.017c	alambusasyottamavegavadbhir; hayāṃś caturbhir nijaghāna bāṇaiḥ<BR>
07,115.018a	athāsya sūtasya śiro nikṛtya; bhallena kālānalasaṃnibhena<BR>
07,115.018c	sakuṇḍalaṃ pūrṇaśaśiprakāśaṃ; bhrājiṣṇu vaktraṃ nicakarta dehāt<BR>
07,115.019a	nihatya taṃ pārthivaputrapautraṃ; saṃkhye madhūnām ṛṣabhaḥ pramāthī<BR>
07,115.019c	tato 'nvayād arjunam eva vīraḥ; sainyāni rājaṃs tava saṃnivārya<BR>
07,115.020a	anvāgataṃ vṛṣṇivaraṃ samīkṣya; tathārimadhye parivartamānam<BR>
07,115.020c	ghnantaṃ kurūṇām iṣubhir balāni; punaḥ punar vāyur ivābhrapūgān<BR>
07,115.021a	tato 'vahan saindhavāḥ sādhu dāntā; gokṣīrakundenduhimaprakāśāḥ<BR>
07,115.021c	suvarṇajālāvatatāḥ sadaśvā; yato yataḥ kāmayate nṛsiṃhaḥ<BR>
07,115.022a	athātmajās te sahitābhipetur; anye ca yodhās tvaritās tvadīyāḥ<BR>
07,115.022c	kṛtvā mukhaṃ bhārata yodhamukhyaṃ; duḥśāsanaṃ tvatsutam ājamīḍha<BR>
07,115.023a	te sarvataḥ saṃparivārya saṃkhye; śaineyam ājaghnur anīkasāhāḥ<BR>
07,115.023c	sa cāpi tān pravaraḥ sātvatānāṃ; nyavārayad bāṇajālena vīraḥ<BR>
07,115.024a	nivārya tāṃs tūrṇam amitraghātī; naptā śineḥ patribhir agnikalpaiḥ<BR>
07,115.024c	duḥśāsanasyāpi jaghāna vāhān; udyamya bāṇāsanam ājamīḍha<BR>
07,115.024d*0925_01	tato 'rjuno harṣam avāpa saṃkhye<BR>
07,115.024d*0925_02	kṛṣṇaś ca dṛṣṭvā puruṣapravīram<BR>
07,116.001	saṃjaya uvāca<BR>
07,116.001a	tam udyataṃ mahābāhuṃ duḥśāsanarathaṃ prati<BR>
07,116.001c	tvaritaṃ tvaraṇīyeṣu dhanaṃjayahitaiṣiṇam<BR>
07,116.002a	trigartānāṃ maheṣvāsāḥ suvarṇavikṛtadhvajāḥ<BR>
07,116.002c	senāsamudram āviṣṭam ānartaṃ paryavārayan<BR>
07,116.003a	athainaṃ rathavaṃśena sarvataḥ saṃnivārya te<BR>
07,116.003c	avākirañ śaravrātaiḥ kruddhāḥ paramadhanvinaḥ<BR>
07,116.004a	ajayad rājaputrāṃs tān yatamānān mahāraṇe<BR>
07,116.004c	ekaḥ pañcāśataṃ śatrūn sātyakiḥ satyavikramaḥ<BR>
07,116.005a	saṃprāpya bhāratīmadhyaṃ talaghoṣasamākulam<BR>
07,116.005c	asiśaktigadāpūrṇam aplavaṃ salilaṃ yathā<BR>
07,116.005d*0926_01	athainam anuvṛttās tu trigartāḥ sahitāḥ punaḥ<BR>
07,116.005d*0926_02	tīvreṇa rathavaṃśena mahatā paryavārayan<BR>
07,116.005d*0926_03	vikarṣanto 'timātrāṇi cāpāni bharatarṣabha<BR>
07,116.006a	tatrādbhutam apaśyāma śaineyacaritaṃ raṇe<BR>
07,116.006c	pratīcyāṃ diśi taṃ dṛṣṭvā prācyāṃ paśyāma lāghavāt<BR>
07,116.007a	udīcīṃ dakṣiṇāṃ prācīṃ pratīcīṃ prasṛtas tathā<BR>
07,116.007b*0927_01	nṛtyann iva jale śrānto yadā sthalam upeyivān<BR>
07,116.007b*0928_01	punar madhyagato vīra āhave yuddhadurmadaḥ<BR>
07,116.007b*0928_02	ekaḥ paryacarad raṅge bahudhā sa mahārathaḥ<BR>
07,116.007c	nṛtyann ivācarac chūro yathā rathaśataṃ tathā<BR>
07,116.008a	tad dṛṣṭvā caritaṃ tasya siṃhavikrāntagāminaḥ<BR>
07,116.008c	trigartāḥ saṃnyavartanta saṃtaptāḥ svajanaṃ prati<BR>
07,116.008d*0929_01	tāṃ ca senām atikramya trigartānāṃ nararṣabhaḥ<BR>
07,116.008d*0929_02	ajayac chūrasenāṃś ca yatamānān mahāraṇe<BR>
07,116.008d*0929_03	ekas tato mahābāhuḥ sahasrāñ śatrutāpanaḥ<BR>
07,116.008d*0929_04	saṃnaddhānāṃ padātīnām avadhīt puruṣarṣabhaḥ<BR>
07,116.009a	tam anye śūrasenānāṃ śūrāḥ saṃkhye nyavārayan<BR>
07,116.009c	niyacchantaḥ śaravrātair mattaṃ dvipam ivāṅkuśaiḥ<BR>
07,116.010a	tān nyavārayad āyastān muhūrtam iva sātyakiḥ<BR>
07,116.010c	tataḥ kaliṅgair yuyudhe so 'cintyabalavikramaḥ<BR>
07,116.011a	tāṃ ca senām atikramya kaliṅgānāṃ duratyayām<BR>
07,116.011c	atha pārthaṃ mahābāhur dhanaṃjayam upāsadat<BR>
07,116.011d*0930_01	tair vārito mahārāja satyakaḥ pratyavārayat<BR>
07,116.011d*0930_02	jaghāna subahūn yaudhāñ śataśo 'tha sahasraśaḥ<BR>
07,116.011d*0930_03	te hatā nipatanti sma pramṛṣṭā dīrghabāhunā<BR>
07,116.011d*0930_04	tataḥ prāyād asaṃbhrānto dadarśa ca dhanaṃjayam<BR>
07,116.012a	tarann iva jale śrānto yathā sthalam upeyivān<BR>
07,116.012c	taṃ dṛṣṭvā puruṣavyāghraṃ yuyudhānaḥ samāśvasat<BR>
07,116.013a	tam āyāntam abhiprekṣya keśavo 'rjunam abravīt<BR>
07,116.013c	asāv āyāti śaineyas tava pārtha padānugaḥ<BR>
07,116.014a	eṣa śiṣyaḥ sakhā caiva tava satyaparākramaḥ<BR>
07,116.014c	sarvān yodhāṃs tṛṇīkṛtya vijigye puruṣarṣabhaḥ<BR>
07,116.015a	eṣa kauravayodhānāṃ kṛtvā ghoram upadravam<BR>
07,116.015c	tava prāṇaiḥ priyataraḥ kirīṭinn eti sātyakiḥ<BR>
07,116.016a	eṣa droṇaṃ tathā bhojaṃ kṛtavarmāṇam eva ca<BR>
07,116.016c	kadarthīkṛtya viśikhaiḥ phalgunābhyeti sātyakiḥ<BR>
07,116.017a	dharmarājapriyānveṣī hatvā yodhān varān varān<BR>
07,116.017c	śūraś caiva kṛtāstraś ca phalgunābhyeti sātyakiḥ<BR>
07,116.018a	kṛtvā suduṣkaraṃ karma sainyamadhye mahābalaḥ<BR>
07,116.018c	tava darśanam anvicchan pāṇḍavābhyeti sātyakiḥ<BR>
07,116.019a	bahūn ekarathenājau yodhayitvā mahārathān<BR>
07,116.019c	ācāryapramukhān pārtha āyāty eṣa hi sātyakiḥ<BR>
07,116.020a	svabāhubalam āśritya vidārya ca varūthinīm<BR>
07,116.020c	preṣito dharmaputreṇa parthaiṣo 'bhyeti sātyakiḥ<BR>
07,116.020d*0931_01	priyaśiṣyaś ca te pārtha tvayā tulyaparākramaḥ<BR>
07,116.020d*0931_02	vidārya kauravīṃ senām eṣa āyāti satyakaḥ<BR>
07,116.021a	yasya nāsti samo yodhaḥ kauraveṣu kathaṃ cana<BR>
07,116.021c	so 'yam āyāti kaunteya sātyakiḥ satyavikramaḥ<BR>
07,116.022a	kurusainyād vimukto vai siṃho madhyād gavām iva<BR>
07,116.022c	nihatya bahulāḥ senāḥ pārthaiṣo 'bhyeti sātyakiḥ<BR>
07,116.023a	eṣa rājasahasrāṇāṃ vaktraiḥ paṅkajasaṃnibhaiḥ<BR>
07,116.023c	āstīrya vasudhāṃ pārtha kṣipram āyāti sātyakiḥ<BR>
07,116.024a	eṣa duryodhanaṃ jitvā bhrātṛbhiḥ sahitaṃ raṇe<BR>
07,116.024c	nihatya jalasaṃdhaṃ ca kṣipram āyāti sātyakiḥ<BR>
07,116.025a	rudhiraughavatīṃ kṛtvā nadīṃ śoṇitakardamām<BR>
07,116.025b*0932_01	rudhirasya nadīṃ kṛtvā rathebhanaravājinām<BR>
07,116.025c	tṛṇavan nyasya kauravyān eṣa āyāti sātyakiḥ<BR>
07,116.025d*0933_01	iti tasya vacaḥ śrutvā keśavasyārjunas tadā<BR>
07,116.026a	tato 'prahṛṣṭaḥ kaunteyaḥ keśavaṃ vākyam abravīt<BR>
07,116.026c	na me priyaṃ mahābāho yan mām abhyeti sātyakiḥ<BR>
07,116.027a	na hi jānāmi vṛttāntaṃ dharmarājasya keśava<BR>
07,116.027c	sātvatena vihīnaḥ sa yadi jīvati vā na vā<BR>
07,116.028a	etena hi mahābāho rakṣitavyaḥ sa pārthivaḥ<BR>
07,116.028c	tam eṣa katham utsṛjya mama kṛṣṇa padānugaḥ<BR>
07,116.029a	rājā droṇāya cotsṛṣṭaḥ saindhavaś cānipātitaḥ<BR>
07,116.029c	pratyudyātaś ca śaineyam eṣa bhūriśravā raṇe<BR>
07,116.030a	so 'yaṃ gurutaro bhāraḥ saindhavān me samāhitaḥ<BR>
07,116.030c	jñātavyaś ca hi me rājā rakṣitavyaś ca sātyakiḥ<BR>
07,116.031a	jayadrathaś ca hantavyo lambate ca divākaraḥ<BR>
07,116.031c	śrāntaś caiṣa mahābāhur alpaprāṇaś ca sāṃpratam<BR>
07,116.032a	pariśrāntā hayāś cāsya hayayantā ca mādhava<BR>
07,116.032c	na ca bhūriśravāḥ śrāntaḥ sasahāyaś ca keśava<BR>
07,116.032d*0934_01	bhūriśravāḥ kṛtāstraś ca rakṣyo mādhava satyakaḥ<BR>
07,116.033a	apīdānīṃ bhaved asya kṣemam asmin samāgame<BR>
07,116.033c	kaccin na sāgaraṃ tīrtvā sātyakiḥ satyavikramaḥ<BR>
07,116.033e	goṣpadaṃ prāpya sīdeta mahaujāḥ śinipuṃgavaḥ<BR>
07,116.034a	api kauravamukhyena kṛtāstreṇa mahātmanā<BR>
07,116.034c	sametya bhūriśravasā svastimān sātyakir bhavet<BR>
07,116.035a	vyatikramam imaṃ manye dharmarājasya keśava<BR>
07,116.035c	ācāryād bhayam utsṛjya yaḥ preṣayati sātyakim<BR>
07,116.036a	grahaṇaṃ dharmarājasya khagaḥ śyena ivāmiṣam<BR>
07,116.036c	nityam āśaṃsate droṇaḥ kaccit syāt kuśalī nṛpaḥ<BR>
07,116.036d*0935_01	āmiṣārthī yathā śyeno nityaṃ tiṣṭhati brāhmaṇaḥ<BR>
07,116.036d*0935_02	grahaṇe dharmaputrasya kaś cit kṣemī bhaven nṛpaḥ<BR>
07,117.001	saṃjaya uvāca<BR>
07,117.001a	tam āpatantaṃ saṃprekṣya sātvataṃ yuddhadurmadam<BR>
07,117.001c	krodhād bhūriśravā rājan sahasā samupādravat<BR>
07,117.002a	tam abravīn mahābāhuḥ kauravyaḥ śinipuṃgavam<BR>
07,117.002c	adya prāpto 'si diṣṭyā me cakṣurviṣayam ity uta<BR>
07,117.003a	cirābhilaṣitaṃ kāmam adya prāpsyāmi saṃyuge<BR>
07,117.003c	na hi me mokṣyase jīvan yadi notsṛjase raṇam<BR>
07,117.004a	adya tvāṃ samare hatvā nityaṃ śūrābhimāninam<BR>
07,117.004c	nandayiṣyāmi dāśārha kururājaṃ suyodhanam<BR>
07,117.005a	adya madbāṇanirdagdhaṃ patitaṃ dharaṇītale<BR>
07,117.005c	drakṣyatas tvāṃ raṇe vīrau sahitau keśavārjunau<BR>
07,117.006a	adya dharmasuto rājā śrutvā tvāṃ nihataṃ mayā<BR>
07,117.006c	savrīḍo bhavitā sadyo yenāsīha praveśitaḥ<BR>
07,117.007a	adya me vikramaṃ pārtho vijñāsyati dhanaṃjayaḥ<BR>
07,117.007c	tvayi bhūmau vinihate śayāne rudhirokṣite<BR>
07,117.008a	cirābhilaṣito hy adya tvayā saha samāgamaḥ<BR>
07,117.008c	purā devāsure yuddhe śakrasya balinā yathā<BR>
07,117.009a	adya yuddhaṃ mahāghoraṃ tava dāsyāmi sātvata<BR>
07,117.009c	tato jñāsyasi tattvena madvīryabalapauruṣam<BR>
07,117.010a	adya saṃyamanīṃ yātā mayā tvaṃ nihato raṇe<BR>
07,117.010c	yathā rāmānujenājau rāvaṇir lakṣmaṇena vai<BR>
07,117.011a	adya kṛṣṇaś ca pārthaś ca dharmarājaś ca mādhava<BR>
07,117.011c	hate tvayi nirutsāhā raṇaṃ tyakṣyanty asaṃśayam<BR>
07,117.012a	adya te 'pacitiṃ kṛtvā śitair mādhava sāyakaiḥ<BR>
07,117.012c	tatstriyo nandayiṣyāmi ye tvayā nihatā raṇe<BR>
07,117.013a	cakṣurviṣayasaṃprāpto na tvaṃ mādhava mokṣyase<BR>
07,117.013c	siṃhasya viṣayaṃ prāpto yathā kṣudramṛgas tathā<BR>
07,117.014a	yuyudhānas tu taṃ rājan pratyuvāca hasann iva<BR>
07,117.014c	kauraveya na saṃtrāso vidyate mama saṃyuge<BR>
07,117.014d*0936_01	nāhaṃ bhīṣayituṃ śakyo vāṅmātreṇa tu kevalam<BR>
07,117.015a	sa māṃ nihanyāt saṃgrāme yo māṃ kuryān nirāyudham<BR>
07,117.015c	samās tu śāśvatīr hanyād yo māṃ hanyād dhi saṃyuge<BR>
07,117.016a	kiṃ mṛṣoktena bahunā karmaṇā tu samācara<BR>
07,117.016c	śāradasyeva meghasya garjitaṃ niṣphalaṃ hi te<BR>
07,117.017a	śrutvaitad garjitaṃ vīra hāsyaṃ hi mama jāyate<BR>
07,117.017c	cirakālepsitaṃ loke yuddham adyāstu kaurava<BR>
07,117.018a	tvarate me matis tāta tvayi yuddhābhikāṅkṣiṇi<BR>
07,117.018c	nāhatvā saṃnivartiṣye tvām adya puruṣādhama<BR>
07,117.019a	anyonyaṃ tau tadā vāgbhis takṣantau narapuṃgavau<BR>
07,117.019c	jighāṃsū paramakruddhāv abhijaghnatur āhave<BR>
07,117.020a	sametau tau naravyāghrau śuṣmiṇau spardhinau raṇe<BR>
07,117.020c	dviradāv iva saṃkruddhau vāśitārthe madotkaṭau<BR>
07,117.021a	bhūriśravāḥ sātyakiś ca vavarṣatur ariṃdamau<BR>
07,117.021c	śaravarṣāṇi bhīmāni meghāv iva parasparam<BR>
07,117.021c*0937_01	tāv ubhau śaravarṣābhyām anyonyam abhivarṣatām<BR>
07,117.021c*0937_02	bhūriśravāḥ sātyakiś ca<BR>
07,117.022a	saumadattis tu śaineyaṃ pracchādyeṣubhir āśugaiḥ<BR>
07,117.022c	jighāṃsur bharataśreṣṭha vivyādha niśitaiḥ śaraiḥ<BR>
07,117.023a	daśabhiḥ sātyakiṃ viddhvā saumadattir athāparān<BR>
07,117.023c	mumoca niśitān bāṇāñ jighāṃsuḥ śinipuṃgavam<BR>
07,117.023c*0938_01	daśabhiḥ satyako 'vidhyat saumadattim athāśugaiḥ<BR>
07,117.023c*0938_02	saumadattiḥ śarān asyañ<BR>
07,117.024a	tān asya viśikhāṃs tīkṣṇān antarikṣe viśāṃ pate<BR>
07,117.024c	aprāptān astramāyābhir agrasat sātyakiḥ prabho<BR>
07,117.025a	tau pṛthak śaravarṣābhyām avarṣetāṃ parasparam<BR>
07,117.025c	uttamābhijanau vīrau kuruvṛṣṇiyaśaskarau<BR>
07,117.026a	tau nakhair iva śārdūlau dantair iva mahādvipau<BR>
07,117.026c	rathaśaktibhir anyonyaṃ viśikhaiś cāpy akṛntatām<BR>
07,117.027a	nirbhidantau hi gātrāṇi vikṣarantau ca śoṇitam<BR>
07,117.027c	vyaṣṭambhayetām anyonyaṃ prāṇadyūtābhidevinau<BR>
07,117.028a	evam uttamakarmāṇau kuruvṛṣṇiyaśaskarau<BR>
07,117.028c	parasparam ayudhyetāṃ vāraṇāv iva yūthapau<BR>
07,117.029a	tāv adīrgheṇa kālena brahmalokapuraskṛtau<BR>
07,117.029c	jigīṣantau paraṃ sthānam anyonyam abhijaghnatuḥ<BR>
07,117.030a	sātyakiḥ saumadattiś ca śaravṛṣṭyā parasparam<BR>
07,117.030c	hṛṣṭavad dhārtarāṣṭrāṇāṃ paśyatām abhyavarṣatām<BR>
07,117.030d*0939_01	vṛṣṭiṃ tām abhivarṣantau śarāṇāṃ mahatīṃ tadā<BR>
07,117.031a	saṃpraikṣanta janās tatra yudhyamānau yudhāṃ patī<BR>
07,117.031c	yūthapau vāśitāhetoḥ prayuddhāv iva kuñjarau<BR>
07,117.031d*0940_01	bhūyo bhūyaḥ śarai rājaṃs takṣantau krodhamūrcchitau<BR>
07,117.031d*0940_02	ayudhyetāṃ mahāraṅge vane kesariṇāv iva<BR>
07,117.031d*0940_03	marmajñāv iva saṃkruddhau jighāṃsantau jagarjatuḥ<BR>
07,117.031d*0940_04	vimardantāv athānyonyaṃ balavajradharāv iva<BR>
07,117.031d*0940_05	athānyonyaṃ patākāś ca rathopakaraṇāni ca<BR>
07,117.031d*0940_06	saṃcicchedatur āyastau bāṇaiḥ saṃnataparvabhiḥ<BR>
07,117.031d*0940_07	punaś ca śaravarṣābhyām anyonyam abhivarṣatām<BR>
07,117.031d*0940_08	ubhau ca jaghnatus tūrṇam itaretarasārathī<BR>
07,117.032a	anyonyasya hayān hatvā dhanuṣī vinikṛtya ca<BR>
07,117.032c	virathāv asiyuddhāya sameyātāṃ mahāraṇe<BR>
07,117.033a	ārṣabhe carmaṇī citre pragṛhya vipule śubhe<BR>
07,117.033c	vikośau cāpy asī kṛtvā samare tau viceratuḥ<BR>
07,117.034a	carantau vividhān mārgān maṇḍalāni ca bhāgaśaḥ<BR>
07,117.034c	muhur ājaghnatuḥ kruddhāv anyonyam arimardanau<BR>
07,117.035a	sakhaḍgau citravarmāṇau saniṣkāṅgadabhūṣaṇau<BR>
07,117.035b*0941_01	bhrāntam udbhrāntam āviddham āplutaṃ viplutaṃ drutam<BR>
07,117.035b*0941_02	saṃpātaṃ samudīrṇaṃ ca darśayantau yaśasvinau<BR>
07,117.035b*0941_03	asibhyāṃ saṃprajahrāte parasparam ariṃdamau<BR>
07,117.035b*0941_04	ubhau chidraiṣiṇau vīrāv ubhau citraṃ vavalgatuḥ<BR>
07,117.035b*0941_05	darśayantāv ubhau śikṣāṃ lāghavaṃ sauṣṭhavaṃ tathā<BR>
07,117.035c	raṇe raṇotkaṭau rājann anyonyaṃ paryakarṣatām<BR>
07,117.036a	muhūrtam iva rājendra parikṛṣya parasparam<BR>
07,117.036c	paśyatāṃ sarvasainyānāṃ vīrāv āśvasatāṃ punaḥ<BR>
07,117.037a	asibhyāṃ carmaṇī śubhre vipule ca śarāvare<BR>
07,117.037c	nikṛtya puruṣavyāghrau bāhuyuddhaṃ pracakratuḥ<BR>
07,117.038a	vyūḍhoraskau dīrghabhujau niyuddhakuśalāv ubhau<BR>
07,117.038c	bāhubhiḥ samasajjetām āyasaiḥ parighair iva<BR>
07,117.039a	tayor āsan bhujāghātā nigrahapragrahau tathā<BR>
07,117.039c	śikṣābalasamudbhūtāḥ sarvayodhapraharṣaṇāḥ<BR>
07,117.040a	tayor nṛvarayo rājan samare yudhyamānayoḥ<BR>
07,117.040c	bhīmo 'bhavan mahāśabdo vajraparvatayor iva<BR>
07,117.041a	dvipāv iva viṣāṇāgraiḥ śṛṅgair iva maharṣabhau<BR>
07,117.041b*0942_01	bhujayoktrāvabandhaiś ca śirobhyāṃ cāvaghātanaiḥ<BR>
07,117.041b*0942_02	pādāvakarṣasaṃdānais tomarāṃkuśalāsanaiḥ<BR>
07,117.041b*0942_03	pādodaravibandhaiś ca bhūmāv udbhramaṇais tathā<BR>
07,117.041b*0942_04	gatapratyāgatākṣepaiḥ pātanotthānasaṃplutaiḥ<BR>
07,117.041c	yuyudhāte mahātmānau kurusātvatapuṃgavau<BR>
07,117.041d*0943_01	dvātriṃśat karaṇāni syur yāni yuddhāni bhārata<BR>
07,117.041d*0943_02	tāny adarśayatāṃ tatra yudhyamānau mahābalau<BR>
07,117.042a	kṣīṇāyudhe sātvate yudhyamāne; tato 'bravīd arjunaṃ vāsudevaḥ<BR>
07,117.042c	paśyasvainaṃ virathaṃ yudhyamānaṃ; raṇe ketuṃ sarvadhanurdharāṇām<BR>
07,117.042d*0944_00	saṃjaya uvāca<BR>
07,117.042d*0944_01	sindhurājavadhe saktaṃ pārthaṃ kṛṣṇo 'bravīt punaḥ<BR>
07,117.042d*0944_02	sīdantaṃ sātyakiṃ paśya pārthainaṃ parirakṣa ca<BR>
07,117.043a	praviṣṭo bhāratīṃ senāṃ tava pāṇḍava pṛṣṭhataḥ<BR>
07,117.043c	yodhitaś ca mahāvīryaiḥ sarvair bhārata bhārataiḥ<BR>
07,117.043d*0945_01	dhārtarāṣṭrāś ca ye mukhyā ye ca mukhyā mahārathāḥ<BR>
07,117.043d*0945_02	nihatā vṛṣṇivīreṇa śataśo 'tha sahasraśaḥ<BR>
07,117.044a	pariśrānto yudhāṃ śreṣṭhaḥ saṃprāpto bhūridakṣiṇam<BR>
07,117.044c	yuddhakāṅkṣiṇam āyāntaṃ naitat samam ivārjuna<BR>
07,117.045a	tato bhūriśravāḥ kruddhaḥ sātyakiṃ yuddhadurmadam<BR>
07,117.045c	udyamya nyahanad rājan matto mattam iva dvipam<BR>
07,117.045d*0946_01	tato jaladanirghoṣaḥ samīpe nṛpasattama<BR>
07,117.046a	rathasthayor dvayor yuddhe kruddhayor yodhamukhyayoḥ<BR>
07,117.046c	keśavārjunayo rājan samare prekṣamāṇayoḥ<BR>
07,117.047a	atha kṛṣṇo mahābāhur arjunaṃ pratyabhāṣata<BR>
07,117.047b*0947_01	bahubhir yas tu senābhir durjayaḥ samare 'nagha<BR>
07,117.047c	paśya vṛṣṇyandhakavyāghraṃ saumadattivaśaṃ gatam<BR>
07,117.048a	pariśrāntaṃ gataṃ bhūmau kṛtvā karma suduṣkaram<BR>
07,117.048c	tavāntevāsinaṃ śūraṃ pālayārjuna sātyakim<BR>
07,117.049a	na vaśaṃ yajñaśīlasya gacched eṣa varārihan<BR>
07,117.049c	tvatkṛte puruṣavyāghra tad āśu kriyatāṃ vibho<BR>
07,117.050a	athābravīd dhṛṣṭamanā vāsudevaṃ dhanaṃjayaḥ<BR>
07,117.050c	paśya vṛṣṇipravīreṇa krīḍantaṃ kurupuṃgavam<BR>
07,117.050e	mahādvipeneva vane mattena hariyūthapam<BR>
07,117.050f*0948_00	saṃjaya uvāca<BR>
07,117.050f*0948_01	ity evaṃ bhāṣamāṇe tu pāṇḍave vai dhanaṃjaye<BR>
07,117.051a	hāhākāro mahān āsīt sainyānāṃ bharatarṣabha<BR>
07,117.051c	yad udyamya mahābāhuḥ sātyakiṃ nyahanad bhuvi<BR>
07,117.051d*0949_01	pātite tv atha śaineye kṛṣṇo 'rjunam abhāṣata<BR>
07,117.052a	sa siṃha iva mātaṅgaṃ vikarṣan bhūridakṣiṇaḥ<BR>
07,117.052c	vyarocata kuruśreṣṭhaḥ sātvatapravaraṃ yudhi<BR>
07,117.052d*0950_00	arjuna uvāca<BR>
07,117.052d*0950_01	mām eva ca mahābāho pariyānti mahārathāḥ<BR>
07,117.052d*0950_02	yathāśakti yatante māṃ yodhayanto janārdana<BR>
07,117.052d*0950_03	dhruvaṃ ca yodhayāmy etāñ chidrānveṣaṇatatparān<BR>
07,117.052d*0950_04	rakṣāmi sātyakiṃ caiva saumadattiṃ vaśaṃ gatam<BR>
07,117.052d*0950_05	aprāpto na mayā kṛṣṇa hantuṃ bhūriśravā raṇe<BR>
07,117.052d*0950_06	anyena tu samāsaktaṃ mano notsahate mama<BR>
07,117.052d*0950_07	avaśyaṃ ca mayā kṛṣṇa vṛṣṇivīrasya rakṣaṇam<BR>
07,117.052d*0950_08	madarthaṃ yudhyamānasya kāryaṃ prāṇair api prabho<BR>
07,117.052d*0950_09	adharmo vāstu dharmo vā mama mādhava mādhavaḥ<BR>
07,117.052d*0950_10	saṃjaya uvāca<BR>
07,117.052d*0950_10	pareṇa nihato mā sma prāṇān hāsīn mahārathaḥ<BR>
07,117.052d*0950_11	evam uktvārjunaḥ kṛṣṇaṃ parān āśu śitaiḥ śaraiḥ<BR>
07,117.052d*0950_12	chādayām āsa saṃkruddhaḥ pare cāpi dhanaṃjayam<BR>
07,117.052d*0950_13	evaṃ sma yudhyate vīraḥ sātyakiṃ ca muhur muhuḥ<BR>
07,117.052d*0950_14	prekṣate sma naravyāghro bhūriśravasam eva ca<BR>
07,117.053a	atha kośād viniṣkṛṣya khaḍgaṃ bhūriśravā raṇe<BR>
07,117.053c	mūrdhajeṣu nijagrāha padā corasy atāḍayat<BR>
07,117.053d*0951_01	ākramya cāpy athodyamya sa sāsiṃ subhujo bhujam<BR>
07,117.053d*0951_02	śuśubhe sa bhujas tasya tapanīyavibhūṣitaḥ<BR>
07,117.053d*0951_03	madhye rathasamūhasya indradhvaja ivocchritaḥ<BR>
07,117.053d*0952_01	tato 'sya chettum ārabdhaḥ śiraḥ kāyāt sakuṃḍalam<BR>
07,117.053d*0952_02	tāvat kṣaṇāt sātvato 'pi śiraḥ saṃbhramayaṃs tvaran<BR>
07,117.053d*0952_03	yathā rathāṃgaṃ kaulālo daṇḍaviddhaṃ tu bhārata<BR>
07,117.053d*0952_04	sahaiva bhūriśravaso bāhunā keśadhāriṇā<BR>
07,117.053d*0953_01	grastaṃ tam atibhīmena pañcāsyeneva bhoginā<BR>
07,117.053d*0954_01	hāhākṛtam abhūt sarvaṃ pāṇḍavānāṃ mahad balam<BR>
07,117.053d*0954_02	tāvakāś ca mudā yuktāḥ siṃhanādaṃ vicukruśuḥ<BR>
07,117.053d*0954_03	nimīlitākṣās tv abhavañ janāḥ saṃgrāmabhīravaḥ<BR>
07,117.053d*0954_04	tathā bhūriśravogras te sātvate naṣṭavikrame<BR>
07,117.054a	tathā tu parikṛṣyantaṃ dṛṣṭvā sātvatam āhave<BR>
07,117.054c	vāsudevas tato rājan bhūyo 'rjunam abhāṣata<BR>
07,117.055a	paśya vṛṣṇyandhakavyāghraṃ saumadattivaśaṃ gatam<BR>
07,117.055c	tava śiṣyaṃ mahābāho dhanuṣy anavaraṃ tvayā<BR>
07,117.056a	asatyo vikramaḥ pārtha yatra bhūriśravā raṇe<BR>
07,117.056c	viśeṣayati vārṣṇeyaṃ sātyakiṃ satyavikramam<BR>
07,117.056d*0955_01	bahubhir mahārathair eṣa parākrāntair yuyutsubhiḥ<BR>
07,117.056d*0955_02	yuddhvā bhṛśaṃ pariśrāntaḥ kṣīṇāyudhaparicchadaḥ<BR>
07,117.057a	evam ukto mahābāhur vāsudevena pāṇḍavaḥ<BR>
07,117.057c	manasā pūjayām āsa bhūriśravasam āhave<BR>
07,117.058a	vikarṣan sātvataśreṣṭhaṃ krīḍamāna ivāhave<BR>
07,117.058c	saṃharṣayati māṃ bhūyaḥ kurūṇāṃ kīrtivardhanaḥ<BR>
07,117.059a	pravaraṃ vṛṣṇivīrāṇāṃ yan na hanyād dhi sātyakim<BR>
07,117.059c	mahādvipam ivāraṇye mṛgendra iva karṣati<BR>
07,117.060a	evaṃ tu manasā rājan pārthaḥ saṃpūjya kauravam<BR>
07,117.060b*0956_01	ayudhyatāribhir vīras taṃ sma saṃprekṣate muhuḥ<BR>
07,117.060c	vāsudevaṃ mahābāhur arjunaḥ pratyabhāṣata<BR>
07,117.061a	saindhavāsaktadṛṣṭitvān nainaṃ paśyāmi mādhava<BR>
07,117.061c	eṣa tv asukaraṃ karma yādavārthe karomy aham<BR>
07,117.061d*0957_01	mama śiṣyo mamārthāya yudhyate mama śatrubhiḥ<BR>
07,117.061d*0957_02	taṃ kṛṣṇa mokṣayiṣyāmi dāvāt siṃhaśiśuṃ yathā<BR>
07,117.062a	ity uktvā vacanaṃ kurvan vāsudevasya pāṇḍavaḥ<BR>
07,117.062b*0958_01	tataḥ kṣurapraṃ niśitaṃ gāṇḍīve samayojayat<BR>
07,117.062b*0958_02	pārthabāhuvisṛṣṭaḥ sa maholkeva nabhaścyutā<BR>
07,117.062c	sakhaḍgaṃ yajñaśīlasya patriṇā bāhum acchinat<BR>
07,118.001	saṃjaya uvāca<BR>
07,118.001a	sa bāhur apatad bhūmau sakhaḍgaḥ saśubhāṅgadaḥ<BR>
07,118.001b*0959_01	yantramukto mahendrasya dhvajo vṛttotsavo yathā<BR>
07,118.001c	ādadhaj jīvalokasya duḥkham uttamam uttamaḥ<BR>
07,118.002a	prahariṣyan hṛto bāhur adṛśyena kirīṭinā<BR>
07,118.002c	vegenābhyapatad bhūmau pañcāsya iva pannagaḥ<BR>
07,118.003a	sa moghaṃ kṛtam ātmānaṃ dṛṣṭvā pārthena kauravaḥ<BR>
07,118.003c	utsṛjya sātyakiṃ krodhād garhayām āsa pāṇḍavam<BR>
07,118.003d*0960_01	sa vibāhur mahārāja ekapakṣa ivāṇḍajaḥ<BR>
07,118.003d*0960_02	ekacakro ratho yadvad dharaṇīm āsthito nṛpaḥ<BR>
07,118.003d*0960_03	uvāca pāṇḍavaṃ caiva sarvakṣatrasya paśyataḥ<BR>
07,118.004a	nṛśaṃsaṃ bata kaunteya karmedaṃ kṛtavān asi<BR>
07,118.004c	apaśyato viṣaktasya yan me bāhum acicchidaḥ<BR>
07,118.004c*0961_01	**** **** vyāsaktasya ca sātvate<BR>
07,118.004c*0961_02	anāgaso 'nyamanaso<BR>
07,118.005a	kiṃ nu vakṣyasi rājānaṃ dharmaputraṃ yudhiṣṭhiram<BR>
07,118.005c	kiṃ kurvāṇo mayā saṃkhye hato bhūriśravā iti<BR>
07,118.006a	idam indreṇa te sākṣād upadiṣṭaṃ mahātmanā<BR>
07,118.006c	astraṃ rudreṇa vā pārtha droṇenātha kṛpeṇa vā<BR>
07,118.007a	nanu nāma svadharmajñas tvaṃ loke 'bhyadhikaḥ paraiḥ<BR>
07,118.007c	ayudhyamānasya kathaṃ raṇe prahṛtavān asi<BR>
07,118.008a	na pramattāya bhītāya virathāya prayācate<BR>
07,118.008c	vyasane vartamānāya praharanti manasvinaḥ<BR>
07,118.009a	idaṃ tu nīcācaritam asatpuruṣasevitam<BR>
07,118.009c	katham ācaritaṃ pārtha tvayā karma suduṣkaram<BR>
07,118.010a	āryeṇa sukaraṃ hy āhur āryakarma dhanaṃjaya<BR>
07,118.010c	anāryakarma tv āryeṇa suduṣkarataraṃ bhuvi<BR>
07,118.011a	yeṣu yeṣu naraḥ pārtha yatra yatra ca vartate<BR>
07,118.011c	āśu tacchīlatām eti tad idaṃ tvayi dṛśyate<BR>
07,118.012a	kathaṃ hi rājavaṃśyas tvaṃ kauraveyo viśeṣataḥ<BR>
07,118.012c	kṣatradharmād apakrāntaḥ suvṛttaś caritavrataḥ<BR>
07,118.012d*0962_01	alpas tavāparādho 'tra na tvāṃ tāta vigarhaye<BR>
07,118.012d*0963_01	vārṣṇeyāpasadaṃ prāpya kṣudraṃ kṛtam idaṃ tvayā<BR>
07,118.013a	idaṃ tu yad atikṣudraṃ vārṣṇeyārthe kṛtaṃ tvayā<BR>
07,118.013c	vāsudevamataṃ nūnaṃ naitat tvayy upapadyate<BR>
07,118.014a	ko hi nāma pramattāya pareṇa saha yudhyate<BR>
07,118.014c	īdṛśaṃ vyasanaṃ dadyād yo na kṛṣṇasakho bhavet<BR>
07,118.015a	vrātyāḥ saṃśliṣṭakarmāṇaḥ prakṛtyaiva vigarhitāḥ<BR>
07,118.015c	vṛṣṇyandhakāḥ kathaṃ pārtha pramāṇaṃ bhavatā kṛtāḥ<BR>
07,118.015d@013_0000	saṃjaya uvāca<BR>
07,118.015d@013_0001	evam ukto raṇe pārtho bhūriśravasam abravīt<BR>
07,118.015d@013_0002	vyaktam eva hi jīrṇaḥ san buddhiṃ rañjayase nṛpa<BR>
07,118.015d@013_0003	anarthakam idaṃ sarvaṃ yat tvayā vyāhṛtaṃ prabho<BR>
07,118.015d@013_0004	hṛṣīkeśena saṃbandhaṃ garhase māṃ ca mūḍhavat<BR>
07,118.015d@013_0005	raṇānām asi dharmajñaḥ sarvaśāstrārthapāragaḥ<BR>
07,118.015d@013_0006	na cādharmam ahaṃ kuryāṃ jānaṃś caiva hi muhyase<BR>
07,118.015d@013_0007	yudhyante kṣatriyāḥ śatrūn svaiḥ svaiḥ parivṛtā nṛpa<BR>
07,118.015d@013_0008	bhrātṛbhiḥ pitṛbhiḥ putrais tathā saṃbandhibāndhavaiḥ<BR>
07,118.015d@013_0009	vayasyair atha mitraiś ca svabāhubalam āśritāḥ<BR>
07,118.015d@013_0010	ahaṃ hi sātyakiṃ śiṣyaṃ sukhasaṃbandhim eva ca<BR>
07,118.015d@013_0011	madarthe yudhyamānaṃ ca tyaktvā prāṇān sudustyajān<BR>
07,118.015d@013_0012	mama bāhuṃ raṇe rājan dakṣiṇaṃ yuddhadurmadam<BR>
07,118.015d@013_0013	nikṛtyamānaṃ taṃ dṛṣṭvā kathaṃ śatruvaśaṃ gatam<BR>
07,118.015d@013_0014	tvayā nikṛṣyamāṇaṃ ca dṛṣṭavān asmi niṣkriyam<BR>
07,118.015d@013_0015	na cātmā rakṣitavyo hi eko raṇagatena hi<BR>
07,118.015d@013_0016	yo yasya yudhyate 'rthāya sa saṃrakṣyo narādhipa<BR>
07,118.015d@013_0017	tai rakṣyamāṇaḥ sa nṛpo rakṣitavyo mahāmṛdhe<BR>
07,118.015d@013_0018	yady ahaṃ sātyakiṃ dṛṣṭvā tūṣṇīm āsiṣya āhave<BR>
07,118.015d@013_0019	tatas tena viyogaś ca prāpyaṃ narakam eva ca<BR>
07,118.015d@013_0020	rakṣitaś ca mayā yasmāt tasmāl labdho mayā sa ca<BR>
07,118.015d@013_0021	yaśaś caiva svapakṣebhyaḥ phalaṃ mitrasya rakṣaṇāt<BR>
07,118.015d@013_0022	yac ca māṃ garhase rājann anyena saha saṃgatam<BR>
07,118.015d@013_0023	kas tena saṃgamaṃ necchet tatra te buddhivibhramaḥ<BR>
07,118.015d@013_0024	kavacaṃ dhunvatas tubhyaṃ rathaṃ cārohataḥ svayam<BR>
07,118.015d@013_0025	dhanurjyāṃ karṣataś caiva yudhyataḥ saha śatrubhiḥ<BR>
07,118.015d@013_0026	evaṃ rathagajākīrṇe hayapattisamākule<BR>
07,118.015d@013_0027	siṃhanādoddhatarave gambhīre sainyasāgare<BR>
07,118.015d@013_0028	svaiś cāpi samupetasya vikrāntasya tathā raṇe<BR>
07,118.015d@013_0029	satyakena kathaṃ yogyaḥ saṃgrāmas te bhaviṣyati<BR>
07,118.015d@013_0030	bahubhiḥ saha saṃgamya nirjitya ca mahārathān<BR>
07,118.015d@013_0031	śrāntaś ca śrāntavāhaś ca kṣīṇasarvāyudhas tvayā<BR>
07,118.015d@013_0032	īdṛśaṃ sātyakiṃ saṃkhye nirjitya ca mahāratham<BR>
07,118.015d@013_0033	adhikaṃ tvaṃ vijānīṣe tathāpy anyamanā bhavān<BR>
07,118.015d@013_0034	yad icchasi śiraś cāsya asinā hartum āhave<BR>
07,118.015d@013_0035	tathā kṛcchragataṃ dṛṣṭvā sātyakiṃ kaḥ kṣamiṣyati<BR>
07,118.015d@013_0036	tvaṃ tu garhaya cātmānam ātmānaṃ yo na rakṣasi<BR>
07,118.015d@013_0037	kathaṃ kariṣyase vīra yo vā tvāṃ saṃśrayej janaḥ<BR>
07,118.015d@013_0038	āttaśastrasya hi raṇe vṛṣṇīputraṃ jighāṃsataḥ<BR>
07,118.015d@013_0039	chinnavān yad ahaṃ bāhuṃ naital lokavigarhitam<BR>
07,118.015d@013_0040	nyastaśastrasya hi punar vikalasya vivarmaṇaḥ<BR>
07,118.015d@013_0041	abhimanyor vadhaṃ tāta dhārmikaḥ ko nu pūjayet<BR>
07,118.016a	evam uktvā mahābāhur yūpaketur mahāyaśāḥ<BR>
07,118.016b*0964_01	dhanaṃjayena vīreṇa viniḥśvasya muhur muhuḥ<BR>
07,118.016c	yuyudhānaṃ parityajya raṇe prāyam upāviśat<BR>
07,118.017a	śarān āstīrya savyena pāṇinā puṇyalakṣaṇaḥ<BR>
07,118.017c	yiyāsur brahmalokāya prāṇān prāṇeṣv athājuhot<BR>
07,118.018a	sūrye cakṣuḥ samādhāya prasannaṃ salile manaḥ<BR>
07,118.018c	dhyāyan mahopaniṣadaṃ yogayukto 'bhavan muniḥ<BR>
07,118.019a	tataḥ sa sarvasenāyāṃ janaḥ kṛṣṇadhanaṃjayau<BR>
07,118.019c	garhayām āsa taṃ cāpi śaśaṃsa puruṣarṣabham<BR>
07,118.019d*0965_01	garhayām āsur apy etau śaśaṃsur bhūridakṣiṇam<BR>
07,118.020a	nindyamānau tathā kṛṣṇau nocatuḥ kiṃ cid apriyam<BR>
07,118.020c	praśasyamānaś ca tathā nāhṛṣyad yūpaketanaḥ<BR>
07,118.021a	tāṃs tathā vādino rājan putrāṃs tava dhanaṃjayaḥ<BR>
07,118.021c	amṛṣyamāṇo manasā teṣāṃ tasya ca bhāṣitam<BR>
07,118.022a	asaṃkruddhamanā vācā smārayann iva bhārata<BR>
07,118.022c	uvāca pāṇḍutanayaḥ sākṣepam iva phalgunaḥ<BR>
07,118.023a	mama sarve 'pi rājāno jānanty etan mahāvratam<BR>
07,118.023c	na śakyo māmako hantuṃ yo me syād bāṇagocare<BR>
07,118.024a	yūpaketo samīkṣya tvaṃ na māṃ garhitum arhasi<BR>
07,118.024c	na hi dharmam avijñāya yuktaṃ garhayituṃ param<BR>
07,118.025a	āttaśastrasya hi raṇe vṛṣṇivīraṃ jighāṃsataḥ<BR>
07,118.025c	yad ahaṃ bāhum acchaitsaṃ na sa dharmo vigarhitaḥ<BR>
07,118.025d*0966_01	acchinaṃ yad ahaṃ bāhuṃ tatra garhyaṃ kim asti ca<BR>
07,118.026a	nyastaśastrasya bālasya virathasya vivarmaṇaḥ<BR>
07,118.026c	abhimanyor vadhaṃ tāta dhārmikaḥ ko na pūjayet<BR>
07,118.026d*0967_01	nābhimanyor vadhaṃ yūyaṃ garhayadhvaṃ kutas tadā<BR>
07,118.026d@014_0001	duryodhanasya kṣudrasya na pramāṇe ca tiṣṭhataḥ<BR>
07,118.026d@014_0002	saumadatter ayaṃ sādhu sarvasāhāyyakāriṇaḥ<BR>
07,118.026d@014_0003	asmadīyā mayā rakṣyāḥ prāṇabādha upasthite<BR>
07,118.026d@014_0004	ye me pratyakṣato vīrā hanyerann iti me matiḥ<BR>
07,118.026d@014_0005	satyakaś ca vaśaṃ nītaḥ kauraveṇa mahātmanā<BR>
07,118.026d@014_0006	saṃjaya uvāca<BR>
07,118.026d@014_0006	tato mayaitac caritaṃ pratijñārakṣaṇaṃ prati<BR>
07,118.026d@014_0007	punaś ca kṛpayāviṣṭo bahu tat tad vicintayan<BR>
07,118.026d@014_0008	uvāca cainaṃ kauravyam arjunaḥ śokapīḍitaḥ<BR>
07,118.026d@014_0009	dhig astu kṣatradharmaṃ tu yatra tvaṃ puruṣeśvaraḥ<BR>
07,118.026d@014_0010	avasthām īdṛśīṃ prāptaḥ śaraṇyaḥ śaraṇapradaḥ<BR>
07,118.026d@014_0011	nātibhāraḥ kṛtāntasya vidyate kurunandana<BR>
07,118.026d@014_0012	yatra tvaṃ puruṣavyāghraḥ prāptaḥ pāpām imāṃ daśām<BR>
07,118.026d@014_0013	nātmanaḥ sukṛtasyāsya phalaṃ vai nṛpasattama<BR>
07,118.026d@014_0014	yatra tvaṃ kuruśārdūla prāptaḥ pāpām imāṃ daśām<BR>
07,118.026d@014_0015	rauravaṃ narakaṃ bhīmaṃ gamiṣyati suyodhanaḥ<BR>
07,118.026d@014_0016	yatkṛte naraśārdūlaḥ prāptaḥ pāpām imāṃ daśām<BR>
07,118.026d@014_0017	ko hi nāma pumāṃl loke mādṛśaḥ puruṣottama<BR>
07,118.026d@014_0018	praharet tvadvidhe tv adya pratijñā yadi no bhavet<BR>
07,118.027a	evam uktas tu pārthena śirasā bhūmim aspṛśat<BR>
07,118.027c	pāṇinā caiva savyena prāhiṇod asya dakṣiṇam<BR>
07,118.028a	etat pārthasya tu vacas tataḥ śrutvā mahādyutiḥ<BR>
07,118.028c	yūpaketur mahārāja tūṣṇīm āsīd avāṅmukhaḥ<BR>
07,118.029	arjuna uvāca<BR>
07,118.029a	yā prītir dharmarāje me bhīme ca vadatāṃ vare<BR>
07,118.029c	nakule sahadeve ca sā me tvayi śalāgraja<BR>
07,118.030a	mayā tu samanujñātaḥ kṛṣṇena ca mahātmanā<BR>
07,118.030c	gaccha puṇyakṛtāṃl lokāñ śibir auśīnaro yathā<BR>
07,118.030d*0968_00	vāsudeva uvāca<BR>
07,118.030d*0968_01	ye lokā mama vimalāḥ sakṛdvibhātā<BR>
07,118.030d*0968_02	brahmādyaiḥ suravṛṣabhair apīṣyamāṇāḥ<BR>
07,118.030d*0968_03	tān kṣipraṃ vraja satatāgnihotrayājin<BR>
07,118.030d*0968_04	mattulyo bhava garuḍottamāṅgayānaḥ<BR>
07,118.030d*0969_00	saṃjaya uvāca<BR>
07,118.030d*0969_01	dhanaṃjaye bruvaty evaṃ ghṛṇayā ca pariplute<BR>
07,118.030d*0969_02	avāṅmukhā babhūvuś ca sainikāḥ sarva eva te<BR>
07,118.030d*0969_03	muhūrtād iva viśramya sātyakiḥ krodhamūrcchitaḥ<BR>
07,118.030d*0969_04	amarṣavaśam āpannaḥ saumadattinirākṛtaḥ<BR>
07,118.031	saṃjaya uvāca<BR>
07,118.031a	tata utthāya śaineyo vimuktaḥ saumadattinā<BR>
07,118.031c	khaḍgam ādāya cicchitsuḥ śiras tasya mahātmanaḥ<BR>
07,118.032a	nihataṃ pāṇḍuputreṇa pramattaṃ bhūridakṣiṇam<BR>
07,118.032c	iyeṣa sātyakir hantuṃ śalāgrajam akalmaṣam<BR>
07,118.032d*0970_01	nivāryamāṇaḥ kṛṣṇena phalgunena ca māriṣa<BR>
07,118.032d*0970_02	prāyopaviṣṭasya sataḥ pārthac chinnabhujasya ca<BR>
07,118.032d*0970_03	nṛśaṃsaṃ kṛtavān pāpo yuyudhāno narādhipa<BR>
07,118.033a	nikṛttabhujam āsīnaṃ chinnahastam iva dvipam<BR>
07,118.033c	krośatāṃ sarvasainyānāṃ nindyamānaḥ sudurmanāḥ<BR>
07,118.034a	vāryamāṇaḥ sa kṛṣṇena pārthena ca mahātmanā<BR>
07,118.034c	bhīmena cakrarakṣābhyām aśvatthāmnā kṛpeṇa ca<BR>
07,118.035a	karṇena vṛṣasenena saindhavena tathaiva ca<BR>
07,118.035c	vikrośatāṃ ca sainyānām avadhīt taṃ yatavratam<BR>
07,118.036a	prāyopaviṣṭāya raṇe pārthena chinnabāhave<BR>
07,118.036c	sātyakiḥ kauravendrāya khaḍgenāpāharac chiraḥ<BR>
07,118.036d*0971_01	satyakaḥ kurumukhyasya cicchedaiva śiras tataḥ<BR>
07,118.037a	nābhyanandanta tatsainyāḥ sātyakiṃ tena karmaṇā<BR>
07,118.037c	arjunena hataṃ pūrvaṃ yaj jaghāna kurūdvaham<BR>
07,118.038a	sahasrākṣasamaṃ tatra siddhacāraṇamānavāḥ<BR>
07,118.038c	bhūriśravasam ālokya yuddhe prāyagataṃ hatam<BR>
07,118.039a	apūjayanta taṃ devā vismitās tasya karmabhiḥ<BR>
07,118.039c	pakṣavādāṃś ca bahuśaḥ prāvadaṃs tasya sainikāḥ<BR>
07,118.040a	na vārṣṇeyasyāparādho bhavitavyaṃ hi tat tathā<BR>
07,118.040c	tasmān manyur na vaḥ kāryaḥ krodho duḥkhakaro nṛṇām<BR>
07,118.041a	hantavyaś caiṣa vīreṇa nātra kāryā vicāraṇā<BR>
07,118.041c	vihito hy asya dhātraiva mṛtyuḥ sātyakir āhave<BR>
07,118.041d*0972_01	martavyam eva sarveṇa caramaṃ pūrvam eva vā<BR>
07,118.041d*0972_02	manyadhvaṃ mṛta ity eva mā bhūd vo buddhilāghavam<BR>
07,118.041d*0972_03	tasmin hate mahābāhau yūpaketau mahātmani<BR>
07,118.041d*0972_04	dhig enam iti cākrandan kṣatriyāḥ krodhamūrcchitāḥ<BR>
07,118.041d*0972_05	anyena yuktam ity eva bhavitavyaṃ tatheti ca<BR>
07,118.041d*0972_06	ke cid āsan vimanasaḥ ke cid duḥkhasamanvitāḥ<BR>
07,118.042	sātyakir uvāca<BR>
07,118.042a	na hantavyo na hantavya iti yan māṃ prabhāṣatha<BR>
07,118.042c	dharmavādair adharmiṣṭhā dharmakañcukam āsthitāḥ<BR>
07,118.043a	yadā bālaḥ subhadrāyāḥ sutaḥ śastravinākṛtaḥ<BR>
07,118.043c	yuṣmābhir nihato yuddhe tadā dharmaḥ kva vo gataḥ<BR>
07,118.044a	mayā tv etat pratijñātaṃ kṣepe kasmiṃś cid eva hi<BR>
07,118.044b*0973_01	śrutvā tat sarvabhāvena garhayadhvaṃ na cārjunam<BR>
07,118.044b*0974_01	śṛṇudhvaṃ sarvam eveha śrutvā garhatha mānavāḥ<BR>
07,118.044c	yo māṃ niṣpiṣya saṃgrāme jīvan hanyāt padā ruṣā<BR>
07,118.044e	sa me vadhyo bhavec chatrur yady api syān munivrataḥ<BR>
07,118.045a	ceṣṭamānaṃ pratīghāte sabhujaṃ māṃ sacakṣuṣaḥ<BR>
07,118.045c	manyadhvaṃ mṛtam ity evam etad vo buddhilāghavam<BR>
07,118.045e	yukto hy asya pratīghātaḥ kṛto me kurupuṃgavāḥ<BR>
07,118.046a	yat tu pārthena matsnehāt svāṃ pratijñāṃ ca rakṣatā<BR>
07,118.046c	sakhaḍgo 'sya hṛto bāhur etenaivāsmi vañcitaḥ<BR>
07,118.047a	bhavitavyaṃ ca yad bhāvi daivaṃ ceṣṭayatīva ca<BR>
07,118.047c	so 'yaṃ hato vimarde 'smin kim atrādharmaceṣṭitam<BR>
07,118.048a	api cāyaṃ purā gītaḥ śloko vālmīkinā bhuvi<BR>
07,118.048b*0975_01	na hantavyāḥ striya iti yad bravīṣi plavaṃgama<BR>
07,118.048b*0976_01	sarvakālaṃ manuṣyeṇa vyavasāyavatā sadā<BR>
07,118.048c	pīḍākaram amitrāṇāṃ yat syāt kartavyam eva tat<BR>
07,118.048d*0977_01	anuṣṭhitaṃ mayā tac ca tasmād garhatha mūḍhavat<BR>
07,118.049	saṃjaya uvāca<BR>
07,118.049a	evam ukte mahārāja sarve kauravapāṇḍavāḥ<BR>
07,118.049c	na sma kiṃ cid abhāṣanta manasā samapūjayan<BR>
07,118.050a	mantrair hi pūtasya mahādhvareṣu; yaśasvino bhūrisahasradasya<BR>
07,118.050c	muner ivāraṇyagatasya tasya; na tatra kaś cid vadham abhyanandat<BR>
07,118.050c*0978_01	mantraiḥ pūtasya sumahatsv adhareṣu yaśasvinaḥ<BR>
07,118.050c*0978_02	bhūriśravasa (sic) tasyāśu naivāraṇyagatasya ca<BR>
07,118.051a	sunīlakeśaṃ varadasya tasya; śūrasya pārāvatalohitākṣam<BR>
07,118.051b*0979_01	dṛṣṭvā sunāsaṃ sukapolayuktaṃ<BR>
07,118.051c	aśvasya medhyasya śiro nikṛttaṃ; nyastaṃ havirdhānam ivottareṇa<BR>
07,118.052a	sa tejasā śastrahatena pūto; mahāhave dehavaraṃ visṛjya<BR>
07,118.052c	ākrāmad ūrdhvaṃ varado varārho; vyāvṛtya dharmeṇa pareṇa rodasī<BR>
07,119.001	dhṛtarāṣṭra uvāca<BR>
07,119.001*0980_01	śaineyasya ca votpattir bhūriśravasam eva ca<BR>
07,119.001*0980_02	vistareṇa mamācakṣva sarvam eva tu saṃjaya<BR>
07,119.001a	ajito droṇarādheyavikarṇakṛtavarmabhiḥ<BR>
07,119.001b*0981_01	ajito droṇabhīṣmābhyāṃ karṇena ca kṛpeṇa ca<BR>
07,119.001b*0982_01	yaś caivotsahate jetuṃ samastaṃ māmakaṃ balam<BR>
07,119.001c	tīrṇaḥ sainyārṇavaṃ vīraḥ pratiśrutya yudhiṣṭhire<BR>
07,119.002a	sa kathaṃ kauraveyeṇa samareṣv anivāritaḥ<BR>
07,119.002c	nigṛhya bhūriśravasā balād bhuvi nipātitaḥ<BR>
07,119.003	saṃjaya uvāca<BR>
07,119.003a	śṛṇu rājann ihotpattiṃ śaineyasya yathā purā<BR>
07,119.003c	yathā ca bhūriśravaso yatra te saṃśayo nṛpa<BR>
07,119.003d*0983_01	brahyaṇas tv abhavat putro mānaso 'trir mahātapāḥ<BR>
07,119.004a	atreḥ putro 'bhavat somaḥ somasya tu budhaḥ smṛtaḥ<BR>
07,119.004b*0984_01	yadur nāma mahārāja sarvaśāstraviśāradaḥ<BR>
07,119.004c	budhasyāsīn mahendrābhaḥ putra ekaḥ purūravāḥ<BR>
07,119.005a	purūravasa āyus tu āyuṣo nahuṣaḥ smṛtaḥ<BR>
07,119.005c	nahuṣasya yayātis tu rājarṣir devasaṃmitaḥ<BR>
07,119.006a	yayāter devayānyāṃ tu yadur jyeṣṭho 'bhavat sutaḥ<BR>
07,119.006c	yador abhūd anvavāye devamīḍha iti śrutaḥ<BR>
07,119.007a	yādavas tasya ca sutaḥ śūras trailokyasaṃmataḥ<BR>
07,119.007c	śūrasya śaurir nṛvaro vasudevo mahāyaśāḥ<BR>
07,119.008a	dhanuṣy anavaraḥ śūraḥ kārtavīryasamo yudhi<BR>
07,119.008c	tadvīryaś cāpi tatraiva kule śinir abhūn nṛpaḥ<BR>
07,119.009a	etasminn eva kāle tu devakasya mahātmanaḥ<BR>
07,119.009c	duhituḥ svayaṃvare rājan sarvakṣatrasamāgame<BR>
07,119.010a	tatra vai devakīṃ devīṃ vasudevārtham āptavān<BR>
07,119.010c	nirjitya pārthivān sarvān ratham āropayac chiniḥ<BR>
07,119.011a	tāṃ dṛṣṭvā devakīṃ śaure rathasthāṃ puruṣarṣabhaḥ<BR>
07,119.011b*0985_01	tāṃ dṛṣṭvā nīyamānāṃ tu vasudevāya devakīm<BR>
07,119.011c	nāmṛṣyata mahātejāḥ somadattaḥ śiner nṛpa<BR>
07,119.012a	tayor yuddham abhūd rājan dinārdhaṃ citram adbhutam<BR>
07,119.012c	bāhuyuddhaṃ subalinoḥ śakraprahrādayor iva<BR>
07,119.013a	śininā somadattas tu prasahya bhuvi pātitaḥ<BR>
07,119.013c	asim udyamya keśeṣu pragṛhya ca padā hataḥ<BR>
07,119.014a	madhye rājasahasrāṇāṃ prekṣakāṇāṃ samantataḥ<BR>
07,119.014c	kṛpayā ca punas tena jīveti sa visarjitaḥ<BR>
07,119.015a	tadavasthaḥ kṛtas tena somadatto 'tha māriṣa<BR>
07,119.015c	prasādayan mahādevam amarṣavaśam āsthitaḥ<BR>
07,119.016a	tasya tuṣṭo mahādevo varāṇāṃ varadaḥ prabhuḥ<BR>
07,119.016c	vareṇa chandayām āsa sa tu vavre varaṃ nṛpaḥ<BR>
07,119.017a	putram icchāmi bhagavan yo nihanyāc chineḥ sutam<BR>
07,119.017c	madhye rājasahasrāṇāṃ padā hanyāc ca saṃyuge<BR>
07,119.018a	tasya tad vacanaṃ śrutvā somadattasya pārthiva<BR>
07,119.018b*0986_01	sa śiraḥkampam āhedaṃ naitad evaṃ bhaven nṛpa<BR>
07,119.018b*0986_02	sa pūrvam eva tapasā mām ārādhya jagattraye<BR>
07,119.018b*0986_03	kasyāpy ajayyas tan mattaḥ prāptavān varam uttamam<BR>
07,119.018b*0986_04	tathāpy ayaṃ prayāsas tu niṣphalo na bhaviṣyati<BR>
07,119.018b*0986_05	tasya pautraṃ tu samare tvatputro mohayiṣyati<BR>
07,119.018b*0986_06	na tu mārayituṃ śakyaḥ kṛṣṇasaṃrakṣito hy asau<BR>
07,119.018b*0986_07	aham eva ca kṛṣṇo 'smi nāvayor antaraṃ kva cit<BR>
07,119.018c	evam astv iti tatroktvā sa devo 'ntaradhīyata<BR>
07,119.018d*0987_01	nātihṛṣṭamanāḥ so 'pi puram āgān mahīpatiḥ<BR>
07,119.019a	sa tena varadānena labdhavān bhūridakṣiṇam<BR>
07,119.019c	nyapātayac ca samare saumadattiḥ śineḥ sutam<BR>
07,119.019d*0988_01	paśyatāṃ sarvasainyānāṃ padā cainam atāḍayat<BR>
07,119.020a	etat te kathitaṃ rājan yan māṃ tvaṃ paripṛcchasi<BR>
07,119.020c	na hi śakyā raṇe jetuṃ sātvatā manujarṣabha<BR>
07,119.021a	labdhalakṣyāś ca saṃgrāme bahavaś citrayodhinaḥ<BR>
07,119.021c	devadānavagandharvān vijetāro hy avismitāḥ<BR>
07,119.021e	svavīryavijaye yuktā naite paraparigrahāḥ<BR>
07,119.022a	na tulyaṃ vṛṣṇibhir iha dṛśyate kiṃ cana prabho<BR>
07,119.022c	bhūtaṃ bhavyaṃ bhaviṣyac ca balena bharatarṣabha<BR>
07,119.023a	na jñātim avamanyante vṛddhānāṃ śāsane ratāḥ<BR>
07,119.023c	na devāsuragandharvā na yakṣoragarākṣasāḥ<BR>
07,119.023e	jetāro vṛṣṇivīrāṇāṃ na punar mānuṣā raṇe<BR>
07,119.024a	brahmadravye gurudravye jñātidravye 'py ahiṃsakāḥ<BR>
07,119.024c	eteṣāṃ rakṣitāraś ca ye syuḥ kasyāṃ cid āpadi<BR>
07,119.025a	arthavanto na cotsiktā brahmaṇyāḥ satyavādinaḥ<BR>
07,119.025c	samarthān nāvamanyante dīnān abhyuddharanti ca<BR>
07,119.026a	nityaṃ devaparā dāntā dātāraś cāvikatthanāḥ<BR>
07,119.026c	tena vṛṣṇipravīrāṇāṃ cakraṃ na pratihanyate<BR>
07,119.027a	api meruṃ vahet kaś cit tared vā makarālayam<BR>
07,119.027c	na tu vṛṣṇipravīrāṇāṃ sametyāntaṃ vrajen nṛpa<BR>
07,119.027d*0989_01	śiner duhitṛsaṃbhūta eṣa vīraḥ sa sātyakiḥ<BR>
07,119.028a	etat te sarvam ākhyātaṃ yatra te saṃśayo vibho<BR>
07,119.028c	kururāja naraśreṣṭha tava hy apanayo mahān<BR>
07,120.001	dhṛtarāṣṭra uvāca<BR>
07,120.001a	tadavasthe hate tasmin bhūriśravasi kaurave<BR>
07,120.001c	yathā bhūyo 'bhavad yuddhaṃ tan mamācakṣva saṃjaya<BR>
07,120.002	saṃjaya uvāca<BR>
07,120.002a	bhūriśravasi saṃkrānte paralokāya bhārata<BR>
07,120.002c	vāsudevaṃ mahābāhur arjunaḥ samacūcudat<BR>
07,120.003a	codayāśvān bhṛśaṃ kṛṣṇa yato rājā jayadrathaḥ<BR>
07,120.003b*0990_01	pratijñāṃ saphalāṃ cāpi kartum arhasi me 'nagha<BR>
07,120.003b*0991_01	śrūyate puṇḍarīkākṣa triṣu dharmeṣu vartate<BR>
07,120.003c	astam eti mahābāho tvaramāṇo divākaraḥ<BR>
07,120.004a	etad dhi puruṣavyāghra mahad abhyudyataṃ mayā<BR>
07,120.004c	kāryaṃ saṃrakṣyate caiṣa kurusenāmahārathaiḥ<BR>
07,120.005a	nāstam eti yathā sūryo yathā satyaṃ bhaved vacaḥ<BR>
07,120.005c	codayāśvāṃs tathā kṛṣṇa yathā hanyāṃ jayadratham<BR>
07,120.005d*0992_00	saṃjaya uvāca<BR>
07,120.005d*0992_01	jayadrathavadhe prāpte tāv ubhau kurupāṇḍavau<BR>
07,120.005d*0992_02	sasmitau samudekṣetāṃ prauḍhā bālā vadhūr iva<BR>
07,120.006a	tataḥ kṛṣṇo mahābāhū rajatapratimān hayān<BR>
07,120.006c	hayajñaś codayām āsa jayadratharathaṃ prati<BR>
07,120.007a	taṃ prayāntam amogheṣum utpatadbhir ivāśugaiḥ<BR>
07,120.007c	tvaramāṇā mahārāja senāmukhyāḥ samāvrajan<BR>
07,120.008a	duryodhanaś ca karṇaś ca vṛṣaseno 'tha madrarāṭ<BR>
07,120.008c	aśvatthāmā kṛpaś caiva svayam eva ca saindhavaḥ<BR>
07,120.009a	samāsādya tu bībhatsuḥ saindhavaṃ pramukhe sthitam<BR>
07,120.009c	netrābhyāṃ krodhadīptābhyāṃ saṃpraikṣan nirdahann iva<BR>
07,120.010a	tato duryodhano rājā rādheyaṃ tvarito 'bravīt<BR>
07,120.010b*0993_01	amānuṣāṇi karmāṇi kurvantau puruṣarṣabhau<BR>
07,120.010b*0993_02	satyakaṃ bhīmasenaṃ ca yattau tau darśayann iva<BR>
07,120.010c	arjunaṃ vīkṣya saṃyāntaṃ jayadratharathaṃ prati<BR>
07,120.010d*0994_01	uvāca rājan putras te karṇaṃ rājā suyodhanaḥ<BR>
07,120.011a	ayaṃ sa vaikartana yuddhakālo; vidarśayasvātmabalaṃ mahātman<BR>
07,120.011c	yathā na vadhyeta raṇe 'rjunena; jayadrathaḥ karṇa tathā kuruṣva<BR>
07,120.012a	alpāvaśiṣṭaṃ divasaṃ nṛvīra; vighātayasvādya ripuṃ śaraughaiḥ<BR>
07,120.012c	dinakṣayaṃ prāpya narapravīra; dhruvaṃ hi naḥ karṇa jayo bhaviṣyati<BR>
07,120.013a	saindhave rakṣyamāṇe tu sūryasyāstamayaṃ prati<BR>
07,120.013c	mithyāpratijñaḥ kaunteyaḥ pravekṣyati hutāśanam<BR>
07,120.014a	anarjunāyāṃ ca bhuvi muhūrtam api mānada<BR>
07,120.014c	jīvituṃ notsaheran vai bhrātaro 'sya sahānugāḥ<BR>
07,120.015a	vinaṣṭaiḥ pāṇḍaveyaiś ca saśailavanakānanām<BR>
07,120.015c	vasuṃdharām imāṃ karṇa bhokṣyāmo hatakaṇṭakām<BR>
07,120.016a	daivenopahataḥ pārtho viparītaś ca mānada<BR>
07,120.016c	kāryākāryam ajānan vai pratijñāṃ kṛtavān raṇe<BR>
07,120.017a	nūnam ātmavināśāya pāṇḍavena kirīṭinā<BR>
07,120.017c	pratijñeyaṃ kṛtā karṇa jayadrathavadhaṃ prati<BR>
07,120.018a	kathaṃ jīvati durdharṣe tvayi rādheya phalgunaḥ<BR>
07,120.018c	anastaṃgata āditye hanyāt saindhavakaṃ nṛpam<BR>
07,120.019a	rakṣitaṃ madrarājena kṛpeṇa ca mahātmanā<BR>
07,120.019c	jayadrathaṃ raṇamukhe kathaṃ hanyād dhanaṃjayaḥ<BR>
07,120.020a	drauṇinā rakṣyamāṇaṃ ca mayā duḥśāsanena ca<BR>
07,120.020c	kathaṃ prāpsyati bībhatsuḥ saindhavaṃ kālacoditaḥ<BR>
07,120.021a	yudhyante bahavaḥ śūrā lambate ca divākaraḥ<BR>
07,120.021c	śaṅke jayadrathaṃ pārtho naiva prāpsyati mānada<BR>
07,120.022a	sa tvaṃ karṇa mayā sārdhaṃ śūraiś cānyair mahārathaiḥ<BR>
07,120.022b*0995_01	drauṇinā tvaṃ hi sahito madreśena kṛpeṇa ca<BR>
07,120.022c	yudhyasva yatnam āsthāya paraṃ pārthena saṃyuge<BR>
07,120.023a	evam uktas tu rādheyas tava putreṇa māriṣa<BR>
07,120.023c	duryodhanam idaṃ vākyaṃ pratyuvāca kurūttamam<BR>
07,120.024a	dṛḍhalakṣyeṇa śūreṇa bhīmasenena dhanvinā<BR>
07,120.024c	bhṛśam udvejitaḥ saṃkhye śarajālair anekaśaḥ<BR>
07,120.025a	sthātavyam iti tiṣṭhāmi raṇe saṃprati mānada<BR>
07,120.025c	naivāṅgam iṅgati kiṃ cin me saṃtaptasya raṇeṣubhiḥ<BR>
07,120.026a	yotsyāmi tu tathā rājañ śaktyāhaṃ parayā raṇe<BR>
07,120.026b*0996_01	tad yathā prayatiṣye 'haṃ paraṃ śaktyā suyodhana<BR>
07,120.026c	yathā pāṇḍavamukhyo 'sau na haniṣyati saindhavam<BR>
07,120.027a	na hi me yudhyamānasya sāyakāṃś cāsyataḥ śitān<BR>
07,120.027c	saindhavaṃ prāpsyate vīraḥ savyasācī dhanaṃjayaḥ<BR>
07,120.028a	yat tu śaktimatā kāryaṃ satataṃ hitakāriṇā<BR>
07,120.028c	tat kariṣyāmi kauravya jayo daive pratiṣṭhitaḥ<BR>
07,120.028d*0997_01	saindhavārthe paraṃ yatnaṃ kariṣyāmy adya saṃyuge<BR>
07,120.028d*0997_02	tvatpriyārthaṃ mahārāja jayo daive pratiṣṭhitaḥ<BR>
07,120.029a	adya yotsye 'rjunam ahaṃ pauruṣaṃ svaṃ vyapāśritaḥ<BR>
07,120.029c	tvadarthaṃ puruṣavyāghra jayo daive pratiṣṭhitaḥ<BR>
07,120.030a	adya yuddhaṃ kuruśreṣṭha mama pārthasya cobhayoḥ<BR>
07,120.030c	paśyantu sarvabhūtāni dāruṇaṃ lomaharṣaṇam<BR>
07,120.031a	karṇakauravayor evaṃ raṇe saṃbhāṣamāṇayoḥ<BR>
07,120.031c	arjuno niśitair bāṇair jaghāna tava vāhinīm<BR>
07,120.032a	ciccheda tīkṣṇāgramukhaiḥ śūrāṇām anivartinām<BR>
07,120.032c	bhujān parighasaṃkāśān hastihastopamān raṇe<BR>
07,120.033a	śirāṃsi ca mahābāhuś ciccheda niśitaiḥ śaraiḥ<BR>
07,120.033c	hastihastān hayagrīvā rathākṣāṃś ca samantataḥ<BR>
07,120.034a	śoṇitāktān hayārohān gṛhītaprāsatomarān<BR>
07,120.034c	kṣuraiś ciccheda bībhatsur dvidhaikaikaṃ tridhaiva ca<BR>
07,120.035a	hayavāraṇamukhyāś ca prāpatanta sahasraśaḥ<BR>
07,120.035c	dhvajāś chatrāṇi cāpāni cāmarāṇi śirāṃsi ca<BR>
07,120.036a	kakṣam agnim ivoddhūtaḥ pradahaṃs tava vāhinīm<BR>
07,120.036c	acireṇa mahīṃ pārthaś cakāra rudhirottarām<BR>
07,120.037a	hatabhūyiṣṭhayodhaṃ tat kṛtvā tava balaṃ balī<BR>
07,120.037c	āsasāda durādharṣaḥ saindhavaṃ satyavikramaḥ<BR>
07,120.038a	bībhatsur bhīmasenena sātvatena ca rakṣitaḥ<BR>
07,120.038c	sa babhau bharataśreṣṭha jvalann iva hutāśanaḥ<BR>
07,120.039a	taṃ tathāvasthitaṃ dṛṣṭvā tvadīyā vīryasaṃmatāḥ<BR>
07,120.039c	nāmṛṣyanta maheṣvāsāḥ phalgunaṃ puruṣarṣabhāḥ<BR>
07,120.040a	duryodhanaś ca karṇaś ca vṛṣaseno 'tha madrarāṭ<BR>
07,120.040c	aśvatthāmā kṛpaś caiva svayam eva ca saindhavaḥ<BR>
07,120.041a	saṃrabdhāḥ saindhavasyārthe samāvṛṇvan kirīṭinam<BR>
07,120.041c	nṛtyantaṃ rathamārgeṣu dhanurjyātalanisvanaiḥ<BR>
07,120.042a	saṃgrāmakovidaṃ pārthaṃ sarve yuddhaviśāradāḥ<BR>
07,120.042c	abhītāḥ paryavartanta vyāditāsyam ivāntakam<BR>
07,120.043a	saindhavaṃ pṛṣṭhataḥ kṛtvā jighāṃsanto 'rjunācyutau<BR>
07,120.043c	sūryāstamayam icchanto lohitāyati bhāskare<BR>
07,120.044a	te bhujair bhogibhogābhair dhanūṃṣy āyamya sāyakān<BR>
07,120.044c	mumucuḥ sūryaraśmyābhāñ śataśaḥ phalgunaṃ prati<BR>
07,120.045a	tān astān asyamānāṃś ca kirīṭī yuddhadurmadaḥ<BR>
07,120.045c	dvidhā tridhāṣṭadhaikaikaṃ chittvā vivyādha tān raṇe<BR>
07,120.046a	siṃhalāṅgūlaketus tu darśayañ śaktim ātmanaḥ<BR>
07,120.046c	śāradvatīsuto rājann arjunaṃ pratyavārayat<BR>
07,120.047a	sa viddhvā daśabhiḥ pārthaṃ vāsudevaṃ ca saptabhiḥ<BR>
07,120.047c	atiṣṭhad rathamārgeṣu saindhavaṃ paripālayan<BR>
07,120.048a	athainaṃ kauravaśreṣṭhāḥ sarva eva mahārathāḥ<BR>
07,120.048c	mahatā rathavaṃśena sarvataḥ paryavārayan<BR>
07,120.049a	visphārayantaś cāpāni visṛjantaś ca sāyakān<BR>
07,120.049c	saindhavaṃ paryarakṣanta śāsanāt tanayasya te<BR>
07,120.050a	tatra pārthasya śūrasya bāhvor balam adṛśyata<BR>
07,120.050c	iṣūṇām akṣayatvaṃ ca dhanuṣo gāṇḍivasya ca<BR>
07,120.051a	astrair astrāṇi saṃvārya drauṇeḥ śāradvatasya ca<BR>
07,120.051c	ekaikaṃ navabhir bāṇaiḥ sarvān eva samarpayat<BR>
07,120.052a	taṃ drauṇiḥ pañcaviṃśatyā vṛṣasenaś ca saptabhiḥ<BR>
07,120.052c	duryodhanaś ca viṃśatyā karṇaśalyau tribhis tribhiḥ<BR>
07,120.053a	ta enam abhigarjanto vidhyantaś ca punaḥ punaḥ<BR>
07,120.053c	vidhunvantaś ca cāpāni sarvataḥ paryavārayan<BR>
07,120.054a	śliṣṭaṃ tu sarvataś cakrū rathamaṇḍalam āśu te<BR>
07,120.054c	sūryāstamayam icchantas tvaramāṇā mahārathāḥ<BR>
07,120.055a	ta enam abhinardanto vidhunvānā dhanūṃṣi ca<BR>
07,120.055c	siṣicur mārgaṇair ghorair giriṃ meghā ivāmbubhiḥ<BR>
07,120.056a	te mahāstrāṇi divyāni tatra rājan vyadarśayan<BR>
07,120.056c	dhanaṃjayasya gātreṣu śūrāḥ parighabāhavaḥ<BR>
07,120.056d*0998_01	nivārya tāñ śaravrātair divyāny astrāṇi darśayan<BR>
07,120.057a	hatabhūyiṣṭhayodhaṃ tat kṛtvā tava balaṃ balī<BR>
07,120.057c	āsasāda durādharṣaḥ saindhavaṃ satyavikramaḥ<BR>
07,120.058a	taṃ karṇaḥ saṃyuge rājan pratyavārayad āśugaiḥ<BR>
07,120.058c	miṣato bhīmasenasya sātvatasya ca bhārata<BR>
07,120.059a	taṃ pārtho daśabhir bāṇaiḥ pratyavidhyad raṇājire<BR>
07,120.059c	sūtaputraṃ mahābāhuḥ sarvasainyasya paśyataḥ<BR>
07,120.060a	sātvataś ca tribhir bāṇaiḥ karṇaṃ vivyādha māriṣa<BR>
07,120.060c	bhīmasenas tribhiś caiva punaḥ pārthaś ca saptabhiḥ<BR>
07,120.061a	tān karṇaḥ prativivyādha ṣaṣṭyā ṣaṣṭyā mahārathaḥ<BR>
07,120.061c	tad yuddham abhavad rājan karṇasya bahubhiḥ saha<BR>
07,120.062a	tatrādbhutam apaśyāma sūtaputrasya māriṣa<BR>
07,120.062c	yad ekaḥ samare kruddhas trīn rathān paryavārayat<BR>
07,120.063a	phalgunas tu mahābāhuḥ karṇaṃ vaikartanaṃ raṇe<BR>
07,120.063c	sāyakānāṃ śatenaiva sarvamarmasv atāḍayat<BR>
07,120.064a	rudhirokṣitasarvāṅgaḥ sūtaputraḥ pratāpavān<BR>
07,120.064c	śaraiḥ pañcāśatā vīraḥ phalgunaṃ pratyavidhyata<BR>
07,120.064e	tasya tal lāghavaṃ dṛṣṭvā nāmṛṣyata raṇe 'rjunaḥ<BR>
07,120.065a	tataḥ pārtho dhanuś chittvā vivyādhainaṃ stanāntare<BR>
07,120.065c	sāyakair navabhir vīras tvaramāṇo dhanaṃjayaḥ<BR>
07,120.066a	vadhārthaṃ cāsya samare sāyakaṃ sūryavarcasam<BR>
07,120.066c	cikṣepa tvarayā yuktas tvarākāle dhanaṃjayaḥ<BR>
07,120.067a	tam āpatantaṃ vegena drauṇiś ciccheda sāyakam<BR>
07,120.067c	ardhacandreṇa tīkṣṇena sa chinnaḥ prāpatad bhuvi<BR>
07,120.068a	athānyad dhanur ādāya sūtaputraḥ pratāpavān<BR>
07,120.068b*0999_01	sāyakair bahusāhasraiś chādayām āsa pāṇḍavam<BR>
07,120.068b*0999_02	tāṃ śastravṛṣṭim atulāṃ karṇacāpasamutthitām<BR>
07,120.068b*0999_03	vyadhamat sāyakaiḥ pārthaḥ śalabhān iva mārutaḥ<BR>
07,120.068b*0999_04	chādayām āsa ca tadā sāyakair arjuno raṇe<BR>
07,120.068b*0999_05	paśyatāṃ sarvayodhānāṃ darśayan pāṇilāghavam<BR>
07,120.068b*1000_01	**** **** narasiṃho mahārathaḥ<BR>
07,120.068b*1000_02	vavarṣa sāyakais tīkṣṇair<BR>
07,120.068c	karṇo 'pi dviṣatāṃ hantā chādayām āsa phalgunam<BR>
07,120.068e	sāyakair bahusāhasraiḥ kṛtapratikṛtepsayā<BR>
07,120.069a	tau vṛṣāv iva nardantau narasiṃhau mahārathau<BR>
07,120.069c	sāyakaughapraticchannaṃ cakratuḥ kham ajihmagaiḥ<BR>
07,120.069e	adṛśyau ca śaraughais tau nighnatām itaretaram<BR>
07,120.070a	pārtho 'ham asmi tiṣṭha tvaṃ karṇo 'haṃ tiṣṭha phalguna<BR>
07,120.070c	ity evaṃ tarjayantau tau vākśalyais tudatāṃ tathā<BR>
07,120.071a	yudhyetāṃ samare vīrau citraṃ laghu ca suṣṭhu ca<BR>
07,120.071c	prekṣaṇīyau cābhavatāṃ sarvayodhasamāgame<BR>
07,120.072a	praśasyamānau samare siddhacāraṇavātikaiḥ<BR>
07,120.072c	ayudhyetāṃ mahārāja parasparavadhaiṣiṇau<BR>
07,120.073a	tato duryodhano rājaṃs tāvakān abhyabhāṣata<BR>
07,120.073c	yattā rakṣata rādheyaṃ nāhatvā samare 'rjunam<BR>
07,120.073e	nivartiṣyati rādheya iti mām uktavān vṛṣaḥ<BR>
07,120.074a	etasminn antare rājan dṛṣṭvā karṇasya vikramam<BR>
07,120.074c	ākarṇamuktair iṣubhiḥ karṇasya caturo hayān<BR>
07,120.074e	anayan mṛtyulokāya caturbhiḥ sāyakottamaiḥ<BR>
07,120.075a	sārathiṃ cāsya bhallena rathanīḍād apāharat<BR>
07,120.075c	chādayām āsa ca śarais tava putrasya paśyataḥ<BR>
07,120.076a	sa chādyamānaḥ samare hatāśvo hatasārathiḥ<BR>
07,120.076c	mohitaḥ śarajālena kartavyaṃ nābhyapadyata<BR>
07,120.077a	taṃ tathā virathaṃ dṛṣṭvā ratham āropya svaṃ tadā<BR>
07,120.077c	aśvatthāmā mahārāja bhūyo 'rjunam ayodhayat<BR>
07,120.078a	madrarājas tu kaunteyam avidhyat triṃśatā śaraiḥ<BR>
07,120.078b*1001_01	āvavre 'rjunamārgaṃ ca śarajālena bhārata<BR>
07,120.078c	śāradvatas tu viṃśatyā vāsudevaṃ samārpayat<BR>
07,120.078e	dhanaṃjayaṃ dvādaśabhir ājaghāna śilīmukhaiḥ<BR>
07,120.079a	caturbhiḥ sindhurājaś ca vṛṣasenaś ca saptabhiḥ<BR>
07,120.079c	pṛthak pṛthaṅ mahārāja kṛṣṇapārthāv avidhyatām<BR>
07,120.080a	tathaiva tān pratyavidhyat kuntīputro dhanaṃjayaḥ<BR>
07,120.080c	droṇaputraṃ catuḥṣaṣṭyā madrarājaṃ śatena ca<BR>
07,120.081a	saindhavaṃ daśabhir bhallair vṛṣasenaṃ tribhiḥ śaraiḥ<BR>
07,120.081c	śāradvataṃ ca viṃśatyā viddhvā pārthaḥ samunnadat<BR>
07,120.082a	te pratijñāpratīghātam icchantaḥ savyasācinaḥ<BR>
07,120.082c	sahitās tāvakās tūrṇam abhipetur dhanaṃjayam<BR>
07,120.083a	athārjunaḥ sarvatodhāram astraṃ; prāduścakre trāsayan dhārtarāṣṭrān<BR>
07,120.083c	taṃ pratyudīyuḥ kuravaḥ pāṇḍusūnuṃ; rathair mahārhaiḥ śaravarṣāṇy avarṣan<BR>
07,120.084a	tatas tu tasmiṃs tumule samutthite; sudāruṇe bhārata mohanīye<BR>
07,120.084c	nāmuhyata prāpya sa rājaputraḥ; kirīṭamālī visṛjan pṛṣatkān<BR>
07,120.085a	rājyaprepsuḥ savyasācī kurūṇāṃ; smaran kleśān dvādaśavarṣavṛttān<BR>
07,120.085c	gāṇḍīvamuktair iṣubhir mahātmā; sarvā diśo vyāvṛṇod aprameyaiḥ<BR>
07,120.086a	pradīptolkam abhavac cāntarikṣaṃ; deheṣu bhūrīṇy apatan vayāṃsi<BR>
07,120.086c	yat piṅgalajyena kirīṭamālī; kruddho ripūn ājagavena hanti<BR>
07,120.087a	kirīṭamālī mahatā mahāyaśāḥ; śarāsanenāsya śarān anīkajit<BR>
07,120.087c	hayapravekottamanāgadhūrgatān; kurupravīrān iṣubhir nyapātayat<BR>
07,120.088a	gadāś ca gurvīḥ parighān ayasmayān; asīṃś ca śaktīś ca raṇe narādhipāḥ<BR>
07,120.088c	mahānti śastrāṇi ca bhīmadarśanāḥ; pragṛhya pārthaṃ sahasābhidudruvuḥ<BR>
07,120.088d*1002_01	tato yugāntābhrasamasvanaṃ mahan<BR>
07,120.088d*1002_02	mahendracāpapratimaṃ sa gāṇḍivam<BR>
07,120.088d*1002_03	cakarṣa dorbhyāṃ vihasan bhṛśaṃ yayau<BR>
07,120.088d*1002_04	dahaṃs tvadīyān yamarāṣṭravardhanaḥ<BR>
07,120.089a	sa tān udīrṇān sarathāśvavāraṇān; padātisaṃghāṃś ca mahādhanurdharaḥ<BR>
07,120.089c	vipannasarvāyudhajīvitān raṇe; cakāra vīro yamarāṣṭravardhanān<BR>
07,121.001	saṃjaya uvāca<BR>
07,121.001*1003_01	śrutvā ninādaṃ dhanuṣaś ca tasya<BR>
07,121.001*1003_02	vispaṣṭam utkṛṣṭam ivāntakasya<BR>
07,121.001*1003_03	śakrāśanisphoṭasamaṃ sughoraṃ<BR>
07,121.001*1003_04	vikṛṣyamāṇasya dhanaṃjayena<BR>
07,121.001*1003_05	trāsodvignaṃ bhayodbhrāntaṃ tvadīyaṃ tad balaṃ nṛpa<BR>
07,121.001*1003_06	yugāntavātasaṃkṣubdhaṃ caladvīcitaraṅgitam<BR>
07,121.001*1003_07	pralīnamīnamakaraṃ sāgarāmbha ivābhavat<BR>
07,121.001a	sa raṇe vyacarat pārthaḥ prekṣaṇīyo dhanaṃjayaḥ<BR>
07,121.001c	yugapad dikṣu sarvāsu citrāṇy astrāṇi darśayan<BR>
07,121.001d*1004_01	ādadānaṃ mahārāja saṃdadhānaṃ ca pāṇḍavam<BR>
07,121.001d*1004_02	utkarṣantaṃ vikarṣantaṃ nābhyapaśyāma lāghavāt<BR>
07,121.001d@015_0001	tataḥ kruddho mahābāhur aindram astraṃ durāsadam<BR>
07,121.001d@015_0002	prāduś cakre mahārāja trāsayan sarvabhāratān<BR>
07,121.001d@015_0003	tataḥ śarāḥ prādur āsan divyāstrapratimantritāḥ<BR>
07,121.001d@015_0004	pradīptāś ca śikhimukhāḥ śataśo 'tha sahasraśaḥ<BR>
07,121.001d@015_0005	ākarṇapūrṇanirmuktair agnyarkāṃśunibhaiḥ śaraiḥ<BR>
07,121.001d@015_0006	nabho 'bhavat tad duṣprekṣyam ulkābhir iva saṃvṛtam<BR>
07,121.001d@015_0007	tataḥ śastrāndhakāraṃ tat kauravaiḥ samudīritam<BR>
07,121.001d@015_0008	aśakyaṃ manasāpy anyaiḥ pāṇḍavaḥ saṃbhramann iva<BR>
07,121.001d@015_0009	nāśayām āsa vikramya śarair divyāstramantritaiḥ<BR>
07,121.001d@015_0010	naiśaṃ tamo 'ṃśubhiḥ kṣipraṃ dinādāv iva bhāskaraḥ<BR>
07,121.001d@015_0011	tatas tu tāvakaṃ sainyaṃ dīptaiḥ śaragabhastibhiḥ<BR>
07,121.001d@015_0012	ākṣipat palvalāmbūni nidāghārka iva prabhuḥ<BR>
07,121.001d@015_0013	tato divyāstraviduṣā prahitāḥ sāyakāṃśavaḥ<BR>
07,121.001d@015_0014	samāplavan dviṣatsainyaṃ lokaṃ bhānor ivāṃśavaḥ<BR>
07,121.001d@015_0015	tathāpare samutsṛṣṭā viśikhās tigmatejasaḥ<BR>
07,121.001d@015_0016	hṛdayāny āśu vīrāṇāṃ viviśuḥ priyabandhuvat<BR>
07,121.001d@015_0017	ya enam īyuḥ samare tvadyodhāḥ śūramāninaḥ<BR>
07,121.001d@015_0018	śalabhā iva te dīptā agniṃ prāpya yayuḥ kṣayam<BR>
07,121.001d@015_0019	evaṃ sa mṛdnañ śatrūṇāṃ jīvitāni yaśāṃsi ca<BR>
07,121.001d@015_0020	pārthaś cacāra saṃgrāme mṛtyur vigrahavān iva<BR>
07,121.001d@015_0021	sakirīṭāni vastrāṇi sāṅgadān vipulān bhujān<BR>
07,121.001d@015_0022	sakuṇḍalayugān karṇān keṣāṃ cid aharac charaiḥ<BR>
07,121.001d@015_0023	satomarān gajasthānāṃ saprāsān hayasādinām<BR>
07,121.001d@015_0024	sacarmaṇaḥ padātīnāṃ rathināṃ ca sadhanvanaḥ<BR>
07,121.001d@015_0025	sapratodān niyantṝṇāṃ bāhūṃś ciccheda pāṇḍavaḥ<BR>
07,121.001d@015_0026	pradīptograśarārciṣmān babhau tatra dhanaṃjayaḥ<BR>
07,121.001d@015_0027	savisphuliṅgāgraśikho jvalann iva hutāśanaḥ<BR>
07,121.001d@015_0028	taṃ devarājapratimaṃ sarvaśastrabhṛtāṃ varam<BR>
07,121.001d@015_0029	yugapad dikṣu sarvāsu rathasthaṃ puruṣarṣabham<BR>
07,121.001d@015_0030	darśayantaṃ mahāstrāṇi prekṣaṇīyaṃ dhanaṃjayam<BR>
07,121.001d@015_0031	nṛtyantaṃ rathamārgeṣu dhanurjyātalanādinam<BR>
07,121.001d@015_0032	nirīkṣituṃ na śekus te yatnavanto 'pi pārthivāḥ<BR>
07,121.001d@015_0033	madhyaṃdinagataṃ sūryaṃ pratapantam ivāmbare<BR>
07,121.001d@015_0034	dīptograsaṃbhṛtaśaraḥ kirīṭī virarāja ha<BR>
07,121.001d@015_0035	varṣāsv ivodīrṇajalaḥ sendradhanvāmbudo mahān<BR>
07,121.001d@015_0036	mahāstrasaṃplave tasmiñ jiṣṇunā saṃpravartite<BR>
07,121.001d@015_0037	sudustare mahāghore mamajjur yodhapuṃgavāḥ<BR>
07,121.001d@015_0038	utkṛttavadanair dehaiḥ śarīraiḥ kṛttabāhubhiḥ<BR>
07,121.001d@015_0039	bhujaiś ca pāṇinirmuktaiḥ pāṇibhir vyaṅgulīkṛtaiḥ<BR>
07,121.001d@015_0040	kṛttāgrahastaiḥ karibhiḥ kṛttadantair madotkaṭaiḥ<BR>
07,121.001d@015_0041	hayaiś chinnakhuragrīvai rathaiś ca śakalīkṛtaiḥ<BR>
07,121.001d@015_0042	nikṛttāntraiḥ kṛttapādais tathānyaiḥ kṛttasaṃdhibhiḥ<BR>
07,121.001d@015_0043	niśceṣṭair visphuradbhiś ca kūjadbhiś ca sahasraśaḥ<BR>
07,121.001d@015_0044	mṛtyor āghātalalitaṃ tat pārthāyodhanaṃ mahat<BR>
07,121.001d@015_0045	apaśyāma mahīpāla bhīrūṇāṃ bhayavardhanam<BR>
07,121.001d@015_0046	ākrīḍam iva rudrasya purābhyardayataḥ paśūn<BR>
07,121.001d@015_0047	gajānāṃ kṣuranirmuktaiḥ karaiḥ sabhujageva bhūḥ<BR>
07,121.001d@015_0048	kva cid babhau sragviṇīva vakrapadmaiḥ samācitā<BR>
07,121.001d@015_0049	vicitroṣṇīṣamukuṭaiḥ keyūrāṅgadakuṇḍalaiḥ<BR>
07,121.001d@015_0050	svarṇacitratanutraiś ca bhāṇḍaiś ca gajavājinām<BR>
07,121.001d@015_0051	kirīṭaśatasaṃkīrṇā tatra tatra samācitā<BR>
07,121.001d@015_0052	virarāja bhṛśaṃ citrā mahī navavadhūr iva<BR>
07,121.001d@015_0053	majjāmedaḥkardaminīṃ śoṇitaughataraṅgiṇīm<BR>
07,121.001d@015_0054	marmāsthibhir agādhāṃ ca keśaśaivalaśādvalām<BR>
07,121.001d@015_0055	śirobāhūpalataṭāṃ rugṇakroḍāsthisaṃkaṭām<BR>
07,121.001d@015_0056	citradhvajapatākāḍhyāṃ chattracāpormimālinīm<BR>
07,121.001d@015_0057	vigatāsumahākāyāṃ gajadehābhisaṃkulām<BR>
07,121.001d@015_0058	rathoḍupaśatākīrṇāṃ hayasaṃghātarodhasam<BR>
07,121.001d@015_0059	rathacakrayugeṣākṣakūbarair atidurgamām<BR>
07,121.001d@015_0060	prāsāsiśaktiparaśuviśikhāhidurāsadām<BR>
07,121.001d@015_0061	balakaṅkamahānakrāṃ gomāyumakarotkaṭām<BR>
07,121.001d@015_0062	gṛdhrodagramahāgrāhāṃ śivāvirutabhairavām<BR>
07,121.001d@015_0063	nṛtyatpretapiśācādyair bhūtaiḥ kīrṇāṃ sahasraśaḥ<BR>
07,121.001d@015_0064	gatāsuyodhaniśceṣṭaśarīraśatavāhinīm<BR>
07,121.001d@015_0065	mahāpratibhayāṃ raudrāṃ ghorāṃ vaitaraṇīm iva<BR>
07,121.001d@015_0066	nadīṃ pravartayām āsa bhīrūṇāṃ bhayavardhinīm<BR>
07,121.001d@015_0067	taṃ dṛṣṭvā tasya vikrāntam antakasyeva rūpiṇaḥ<BR>
07,121.001d@015_0068	abhūtapūrvaṃ kuruṣu bhayam āgād raṇājire<BR>
07,121.001d@015_0069	tata ādāya vīrāṇām astrair astrāṇi pāṇḍavaḥ<BR>
07,121.001d@015_0070	ātmānaṃ raudram ācaṣṭa raudrakarmaṇi niṣṭhitaḥ<BR>
07,121.001d@015_0071	tato rathavarān rājann abhyatikrāmad arjunaḥ<BR>
07,121.002a	madhyaṃdinagataṃ sūryaṃ pratapantam ivāmbare<BR>
07,121.002c	na śekuḥ sarvabhūtāni pāṇḍavaṃ prativīkṣitum<BR>
07,121.003a	prasṛtāṃs tasya gāṇḍīvāc charavrātān mahātmanaḥ<BR>
07,121.003c	saṃgrāme samapaśyāma haṃsapaṅktīr ivāmbare<BR>
07,121.003d*1005_01	ākāśe samadṛśyanta haṃsānām iva paṅktayaḥ<BR>
07,121.004a	vinivārya sa vīrāṇām astrair astrāṇi sarvaśaḥ<BR>
07,121.004c	darśayan raudram ātmānam ugre karmaṇi dhiṣṭhitaḥ<BR>
07,121.005a	sa tān rathavarān rājann abhyatikrāmad arjunaḥ<BR>
07,121.005c	mohayann iva nārācair jayadrathavadhepsayā<BR>
07,121.006a	visṛjan dikṣu sarvāsu śarān asitasārathiḥ<BR>
07,121.006c	sa raṇe vyacarat tūrṇaṃ prekṣaṇīyo dhanaṃjayaḥ<BR>
07,121.007a	bhramanta iva śūrasya śaravrātā mahātmanaḥ<BR>
07,121.007c	adṛśyantāntarikṣasthāḥ śataśo 'tha sahasraśaḥ<BR>
07,121.008a	ādadānaṃ maheṣvāsaṃ saṃdadhānaṃ ca pāṇḍavam<BR>
07,121.008c	visṛjantaṃ ca kaunteyaṃ nānupaśyāmahe tadā<BR>
07,121.009a	tathā sarvā diśo rājan sarvāṃś ca rathino raṇe<BR>
07,121.009c	ākulīkṛtya kaunteyo jayadratham upādravat<BR>
07,121.009e	vivyādha ca catuḥṣaṣṭyā śarāṇāṃ nataparvaṇām<BR>
07,121.009f*1006_01	saindhavābhimukhaṃ yāntaṃ yodhāḥ saṃprekṣya pāṇḍavam<BR>
07,121.009f*1006_02	nyavartanta raṇād vīrā nirāśās tasya jīvite<BR>
07,121.009f*1006_03	yo yo 'bhyadhāvad ākrande tāvakaḥ pāṇḍavaṃ raṇe<BR>
07,121.009f*1006_04	tasya tasyāntagā bāṇāḥ śarīre nyapatan prabho<BR>
07,121.009f*1006_05	kabandhasaṃkulaṃ cakre tava sainyaṃ mahārathaḥ<BR>
07,121.009f*1006_06	arjuno jayatāṃ śreṣṭhaḥ śarair arkāṃśusaṃnibhaiḥ<BR>
07,121.009f*1006_07	evaṃ tat tava rājendra caturaṅgabalaṃ tadā<BR>
07,121.009f*1006_08	vyākulīkṛtya kaunteyo jayadratham upādravat<BR>
07,121.009f*1006_09	drauṇiṃ pañcāśatāvidhyad vṛṣasenaṃ tribhiḥ śaraiḥ<BR>
07,121.009f*1006_10	kṛpāyamāṇaḥ kaunteyaḥ kṛpaṃ navabhir ārdayat<BR>
07,121.009f*1006_11	śalyaṃ ṣoḍaśabhir bāṇaiḥ karṇaṃ dvātriṃśatā śaraiḥ<BR>
07,121.009f*1006_12	saindhavaṃ tu catuḥṣaṣṭyā viddhvā siṃha ivānadat<BR>
07,121.010a	saindhavas tu tathā viddhaḥ śarair gāṇḍīvadhanvanā<BR>
07,121.010c	na cakṣame susaṃkruddhas tottrārdita iva dvipaḥ<BR>
07,121.011a	sa varāhadhvajas tūrṇaṃ gārdhrapatrān ajihmagān<BR>
07,121.011c	āśīviṣasamaprakhyān karmāraparimārjitān<BR>
07,121.011e	mumoca niśitān saṃkhye sāyakān savyasācini<BR>
07,121.012a	tribhis tu viddhvā gāṇḍīvaṃ nārācaiḥ ṣaḍbhir arjunam<BR>
07,121.012c	aṣṭābhir vājino 'vidhyad dhvajaṃ caikena patriṇā<BR>
07,121.012d*1007_01	sarvamarmasu marmajño vāsudevaṃ śatena ca<BR>
07,121.012d*1007_02	punaḥ pārthaṃ dhvajaṃ pārthaṃ kirīṭaṃ vājino dhanuḥ<BR>
07,121.012d*1008_01	bhūyaś caivārjunaṃ saṃkhye śaravarṣair avākirat<BR>
07,121.013a	sa vikṣipyārjunas tīkṣṇān saindhavapreṣitāñ śarān<BR>
07,121.013c	yugapat tasya ciccheda śarābhyāṃ saindhavasya ha<BR>
07,121.013e	sāratheś ca śiraḥ kāyād dhvajaṃ ca samalaṃkṛtam<BR>
07,121.014a	sa chinnayaṣṭiḥ sumahāñ śīryamāṇaḥ śarāhataḥ<BR>
07,121.014c	varāhaḥ sindhurājasya papātāgniśikhopamaḥ<BR>
07,121.014d*1009_01	ādityaṃ prekṣamāṇas tu bībhatsuḥ sṛkkiṇī lihan<BR>
07,121.014d*1009_02	apaśyan nāntaraṃ tasya rakṣibhiḥ saṃvṛtasya vai<BR>
07,121.014d*1009_03	abhavat krodharaktākṣo vyāttānana ivāntakaḥ<BR>
07,121.014d*1009_04	athābravīd vāsudevaḥ kuntīputraṃ dhanaṃjayam<BR>
07,121.014d*1009_04	śrībhagavān uvāca<BR>
07,121.014d*1009_05	naiva śakyas tvayā hantuṃ nirvyājaṃ bharatarṣabha<BR>
07,121.014d*1009_06	srakṣyāmy aham upāyaṃ tam ādityasyāpavāraṇe<BR>
07,121.014d*1009_07	tato 'staṃ gatam ādityaṃ maṃsyate sindhurāḍ iha<BR>
07,121.014d*1009_08	tato 'sya vismayaḥ pārtha harṣaś caiva bhaviṣyati<BR>
07,121.014d*1009_09	ātmajīvitalābhāc ca pratijñāyāś ca nāśanāt<BR>
07,121.014d*1009_10	astaṃgatam ivādityaṃ dṛṣṭvā mohena bāliśaḥ<BR>
07,121.014d*1009_11	na hi śakṣyaty athātmānaṃ rakṣituṃ harṣasaṃbhavāt<BR>
07,121.014d*1009_12	etasminn eva kāle tu prahartavyaṃ dhanaṃjaya<BR>
07,121.014d*1009_13	saṃjaya uvāca<BR>
07,121.014d*1009_13	jayadrathasya kṣudrasya savitur darśanārthinaḥ<BR>
07,121.014d*1009_14	ity uktvā tu tataḥ pārthaṃ kṣipram evāharat prabhām<BR>
07,121.014d*1009_15	pārthas tu balavāñ jñātvā tamo dṛṣṭvātiduḥkhitaḥ<BR>
07,121.014d*1009_16	janārdanena sṛṣṭaṃ vai tama ādityanāśanam<BR>
07,121.014d*1009_17	abhavaṃs tāvakā dṛṣṭvā harṣasaṃkulacetasaḥ<BR>
07,121.014d*1009_18	unnamayya śirogrīvam apaśyat saindhavo ravim<BR>
07,121.014d*1009_19	athārjunaṃ hṛṣīkeśaḥ śokapūrṇam athābravīt<BR>
07,121.014d*1009_20	paśya kaunteya sindhūnāṃ pārthivaṃ pāpakāriṇam<BR>
07,121.014d*1009_21	eṣa tiṣṭhati madhye vai syandanasya dhanaṃjaya<BR>
07,121.014d*1009_22	unnamayya śirogrīvaṃ vīkṣate sūryamaṇḍalam<BR>
07,121.014d*1009_23	saṃjaya uvāca<BR>
07,121.014d*1009_23	tasya śīghraṃ pṛṣatkena kāyāc chīrṣam apāhara<BR>
07,121.014d*1009_24	keśavenaivam uktaḥ sann amarṣād raktalocanaḥ<BR>
07,121.014d*1009_25	udbabarha śaraṃ tīkṣṇam amarair api duḥsaham<BR>
07,121.014d*1010_01	anastamita āditya etān nirjitya saindhavaḥ<BR>
07,121.014d*1010_02	na śakyo hantum ity evaṃ manyamāno janārdanaḥ<BR>
07,121.014d*1010_03	sasmāra cakraṃ daityārir hariś cakraṃ sudarśanam<BR>
07,121.014d*1010_04	tadādideśa bhagavān smṛtamātram upasthitam<BR>
07,121.014d*1010_05	astaṃ gatam ivādityaṃ tamasā chādayeti vai<BR>
07,121.014d*1010_06	tat tathoktaṃ bhagavatā tamo bhūtvā viśāṃ pate<BR>
07,121.014d*1010_07	andhaṃ tama ivājñānam ādityasyāharat prabhām<BR>
07,121.015a	etasminn eva kāle tu drutaṃ gacchati bhāskare<BR>
07,121.015c	abravīt pāṇḍavaṃ tatra tvaramāṇo janārdanaḥ<BR>
07,121.015d@016_0001	eṣa madhye kṛtaḥ ṣaḍbhiḥ pārtha vīrair mahārathaiḥ<BR>
07,121.015d@016_0002	jīvitepsur mahābāho bhītas tiṣṭhati saindhavaḥ<BR>
07,121.015d@016_0003	etān anirjitya raṇe ṣaḍrathān puruṣarṣabha<BR>
07,121.015d@016_0004	na śakyaḥ saindhavo hantuṃ tato nirvyājam arjuna<BR>
07,121.015d@016_0005	yogam atra vidhāsyāmi sūryasyāvaraṇaṃ prati<BR>
07,121.015d@016_0006	astaṃ gata iti vyaktaṃ drakṣyaty ekaḥ sa sindhurāṭ<BR>
07,121.015d@016_0007	harṣeṇa jīvitākāṅkṣī vināśārthaṃ tava prabho<BR>
07,121.015d@016_0008	na gopsyati durācāraḥ sa ātmānaṃ kathaṃ cana<BR>
07,121.015d@016_0009	tatra chidre prahartavyaṃ tvayāsya kurusattama<BR>
07,121.015d@016_0010	vyapekṣā naiva kartavyā gato 'stam iti bhāskaraḥ<BR>
07,121.015d@016_0011	evam astv iti bībhatsuḥ keśavaṃ pratyabhāṣata<BR>
07,121.015d@016_0012	tato 'sṛjat tamaḥ kṛṣṇaḥ sūryasyāvaraṇaṃ prati<BR>
07,121.015d@016_0013	yogī yogena saṃyukto yoginām īśvaro hariḥ<BR>
07,121.015d@016_0014	sṛṣṭe tamasi kṛṣṇena gato 'stam iti bhāskaraḥ<BR>
07,121.015d@016_0015	tvadīyā jahṛṣur yodhāḥ pārthanāśān narādhipa<BR>
07,121.015d@016_0016	te prahṛṣṭā raṇe rājan nāpaśyan sainikā ravim<BR>
07,121.015d@016_0017	unnāmya vaktrāṇi tadā sa ca rājā jayadrathaḥ<BR>
07,121.015d@016_0018	vīkṣamāṇe tatas tasmin sindhurāje divākaram<BR>
07,121.015d@016_0019	punar evābravīt kṛṣṇo dhanaṃjayam idaṃ vacaḥ<BR>
07,121.015d@016_0020	paśya sindhupatiṃ vīraṃ prekṣamāṇaṃ divākaram<BR>
07,121.015d@016_0021	bhayaṃ vipulam utsṛjya tvatto bharatasattama<BR>
07,121.015d@016_0022	ayaṃ kālo mahābāho vadhāyāsya durātmanaḥ<BR>
07,121.015d@016_0023	chindhi mūrdhānam asyāśu kuru sāphalyam ātmanaḥ<BR>
07,121.015d@016_0024	ity evaṃ keśavenoktaḥ pāṇḍuputraḥ pratāpavān<BR>
07,121.015d@016_0025	nyavadhīt tāvakaṃ sainyaṃ śarair arkāgnisaṃnibhaiḥ<BR>
07,121.015d@016_0026	kṛpaṃ vivyādha viṃśatyā karṇaṃ pañcāśatā śaraiḥ<BR>
07,121.015d@016_0027	śalyaṃ duryodhanaṃ caiva ṣaḍbhiḥ ṣaḍbhir atāḍayat<BR>
07,121.015d@016_0028	vṛṣasenaṃ tathāṣṭābhiḥ ṣaṣṭyā saindhavam eva ca<BR>
07,121.015d@016_0029	tathaivānyān mahābāhus tvadīyān pāṇḍunandanaḥ<BR>
07,121.015d@016_0030	gāḍhaṃ viddhvā śarai rājañ jayadratham upādravat<BR>
07,121.015d@016_0031	taṃ samīpasthitaṃ dṛṣṭvā lelihānam ivānalam<BR>
07,121.015d@016_0032	jayadrathasya goptāraḥ saṃśayaṃ paramaṃ gatāḥ<BR>
07,121.015d@016_0033	tataḥ sarve mahārāja tava yodhā jayaiṣiṇaḥ<BR>
07,121.015d@016_0034	siṣicuḥ śaradhārābhiḥ pākaśāsanim āhave<BR>
07,121.015d@016_0035	saṃchādyamānaḥ kaunteyaḥ śarajālair anekaśaḥ<BR>
07,121.015d@016_0036	akrudhyat sa mahābāhur ajitaḥ kurunandanaḥ<BR>
07,121.015d@016_0037	tataḥ śaramayaṃ jālaṃ tumulaṃ pākaśāsaniḥ<BR>
07,121.015d@016_0038	vyasṛjat puruṣavyāghras tava sainyajighāṃsayā<BR>
07,121.015d@016_0039	te hanyamānā vīreṇa yodhā rājan raṇe tava<BR>
07,121.015d@016_0040	prajahuḥ saindhavaṃ bhītā dvau samaṃ nāpy adhāvatām<BR>
07,121.015d@016_0041	tatrādbhutam apaśyāma kuntīputrasya vikramam<BR>
07,121.015d@016_0042	tādṛṅ na bhāvī bhūto vā yac cakāra mahāyaśāḥ<BR>
07,121.015d@016_0043	dvipān dvipagatāṃś caiva hayān hayagatān api<BR>
07,121.015d@016_0044	tathā sa rathinaś caiva nyahan rudraḥ paśūn iva<BR>
07,121.015d@016_0045	na tatra samare kaś cin mayā dṛṣṭo narādhipa<BR>
07,121.015d@016_0046	gajo vājī naro vāpi yo na pārthaśarāhataḥ<BR>
07,121.015d@016_0047	rajasā tamasā caiva yodhāḥ saṃchannacakṣuṣaḥ<BR>
07,121.015d@016_0048	kaśmalaṃ prāviśan ghoraṃ nānvajānan parasparam<BR>
07,121.015d@016_0049	te śarair bhinnamarmāṇaḥ sainikāḥ pārthacoditaiḥ<BR>
07,121.015d@016_0050	babhramuś caskhaluḥ petuḥ sedur mamluś ca bhārata<BR>
07,121.015d@016_0051	tasmin mahābhīṣaṇake prajānām iva saṃkṣaye<BR>
07,121.015d@016_0052	raṇe mahati duṣpāre vartamāne sudāruṇe<BR>
07,121.015d@016_0053	śoṇitasya prasekena śīghratvād anilasya ca<BR>
07,121.015d@016_0054	aśāmyat tad rajo bhaumam asṛksikte dharātale<BR>
07,121.015d@016_0055	ānābhi niramajjaṃś ca rathacakrāṇi śoṇite<BR>
07,121.015d@016_0056	mattā vegavato rājaṃs tāvakānāṃ raṇāṅgaṇe<BR>
07,121.015d@016_0057	hastinaś ca hatārohā dāritāṅgāḥ sahasraśaḥ<BR>
07,121.015d@016_0058	svāny anīkāni mṛdnanta ārtanādāḥ pradudruvuḥ<BR>
07,121.015d@016_0059	hayāś ca patitārohāḥ pattayaś ca narādhipa<BR>
07,121.015d@016_0060	pradudruvur bhayād rājan dhanaṃjayaśarāhatāḥ<BR>
07,121.015d@016_0061	muktakeśā vikavacāḥ kṣarantaḥ kṣatajaṃ kṣitau<BR>
07,121.015d@016_0062	prapalāyanta saṃtrastās tyaktvā raṇaśiro janāḥ<BR>
07,121.015d@016_0063	ūrugrāhagṛhītāś ca ke cit tatrābhavan bhuvi<BR>
07,121.015d@016_0064	hatānāṃ cāpare madhye dviradānāṃ nililyire<BR>
07,121.015d@016_0065	evaṃ tava balaṃ rājan drāvayitvā dhanaṃjayaḥ<BR>
07,121.015d@016_0066	nyavadhīt sāyakair ghoraiḥ sindhurājasya rakṣiṇaḥ<BR>
07,121.015d@016_0067	karṇaṃ drauṇiṃ kṛpaṃ śalyaṃ vṛṣasenaṃ suyodhanam<BR>
07,121.015d@016_0068	chādayām āsa tīvreṇa śarajālena pāṇḍavaḥ<BR>
07,121.015d@016_0069	na gṛhṇann akṣipan rājann amuñcan nāpi saṃdadhan<BR>
07,121.015d@016_0070	adṛśyatārjunaḥ saṃkhye śīghrāstratvāt kathaṃ cana<BR>
07,121.015d@016_0071	dhanurmaṇḍalam evāsya dṛśyate smāsyataḥ sadā<BR>
07,121.015d@016_0072	sāyakāś ca vyadṛśyanta niścarantaḥ samantataḥ<BR>
07,121.015d@016_0073	karṇasya tu dhanuś chittvā vṛṣasenasya caiva ha<BR>
07,121.015d@016_0074	śalyasya sūtaṃ bhallena rathanīḍād apātayat<BR>
07,121.015d@016_0075	gāḍhaviddhāv ubhau kṛtvā śaraiḥ svasrīyamātulau<BR>
07,121.015d@016_0076	arjuno jayatāṃ śreṣṭho drauṇiśāradvatau raṇe<BR>
07,121.015d@016_0077	evaṃ tān vyākulīkṛtya tvadīyānāṃ mahārathān<BR>
07,121.015d@016_0078	ujjahāra śaraṃ ghoraṃ pāṇḍavo 'nalasaṃnibham<BR>
07,121.015d@016_0079	indrāśanisamaprakhyaṃ divyam astrābhimantritam<BR>
07,121.015d@016_0080	sarvabhārasahaṃ śaśvad gandhamālyārcitaṃ mahat<BR>
07,121.015d@016_0081	vajreṇāstreṇa saṃyojya vidhivat kurunandanaḥ<BR>
07,121.015d@016_0082	samādadhan mahābāhur gāṇḍive kṣipram arjunaḥ<BR>
07,121.015d@016_0083	tasmin saṃdhīyamāne tu śare jvalanatejasi<BR>
07,121.015d@016_0084	antarikṣe mahānādo bhūtānām abhavan nṛpa<BR>
07,121.015d@016_0085	abravīc ca punas tatra tvaramāṇo janārdanaḥ<BR>
07,121.016a	dhanaṃjaya śiraś chindhi saindhavasya durātmanaḥ<BR>
07,121.016c	astaṃ mahīdharaśreṣṭhaṃ yiyāsati divākaraḥ<BR>
07,121.016e	śṛṇuṣvaiva ca me vākyaṃ jayadrathavadhaṃ prati<BR>
07,121.016f*1011_01	pārtha pārtha śiro hy etat tvatkṛtena pated bhuvi<BR>
07,121.016f*1011_02	astaṃ girim athāsādya tvarate vai divākaraḥ<BR>
07,121.016f*1011_03	śrūyatāṃ tad yathāvṛttaṃ karaṇaṃ saindhavaṃ prati<BR>
07,121.017a	vṛddhakṣatraḥ saindhavasya pitā jagati viśrutaḥ<BR>
07,121.017c	sa kāleneha mahatā saindhavaṃ prāptavān sutam<BR>
07,121.018a	jayadratham amitraghnaṃ taṃ covāca tato nṛpam<BR>
07,121.018c	antarhitā tadā vāṇī meghadundubhinisvanā<BR>
07,121.019a	tavātmajo 'yaṃ martyeṣu kulaśīladamādibhiḥ<BR>
07,121.019c	guṇair bhaviṣyati vibho sadṛśo vaṃśayor dvayoḥ<BR>
07,121.019e	kṣatriyapravaro loke nityaṃ śūrābhisatkṛtaḥ<BR>
07,121.020a	śatrubhir yudhyamānasya saṃgrāme tv asya dhanvinaḥ<BR>
07,121.020c	śiraś chetsyati saṃkruddhaḥ śatrur nālakṣito bhuvi<BR>
07,121.021a	etac chrutvā sindhurājo dhyātvā ciram ariṃdama<BR>
07,121.021c	jñātīn sarvān uvācedaṃ putrasnehābhipīḍitaḥ<BR>
07,121.022a	saṃgrāme yudhyamānasya vahato mahatīṃ dhuram<BR>
07,121.022c	dharaṇyāṃ mama putrasya pātayiṣyati yaḥ śiraḥ<BR>
07,121.022e	tasyāpi śatadhā mūrdhā phaliṣyati na saṃśayaḥ<BR>
07,121.022f*1012_01	yadi ced asti me lābhas tapaso vā damasya vā<BR>
07,121.023a	evam uktvā tato rājye sthāpayitvā jayadratham<BR>
07,121.023c	vṛddhakṣatro vanaṃ yātas tapaśceṣṭaṃ samāsthitaḥ<BR>
07,121.024a	so 'yaṃ tapyati tejasvī tapo ghoraṃ durāsadam<BR>
07,121.024c	samantapañcakād asmād bahir vānaraketana<BR>
07,121.025a	tasmāj jayadrathasya tvaṃ śiraś chittvā mahāmṛdhe<BR>
07,121.025c	divyenāstreṇa ripuhan ghoreṇādbhutakarmaṇā<BR>
07,121.026a	sakuṇḍalaṃ sindhupateḥ prabhañjanasutānuja<BR>
07,121.026c	utsaṅge pātayasvāśu vṛddhakṣatrasya bhārata<BR>
07,121.027a	atha tvam asya mūrdhānaṃ pātayiṣyasi bhūtale<BR>
07,121.027c	tavāpi śatadhā mūrdhā phaliṣyati na saṃśayaḥ<BR>
07,121.028a	yathā caitan na jānīyāt sa rājā pṛthivīpatiḥ<BR>
07,121.028c	tathā kuru kuruśreṣṭha divyam astram upāśritaḥ<BR>
07,121.029a	na hy asādhyam akāryaṃ vā vidyate tava kiṃ cana<BR>
07,121.029b*1013_01	astrasyāsya prabhāveṇa paśubhartuḥ kathaṃ cana<BR>
07,121.029b*1013_02	yathaitat saindhavaśiraḥ śarair eva dhanaṃjaya<BR>
07,121.029b*1013_03	vṛddhakṣatre pataty eva tathā nītir vidhīyatām<BR>
07,121.029c	samasteṣv api lokeṣu triṣu vāsavanandana<BR>
07,121.030a	etac chrutvā tu vacanaṃ sṛkkiṇī parisaṃlihan<BR>
07,121.030b*1014_01	arjunas tvarayā yuktas tad astraṃ samupāśritaḥ<BR>
07,121.030b*1014_02	vṛddhakṣatrāśramadvāram aharat tadareḥ śiraḥ<BR>
07,121.030c	indrāśanisamasparśaṃ divyamantrābhimantritam<BR>
07,121.031a	sarvabhārasahaṃ śaśvadgandhamālyārcitaṃ śaram<BR>
07,121.031b*1015_01	ekaṃ tūṇīśayaṃ ghoram indrāśanisamaprabham<BR>
07,121.031b*1015_02	sarvabhedinam atyarthaṃ gandhamālyārcitaṃ sadā<BR>
07,121.031b*1016_01	raudreṇāstreṇa saṃyojya vidhivat kurunandanaḥ<BR>
07,121.031b*1016_02	samādhatta mahābāhur gāṇḍīve kṣipram arjunaḥ<BR>
07,121.031c	visasarjārjunas tūrṇaṃ saindhavasya vadhe vṛtaḥ<BR>
07,121.031d*1017_01	tato dhanaṃjayaḥ śīghraṃ śaraṃ taṃ bhāskaratviṣam<BR>
07,121.031d*1017_02	ujjihīrṣuḥ śiraḥ kāyāt saindhavasya mahātmanaḥ<BR>
07,121.032a	sa tu gāṇḍīvanirmuktaḥ śaraḥ śyena ivāśugaḥ<BR>
07,121.032b*1018_01	chittvā śiraḥ sindhupater utpapāta vihāyasam<BR>
07,121.032c	śakuntam iva vṛkṣāgrāt saindhavasya śiro 'harat<BR>
07,121.032d*1019_01	prapatiṣyati śīrṣe tu kṛṣṇo 'rjunam athābravīt<BR>
07,121.032d*1019_02	pārtha pārtha śiro hy etad yathā neyān mahītalam<BR>
07,121.032d*1019_03	saṃjaya uvāca<BR>
07,121.032d*1019_03	tathā kuru kuruśreṣṭha vakṣye tasyāpi kāraṇam<BR>
07,121.032d*1019_04	śrutvā tu vacanaṃ tasya tvaramāṇo 'stramāyayā<BR>
07,121.033a	aharat tat punaś caiva śarair ūrdhvaṃ dhanaṃjayaḥ<BR>
07,121.033c	durhṛdām apraharṣāya suhṛdāṃ harṣaṇāya ca<BR>
07,121.033d*1020_01	tiryag ūrdhvam adhaś caiva punar ūrdhvam athāpi ca<BR>
07,121.033d*1020_02	dīrghakālam avāk caiva saṃprakrīḍann ivārjunaḥ<BR>
07,121.033d*1020_03	tat sainyaṃ sarvato 'paśyan mahad āścaryam adbhutam<BR>
07,121.033d*1020_04	prāpayat sa śiro yasmād yodhayann eva pārthivān<BR>
07,121.034a	śaraiḥ kadambakīkṛtya kāle tasmiṃś ca pāṇḍavaḥ<BR>
07,121.034b*1021_01	yodhayām āsa tāṃś caiva pāṇḍavaḥ ṣaṇmahārathān<BR>
07,121.034b*1021_02	tataḥ sumahad āścaryaṃ tatrāpaśyāma bhārata<BR>
07,121.034c	samantapañcakād bāhyaṃ śiras tad vyaharat tataḥ<BR>
07,121.034d*1022_01	jayadrathasyārjunabāṇanālaṃ<BR>
07,121.034d*1022_02	mukhāravindaṃ rudhirāmbusiktam<BR>
07,121.034d*1022_03	dṛṣṭaṃ naraiś copari vartamānaṃ<BR>
07,121.034d*1022_04	vidyādharotsṛṣṭam ivaikapadmam<BR>
07,121.034d*1022_05	sa devaśatrūn iva devarājaḥ<BR>
07,121.034d*1022_06	kirīṭamālī vyadhamat sapatnān<BR>
07,121.034d*1022_07	yathā tamāṃsy abhyuditas tamoghnaḥ<BR>
07,121.034d*1022_08	pūrṇāṃ pratijñāṃ samavāpya dhīraḥ<BR>
07,121.034d*1022_09	athābravīt keśavaṃ pāṇḍaveyaḥ<BR>
07,121.034d*1022_10	kiyantam adhvānam idaṃ harāmi<BR>
07,121.034d*1022_11	kimartham etan na nipātyam urvyāṃ<BR>
07,121.034d*1022_12	kva ca prayātavyam idaṃ ca śaṃsa<BR>
07,121.034d*1022_13	śaknomy ahaṃ yatra bhavān bravīti<BR>
07,121.034d*1022_14	taṃ bhūmideśaṃ ca śiro vinetum<BR>
07,121.035a	etasminn eva kāle tu vṛddhakṣatro mahīpatiḥ<BR>
07,121.035c	saṃdhyām upāste tejasvī saṃbandhī tava māriṣa<BR>
07,121.036a	upāsīnasya tasyātha kṛṣṇakeśaṃ sakuṇḍalam<BR>
07,121.036c	sindhurājasya mūrdhānam utsaṅge samapātayat<BR>
07,121.037a	tasyotsaṅge nipatitaṃ śiras tac cārukuṇḍalam<BR>
07,121.037c	vṛddhakṣatrasya nṛpater alakṣitam ariṃdama<BR>
07,121.038a	kṛtajapyasya tasyātha vṛddhakṣatrasya dhīmataḥ<BR>
07,121.038c	uttiṣṭhatas tat sahasā śiro 'gacchad dharātalam<BR>
07,121.039a	tatas tasya narendrasya putramūrdhani bhūtalam<BR>
07,121.039c	gate tasyāpi śatadhā mūrdhāgacchad ariṃdama<BR>
07,121.039d*1023_01	tac chiraḥ śatadhā rājan papāta pṛthivītale<BR>
07,121.040a	tataḥ sarvāṇi bhūtāni vismayaṃ jagmur uttamam<BR>
07,121.040c	vāsudevaś ca bībhatsuṃ praśaśaṃsa mahāratham<BR>
07,121.041a	tato dṛṣṭvā vinihataṃ sindhurājaṃ jayadratham<BR>
07,121.041b*1024_01	tato vinihate rājan sindhurāje kirīṭinā<BR>
07,121.041b*1025_01	tamas tad vāsudevena saṃhṛtaṃ bharatarṣabha<BR>
07,121.041b*1025_02	paścāj jñātaṃ mahīpāla tava putraiḥ sahānugaiḥ<BR>
07,121.041b*1025_03	vāsudevaprayukteyaṃ māyeti nṛpasattama<BR>
07,121.041b*1025_04	evaṃ sa nihato rājan pārthenāmitatejasā<BR>
07,121.041b*1025_05	akṣauhiṇīr aṣṭa hatvā jāmātā tava saindhavaḥ<BR>
07,121.041b*1025_06	hataṃ jayadrathaṃ dṛṣṭvā tava putrā narādhipa<BR>
07,121.041b*1026_01	karmaṇā tena pārthasya vismitāḥ sarvadevatāḥ<BR>
07,121.041b*1026_02	sarvathā samare yasya goptā nityaṃ janārdanaḥ<BR>
07,121.041b*1026_03	kathaṃ tasya jayo na syād iti bhūtāni menire<BR>
07,121.041b*1026_04	etadarthaṃ śiras tasya cyāvayām āsa pāṇḍavaḥ<BR>
07,121.041b*1026_05	syamantapañcakād bāhyaṃ śarair eva yathākramam<BR>
07,121.041b*1026_06	kṛtvā tac ca mahat karma nihatya ca jayadratham<BR>
07,121.041b*1026_07	astraṃ pāśupataṃ pārthaḥ saṃhartum upacakrame<BR>
07,121.041b*1026_08	saṃharaty api kaunteye tad astraṃ tatra bhārata<BR>
07,121.041b*1026_09	vavau śītaḥ sugandhaś ca pavano hlādayann iva<BR>
07,121.041b*1026_10	saṃhāraṃ ca pramokṣaṃ ca dṛṣṭvā tatra divaukasaḥ<BR>
07,121.041b*1026_11	vismayaṃ paramaṃ jagmuḥ praśaśaṃsuś ca pāṇḍavam<BR>
07,121.041b*1026_12	evam astreṇa tān vīro yodhayitvā dhanaṃjayaḥ<BR>
07,121.041b*1026_13	jayadrathaśiraḥ paścāc cyāvayām āsa pāṇḍavaḥ<BR>
07,121.041b*1026_14	tac chiraś cyāvamānaṃ tu dadṛśus tāvakā yudhi<BR>
07,121.041b*1026_15	śalyakarṇakṛpā rājan mohitāḥ savyasācinā<BR>
07,121.041b*1026_16	śirasi cyāvite tasya śarair āśīviṣopamaiḥ<BR>
07,121.041b*1026_17	paścāt kāyo 'patad bhūmiṃ śocayan sarvapārthivān<BR>
07,121.041b*1026_18	dṛṣṭvā tu nihataṃ saṃkhe sindhurājaṃ mahāratham<BR>
07,121.041c	putrāṇāṃ tava netrebhyo duḥkhād bahv apataj jalam<BR>
07,121.041d*1027_01	duḥkhād aśrūṇi mumucur nirāśāś cābhavañ jaye<BR>
07,121.041d*1028_01	tato jayadrathe rājan hate pārthena keśavaḥ<BR>
07,121.041d*1028_02	dadhmau śaṅkhaṃ mahābāhur arjunaś ca paraṃtapaḥ<BR>
07,121.041d*1029_01	tasmiṃs tu nihate vīre saindhave lokaviśrute<BR>
07,121.041d*1029_02	praharṣam atulaṃ lebhe kṛṣṇaḥ pārthaś ca bhārata<BR>
07,121.042a	bhīmaseno 'pi saṃgrāme bodhayann iva pāṇḍavam<BR>
07,121.042c	siṃhanādena mahatā pūrayām āsa rodasī<BR>
07,121.042d*1030_01	bhīmaś ca vṛṣṇisiṃhaś ca yudhāmanyuś ca bhārata<BR>
07,121.042d*1030_02	uttamaujāś ca vikrāntaḥ śaṅkhān dadhmuḥ pṛthak pṛthak<BR>
07,121.043a	taṃ śrutvā tu mahānādaṃ dharmaputro yudhiṣṭhiraḥ<BR>
07,121.043c	saindhavaṃ nihataṃ mene phalgunena mahātmanā<BR>
07,121.044a	tato vāditraghoṣeṇa svān yodhān abhiharṣayan<BR>
07,121.044c	abhyavartata saṃgrāme bhāradvājaṃ yuyutsayā<BR>
07,121.044d*1031_01	udapadyata sainyasya pāṇḍūnāṃ hṛṣṭacetasām<BR>
07,121.045a	tataḥ pravavṛte rājann astaṃ gacchati bhāskare<BR>
07,121.045c	droṇasya somakaiḥ sārdhaṃ saṃgrāmo lomaharṣaṇaḥ<BR>
07,121.046a	te tu sarvaprayatnena bhāradvājaṃ jighāṃsavaḥ<BR>
07,121.046c	saindhave nihate rājann ayudhyanta mahārathāḥ<BR>
07,121.047a	pāṇḍavās tu jayaṃ labdhvā saindhavaṃ vinihatya ca<BR>
07,121.047c	ayodhayaṃs tato droṇaṃ jayonmattās tatas tataḥ<BR>
07,121.048a	arjuno 'pi raṇe yodhāṃs tāvakān rathasattamān<BR>
07,121.048c	ayodhayan mahārāja hatvā saindhavakaṃ nṛpam<BR>
07,121.049a	sa devaśatrūn iva devarājaḥ; kirīṭamālī vyadhamat samantāt<BR>
07,121.049c	yathā tamāṃsy abhyuditas tamoghnaḥ; pūrvāṃ pratijñāṃ samavāpya vīraḥ<BR>
07,121.049d*1032_00	vaiśaṃpāyana uvāca<BR>
07,121.049d*1032_01	etat sucaritaṃ rājan yaḥ śṛṇotīha bhaktitaḥ<BR>
07,121.049d*1032_02	apamṛtyuṃ jayaty āśu labhate sarvasaṃpadaḥ<BR>
07,122.001	dhṛtarāṣṭra uvāca<BR>
07,122.001a	tasmin vinihate vīre saindhave savyasācinā<BR>
07,122.001c	māmakā yad akurvanta tan mamācakṣva saṃjaya<BR>
07,122.001d*1033_01	paśyatāṃ sarvayodhānāṃ māmakānāṃ mahāraṇe<BR>
07,122.001d*1033_02	ahanyata kathaṃ yuddhe saindhavaḥ savyasācinā<BR>
07,122.001d*1033_03	kathaṃ drauṇikṛpair guptaḥ karṇena ca mahāraṇe<BR>
07,122.001d*1033_04	phalgunāgnimukhaṃ ghoraṃ praviṣṭaḥ sādhu saindhavaḥ<BR>
07,122.001d*1033_05	tasmin hate maheṣvāse mandātmā sa suyodhanaḥ<BR>
07,122.001d*1033_06	bhrātṛbhiḥ sahitaḥ sūta kim akārṣīd anantaram<BR>
07,122.002	saṃjaya uvāca<BR>
07,122.002a	saindhavaṃ nihataṃ dṛṣṭvā raṇe pārthena māriṣa<BR>
07,122.002c	amarṣavaśam āpannaḥ kṛpaḥ śāradvatas tadā<BR>
07,122.003a	mahatā śaravarṣeṇa pāṇḍavaṃ samavākirat<BR>
07,122.003c	drauṇiś cābhyadravat pārthaṃ ratham āsthāya phalgunam<BR>
07,122.004a	tāv enaṃ rathināṃ śreṣṭhau rathābhyāṃ rathasattamam<BR>
07,122.004c	ubhāv ubhayatas tīkṣṇair viśikhair abhyavarṣatām<BR>
07,122.005a	sa tathā śaravarṣābhyāṃ sumahadbhyāṃ mahābhujaḥ<BR>
07,122.005c	pīḍyamānaḥ parām ārtim agamad rathināṃ varaḥ<BR>
07,122.006a	so 'jighāṃsur guruṃ saṃkhye guros tanayam eva ca<BR>
07,122.006c	cakārācāryakaṃ tatra kuntīputro dhanaṃjayaḥ<BR>
07,122.007a	astrair astrāṇi saṃvārya drauṇeḥ śāradvatasya ca<BR>
07,122.007c	mandavegān iṣūṃs tābhyām ajighāṃsur avāsṛjat<BR>
07,122.008a	te nātibhṛśam abhyaghnan viśikhā jayacoditāḥ<BR>
07,122.008c	bahutvāt tu parām ārtiṃ śarāṇāṃ tāv agacchatām<BR>
07,122.009a	atha śāradvato rājan kaunteyaśarapīḍitaḥ<BR>
07,122.009c	avāsīdad rathopasthe mūrcchām abhijagāma ha<BR>
07,122.010a	vihvalaṃ tam abhijñāya bhartāraṃ śarapīḍitam<BR>
07,122.010c	hato 'yam iti ca jñātvā sārathis tam apāvahat<BR>
07,122.011a	tasmin sanne mahārāja kṛpe śāradvate yudhi<BR>
07,122.011c	aśvatthāmāpy apāyāsīt pāṇḍaveyād rathāntaram<BR>
07,122.012a	dṛṣṭvā śāradvataṃ pārtho mūrchitaṃ śarapīḍitam<BR>
07,122.012c	ratha eva maheṣvāsaḥ kṛpaṇaṃ paryadevayat<BR>
07,122.012d*1034_01	aśrupūrṇamukho dīno vacanaṃ cedam abravīt<BR>
07,122.013a	paśyann idaṃ mahāprājñaḥ kṣattā rājānam uktavān<BR>
07,122.013c	kulāntakaraṇe pāpe jātamātre suyodhane<BR>
07,122.014a	nīyatāṃ paralokāya sādhv ayaṃ kulapāṃsanaḥ<BR>
07,122.014c	asmād dhi kurumukhyānāṃ mahad utpatsyate bhayam<BR>
07,122.015a	tad idaṃ samanuprāptaṃ vacanaṃ satyavādinaḥ<BR>
07,122.015c	tatkṛte hy adya paśyāmi śaratalpagataṃ kṛpam<BR>
07,122.016a	dhig astu kṣātram ācāraṃ dhig astu balapauruṣam<BR>
07,122.016c	ko hi brāhmaṇam ācāryam abhidruhyeta mādṛśaḥ<BR>
07,122.017a	ṛṣiputro mamācāryo droṇasya dayitaḥ sakhā<BR>
07,122.017c	eṣa śete rathopasthe madbāṇair abhipīḍitaḥ<BR>
07,122.018a	akāmayānena mayā viśikhair ardito bhṛśam<BR>
07,122.018c	avāsīdad rathopasthe prāṇān pīḍayatīva me<BR>
07,122.019a	śarārditena hi mayā prekṣaṇīyo mahādyutiḥ<BR>
07,122.019b*1035_01	putraśokābhibhūtena śarair abhyarditena ca<BR>
07,122.019c	pratyasto bahubhir bāṇair daśadharmagatena vai<BR>
07,122.020a	śocayaty eṣa nipatan bhūyaḥ putravadhād dhi mām<BR>
07,122.020c	kṛpaṇaṃ svarathe sannaṃ paśya kṛṣṇa yathā gatam<BR>
07,122.021a	upākṛtya tu vai vidyām ācāryebhyo nararṣabhāḥ<BR>
07,122.021c	prayacchantīha ye kāmān devatvam upayānti te<BR>
07,122.022a	ye tu vidyām upādāya gurubhyaḥ puruṣādhamāḥ<BR>
07,122.022c	ghnanti tān eva durvṛttās te vai nirayagāminaḥ<BR>
07,122.023a	tad idaṃ narakāyādya kṛtaṃ karma mayā dhruvam<BR>
07,122.023c	ācāryaṃ śaravarṣeṇa rathe sādayatā kṛpam<BR>
07,122.024a	yat tat pūrvam upākurvann astraṃ mām abravīt kṛpaḥ<BR>
07,122.024c	na kathaṃ cana kauravya prahartavyaṃ gurāv iti<BR>
07,122.025a	tad idaṃ vacanaṃ sādhor ācāryasya mahātmanaḥ<BR>
07,122.025c	nānuṣṭhitaṃ tam evājau viśikhair abhivarṣatā<BR>
07,122.026a	namas tasmai supūjyāya gautamāyāpalāyine<BR>
07,122.026c	dhig astu mama vārṣṇeya yo hy asmai praharāmy aham<BR>
07,122.027a	tathā vilapamāne tu savyasācini taṃ prati<BR>
07,122.027b*1036_01	tataḥ kirīṭinā rājan vihvale gautame kṛte<BR>
07,122.027b*1037_01	yathāgnir indhaneddho vai krodhendhanasamīritaḥ<BR>
07,122.027c	saindhavaṃ nihataṃ dṛṣṭvā rādheyaḥ samupādravat<BR>
07,122.027d*1038_01	saindhavasya mukhaṃ tyaktvā karṇaḥ sātvatam abhyayāt<BR>
07,122.027d*1039_01	tam āpatantaṃ rādheyam arjunasya rathaṃ prati<BR>
07,122.027d*1039_02	pāñcālyau sātyakiś caiva sahasā samupādravan<BR>
07,122.028a	upāyāntaṃ tu rādheyaṃ dṛṣṭvā pārtho mahārathaḥ<BR>
07,122.028c	prahasan devakīputram idaṃ vacanam abravīt<BR>
07,122.029a	eṣa prayāty ādhirathiḥ sātyakeḥ syandanaṃ prati<BR>
07,122.029c	na mṛṣyati hataṃ nūnaṃ bhūriśravasam āhave<BR>
07,122.030a	yatra yāty eṣa tatra tvaṃ codayāśvāñ janārdana<BR>
07,122.030c	mā somadatteḥ padavīṃ gamayet sātyakiṃ vṛṣaḥ<BR>
07,122.031a	evam ukto mahābāhuḥ keśavaḥ savyasācinā<BR>
07,122.031c	pratyuvāca mahātejāḥ kālayuktam idaṃ vacaḥ<BR>
07,122.032a	alam eṣa mahābāhuḥ karṇāyaiko hi pāṇḍava<BR>
07,122.032c	kiṃ punar draupadeyābhyāṃ sahitaḥ sātvatarṣabhaḥ<BR>
07,122.033a	na ca tāvat kṣamaḥ pārtha karṇena tava saṃgaraḥ<BR>
07,122.033c	prajvalantī maholkeva tiṣṭhaty asya hi vāsavī<BR>
07,122.033e	tvadarthaṃ pūjyamānaiṣā rakṣyate paravīrahan<BR>
07,122.033f*1040_01	na karṇaṃ prākṛtaṃ manye tena yuddhaṃ na rocaye<BR>
07,122.033f*1040_02	karṇo hi balavān ekaḥ śakto 'smāñ jetum ojasā<BR>
07,122.033f*1040_03	na karṇaṃ hi vayaṃ śaktā jetuṃ sabalavāhanāḥ<BR>
07,122.033f*1040_04	karṇasyaiṣa mahādoṣo yaj jīyeta pade pade<BR>
07,122.033f*1040_05	pramādāc ca ghṛṇitvāc ca tena śakyatamo mataḥ<BR>
07,122.034a	ataḥ karṇaḥ prayātv atra sātvatasya yathā tathā<BR>
07,122.034c	ahaṃ jñāsyāmi kauravya kālam asya durātmanaḥ<BR>
07,122.034d*1041_01	yatrainaṃ viśikhais tīkṣṇaiḥ pātayiṣyati bhūtale<BR>
07,122.034d*1042_01	tadā gantāsi pārtha tvaṃ tena yoddhuṃ durātmanā<BR>
07,122.035	dhṛtarāṣṭra uvāca<BR>
07,122.035a	yo 'sau karṇena vīreṇa vārṣṇeyasya samāgamaḥ<BR>
07,122.035b*1043_01	akāṅkṣitaś ca karṇena sa bhavatv atitejasaḥ<BR>
07,122.035c	hate tu bhūriśravasi saindhave ca nipātite<BR>
07,122.035d*1044_01	saumadattiṃ hataṃ dṛṣṭvā tad yuddham abhavat katham<BR>
07,122.036a	sātyakiś cāpi virathaḥ kaṃ samārūḍhavān ratham<BR>
07,122.036c	cakrarakṣau ca pāñcālyau tan mamācakṣva saṃjaya<BR>
07,122.037	saṃjaya uvāca<BR>
07,122.037a	hanta te varṇayiṣyāmi yathāvṛttaṃ mahāraṇe<BR>
07,122.037c	śuśrūṣasva sthiro bhūtvā durācaritam ātmanaḥ<BR>
07,122.037d*1045_01	paśyatāṃ sarvasainyānāṃ keśavārjunayor api<BR>
07,122.038a	pūrvam eva hi kṛṣṇasya manogatam idaṃ prabho<BR>
07,122.038c	vijetavyo yathā vīraḥ sātyakir yūpaketunā<BR>
07,122.039a	atītānāgataṃ rājan sa hi vetti janārdanaḥ<BR>
07,122.039c	ataḥ sūtaṃ samāhūya dārukaṃ saṃdideśa ha<BR>
07,122.039e	ratho me yujyatāṃ kālyam iti rājan mahābalaḥ<BR>
07,122.039f*1046_01	dārukaḥ kṛṣṇasaṃdiṣṭaṃ rātrāv uktaṃ hṛdā vahan<BR>
07,122.040a	na hi devā na gandharvā na yakṣoragarākṣasāḥ<BR>
07,122.040c	mānavā vā vijetāraḥ kṛṣṇayoḥ santi ke cana<BR>
07,122.040d*1047_01	ubhayoḥ senayoś caiva ye yaudhāḥ santi ke cana<BR>
07,122.041a	pitāmahapurogāś ca devāḥ siddhāś ca taṃ viduḥ<BR>
07,122.041c	tayoḥ prabhāvam atulaṃ śṛṇu yuddhaṃ ca tad yathā<BR>
07,122.042a	sātyakiṃ virathaṃ dṛṣṭvā karṇaṃ cābhyudyatāyudham<BR>
07,122.042c	dadhmau śaṅkhaṃ mahāvegam ārṣabheṇātha mādhavaḥ<BR>
07,122.043a	dāruko 'vetya saṃdeśaṃ śrutvā śaṅkhasya ca svanam<BR>
07,122.043c	ratham anvānayat tasmai suparṇocchritaketanam<BR>
07,122.044a	sa keśavasyānumate rathaṃ dārukasaṃyutam<BR>
07,122.044c	āruroha śineḥ pautro jvalanādityasaṃnibham<BR>
07,122.045a	kāmagaiḥ sainyasugrīvameghapuṣpabalāhakaiḥ<BR>
07,122.045c	hayodagrair mahāvegair hemabhāṇḍavibhūṣitaiḥ<BR>
07,122.046a	yuktaṃ samāruhya ca taṃ vimānapratimaṃ ratham<BR>
07,122.046c	abhyadravata rādheyaṃ pravapan sāyakān bahūn<BR>
07,122.047a	cakrarakṣāv api tadā yudhāmanyūttamaujasau<BR>
07,122.047c	dhanaṃjayarathaṃ hitvā rādheyaṃ pratyudīyayuḥ<BR>
07,122.048a	rādheyo 'pi mahārāja śaravarṣaṃ samutsṛjan<BR>
07,122.048c	abhyadravat susaṃkruddho raṇe śaineyam acyutam<BR>
07,122.049a	naiva daivaṃ na gāndharvaṃ nāsuroragarākṣasam<BR>
07,122.049c	tādṛśaṃ bhuvi vā yuddhaṃ divi vā śrutam ity uta<BR>
07,122.050a	upāramata tat sainyaṃ sarathāśvanaradvipam<BR>
07,122.050c	tayor dṛṣṭvā mahārāja karma saṃmūḍhacetanam<BR>
07,122.051a	sarve ca samapaśyanta tad yuddham atimānuṣam<BR>
07,122.051c	tayor nṛvarayo rājan sārathyaṃ dārukasya ca<BR>
07,122.052a	gatapratyāgatāvṛttair maṇḍalaiḥ saṃnivartanaiḥ<BR>
07,122.052c	sārathes tu rathasthasya kāśyapeyasya vismitāḥ<BR>
07,122.053a	nabhastalagatāś caiva devagandharvadānavāḥ<BR>
07,122.053c	atīvāvahitā draṣṭuṃ karṇaśaineyayo raṇam<BR>
07,122.054a	mitrārthe tau parākrāntau spardhinau śuṣmiṇau raṇe<BR>
07,122.054c	karṇaś cāmarasaṃkāśo yuyudhānaś ca sātyakiḥ<BR>
07,122.054d*1048_01	karṇas tv amitavikrāntas tava priyahite rataḥ<BR>
07,122.055a	anyonyaṃ tau mahārāja śaravarṣair avarṣatām<BR>
07,122.055c	pramamātha śineḥ pautraṃ karṇaḥ sāyakavṛṣṭibhiḥ<BR>
07,122.056a	amṛṣyamāṇo nidhanaṃ kauravyajalasaṃdhayoḥ<BR>
07,122.056b*1049_01	jalasaṃdhaṃ hataṃ dṛṣṭvā bhūriśravasam eva ca<BR>
07,122.056c	karṇaḥ śokasamāviṣṭo mahoraga iva śvasan<BR>
07,122.057a	sa śaineyaṃ raṇe kruddhaḥ pradahann iva cakṣuṣā<BR>
07,122.057c	abhyadravata vegena punaḥ punar ariṃdamaḥ<BR>
07,122.057d*1050_01	abhyardayan mahābāhuḥ sarvakṣatrasya paśyataḥ<BR>
07,122.058a	taṃ tu saṃprekṣya saṃkruddhaṃ sātyakiḥ pratyavidhyata<BR>
07,122.058b*1051_01	śarair eva prajagrāha satyako vṛṣṇipuṃgavaḥ<BR>
07,122.058b*1051_02	tatrāścaryaṃ tadā rājann akaroc chininandanaḥ<BR>
07,122.058b*1051_03	karṇaṃ ca prativivyādha śarāṃs tatprahitāñ śitān<BR>
07,122.058b*1051_04	tatas tau spardhayā vīrāv ubhau yuddhaviśāradau<BR>
07,122.058b*1051_05	atakṣatām athānyonyaṃ ubhau vijayakāṅkṣiṇau<BR>
07,122.058c	mahatā śaravarṣeṇa gajaḥ pratigajaṃ yathā<BR>
07,122.059a	tau sametya naravyāghrau vyāghrāv iva tarasvinau<BR>
07,122.059b*1052_01	bāṇasaṃkulayuddhaiś ca spardhinau yuddhadurmadau<BR>
07,122.059c	anyonyaṃ saṃtatakṣāte raṇe 'nupamavikramau<BR>
07,122.060a	tataḥ karṇaṃ śineḥ pautraḥ sarvapāraśavaiḥ śaraiḥ<BR>
07,122.060c	bibheda sarvagātreṣu punaḥ punar ariṃdamaḥ<BR>
07,122.061a	sārathiṃ cāsya bhallena rathanīḍād apāharat<BR>
07,122.061c	aśvāṃś ca caturaḥ śvetān nijaghne niśitaiḥ śaraiḥ<BR>
07,122.062a	chittvā dhvajaṃ śatenaiva śatadhā puruṣarṣabhaḥ<BR>
07,122.062b*1053_01	dhvajaṃ ciccheda chattraṃ ca rathaṃ ca śatadhākarot<BR>
07,122.062c	cakāra virathaṃ karṇaṃ tava putrasya paśyataḥ<BR>
07,122.063a	tato vimanaso rājaṃs tāvakāḥ puruṣarṣabhāḥ<BR>
07,122.063c	vṛṣasenaḥ karṇasutaḥ śalyo madrādhipas tathā<BR>
07,122.063d*1054_01	kṛpaś ca madrarājaś ca vṛṣasenaś ca saṃyuge<BR>
07,122.064a	droṇaputraś ca śaineyaṃ sarvataḥ paryavārayan<BR>
07,122.064c	tataḥ paryākulaṃ sarvaṃ na prājñāyata kiṃ cana<BR>
07,122.065a	tathā sātyakinā vīre virathe sūtaje kṛte<BR>
07,122.065b*1055_01	tadā puruṣavīreṇa satyakena tathākṛte<BR>
07,122.065c	hāhākāras tato rājan sarvasainyeṣu cābhavat<BR>
07,122.066a	karṇo 'pi vihvalo rājan sātvatenārditaḥ śaraiḥ<BR>
07,122.066c	duryodhanarathaṃ rājann āruroha viniḥśvasan<BR>
07,122.067a	mānayaṃs tava putrasya bālyāt prabhṛti sauhṛdam<BR>
07,122.067c	kṛtāṃ rājyapradānena pratijñāṃ paripālayan<BR>
07,122.068a	tathā tu virathe karṇe putrān vai tava pārthiva<BR>
07,122.068c	duḥśāsanamukhāñ śūrān nāvadhīt sātyakir vaśī<BR>
07,122.069a	rakṣan pratijñāṃ ca punar bhīmasenakṛtāṃ purā<BR>
07,122.069c	virathān vihvalāṃś cakre na tu prāṇair vyayojayat<BR>
07,122.070a	bhīmasenena tu vadhaḥ putrāṇāṃ te pratiśrutaḥ<BR>
07,122.070c	punardyūte ca pārthena vadhaḥ karṇasya śaṃśrutaḥ<BR>
07,122.071a	vadhe tv akurvan yatnaṃ te tasya karṇamukhās tadā<BR>
07,122.071b*1056_01	vadhe yatnam athākārṣīt karṇas tava sutaiḥ saha<BR>
07,122.071c	nāśaknuvaṃś ca taṃ hantuṃ sātyakiṃ pravarā rathāḥ<BR>
07,122.071d*1057_01	satyakas tu sutāṃs te vai vyadhamal līlayā śaraiḥ<BR>
07,122.072a	drauṇiś ca kṛtavarmā ca tathaivānye mahārathāḥ<BR>
07,122.072c	nirjitā dhanuṣaikena śataśaḥ kṣatriyarṣabhāḥ<BR>
07,122.072e	kāṅkṣatā paralokaṃ ca dharmarājasya ca priyam<BR>
07,122.073a	kṛṣṇayoḥ sadṛśo vīrye sātyakiḥ śatrukarśanaḥ<BR>
07,122.073b*1058_01	jitavān sarvasainyāni tāvakāni hasann iva<BR>
07,122.073c	kṛṣṇo vāpi bhavel loke pārtho vāpi dhanurdharaḥ<BR>
07,122.073e	śaineyo vā naravyāghraś caturtho nopalabhyate<BR>
07,122.074	dhṛtarāṣṭra uvāca<BR>
07,122.074a	ajayyaṃ ratham āsthāya vāsudevasya sātyakiḥ<BR>
07,122.074c	virathaṃ kṛtavān karṇaṃ vāsudevasamo yuvā<BR>
07,122.074d*1059_01	cakāra virathaṃ karṇaṃ tava sainyasya paśyataḥ<BR>
07,122.074d*1060_01	pārthena sadṛśo yuddhe vāsudevasamo yuvā<BR>
07,122.074d*1060_02	sarvakṣatriyavīrāṇāṃ ekavīras tu sūtajam<BR>
07,122.075a	dārukeṇa samāyuktaṃ svabāhubaladarpitaḥ<BR>
07,122.075c	kaccid anyaṃ samārūḍhaḥ sa rathaṃ sātyakiḥ punaḥ<BR>
07,122.076a	etad icchāmy ahaṃ śrotuṃ kuśalo hy asi bhāṣitum<BR>
07,122.076c	asahyaṃ tam ahaṃ manye tan mamācakṣva saṃjaya<BR>
07,122.076d*1061_01	asahyaṃ sātyakiṃ manye rathameghaughanisvanam<BR>
07,122.076d*1062_01	saṃjayācakṣva bhūyo me yac cakrāte punaś ca tau<BR>
07,122.077	saṃjaya uvāca<BR>
07,122.077a	śṛṇu rājan yathā tasya ratham anyaṃ mahāmatiḥ<BR>
07,122.077c	dārukasyānujas tūrṇaṃ kalpanāvidhikalpitam<BR>
07,122.078a	āyasaiḥ kāñcanaiś cāpi paṭṭair naddhaṃ sakūbaram<BR>
07,122.078c	tārāsahasrakhacitaṃ siṃhadhvajapatākinam<BR>
07,122.079a	aśvair vātajavair yuktaṃ hemabhāṇḍaparicchadaiḥ<BR>
07,122.079c	pāṇḍurair indusaṃkāśaiḥ sarvaśabdātigair dṛḍhaiḥ<BR>
07,122.080a	citrakāñcanasaṃnāhair vājimukhyair viśāṃ pate<BR>
07,122.080c	ghaṇṭājālākularavaṃ śaktitomaravidyutam<BR>
07,122.081a	vṛtaṃ sāṃgrāmikair dravyair bahuśastraparicchadam<BR>
07,122.081c	rathaṃ saṃpādayām āsa meghagambhīranisvanam<BR>
07,122.082a	taṃ samāruhya śaineyas tava sainyam upādravat<BR>
07,122.082c	dāruko 'pi yathākāmaṃ prayayau keśavāntikam<BR>
07,122.083a	karṇasyāpi mahārāja śaṅkhagokṣīrapāṇḍuraiḥ<BR>
07,122.083c	citrakāñcanasaṃnāhaiḥ sadaśvair vegavattaraiḥ<BR>
07,122.084a	hemakakṣyādhvajopetaṃ kḷptayantrapatākinam<BR>
07,122.084c	agryaṃ rathaṃ suyantāraṃ bahuśastraparicchadam<BR>
07,122.085a	upājahrus tam āsthāya karṇo 'py abhyadravad ripūn<BR>
07,122.085c	etat te sarvam ākhyātaṃ yan māṃ tvaṃ paripṛcchasi<BR>
07,122.086a	bhūyaś cāpi nibodha tvaṃ tavāpanayajaṃ kṣayam<BR>
07,122.086c	ekatriṃśat tava sutā bhīmasenena pātitāḥ<BR>
07,122.087a	durmukhaṃ pramukhe kṛtvā satataṃ citrayodhinam<BR>
07,122.087c	śataśo nihatāḥ śūrāḥ sātvatenārjunena ca<BR>
07,122.088a	bhīṣmaṃ pramukhataḥ kṛtvā bhagadattaṃ ca māriṣa<BR>
07,122.088c	evam eṣa kṣayo vṛtto rājan durmantrite tava<BR>
07,123.001	dhṛtarāṣṭra uvāca<BR>
07,123.001a	tathā gateṣu śūreṣu teṣāṃ mama ca saṃjaya<BR>
07,123.001c	kiṃ vai bhīmas tadākārṣīt tan mamācakṣva saṃjaya<BR>
07,123.001d*1063_01	kiṃ vai bhīmārjunau tatra sātyakiś cākarot tadā<BR>
07,123.002	saṃjaya uvāca<BR>
07,123.002a	viratho bhīmaseno vai karṇavākśalyapīḍitaḥ<BR>
07,123.002c	amarṣavaśam āpannaḥ phalgunaṃ vākyam abravīt<BR>
07,123.003a	punaḥ punas tūbaraka mūḍha audariketi ca<BR>
07,123.003c	akṛtāstraka mā yodhīr bāla saṃgrāmakātara<BR>
07,123.004a	iti mām abravīt karṇaḥ paśyatas te dhanaṃjaya<BR>
07,123.004c	evaṃ vaktā ca me vadhyas tena cokto 'smi bhārata<BR>
07,123.005a	etad vrataṃ mahābāho tvayā saha kṛtaṃ mayā<BR>
07,123.005c	yathaitan mama kaunteya tathā tava na saṃśayaḥ<BR>
07,123.006a	tadvadhāya naraśreṣṭha smaraitad vacanaṃ mama<BR>
07,123.006c	yathā bhavati tat satyaṃ tathā kuru dhanaṃjaya<BR>
07,123.007a	tac chrutvā vacanaṃ tasya bhīmasyāmitavikramaḥ<BR>
07,123.007b*1064_01	vacanaṃ bhīmasenasya śrutvā tv amaravikramaḥ<BR>
07,123.007c	tato 'rjuno 'bravīt karṇaṃ kiṃ cid abhyetya saṃyuge<BR>
07,123.008a	karṇa karṇa vṛthādṛṣṭe sūtaputrātmasaṃstuta<BR>
07,123.008c	adharmabuddhe śṛṇu me yat tvā vakṣyāmi sāṃpratam<BR>
07,123.009a	dvividhaṃ karma śūrāṇāṃ yuddhe jayaparājayau<BR>
07,123.009c	tau cāpy anityau rādheya vāsavasyāpi yudhyataḥ<BR>
07,123.009d*1065_01	raṇam utsṛjya nirlajja gacchase vai punaḥ punaḥ<BR>
07,123.009d*1065_02	māhātmyaṃ paśya bhīmasya karṇa janma kule tathā<BR>
07,123.009d*1065_03	noktavān paruṣaṃ yat tvā palāyanaparāyaṇam<BR>
07,123.009d*1065_04	bhūyas tvam api saṃgamya sakṛd eva yadṛcchayā<BR>
07,123.009d*1065_05	virathaṃ hatavān vīraṃ pāṇḍavaṃ sūtadāyada<BR>
07,123.009d*1065_06	kulasya sadṛśaṃ cāpi rādheya kṛtavān asi<BR>
07,123.009d*1065_07	tvam idānīṃ naraśreṣṭha prastutaṃ nāvabudhyase<BR>
07,123.009d*1065_08	sṛgāla iva manye 'haṃ kṣatraṃ tvam avamanyase<BR>
07,123.009d*1065_09	pitryaṃ karmāsya saṃgrāmas tavāstv anyaḥ kulocitaḥ<BR>
07,123.009d*1065_10	ahaṃ tvām api rādheya bravīmi raṇamūrdhani<BR>
07,123.009d*1065_11	sarvaśastrabhṛtāṃ madhye kuru kāryāṇi sarvaśaḥ<BR>
07,123.009d*1065_12	naikāntasiddhiḥ saṃgrāme vāsavasyāpi vidyate<BR>
07,123.010a	mumūrṣur yuyudhānena viratho 'si visarjitaḥ<BR>
07,123.010b*1066_01	madvadhyas tvam iti jñātvā jitvā jīvan visarjitaḥ<BR>
07,123.010c	yadṛcchayā bhīmasenaṃ virathaṃ kṛtavān asi<BR>
07,123.010d*1067_01	sa tvayā bhīmasenasya jayaḥ prāpto yadṛcchayā<BR>
07,123.011a	adharmas tv eṣa rādheya yat tvaṃ bhīmam avocathāḥ<BR>
07,123.011c	yuddhadharmaṃ vijānan vai yudhyantam apalāyinam<BR>
07,123.011d*1068_01	kathaṃ cid virathaṃ kṛtvā yat tvaṃ rūkṣam abhāṣathāḥ<BR>
07,123.011d*1068_02	adharmas tv eṣa sumahān anāryacaritaṃ ca tat<BR>
07,123.011d*1069_01	nāriṃ jitvātikatthante na ca jalpanti durvacaḥ<BR>
07,123.011d*1069_02	na ca kaṃ cana nindanti santaḥ śūrā nararṣabhāḥ<BR>
07,123.011d*1069_03	tvaṃ tu prākṛtavijñānas tat tad vadasi sūtaja<BR>
07,123.011d*1069_04	bahvabaddham akarṇyaṃ ca cāpalād aparīkṣitam<BR>
07,123.011e	pūrayantaṃ yathāśakti śūrakarmāhave tathā<BR>
07,123.011f*1070_01	yudhyamānaṃ parākrāntaṃ śūram āryavrate ratam<BR>
07,123.011f*1071_01	yad avoco 'priyaṃ bhīmaṃ naitat satyaṃ vacas tava<BR>
07,123.012a	paśyatāṃ sarvasainyānāṃ keśavasya mamaiva ca<BR>
07,123.012c	viratho bhīmasenena kṛto 'si bahuśo raṇe<BR>
07,123.012e	na ca tvāṃ paruṣaṃ kiṃ cid uktavān paṇḍunandanaḥ<BR>
07,123.013a	yasmāt tu bahu rūkṣaṃ ca śrāvitas te vṛkodaraḥ<BR>
07,123.013c	parokṣaṃ yac ca saubhadro yuṣmābhir nihato mama<BR>
07,123.014a	tasmād asyāvalepasya sadyaḥ phalam avāpnuhi<BR>
07,123.014c	tvayā tasya dhanuś chinnam ātmanāśāya durmate<BR>
07,123.015a	tasmād vadhyo 'si me mūḍha sabhṛtyabalavāhanaḥ<BR>
07,123.015c	kuru tvaṃ sarvakṛtyāni mahat te bhayam āgatam<BR>
07,123.016a	hantāsmi vṛṣasenaṃ te prekṣamāṇasya saṃyuge<BR>
07,123.016c	ye cānye 'py upayāsyanti buddhimohena māṃ nṛpāḥ<BR>
07,123.016d*1072_01	ye ca tatrāpi hantāram upayāsyanti māṃ yudhi<BR>
07,123.016e	tāṃś ca sarvān haniṣyāmi satyenāyudham ālabhe<BR>
07,123.017a	tvāṃ ca mūḍhākṛtaprajñam atimāninam āhave<BR>
07,123.017b*1073_01	muṇḍinaṃ tu haniṣyāmi tvāṃ ca karṇātimāninam<BR>
07,123.017c	dṛṣṭvā duryodhano mando bhṛśaṃ tapsyati pātitam<BR>
07,123.018a	arjunena pratijñāte vadhe karṇasutasya tu<BR>
07,123.018c	mahān sutumulaḥ śabdo babhūva rathināṃ tadā<BR>
07,123.019a	tasminn ākulasaṃgrāme vartamāne mahābhaye<BR>
07,123.019c	mandaraśmiḥ sahasrāṃśur astaṃ girim upāgamat<BR>
07,123.019d*1074_01	tataḥ saṃdhyām upāsīnāḥ sarva eva nṛpottamāḥ<BR>
07,123.019d*1074_02	vyadṛśyantottamaruco mūrtimanta ivāgnayaḥ<BR>
07,123.019d*1075_01	lohitāyati cāditye tvaramāṇo dhanaṃjayaḥ<BR>
07,123.019d*1075_02	sahitaś cakrarakṣābhyāṃ śinīnām ṛṣabheṇa ca<BR>
07,123.019d*1075_03	yudhāmanyurathasthena bhīmena sahito 'nagha<BR>
07,123.019d*1075_04	jayadrathānugair vīrair yuddhāya samupāyayau<BR>
07,123.020a	tato rājan hṛṣīkeśaḥ saṃgrāmaśirasi sthitam<BR>
07,123.020c	tīrṇapratijñaṃ bībhatsuṃ pariṣvajyedam abravīt<BR>
07,123.021a	diṣṭyā saṃpāditā jiṣṇo pratijñā mahatī tvayā<BR>
07,123.021c	diṣṭyā ca nihataḥ pāpo vṛddhakṣatraḥ sahātmajaḥ<BR>
07,123.022a	dhārtarāṣṭrabalaṃ prāpya devasenāpi bhārata<BR>
07,123.022c	sīdeta samare jiṣṇo nātra kāryā vicāraṇā<BR>
07,123.023a	na taṃ paśyāmi lokeṣu cintayan puruṣaṃ kva cit<BR>
07,123.023c	tvad ṛte puruṣavyāghra ya etad yodhayed balam<BR>
07,123.024a	mahāprabhāvā bahavas tvayā tulyādhikāpi vā<BR>
07,123.024c	sametāḥ pṛthivīpālā dhārtarāṣṭrasya kāraṇāt<BR>
07,123.024e	te tvāṃ prāpya raṇe kruddhaṃ nābhyavartanta daṃśitāḥ<BR>
07,123.025a	tava vīryaṃ balaṃ caiva rudraśakrāntakopamam<BR>
07,123.025c	nedṛśaṃ śaknuyāt kaś cid raṇe kartuṃ parākramam<BR>
07,123.025e	yādṛśaṃ kṛtavān adya tvam ekaḥ śatrutāpanaḥ<BR>
07,123.026a	evam eva hate karṇe sānubandhe durātmani<BR>
07,123.026c	vardhayiṣyāmi bhūyas tvāṃ vijitāriṃ hatadviṣam<BR>
07,123.027a	tam arjunaḥ pratyuvāca prasādāt tava mādhava<BR>
07,123.027c	pratijñeyaṃ mayottīrṇā vibudhair api dustarā<BR>
07,123.028a	anāścaryo jayas teṣāṃ yeṣāṃ nātho 'si mādhava<BR>
07,123.028c	tvatprasādān mahīṃ kṛtsnāṃ saṃprāpsyati yudhiṣṭhiraḥ<BR>
07,123.029a	tavaiva bhāro vārṣṇeya tavaiva vijayaḥ prabho<BR>
07,123.029c	vardhanīyās tava vayaṃ preṣyāś ca madhusūdana<BR>
07,123.030a	evam uktaḥ smayan kṛṣṇaḥ śanakair vāhayan hayān<BR>
07,123.030c	darśayām āsa pārthāya krūram āyodhanaṃ mahat<BR>
07,123.031	śrīkṛṣṇa uvāca<BR>
07,123.031a	prārthayanto jayaṃ yuddhe prathitaṃ ca mahad yaśaḥ<BR>
07,123.031c	pṛthivyāṃ śerate śūrāḥ pārthivās tvaccharair hatāḥ<BR>
07,123.032a	vikīrṇaśastrābharaṇā vipannāśvarathadvipāḥ<BR>
07,123.032c	saṃchinnabhinnavarmāṇo vaiklavyaṃ paramaṃ gatāḥ<BR>
07,123.033a	sasattvā gatasattvāś ca prabhayā parayā yutāḥ<BR>
07,123.033c	sajīvā iva lakṣyante gatasattvā narādhipāḥ<BR>
07,123.034a	teṣāṃ śaraiḥ svarṇapuṅkhaiḥ śastraiś ca vividhaiḥ śitaiḥ<BR>
07,123.034c	vāhanair āyudhaiś caiva saṃpūrṇāṃ paśya medinīm<BR>
07,123.035a	varmabhiś carmabhir hāraiḥ śirobhiś ca sakuṇḍalaiḥ<BR>
07,123.035c	uṣṇīṣair mukuṭaiḥ sragbhiś cūḍāmaṇibhir ambaraiḥ<BR>
07,123.036a	kaṇṭhasūtrair aṅgadaiś ca niṣkair api ca suprabhaiḥ<BR>
07,123.036c	anyaiś cābharaṇaiś citrair bhāti bhārata medinī<BR>
07,123.036d@017_0001	anukarṣair upāsaṅgaiḥ patākābhir dhvajais tathā<BR>
07,123.036d@017_0002	upaskarair adhiṣṭhānair īṣādaṇḍakabandhuraiḥ<BR>
07,123.036d@017_0003	cakraiḥ pramathitaiś citrair akṣaiś ca bahudhā raṇe<BR>
07,123.036d@017_0004	yugair yoktraiḥ kalāpaiś ca dhanurbhiḥ sāyakais tathā<BR>
07,123.036d@017_0005	paristomaiḥ kuthābhiś ca parighair aṅkuśais tathā<BR>
07,123.036d@017_0006	śaktibhir bhindipālaiś ca tūṇaiḥ śūlaiḥ paraśvadhaiḥ<BR>
07,123.036d@017_0007	prāsaiś ca tomaraiś caiva kuntair yaṣṭibhir eva ca<BR>
07,123.036d@017_0008	śataghnībhir bhuśuṇḍībhiḥ khaḍgaiḥ paraśubhis tathā<BR>
07,123.036d@017_0009	musalair mudgaraiś caiva gadābhiḥ kuṇapais tathā<BR>
07,123.036d@017_0010	suvarṇavikṛtābhiś ca kaśābhir bharatarṣabha<BR>
07,123.036d@017_0011	ghaṇṭābhiś ca gajendrāṇāṃ bhāṇḍaiś ca vividhair api<BR>
07,123.036d@017_0012	sragbhiś ca nānābharaṇair vastraiś caiva mahādhanaiḥ<BR>
07,123.036d@017_0013	apaviddhair babhau bhūmir grahair dyaur iva śāradī<BR>
07,123.036d@017_0014	pṛthivyāṃ pṛthivīhetoḥ pṛthivīpatayo hatāḥ<BR>
07,123.036d@017_0015	pṛthivīm upaguhyāṅgaiḥ suptāḥ kāntām iva priyām<BR>
07,123.036d@017_0016	imāṃś ca girikūṭābhān nāgān airāvatopamān<BR>
07,123.036d@017_0017	kṣarataḥ śoṇitaṃ bhūri śastracchedadarīmukhaiḥ<BR>
07,123.036d@017_0018	darīmukhair iva girīn gairikāmbuparisravān<BR>
07,123.036d@017_0019	tava bāṇahatān vīra paśya niṣṭanataḥ kṣitau<BR>
07,123.036d@017_0020	hayāṃś ca patitān paśya svarṇabhāṇḍavibhūṣitān<BR>
07,123.036d@017_0021	gandharvanagarākārān rathāṃś ca nihateśvarān<BR>
07,123.036d@017_0022	chinnadhvajapatākākṣān vicakrān hatasārathīn<BR>
07,123.036d@017_0023	nikṛttakūbarayugān bhagneṣān bandhurān prabho<BR>
07,123.036d@017_0024	paśya pārtha hayān bhūmau vimānopamadarśanān<BR>
07,123.036d@017_0025	pattīṃś ca nihatān vīra śataśo 'tha sahasraśaḥ<BR>
07,123.036d@017_0026	dhanurbhṛtaś carmabhṛtaḥ śayānān rudhirokṣitān<BR>
07,123.036d@017_0027	mahīm āliṅgya sarvāṅgaiḥ pāṃsudhvastaśiroruhān<BR>
07,123.036d@017_0028	paśya yodhān mahābāho tvaccharair bhinnavigrahān<BR>
07,123.036d@017_0029	nipātitadviparathavājisaṃkulam<BR>
07,123.036d@017_0030	asṛgvasāpiśitasamṛddhakardamam<BR>
07,123.036d@017_0031	niśācaraśvavṛkapiśācamodanaṃ<BR>
07,123.036d@017_0032	mahītalaṃ naravara paśya durdṛśam<BR>
07,123.036d@017_0033	idaṃ mahat tvayy upapadyate vibho<BR>
07,123.036d@017_0034	raṇājire karma yaśobhivardhanam<BR>
07,123.036d@017_0035	śatakratau cāpi ca devasattame<BR>
07,123.036d@017_0036	mahāhave jaghnuṣi daityadānavān<BR>
07,123.036d@017_0037	sa darśayann eva kirīṭine 'rihā<BR>
07,123.036d@017_0038	janārdanas tām aribhūmim añjasā<BR>
07,123.036d@017_0039	ajātaśatruṃ samupetya pāṇḍavaṃ<BR>
07,123.036d@017_0040	nivedayām āsa hataṃ jayadratham<BR>
07,123.037a	cāmarair vyajanaiś citrair dhvajaiś cāśvarathadvipaiḥ<BR>
07,123.037c	vividhaiś ca paristomair aśvānāṃ ca prakīrṇakaiḥ<BR>
07,123.038a	kuthābhiś ca vicitrābhir varūthaiś ca mahādhanaiḥ<BR>
07,123.038c	saṃstīrṇāṃ vasudhāṃ paśya citrapaṭṭair ivāvṛtām<BR>
07,123.039a	nāgebhyaḥ patitān anyān kalpitebhyo dvipaiḥ saha<BR>
07,123.039c	siṃhān vajrapraṇunnebhyo giryagrebhya iva cyutān<BR>
07,123.040a	saṃsyūtān vājibhiḥ sārdhaṃ dharaṇyāṃ paśya cāparān<BR>
07,123.040c	padātisādisaṃghāṃś ca kṣatajaughapariplutān<BR>
07,123.041	saṃjaya uvāca<BR>
07,123.041a	evaṃ saṃdarśayan kṛṣṇo raṇabhūmiṃ kirīṭinaḥ<BR>
07,123.041c	svaiḥ sametaḥ sa muditaḥ pāñcajanyaṃ vyanādayat<BR>
07,123.041d*1076_01	sa darśayann eva kirīṭīne 'rihā<BR>
07,123.041d*1076_02	janārdanas tām aribhūmim añjasā<BR>
07,123.041d*1076_03	ajātaśatruṃ samupetya pāṇḍavaṃ<BR>
07,123.041d*1076_04	nivedayām āsa hataṃ jayadratham<BR>
07,123.041d*1077_01	sātyakiḥ pārtham abhyāyād bhīmasenaś ca pāṇḍavaḥ<BR>
07,123.041d*1077_02	yudhāmanyūttamaujau ca pāñcālasyātmajāv ubhau<BR>
07,123.041d*1077_03	te nivārya śarair drauṇiṃ karṇaṃ ca saha bhūmipaiḥ<BR>
07,123.041d*1077_04	agacchan rathinaś caiva yatra rājā yudhiṣṭhiraḥ<BR>
07,124.001	saṃjaya uvāca<BR>
07,124.001*1078_01	tato rājānam abhyetya dharmarājaṃ yudhiṣṭhiram<BR>
07,124.001*1078_02	cacakṣe saṃprahṛṣṭātmā hataṃ pārthena saindhavam<BR>
07,124.001*1078_03	diṣṭyā vardhasi rājendra hataśatrur narottama<BR>
07,124.001*1078_04	diṣṭyā nistīrṇavāṃś caiva pratijñām anujas tava<BR>
07,124.001*1078_05	sa tv evam uktaḥ kṛṣṇena hṛṣṭaḥ parapuraṃjayaḥ<BR>
07,124.001a	tato yudhiṣṭhiro rājā rathād āplutya bhārata<BR>
07,124.001c	paryaṣvajat tadā kṛṣṇāv ānandāśrupariplutaḥ<BR>
07,124.001d*1079_01	avatīrya rathād rājā paryaṣvajata keśavam<BR>
07,124.001d*1079_02	saṃprahṛṣṭamanā rājan dharmarājo yudhiṣṭhiraḥ<BR>
07,124.002a	pramṛjya vadanaṃ śubhraṃ puṇḍarīkasamaprabham<BR>
07,124.002c	abravīd vāsudevaṃ ca pāṇḍavaṃ ca dhanaṃjayam<BR>
07,124.003a	diṣṭyā paśyāmi saṃgrāme tīrṇabhārau mahārathau<BR>
07,124.003c	diṣṭyā ca nihataḥ pāpaḥ saindhavaḥ puruṣādhamaḥ<BR>
07,124.004a	kṛṣṇa diṣṭyā mama prītir mahatī pratipāditā<BR>
07,124.004c	diṣṭyā śatrugaṇāś caiva nimagnāḥ śokasāgare<BR>
07,124.005a	na teṣāṃ duṣkaraṃ kiṃ cit triṣu lokeṣu vidyate<BR>
07,124.005c	sarvalokagurur yeṣāṃ tvaṃ nātho madhusūdana<BR>
07,124.006a	tava prasādād govinda vayaṃ jeṣyāmahe ripūn<BR>
07,124.006c	yathā pūrvaṃ prasādāt te dānavān pākaśāsanaḥ<BR>
07,124.007a	pṛthivīvijayo vāpi trailokyavijayo 'pi vā<BR>
07,124.007c	dhruvo hi teṣāṃ vārṣṇeya yeṣāṃ tuṣṭo 'si mādhava<BR>
07,124.007d*1080_01	tvatprasādād dhṛṣīkeśa rājyaṃ prāpsyāmi cottamam<BR>
07,124.008a	na teṣāṃ vidyate pāpaṃ saṃgrāme vā parājayaḥ<BR>
07,124.008c	tridaśeśvaranāthas tvaṃ yeṣāṃ tuṣṭo 'si mādhava<BR>
07,124.009a	tvatprasādād dhṛṣīkeśa śakraḥ suragaṇeśvaraḥ<BR>
07,124.009c	trailokyavijayaṃ śrīmān prāptavān raṇamūrdhani<BR>
07,124.010a	tava caiva prasādena tridaśās tridaśeśvara<BR>
07,124.010c	amaratvaṃ gatāḥ kṛṣṇa lokāṃś cāśnuvate 'kṣayān<BR>
07,124.011a	tvatprasādasamutthena vikrameṇārisūdana<BR>
07,124.011c	sureśatvaṃ gataḥ śakro hatvā daityān sahasraśaḥ<BR>
07,124.012a	tvatprasādād dhṛṣīkeśa jagat sthāvarajaṅgamam<BR>
07,124.012c	svavartmani sthitaṃ vīra japahomeṣu vartate<BR>
07,124.013a	ekārṇavam idaṃ pūrvaṃ sarvam āsīt tamomayam<BR>
07,124.013c	tvatprasādāt prakāśatvaṃ jagat prāptaṃ narottama<BR>
07,124.014a	sraṣṭāraṃ sarvalokānāṃ paramātmānam acyutam<BR>
07,124.014c	ye prapannā hṛṣīkeśaṃ na te muhyanti karhi cit<BR>
07,124.014d*1081_01	purāṇaṃ paramaṃ devaṃ devadevaṃ sanātanam<BR>
07,124.014d*1081_02	ye prapannāḥ suraguruṃ na te muhyanti karhi cit<BR>
07,124.015a	anādinidhanaṃ devaṃ lokakartāram avyayam<BR>
07,124.015c	tvāṃ bhaktā ye hṛṣīkeśa durgāṇy atitaranti te<BR>
07,124.016a	paraṃ purāṇaṃ puruṣaṃ purāṇānāṃ paraṃ ca yat<BR>
07,124.016c	prapadyatas taṃ paramaṃ parā bhūtir vidhīyate<BR>
07,124.016d*1082_01	goptāraṃ sarvalokānāṃ yat tad brahma sanātanam<BR>
07,124.016d*1082_02	lokādiṃ viśvakarmāṇam akṣayakṣaram akṣaram<BR>
07,124.016d*1082_03	manasaḥ paramāṃ yoniṃ khaṃ vāyur jyotiṣāṃ nidhim<BR>
07,124.017a	yo 'gāta caturo vedān yaś ca vedeṣu gīyate<BR>
07,124.017c	taṃ prapadya mahātmānaṃ bhūtim āpnoty anuttamām<BR>
07,124.017d*1083_01	sraṣṭāraṃ sarvavarṇānāṃ bhuvaś ca prakṛtiṃ parām<BR>
07,124.017d*1083_02	yogānāṃ ca paraṃ brahma dīptaṃ brahmavidāṃ nidhim<BR>
07,124.017d*1083_03	carācarasya sraṣṭāraṃ pratihartāram eva ca<BR>
07,124.017d*1083_04	tvām ajaṃ kāraṇātmānaṃ prapadye pāṇḍavapriyam<BR>
07,124.017d*1084_01	parameśa pareśeśa tiryag īśa nareśvara<BR>
07,124.017d*1084_02	sarveśvareśvareśeśa namas te puruṣottama<BR>
07,124.017d*1084_03	tvam īśeśeśvareśāna prabho vardhasva mādhava<BR>
07,124.017d*1084_04	prabhavāpyaya sarvasya sarvātman pṛthulocana<BR>
07,124.018a	dhanaṃjayasakhā yaś ca dhanaṃjayahitaś ca yaḥ<BR>
07,124.018c	taṃ dhanaṃjayagoptāraṃ prapadya sukham edhate<BR>
07,124.018d@018_0001	saṃhṛṣṭendriyacittātmā nāśakad vaktum ojasā<BR>
07,124.018d@018_0002	muhūrtam iva harṣeṇa tūṣṇīṃ bhūtvā mahāmatiḥ<BR>
07,124.018d@018_0003	tato harṣānvito rājā harṣāśruplutalocanaḥ<BR>
07,124.018d@018_0004	uvāca paramaprītaḥ sagadgadam idaṃ vacaḥ<BR>
07,124.018d@018_0005	priyam etad upaśrutya tvattaḥ puṣkaralocana<BR>
07,124.018d@018_0006	nāntaṃ gacchāmi harṣasya titīrṣur udadher iva<BR>
07,124.018d@018_0007	atyadbhutam idaṃ kṛṣṇa kṛtaṃ pārthena dhīmatā<BR>
07,124.018d@018_0008	tvayā guptena govinda ghnatā pāpaṃ jayadratham<BR>
07,124.018d@018_0009	kiṃ tu nātyadbhutaṃ teṣāṃ yeṣāṃ nas tvaṃ samāśrayaḥ<BR>
07,124.018d@018_0010	sthitaḥ sarvātmanā nityaṃ priyeṣu ca hiteṣu ca<BR>
07,124.018d@018_0011	tvaṃ caivāsmābhir āśritya kṛtaḥ śastrasamudyamaḥ<BR>
07,124.018d@018_0012	surair ivāsuravadhe śakraṃ śakrānujāhave<BR>
07,124.018d@018_0013	asaṃbhāvyam idaṃ karma devair api janārdana<BR>
07,124.018d@018_0014	tvadbuddhibalavīryeṇa kṛtavān eṣa phalgunaḥ<BR>
07,124.018d@018_0015	bālyāt prabhṛti te kṛṣṇa karmāṇi śrutavān aham<BR>
07,124.018d@018_0016	amānuṣāṇi divyāni mahānti ca bahūni ca<BR>
07,124.018d@018_0017	yadaivānugṛhītāḥ sma tvayā snehānurāgataḥ<BR>
07,124.018d@018_0018	tadaivājñāsiṣaṃ śatrūn hatān prāptāṃ ca medinīm<BR>
07,124.018d@018_0019	mārkaṇḍeyaḥ purāṇarṣiś caritajñas tavānagha<BR>
07,124.018d@018_0020	māhātmyam anubhāvaṃ ca purā kīrtitavān muniḥ<BR>
07,124.018d@018_0021	asito devalaś caiva nāradaś ca mahātapāḥ<BR>
07,124.018d@018_0022	pitāmahaś ca me vyāsas tvām āhur vidhim uttamam<BR>
07,124.018d@018_0023	tvaṃ tejas tvaṃ paraṃ brahma tvaṃ satyaṃ tvaṃ mahat tapaḥ<BR>
07,124.018d@018_0024	tvaṃ śreyas tvaṃ yaśaś cāgryaṃ kāraṇaṃ jagatas tathā<BR>
07,124.018d@018_0025	tvayā sṛṣṭam idaṃ sarvaṃ jagat sthāvarajaṅgamam<BR>
07,124.018d@018_0026	pralaye samanuprāpte tvāṃ vai niviśate punaḥ<BR>
07,124.018d@018_0027	anādinidhanaṃ devaṃ viśvam īśaṃ prajāpatim<BR>
07,124.018d@018_0028	dhātāram ajam avyaktam āhur vedavido janāḥ<BR>
07,124.018d@018_0029	bhūtātmānaṃ mahātmānam anantaṃ viśvatomukham<BR>
07,124.018d@018_0030	api devā na jānanti guhyam ādyaṃ jagatpatim<BR>
07,124.018d@018_0031	nārāyaṇaṃ paraṃ devaṃ paramātmānam aīśvaram<BR>
07,124.018d@018_0032	jñānayoniṃ hariṃ viṣṇuṃ mumukṣūṇāṃ parāyaṇam<BR>
07,124.018d@018_0033	paraṃ purāṇaṃ puruṣaṃ purāṇānāṃ paraṃ ca yat<BR>
07,124.018d@018_0034	evamādiguṇānāṃ te karmaṇāṃ divi ceha ca<BR>
07,124.018d@018_0035	atītabhūtabhavyānāṃ saṃkhyātātra na vidyate<BR>
07,124.018d@018_0036	sarvato rakṣaṇīyāḥ sma saśakrāṇāṃ divaukasām<BR>
07,124.018d@018_0037	yais tvaṃ sarvaguṇopetaḥ suhṛn na upapāditaḥ<BR>
07,124.018d@018_0038	ity evaṃ dharmarājena harir ukto mahāyaśāḥ<BR>
07,124.018d@018_0039	anurūpam idaṃ vākyaṃ pratyuvāca janārdanaḥ<BR>
07,124.018d@018_0040	bhavatas tapasogreṇa dharmeṇa parameṇa ca<BR>
07,124.018d@018_0041	sādhutvād ārjavāc caiva hataḥ pāpo jayadrathaḥ<BR>
07,124.018d@018_0042	ayaṃ ca puruṣavyāghra tvadanudhyānabṛṃhitaḥ<BR>
07,124.018d@018_0043	hatvā yodhasahasrāṇi nyahañ jiṣṇur jayadratham<BR>
07,124.018d@018_0044	kṛtitve bāhuvīrye ca tathaivāsaṃbhrame 'pi ca<BR>
07,124.018d@018_0045	śīghratāmoghavedhitve nāsti pārthasamaḥ kva cit<BR>
07,124.018d@018_0046	tad ayaṃ bharataśreṣṭha bhrātā te pāṇḍavārjunaḥ<BR>
07,124.018d@018_0047	sainyakṣayaṃ raṇe kṛtvā sindhurājaśiro 'harat<BR>
07,124.018d@018_0048	tato dharmasuto jiṣṇuṃ pariṣvajya viśāṃ pate<BR>
07,124.018d@018_0049	pramṛjya vadanaṃ cāsya paryāśvāsayata prabhuḥ<BR>
07,124.018d@018_0050	atīva sumahat karma kṛtavān asi phalguna<BR>
07,124.018d@018_0051	asahyaṃ cāviṣahyaṃ ca devair api savāsavaiḥ<BR>
07,124.018d@018_0052	diṣṭyā nistīrṇabhāro 'si hatāriś cāsi śatruhan<BR>
07,124.018d@018_0053	diṣṭyā satyā pratijñeyaṃ kṛtā hatvā jayadratham<BR>
07,124.018d@018_0054	evam uktvā guḍākeśaṃ dharmarājo mahāyaśāḥ<BR>
07,124.018d@018_0055	pasparśa puṇyagandhena pṛṣṭhe hastena pārthivaḥ<BR>
07,124.019a	ity uktau tau mahātmānāv ubhau keśavapāṇḍavau<BR>
07,124.019c	tāv abrūtāṃ tadā hṛṣṭau rājānaṃ pṛthivīpatim<BR>
07,124.020a	tava kopāgninā dagdhaḥ pāpo rājā jayadrathaḥ<BR>
07,124.020c	udīrṇaṃ cāpi sumahad dhārtarāṣṭrabalaṃ raṇe<BR>
07,124.021a	hanyate nihataṃ caiva vinaṅkṣyati ca bhārata<BR>
07,124.021c	tava krodhahatā hy ete kauravāḥ śatrusūdana<BR>
07,124.022a	tvāṃ hi cakṣurhaṇaṃ vīraṃ kopayitvā suyodhanaḥ<BR>
07,124.022c	samitrabandhuḥ samare prāṇāṃs tyakṣyati durmatiḥ<BR>
07,124.023a	tava krodhahataḥ pūrvaṃ devair api sudurjayaḥ<BR>
07,124.023c	śaratalpagataḥ śete bhīṣmaḥ kurupitāmahaḥ<BR>
07,124.024a	durlabho hi jayas teṣāṃ saṃgrāme ripusūdana<BR>
07,124.024c	yātā mṛtyuvaśaṃ te vai yeṣāṃ kruddho 'si pāṇḍava<BR>
07,124.025a	rājyaṃ prāṇāḥ priyāḥ putrāḥ saukhyāni vividhāni ca<BR>
07,124.025c	acirāt tasya naśyanti yeṣāṃ kruddho 'si mānada<BR>
07,124.026a	vinaṣṭān kauravān manye saputrapaśubāndhavān<BR>
07,124.026b*1085_00	śrībhagavān uvāca<BR>
07,124.026b*1085_01	evam etan mahābāho vinaṣṭāḥ kauravā mṛdhe<BR>
07,124.026c	rājadharmapare nityaṃ tvayi kruddhe yudhiṣṭhira<BR>
07,124.027a	tato bhīmo mahābāhuḥ sātyakiś ca mahārathaḥ<BR>
07,124.027c	abhivādya guruṃ jyeṣṭhaṃ mārgaṇaiḥ kṣatavikṣatau<BR>
07,124.027e	sthitāv āstāṃ maheṣvāsau pāñcālyaiḥ parivāritau<BR>
07,124.028a	tau dṛṣṭva muditau vīrau prāñjalī cāgrataḥ sthitau<BR>
07,124.028c	abhyanandata kaunteyas tāv ubhau bhīmasātyakī<BR>
07,124.029a	diṣṭyā paśyāmi vāṃ vīrau vimuktau sainyasāgarāt<BR>
07,124.029c	droṇagrāhād durādharṣād dhārdikyamakarālayāt<BR>
07,124.029e	diṣṭyā ca nirjitāḥ saṃkhye pṛthivyāṃ sarvapārthivāḥ<BR>
07,124.030a	yuvāṃ vijayinau cāpi diṣṭyā paśyāmi saṃyuge<BR>
07,124.030c	diṣṭyā droṇo jitaḥ saṃkhye hārdikyaś ca mahābalaḥ<BR>
07,124.030d*1086_01	diṣṭyā vikarṇibhiḥ karṇo raṇe nītaḥ parābhavam<BR>
07,124.030d*1086_02	vimukhaś ca kṛtaḥ śalyo yuvābhyāṃ puruṣarṣabhau<BR>
07,124.030d*1086_03	diṣṭyā yuvāṃ kuśalinau saṃgrāmāt punar āgatau<BR>
07,124.030d*1086_04	paśyāmi rathināṃ śreṣṭhāv ubhau yuddhaviśāradau<BR>
07,124.030d*1086_05	mama vākyakarau vīrau mama gauravayantritau<BR>
07,124.031a	sainyārṇavaṃ samuttīrṇau diṣṭyā paśyāmi cānaghau<BR>
07,124.031c	samaraślāghinau vīrau samareṣv apalāyinau<BR>
07,124.031e	mama prāṇasamau caiva diṣṭyā paśyāmi vām aham<BR>
07,124.032a	ity uktvā pāṇḍavo rājā yuyudhānavṛkodarau<BR>
07,124.032c	sasvaje puruṣavyāghrau harṣād bāṣpaṃ mumoca ha<BR>
07,124.033a	tataḥ pramuditaṃ sarvaṃ balam āsīd viśāṃ pate<BR>
07,124.033c	pāṇḍavānāṃ jayaṃ dṛṣṭvā yuddhāya ca mano dadhe<BR>
07,125.001	saṃjaya uvāca<BR>
07,125.001a	saindhave nihate rājan putras tava suyodhanaḥ<BR>
07,125.001c	aśruklinnamukho dīno nirutsāho dviṣajjaye<BR>
07,125.001d*1087_01	durmanā niḥśvasann uṣṇo bhagnadaṃṣṭra ivoragaḥ<BR>
07,125.001d*1087_02	āgaskṛt sarvalokasya putras te 'rtiṃ parām agāt<BR>
07,125.001d*1087_03	dṛṣṭvā tat kadanaṃ ghoraṃ svabalasya kṛtaṃ mahat<BR>
07,125.001d*1087_04	jiṣṇunā bhīmasenena sātvatena ca saṃyuge<BR>
07,125.001d*1087_05	sa vivarṇaḥ kṛśo dīno bāṣpaviplutalocanaḥ<BR>
07,125.001e	amanyatārjunasamo yodho bhuvi na vidyate<BR>
07,125.002a	na droṇo na ca rādheyo nāśvatthāmā kṛpo na ca<BR>
07,125.002c	kruddhasya pramukhe sthātuṃ paryāptā iti māriṣa<BR>
07,125.003a	nirjitya hi raṇe pārthaḥ sarvān mama mahārathān<BR>
07,125.003c	avadhīt saindhavaṃ saṃkhye nainaṃ kaś cid avārayat<BR>
07,125.004a	sarvathā hatam evaitat kauravāṇāṃ mahad balam<BR>
07,125.004c	na hy asya vidyate trātā sākṣād api puraṃdaraḥ<BR>
07,125.005a	yam upāśritya saṃgrāme kṛtaḥ śastrasamudyamaḥ<BR>
07,125.005c	sa karṇo nirjitaḥ saṃkhye hataś caiva jayadrathaḥ<BR>
07,125.006a	paruṣāṇi sabhāmadhye proktavān yaḥ sma pāṇḍavān<BR>
07,125.006b*1088_01	vadho yena pratijñātaḥ saṃyuge savyasācinaḥ<BR>
07,125.006c	sa karṇo nirjitaḥ saṃkhye saindhavaś ca nipātitaḥ<BR>
07,125.007a	yasya vīryaṃ samāśritya śamaṃ yācantam acyutam<BR>
07,125.007c	tṛṇavat tam ahaṃ manye sa karṇo nirjito yudhi<BR>
07,125.008a	evaṃ klāntamanā rājann upāyād droṇam īkṣitum<BR>
07,125.008c	āgaskṛt sarvalokasya putras te bharatarṣabha<BR>
07,125.009a	tatas tat sarvam ācakhyau kurūṇāṃ vaiśasaṃ mahat<BR>
07,125.009c	parān vijayataś cāpi dhārtarāṣṭrān nimajjataḥ<BR>
07,125.010	duryodhana uvāca<BR>
07,125.010a	paśya mūrdhāvasiktānām ācārya kadanaṃ kṛtam<BR>
07,125.010c	kṛtvā pramukhataḥ śūraṃ bhīṣmaṃ mama pitāmaham<BR>
07,125.011a	taṃ nihatya pralubdho 'yaṃ śikhaṇḍī pūrṇamānasaḥ<BR>
07,125.011c	pāñcālaiḥ sahitaḥ sarvaiḥ senāgram abhikarṣati<BR>
07,125.012a	aparaś cāpi durdharṣaḥ śiṣyas te savyasācinā<BR>
07,125.012c	akṣauhiṇīḥ sapta hatvā hato rājā jayadrathaḥ<BR>
07,125.013a	asmadvijayakāmānāṃ suhṛdām upakāriṇām<BR>
07,125.013c	gantāsmi katham ānṛṇyaṃ gatānāṃ yamasādanam<BR>
07,125.014a	ye madarthaṃ parīpsanti vasudhāṃ vasudhādhipāḥ<BR>
07,125.014c	te hitvā vasudhaiśvaryaṃ vasudhām adhiśerate<BR>
07,125.015a	so 'haṃ kāpuruṣaḥ kṛtvā mitrāṇāṃ kṣayam īdṛśam<BR>
07,125.015c	nāśvamedhasahasreṇa pātum ātmānam utsahe<BR>
07,125.016a	mama lubdhasya pāpasya tathā dharmāpacāyinaḥ<BR>
07,125.016c	vyāyacchanto jigīṣantaḥ prāptā vaivasvatakṣayam<BR>
07,125.017a	kathaṃ patitavṛttasya pṛthivī suhṛdāṃ druhaḥ<BR>
07,125.017c	vivaraṃ nāśakad dātuṃ mama pārthivasaṃsadi<BR>
07,125.018a	so 'haṃ rudhirasiktāṅgaṃ rājñāṃ madhye pitāmaham<BR>
07,125.018c	śayānaṃ nāśakaṃ trātuṃ bhīṣmam āyodhane hatam<BR>
07,125.019a	taṃ mām anāryapuruṣaṃ mitradruham adhārmikam<BR>
07,125.019c	kiṃ sa vakṣyati durdharṣaḥ sametya paralokajit<BR>
07,125.020a	jalasaṃdhaṃ maheṣvāsaṃ paśya sātyakinā hatam<BR>
07,125.020c	madartham udyataṃ śūraṃ prāṇāṃs tyaktvā mahāratham<BR>
07,125.021a	kāmbojaṃ nihataṃ dṛṣṭvā tathālambusam eva ca<BR>
07,125.021c	anyān bahūṃś ca suhṛdo jīvitārtho 'dya ko mama<BR>
07,125.022a	vyāyacchanto hatāḥ śūrā madarthe ye 'parāṅmukhāḥ<BR>
07,125.022c	yatamānāḥ paraṃ śaktyā vijetum ahitān mama<BR>
07,125.023a	teṣāṃ gatvāham ānṛṇyam adya śaktyā paraṃtapa<BR>
07,125.023c	tarpayiṣyāmi tān eva jalena yamunām anu<BR>
07,125.024a	satyaṃ te pratijānāmi sarvaśastrabhṛtāṃ vara<BR>
07,125.024c	iṣṭāpūrtena ca śape vīryeṇa ca sutair api<BR>
07,125.025a	nihatya tān raṇe sarvān pāñcālān pāṇḍavaiḥ saha<BR>
07,125.025c	śāntiṃ labdhāsmi teṣāṃ vā raṇe gantā salokatām<BR>
07,125.026a	na hīdānīṃ sahāyā me parīpsanty anupaskṛtāḥ<BR>
07,125.026c	śreyo hi pāṇḍūn manyante na tathāsmān mahābhuja<BR>
07,125.027a	svayaṃ hi mṛtyur vihitaḥ satyasaṃdhena saṃyuge<BR>
07,125.027c	bhavān upekṣāṃ kurute suśiṣyatvād dhanaṃjaye<BR>
07,125.028a	ato vinihatāḥ sarve ye 'smajjayacikīrṣavaḥ<BR>
07,125.028c	karṇam eva tu paśyāmi saṃpraty asmajjayaiṣiṇam<BR>
07,125.029a	yo hi mitram avijñāya yāthātathyena mandadhīḥ<BR>
07,125.029c	mitrārthe yojayaty enaṃ tasya so 'rtho 'vasīdati<BR>
07,125.030a	tādṛgrūpam idaṃ kāryaṃ kṛtaṃ mama suhṛdbruvaiḥ<BR>
07,125.030c	mohāl lubdhasya pāpasya jihmācārais tatas tataḥ<BR>
07,125.031a	hato jayadrathaś caiva saumadattiś ca vīryavān<BR>
07,125.031c	abhīṣāhāḥ śūrasenāḥ śibayo 'tha vasātayaḥ<BR>
07,125.032a	so 'ham adya gamiṣyāmi yatra te puruṣarṣabhāḥ<BR>
07,125.032c	hatā madarthaṃ saṃgrāme yudhyamānāḥ kirīṭinā<BR>
07,125.033a	na hi me jīvitenārthas tān ṛte puruṣarṣabhān<BR>
07,125.033c	ācāryaḥ pāṇḍuputrāṇām anujānātu no bhavān<BR>
07,126.001	dhṛtarāṣṭra uvāca<BR>
07,126.001a	sindhurāje hate tāta samare savyasācinā<BR>
07,126.001c	tathaiva bhūriśravasi kim āsīd vo manas tadā<BR>
07,126.002a	duryodhanena ca droṇas tathoktaḥ kurusaṃsadi<BR>
07,126.002c	kim uktavān paraṃ tasmāt tan mamācakṣva saṃjaya<BR>
07,126.003	saṃjaya uvāca<BR>
07,126.003a	niṣṭānako mahān āsīt sainyānāṃ tava bhārata<BR>
07,126.003c	saindhavaṃ nihataṃ dṛṣṭvā bhūriśravasam eva ca<BR>
07,126.004a	mantritaṃ tava putrasya te sarvam avamenire<BR>
07,126.004b*1089_01	avamenire ca te sarve tava putrasya mantritam<BR>
07,126.004c	yena mantreṇa nihatāḥ śataśaḥ kṣatriyarṣabhāḥ<BR>
07,126.005a	droṇas tu tad vacaḥ śrutvā putrasya tava durmanāḥ<BR>
07,126.005c	muhūrtam iva tu dhyātvā bhṛśam ārto 'bhyabhāṣata<BR>
07,126.006a	duryodhana kim evaṃ māṃ vākśarair abhikṛntasi<BR>
07,126.006c	ajayyaṃ samare nityaṃ bruvāṇaṃ savyasācinam<BR>
07,126.007a	etenaivārjunaṃ jñātum alaṃ kaurava saṃyuge<BR>
07,126.007c	yac chikhaṇḍy avadhīd bhīṣmaṃ pālyamānaḥ kirīṭinā<BR>
07,126.008a	avadhyaṃ nihataṃ dṛṣṭvā saṃyuge devamānuṣaiḥ<BR>
07,126.008c	tadaivājñāsiṣam ahaṃ neyam astīti bhāratī<BR>
07,126.009a	yaṃ puṃsāṃ triṣu lokeṣu sarvaśūram amaṃsmahi<BR>
07,126.009c	tasmin vinihate śūre kiṃ śeṣaṃ paryupāsmahe<BR>
07,126.010a	yān sma tān glahate tātaḥ śakuniḥ kurusaṃsadi<BR>
07,126.010c	akṣān na te 'kṣā niśitā bāṇās te śatrutāpanāḥ<BR>
07,126.010d*1090_01	akṣāṃs tu manyase bāṇāñ śobhamānāñ śitāñ śarān<BR>
07,126.011a	ta ete ghnanti nas tāta viśikhā jayacoditāḥ<BR>
07,126.011c	yāṃs tadā khyāpyamānāṃs tvaṃ vidureṇa na budhyase<BR>
07,126.012a	tās tā vilapataś cāpi vidurasya mahātmanaḥ<BR>
07,126.012c	dhīrasya vāco nāśrauṣīḥ kṣemāya vadataḥ śivāḥ<BR>
07,126.013a	tad idaṃ vartate ghoram āgataṃ vaiśasaṃ mahat<BR>
07,126.013c	tasyāvamānād vākyasya duryodhana kṛte tava<BR>
07,126.013d*1091_01	yo 'vamanya vacaḥ pathyaṃ suhṛdām āptakāriṇām<BR>
07,126.013d*1091_02	svamataṃ kurute mūḍhaḥ sa śocyo nacirād iva<BR>
07,126.013d*1092_01	neha vai paralokāya pāpam iccheta pārthivāḥ<BR>
07,126.014a	yac ca naḥ prekṣamāṇānāṃ kṛṣṇām ānāyayaḥ sabhām<BR>
07,126.014c	anarhatīṃ kule jātāṃ sarvadharmānucāriṇīm<BR>
07,126.015a	tasyādharmasya gāndhāre phalaṃ prāptam idaṃ tvayā<BR>
07,126.015c	no cet pāpaṃ pare loke tvam arcchethās tato 'dhikam<BR>
07,126.016a	yac ca tān pāṇḍavān dyūte viṣameṇa vijitya ha<BR>
07,126.016c	prāvrājayas tadāraṇye rauravājinavāsasaḥ<BR>
07,126.017a	putrāṇām iva caiteṣāṃ dharmam ācaratāṃ sadā<BR>
07,126.017c	druhyet ko nu naro loke mad anyo brāhmaṇabruvaḥ<BR>
07,126.017d*1093_01	garbhādhānādiyuktaś ca tathopanayanena ca<BR>
07,126.017d*1093_02	na karma kṛtavā[?taṃ nā]dhīte sa bhaved brāhmaṇabruvaḥ<BR>
07,126.018a	pāṇḍavānām ayaṃ kopas tvayā śakuninā saha<BR>
07,126.018c	āhṛto dhṛtarāṣṭrasya saṃmate kurusaṃsadi<BR>
07,126.019a	duḥśāsanena saṃyuktaḥ karṇena parivardhitaḥ<BR>
07,126.019c	kṣattur vākyam anādṛtya tvayābhyastaḥ punaḥ punaḥ<BR>
07,126.019d*1094_01	tad dhi naḥ krodhavṛkṣaś ca kṛtamūlo mahātmanām<BR>
07,126.019d*1094_02	tasya puṣpaphale rājann upabhuṃkṣva mahābala<BR>
07,126.020a	yat tat sarve parābhūya paryavārayatārjunim<BR>
07,126.020c	sindhurājānam āśritya sa vo madhye kathaṃ hataḥ<BR>
07,126.021a	kathaṃ tvayi ca karṇe ca kṛpe śalye ca jīvati<BR>
07,126.021c	aśvatthāmni ca kauravya nidhanaṃ saindhavo 'gamat<BR>
07,126.022a	yad vas tat sarvarājānas tejas tigmam upāsate<BR>
07,126.022c	sindhurājaṃ paritrātuṃ sa vo madhye kathaṃ hataḥ<BR>
07,126.023a	mayy eva hi viśeṣeṇa tathā duryodhana tvayi<BR>
07,126.023c	āśaṃsata paritrāṇam arjunāt sa mahīpatiḥ<BR>
07,126.024a	tatas tasmin paritrāṇam alabdhavati phalgunāt<BR>
07,126.024c	na kiṃ cid anupaśyāmi jīvitatrāṇam ātmanaḥ<BR>
07,126.025a	majjantam iva cātmānaṃ dhṛṣṭadyumnasya kilbiṣe<BR>
07,126.025c	paśyāmy ahatvā pāñcālān saha tena śikhaṇḍinā<BR>
07,126.026a	tan mā kim abhitapyantaṃ vākśarair abhikṛntasi<BR>
07,126.026c	aśaktaḥ sindhurājasya bhūtvā trāṇāya bhārata<BR>
07,126.027a	sauvarṇaṃ satyasaṃdhasya dhvajam akliṣṭakarmaṇaḥ<BR>
07,126.027c	apaśyan yudhi bhīṣmasya katham āśaṃsase jayam<BR>
07,126.028a	madhye mahārathānāṃ ca yatrāhanyata saindhavaḥ<BR>
07,126.028c	hato bhūriśravāś caiva kiṃ śeṣaṃ tatra manyase<BR>
07,126.029a	kṛpa eva ca durdharṣo yadi jīvati pārthiva<BR>
07,126.029c	yo nāgāt sindhurājasya vartma taṃ pūjayāmy aham<BR>
07,126.030a	yac cāpaśyaṃ hataṃ bhīṣmaṃ paśyatas te 'nujasya vai<BR>
07,126.030c	duḥśāsanasya kauravya kurvāṇaṃ karma duṣkaram<BR>
07,126.030e	avadhyakalpaṃ saṃgrāme devair api savāsavaiḥ<BR>
07,126.031a	na te vasuṃdharāstīti tad ahaṃ cintaye nṛpa<BR>
07,126.031c	imāni pāṇḍavānāṃ ca sṛñjayānāṃ ca bhārata<BR>
07,126.031e	anīkāny ādravante māṃ sahitāny adya māriṣa<BR>
07,126.032a	nāhatvā sarvapāñcālān kavacasya vimokṣaṇam<BR>
07,126.032c	kartāsmi samare karma dhārtarāṣṭra hitaṃ tava<BR>
07,126.033a	rājan brūyāḥ sutaṃ me tvam aśvatthāmānam āhave<BR>
07,126.033c	na somakāḥ pramoktavyā jīvitaṃ parirakṣatā<BR>
07,126.034a	yac ca pitrānuśiṣṭo 'si tad vacaḥ paripālaya<BR>
07,126.034c	ānṛśaṃsye dame satye ārjave ca sthiro bhava<BR>
07,126.035a	dharmārthakāmakuśalo dharmārthāv apy apīḍayan<BR>
07,126.035c	dharmapradhānaḥ kāryāṇi kuryāś ceti punaḥ punaḥ<BR>
07,126.036a	cakṣurmanobhyāṃ saṃtoṣyā viprāḥ sevyāś ca śaktitaḥ<BR>
07,126.036c	na caiṣāṃ vipriyaṃ kāryaṃ te hi vahniśikhopamāḥ<BR>
07,126.037a	eṣa tv aham anīkāni praviśāmy arisūdana<BR>
07,126.037c	raṇāya mahate rājaṃs tvayā vākśalyapīḍitaḥ<BR>
07,126.038a	tvaṃ ca duryodhana balaṃ yadi śaknoṣi dhāraya<BR>
07,126.038c	rātrāv api hi yotsyante saṃrabdhāḥ kurusṛñjayāḥ<BR>
07,126.039a	evam uktvā tataḥ prāyād droṇaḥ pāṇḍavasṛñjayān<BR>
07,126.039c	muṣṇan kṣatriyatejāṃsi nakṣatrāṇām ivāṃśumān<BR>
07,126.039d*1095_01	dīrgham uṣṇaṃ viniḥśvasya kṣatriyāntakaro balī<BR>
07,127.001	saṃjaya uvāca<BR>
07,127.001a	tato duryodhano rājā droṇenaivaṃ pracoditaḥ<BR>
07,127.001c	amarṣavaśam āpanno yuddhāyaiva mano dadhe<BR>
07,127.002a	abravīc ca tadā karṇaṃ putro duryodhanas tava<BR>
07,127.002c	paśya kṛṣṇasahāyena pāṇḍavena kirīṭinā<BR>
07,127.002e	ācāryavihitaṃ vyūhaṃ bhinnaṃ devaiḥ sudurbhidam<BR>
07,127.003a	tava vyāyacchamānasya droṇasya ca mahātmanaḥ<BR>
07,127.003c	miṣatāṃ yodhamukhyānāṃ saindhavo vinipātitaḥ<BR>
07,127.004a	paśya rādheya rājānaḥ pṛthivyāṃ pravarā yudhi<BR>
07,127.004c	pārthenaikena nihatāḥ siṃhenevetarā mṛgāḥ<BR>
07,127.005a	mama vyāyacchamānasya samare śatrusūdana<BR>
07,127.005c	alpāvaśeṣaṃ sainyaṃ me kṛtaṃ śakrātmajena ha<BR>
07,127.006a	kathaṃ hy anicchamānasya droṇasya yudhi phalgunaḥ<BR>
07,127.006c	bhindyāt sudurbhidaṃ vyūhaṃ yatamāno 'pi saṃyuge<BR>
07,127.006d*1096_01	pratijñāyā gataḥ pāraṃ hṛtvā saindhavam arjunaḥ<BR>
07,127.006d*1096_02	paśya rādheya pṛthvīśān pṛthivyāṃ pātitān bahūn<BR>
07,127.006d*1096_03	pārthena nihatān saṃkhye mahendropamavikramān<BR>
07,127.006d*1096_04	anicchataḥ kathaṃ vīra droṇasya yudhi pāṇḍavaḥ<BR>
07,127.007a	priyo hi phalguno nityam ācāryasya mahātmanaḥ<BR>
07,127.007c	tato 'sya dattavān dvāraṃ nayuddhenārimardana<BR>
07,127.008a	abhayaṃ saindhavasyājau dattvā droṇaḥ paraṃtapaḥ<BR>
07,127.008c	prādāt kirīṭine dvāraṃ paśya nirguṇatāṃ mama<BR>
07,127.009a	yady adāsyam anujñāṃ vai pūrvam eva gṛhān prati<BR>
07,127.009c	sindhurājasya samare nābhaviṣyaj janakṣayaḥ<BR>
07,127.010a	jayadratho jīvitārthī gacchamāno gṛhān prati<BR>
07,127.010c	mayānāryeṇa saṃruddho droṇāt prāpyābhayaṃ raṇe<BR>
07,127.010d*1097_01	trāsyāmi saindhavaṃ yuddhe nainaṃ prāpsyati phalgunaḥ<BR>
07,127.010d*1097_02	mama sainyavināśāya ruddho vipreṇa saindhavaḥ<BR>
07,127.010d*1097_03	tasya me mandabhāgasya yatamānasya saṃyuge<BR>
07,127.010d*1097_04	hatāni sarvasainyāni hato rājā jayadrathaḥ<BR>
07,127.010d*1097_05	paśya yodhavarān karṇa śataśo 'tha sahasraśaḥ<BR>
07,127.010d*1097_06	pārthanāmāṅkitair bāṇaiḥ sarve nītā yamakṣayam<BR>
07,127.010d*1097_07	katham ekarathenājau bahūnāṃ naḥ prapaśyatām<BR>
07,127.010d*1097_08	vipannaḥ saindhavo rājā yodhāś caiva sahasraśaḥ<BR>
07,127.011a	adya me bhrātaraḥ kṣīṇāś citrasenādayo yudhi<BR>
07,127.011c	bhīmasenaṃ samāsādya paśyatāṃ no durātmanām<BR>
07,127.012	karṇa uvāca<BR>
07,127.012a	ācāryaṃ mā vigarhasva śaktyā yudhyaty asau dvijaḥ<BR>
07,127.012b*1098_01	yathābalaṃ yathotsāhaṃ tyaktvā jīvitam ātmanaḥ<BR>
07,127.012b*1098_02	yady enaṃ samatikramya praviṣṭaḥ śvetavāhanaḥ<BR>
07,127.012b*1098_03	nātra sūkṣmo 'pi doṣaḥ syād ācāryasya kathaṃ cana<BR>
07,127.012b*1098_04	kṛtī dakṣo yuvā śūraḥ kṛtāstro laghuvikramaḥ<BR>
07,127.012b*1098_05	divyāstrayuktam āsthāya rathaṃ vānaralakṣaṇam<BR>
07,127.012b*1098_06	kṛṣṇena ca gṛhītāśvam abhedyakavacāvṛtaḥ<BR>
07,127.012b*1098_07	gāṇḍīvam ajaraṃ divyaṃ dhanur ādāya vīryavān<BR>
07,127.012b*1098_08	pravarṣan niśitān bāṇān bāhudraviṇadarpitaḥ<BR>
07,127.012b*1098_09	yad arjuno 'bhyayād droṇam upapannaṃ hi tasya tat<BR>
07,127.012b*1098_10	ācāryaḥ sthaviro rājañ śīghrayāne tathākṣamaḥ<BR>
07,127.012b*1098_11	bāhuvyāyāmaceṣṭāyām aśaktas tu narādhipa<BR>
07,127.012b*1098_12	tenainam abhyatikrāntaḥ śvetāśvaḥ kṛṣṇasārathiḥ<BR>
07,127.012b*1098_13	tasmād doṣaṃ na paśyāmi droṇasyānena hetunā<BR>
07,127.012c	ajayyān pāṇḍavān manye droṇenāstravidā mṛdhe<BR>
07,127.013a	tathā hy enam atikramya praviṣṭaḥ śvetavāhanaḥ<BR>
07,127.013c	daivadṛṣṭo 'nyathābhāvo na manye vidyate kva cit<BR>
07,127.014a	tato no yudhyamānānāṃ paraṃ śaktyā suyodhana<BR>
07,127.014c	saindhavo nihato rājan daivam atra paraṃ smṛtam<BR>
07,127.015a	paraṃ yatnaṃ kurvatāṃ ca tvayā sārdhaṃ raṇājire<BR>
07,127.015c	hatvāsmākaṃ pauruṣaṃ hi daivaṃ paścāt karoti naḥ<BR>
07,127.015e	satataṃ ceṣṭamānānāṃ nikṛtyā vikrameṇa ca<BR>
07,127.015f*1099_01	na sidhyati mahārāja daivam atra paraṃ smṛtam<BR>
07,127.015f*1100_01	nihatya yatnaṃ cāsmākaṃ daivaṃ yāti svakāryatām<BR>
07,127.015f*1100_02	nūnam etena mārgeṇa gantavyo janasaṃkṣayaḥ<BR>
07,127.015f*1100_03	tato vyāyacchamānānāṃ daivaṃ paścāt karoti naḥ<BR>
07,127.016a	daivopasṛṣṭaḥ puruṣo yat karma kurute kva cit<BR>
07,127.016c	kṛtaṃ kṛtaṃ sma tat tasya daivena vinihanyate<BR>
07,127.017a	yat kartavyaṃ manuṣyeṇa vyavasāyavatā satā<BR>
07,127.017c	tat kāryam aviśaṅkena siddhir daive pratiṣṭhitā<BR>
07,127.018a	nikṛtyā nikṛtāḥ pārthā viṣayogaiś ca bhārata<BR>
07,127.018c	dagdhā jatugṛhe cāpi dyūtena ca parājitāḥ<BR>
07,127.019a	rājanītiṃ vyapāśritya prahitāś caiva kānanam<BR>
07,127.019c	yatnena ca kṛtaṃ yat te daivena vinipātitam<BR>
07,127.020a	yudhyasva yatnam āsthāya mṛtyuṃ kṛtvā nivartanam<BR>
07,127.020c	yatatas tava teṣāṃ ca daivaṃ mārgeṇa yāsyati<BR>
07,127.021a	na teṣāṃ matipūrvaṃ hi sukṛtaṃ dṛśyate kva cit<BR>
07,127.021c	duṣkṛtaṃ tava vā vīra buddhyā hīnaṃ kurūdvaha<BR>
07,127.022a	daivaṃ pramāṇaṃ sarvasya sukṛtasyetarasya vā<BR>
07,127.022c	ananyakarma daivaṃ hi jāgarti svapatām api<BR>
07,127.022d*1101_01	tena yukto hi puruṣaḥ kāryākāryaṃ niyujyate<BR>
07,127.023a	bahūni tava sainyāni yodhāś ca bahavas tathā<BR>
07,127.023c	na tathā pāṇḍuputrāṇām evaṃ yuddham avartata<BR>
07,127.024a	tair alpair bahavo yūyaṃ kṣayaṃ nītāḥ prahāriṇaḥ<BR>
07,127.024c	śaṅke daivasya tat karma pauruṣaṃ yena nāśitam<BR>
07,127.025	saṃjaya uvāca<BR>
07,127.025a	evaṃ saṃbhāṣamāṇānāṃ bahu tat taj janādhipa<BR>
07,127.025c	pāṇḍavānām anīkāni samadṛśyanta saṃyuge<BR>
07,127.026a	tataḥ pravavṛte yuddhaṃ vyatiṣaktarathadvipam<BR>
07,127.026c	tāvakānāṃ paraiḥ sārdhaṃ rājan durmantrite tava<BR>
07,128.001	saṃjaya uvāca<BR>
07,128.001a	tad udīrṇagajāśvaughaṃ balaṃ tava janādhipa<BR>
07,128.001c	pāṇḍusenām abhidrutya yodhayām āsa sarvataḥ<BR>
07,128.002a	pāñcālāḥ kuravaś caiva yodhayantaḥ parasparam<BR>
07,128.002c	yamarāṣṭrāya mahate paralokāya dīkṣitāḥ<BR>
07,128.003a	śūrāḥ śūraiḥ samāgamya śaratomaraśaktibhiḥ<BR>
07,128.003c	vivyadhuḥ samare tūrṇaṃ ninyuś caiva yamakṣayam<BR>
07,128.004a	rathināṃ rathibhiḥ sārdhaṃ rudhirasrāvi dāruṇam<BR>
07,128.004c	prāvartata mahad yuddhaṃ nighnatām itaretaram<BR>
07,128.005a	vāraṇāś ca mahārāja samāsādya parasparam<BR>
07,128.005c	viṣāṇair dārayām āsuḥ saṃkruddhāś ca madotkaṭāḥ<BR>
07,128.006a	hayārohān hayārohāḥ prāsaśaktiparaśvadhaiḥ<BR>
07,128.006c	bibhidus tumule yuddhe prārthayanto mahad yaśaḥ<BR>
07,128.007a	pattayaś ca mahābāho śataśaḥ śastrapāṇayaḥ<BR>
07,128.007c	anyonyam ārdayan rājan nityayattāḥ parākrame<BR>
07,128.008a	gotrāṇāṃ nāmadheyānāṃ kulānāṃ caiva māriṣa<BR>
07,128.008c	śravaṇād dhi vijānīmaḥ pāñcālān kurubhiḥ saha<BR>
07,128.009a	anyonyaṃ samare yodhāḥ śaraśaktiparaśvadhaiḥ<BR>
07,128.009c	preṣayan paralokāya vicaranto hy abhītavat<BR>
07,128.010a	śarair daśa diśo rājaṃs teṣāṃ muktaiḥ sahasraśaḥ<BR>
07,128.010c	na bhrājanta yathāpūrvaṃ bhāskare 'staṃ gate 'pi ca<BR>
07,128.011a	tathā prayudhyamāneṣu pāṇḍaveyeṣu nirbhayaḥ<BR>
07,128.011c	duryodhano mahārāja vyavagāhata tad balam<BR>
07,128.012a	saindhavasya vadhenaiva bhṛśaṃ duḥkhasamanvitaḥ<BR>
07,128.012c	martavyam iti saṃcintya prāviśat tu dviṣadbalam<BR>
07,128.013a	nādayan rathaghoṣeṇa kampayann iva medinīm<BR>
07,128.013c	abhyavartata putras te pāṇḍavānām anīkinīm<BR>
07,128.014a	sa saṃnipātas tumulas tasya teṣāṃ ca bhārata<BR>
07,128.014c	abhavat sarvasainyānām abhāvakaraṇo mahān<BR>
07,128.014d@019_0000	dhṛtarāṣṭra uvāca<BR>
07,128.014d@019_0001	tathā hateṣu sainyeṣu tathā kṛcchragataḥ svayam<BR>
07,128.014d@019_0002	kaccid duryodhanaḥ sūta nākārṣīt pṛṣṭhato raṇam<BR>
07,128.014d@019_0003	ekasya ca bahūnāṃ ca saṃnipāto mahān abhūt<BR>
07,128.014d@019_0004	viśeṣato hi nṛpater viṣamaṃ pratibhāti me<BR>
07,128.014d@019_0005	so 'tyantasukhasaṃvṛddho rakṣyo lokasya ceśvaraḥ<BR>
07,128.014d@019_0006	eko bahūn samāsādya kaccin nāsīt parāṅmukhaḥ<BR>
07,128.014d@019_0007	droṇaḥ karṇaḥ kṛpaś caiva kṛtavarmā ca sātvataḥ<BR>
07,128.014d@019_0008	nāvārayan kathaṃ yuddhe rājānaṃ rājakāṅkṣiṇaḥ<BR>
07,128.014d@019_0009	sarvopāyair hi yuddheṣu rakṣitavyo mahīpatiḥ<BR>
07,128.014d@019_0010	eṣā nītiḥ parā yuddhe dṛṣṭā tatra maharṣibhiḥ<BR>
07,128.014d@019_0011	praviṣṭe vai mama sute pareṣāṃ vai mahad balam<BR>
07,128.014d@019_0012	saṃjaya uvāca<BR>
07,128.014d@019_0012	māmakā rathināṃ śreṣṭhāḥ kim akurvata saṃjaya<BR>
07,128.014d@019_0013	rājan saṃgrāmam āścaryaṃ putrasya tava bhārata<BR>
07,128.014d@019_0014	ekasya ca bahūnāṃ ca śṛṇu me bruvato 'dbhutam<BR>
07,128.014d@019_0015	droṇena vāryamāṇo 'sau karṇena ca kṛpeṇa ca<BR>
07,128.014d@019_0016	prāviśat pāṇḍavīṃ senāṃ makaraḥ sāgaraṃ yathā<BR>
07,128.014d@019_0017	kirann iṣusahasrāṇi tatra tatra tadā tadā<BR>
07,128.014d@019_0018	pāñcālān pāṇḍavāṃś caiva vivyādha niśitaiḥ śaraiḥ<BR>
07,128.014d@019_0019	yathodyamya tataḥ sūryo raśmibhir nāśayet tamaḥ<BR>
07,128.014d@019_0020	tathā putras tava balaṃ nāśayat tan mahābalaḥ<BR>
07,128.015a	madhyaṃdinagataṃ sūryaṃ pratapantaṃ gabhastibhiḥ<BR>
07,128.015c	tathā tava sutaṃ madhye pratapantaṃ śarormibhiḥ<BR>
07,128.016a	na śekur bhārataṃ yuddhe pāṇḍavāḥ samavekṣitum<BR>
07,128.016c	palāyane kṛtotsāhā nirutsāhā dviṣajjaye<BR>
07,128.017a	paryadhāvanta pāñcālā vadhyamānā mahātmanā<BR>
07,128.017c	rukmapuṅkhaiḥ prasannāgrais tava putreṇa dhanvinā<BR>
07,128.017e	ardyamānāḥ śarais tūrṇaṃ nyapatan pāṇḍusainikāḥ<BR>
07,128.017f*1102_01	vyadravaṃś ca bhayād yodhā dṛṣṭvā taṃ paramāhave<BR>
07,128.017f*1102_02	vyāttānanam iva prāptam antakaṃ prāṇahāriṇam<BR>
07,128.018a	na tādṛśaṃ raṇe karma kṛtavantas tu tāvakāḥ<BR>
07,128.018c	yādṛśaṃ kṛtavān rājā putras tava viśāṃ pate<BR>
07,128.019a	putreṇa tava sā senā pāṇḍavī mathitā raṇe<BR>
07,128.019c	nalinī dviradeneva samantāt phullapaṅkajā<BR>
07,128.020a	kṣīṇatoyānilārkābhyāṃ hatatviḍ iva padminī<BR>
07,128.020c	babhūva pāṇḍavī senā tava putrasya tejasā<BR>
07,128.021a	pāṇḍusenāṃ hatāṃ dṛṣṭvā tava putreṇa bhārata<BR>
07,128.021c	bhīmasenapurogās tu pāñcālāḥ samupādravan<BR>
07,128.022a	sa bhīmasenaṃ daśabhir mādrīputrau tribhis tribhiḥ<BR>
07,128.022c	virāṭadrupadau ṣaḍbhiḥ śatena ca śikhaṇḍinam<BR>
07,128.023a	dhṛṣṭadyumnaṃ ca saptatyā dharmaputraṃ ca saptabhiḥ<BR>
07,128.023c	kekayāṃś caiva cedīṃś ca bahubhir niśitaiḥ śaraiḥ<BR>
07,128.024a	sātvataṃ pañcabhir viddhvā draupadeyāṃs tribhis tribhiḥ<BR>
07,128.024c	ghaṭotkacaṃ ca samare viddhvā siṃha ivānadat<BR>
07,128.025a	śataśaś cāparān yodhān sadvipāśvarathān raṇe<BR>
07,128.025c	śarair avacakartograiḥ kruddho 'ntaka iva prajāḥ<BR>
07,128.025d*1103_01	sā tena pāṇḍavī senā vadhyamānā śilīmukhaiḥ<BR>
07,128.025d*1103_02	tava putreṇa saṃgrāme vidudrāva narādhipa<BR>
07,128.025d*1103_03	taṃ tapantam ivādityaṃ kururājaṃ mahāhave<BR>
07,128.025d*1103_04	nāśakan vīkṣituṃ rājan pāṇḍuputrasya sainikāḥ<BR>
07,128.025d*1103_05	tato yudhiṣṭhiro rājā kupito rājasattama<BR>
07,128.025d*1103_06	abhyadhāvat kurupatiṃ tava putraṃ jigīṣayā<BR>
07,128.025d*1103_07	tāv ubhau yudhi kauravyau samīyatur ariṃdamau<BR>
07,128.025d*1103_08	svārthahetoḥ parākrāntau duryodhanayudhiṣṭhirau<BR>
07,128.025d*1103_09	tato duryodhanaḥ kruddhaḥ śaraiḥ saṃnataparvabhiḥ<BR>
07,128.025d*1103_10	vivyādha daśabhis tūrṇaṃ dhvajaṃ ciccheda ceṣuṇā<BR>
07,128.025d*1103_11	indrasenaṃ tribhiś caiva lalāṭe jaghnivān nṛpa<BR>
07,128.025d*1103_12	sārathiṃ dayitaṃ rājñaḥ pāṇḍavasya mahātmanaḥ<BR>
07,128.025d*1103_13	dhanuś ca punar anyena cakartāsya mahārathaḥ<BR>
07,128.025d*1103_14	caturbhiś caturaś caiva bāṇair vivyādha vājinaḥ<BR>
07,128.025d*1103_15	tato yudhiṣṭhiraḥ kruddho nimeṣād iva kārmukam<BR>
07,128.025d*1103_16	anyad ādāya vegena kauravaṃ pratyavārayat<BR>
07,128.026a	tasya tān nighnataḥ śatrūn rukmapṛṣṭhaṃ mahad dhanuḥ<BR>
07,128.026c	bhallābhyāṃ pāṇḍavo jyeṣṭhas tridhā ciccheda māriṣa<BR>
07,128.027a	vivyādha cainaṃ daśabhiḥ samyagastaiḥ śitaiḥ śaraiḥ<BR>
07,128.027c	marmāṇi bhittvā te sarve saṃbhagnāḥ kṣitim āviśan<BR>
07,128.028a	tataḥ pramuditā yodhāḥ parivavrur yudhiṣṭhiram<BR>
07,128.028c	vṛtrahatyai yathā devāḥ parivavruḥ puraṃdaram<BR>
07,128.028d*1104_01	vṛtreṇa saha yudhyantaṃ yadvad devā śatakratum<BR>
07,128.029a	tato yudhiṣṭhiro rājā tava putrasya māriṣa<BR>
07,128.029c	śaraṃ paramadurvāraṃ preṣayām āsa saṃyuge<BR>
07,128.029d*1105_01	sa śaraṃ sūryaraśmyābham atyugram anivāraṇam<BR>
07,128.029d*1106_01	hā hato 'sīti rājānam uktvāmuñcad yudhiṣṭhiraḥ<BR>
07,128.029d*1106_02	sa tenākarṇamuktena viddho bāṇena kauravaḥ<BR>
07,128.029e	sa tena bhṛśasaṃviddho niṣasāda rathottame<BR>
07,128.029f*1107_01	niṣasāda rathopasthe bhṛśaṃ saṃmūḍhacetanaḥ<BR>
07,128.030a	tataḥ pāñcālasainyānāṃ bhṛśam āsīd ravo mahān<BR>
07,128.030c	hato rājeti rājendra muditānāṃ samantataḥ<BR>
07,128.031a	bāṇaśabdaravaś cograḥ śuśruve tatra māriṣa<BR>
07,128.031c	atha droṇo drutaṃ tatra pratyadṛśyata saṃyuge<BR>
07,128.032a	hṛṣṭo duryodhanaś cāpi dṛḍham ādāya kārmukam<BR>
07,128.032c	tiṣṭha tiṣṭheti rājānaṃ bruvan pāṇḍavam abhyayāt<BR>
07,128.032d*1108_01	tam evaṃvādinaṃ vīraṃ dhārtarāṣṭraṃ mahāratham<BR>
07,128.033a	pratyudyayus taṃ tvaritāḥ pāñcālā rājagṛddhinaḥ<BR>
07,128.033c	tān droṇaḥ pratijagrāha parīpsan kurusattamam<BR>
07,128.033e	caṇḍavātoddhatān meghān nighnan raśmimuco yathā<BR>
07,128.034a	tato rājan mahān āsīt saṃgrāmo bhūrivardhanaḥ<BR>
07,128.034c	tāvakānāṃ pareṣāṃ ca sametānāṃ yuyutsayā<BR>
07,129.001	dhṛtarāṣṭra uvāca<BR>
07,129.001a	yat tadā prāviśat pāṇḍūn ācāryaḥ kupito vaśī<BR>
07,129.001c	uktvā duryodhanaṃ samyaṅ mama śāstrātigaṃ sutam<BR>
07,129.002a	praviśya vicarantaṃ ca raṇe śūram avasthitam<BR>
07,129.002c	kathaṃ droṇaṃ maheṣvāsaṃ pāṇḍavāḥ paryavārayan<BR>
07,129.003a	ke 'rakṣan dakṣiṇaṃ cakram ācāryasya mahātmanaḥ<BR>
07,129.003c	ke cottaram arakṣanta nighnataḥ śātravān raṇe<BR>
07,129.003d*1109_01	ke cāsya pṛṣṭhato 'nvāsan vīrā vīrasya yodhinaḥ<BR>
07,129.003d*1109_02	ke purastād avartanta rathinas tasya śatravaḥ<BR>
07,129.003d*1109_03	manye tān aspṛśac chītam ativelam anārtavam<BR>
07,129.003d*1109_04	manye te samavepanta gāvo vai śiśire yathā<BR>
07,129.003d*1109_05	yat prāviśan maheṣvāsaḥ pāñcālān aparājitaḥ<BR>
07,129.004a	nṛtyan sa rathamārgeṣu sarvaśastrabhṛtāṃ varaḥ<BR>
07,129.004b*1110_01	nirdahan sarvasainyāni pāñcālānāṃ ratharṣabhaḥ<BR>
07,129.004c	dhūmaketur iva kruddhaḥ kathaṃ mṛtyum upeyivān<BR>
07,129.005	saṃjaya uvāca<BR>
07,129.005a	sāyāhne saindhavaṃ hatvā rājñā pārthaḥ sametya ca<BR>
07,129.005c	sātyakiś ca maheṣvāso droṇam evābhyadhāvatām<BR>
07,129.006a	tathā yudhiṣṭhiras tūrṇaṃ bhīmasenaś ca pāṇḍavaḥ<BR>
07,129.006c	pṛthak camūbhyāṃ saṃsaktau droṇam evābhyadhāvatām<BR>
07,129.007a	tathaiva nakulo dhīmān sahadevaś ca durjayaḥ<BR>
07,129.007c	dhṛṣṭadyumnaḥ śatānīko virāṭaś ca sakekayaḥ<BR>
07,129.007e	matsyāḥ śālveyasenāś ca droṇam eva yayur yudhi<BR>
07,129.008a	drupadaś ca tathā rājā pāñcālair abhirakṣitaḥ<BR>
07,129.008c	dhṛṣṭadyumnapitā rājan droṇam evābhyavartata<BR>
07,129.009a	draupadeyā maheṣvāsā rākṣasaś ca ghaṭotkacaḥ<BR>
07,129.009c	sasenās te 'bhyavartanta droṇam eva mahādyutim<BR>
07,129.010a	prabhadrakāś ca pāñcālāḥ ṣaṭsahasrāḥ prahāriṇaḥ<BR>
07,129.010c	droṇam evābhyavartanta puraskṛtya śikhaṇḍinam<BR>
07,129.011a	tathetare naravyāghrāḥ pāṇḍavānāṃ mahārathāḥ<BR>
07,129.011c	sahitāḥ saṃnyavartanta droṇam eva dvijarṣabham<BR>
07,129.012a	teṣu śūreṣu yuddhāya gateṣu bharatarṣabha<BR>
07,129.012c	babhūva rajanī ghorā bhīrūṇāṃ bhayavardhinī<BR>
07,129.013a	yodhānām aśivā raudrā rājann antakagāminī<BR>
07,129.013c	kuñjarāśvamanuṣyāṇāṃ prāṇāntakaraṇī tadā<BR>
07,129.014a	tasyāṃ rajanyāṃ ghorāyāṃ nadantyaḥ sarvataḥ śivāḥ<BR>
07,129.014c	nyavedayan bhayaṃ ghoraṃ sajvālakavalair mukhaiḥ<BR>
07,129.015a	ulūkāś cāpy adṛśyanta śaṃsanto vipulaṃ bhayam<BR>
07,129.015c	viśeṣataḥ kauravāṇāṃ dhvajinyām atidāruṇam<BR>
07,129.016a	tataḥ sainyeṣu rājendra śabdaḥ samabhavan mahān<BR>
07,129.016c	bherīśabdena mahatā mṛdaṅgānāṃ svanena ca<BR>
07,129.017a	gajānāṃ garjitaiś cāpi turaṅgāṇāṃ ca heṣitaiḥ<BR>
07,129.017c	khuraśabdanipātaiś ca tumulaḥ sarvato 'bhavat<BR>
07,129.018a	tataḥ samabhavad yuddhaṃ saṃdhyāyām atidāruṇam<BR>
07,129.018c	droṇasya ca mahārāja sṛñjayānāṃ ca sarvaśaḥ<BR>
07,129.019a	tamasā cāvṛte loke na prājñāyata kiṃ cana<BR>
07,129.019c	sainyena rajasā caiva samantād utthitena ha<BR>
07,129.020a	narasyāśvasya nāgasya samasajjata śoṇitam<BR>
07,129.020c	nāpaśyāma rajo bhaumaṃ kaśmalenābhisaṃvṛtāḥ<BR>
07,129.021a	rātrau vaṃśavanasyeva dahyamānasya parvate<BR>
07,129.021b*1111_01	mṛdaṅgānakanirhrādair jharjharaiḥ paṭahais tathā<BR>
07,129.021b*1111_02	phetkārair hreṣitaiḥ śabdaiḥ sarvam evākulaṃ babhau<BR>
07,129.021c	ghoraś caṭacaṭāśabdaḥ śastrāṇāṃ patatām abhūt<BR>
07,129.022a	naiva sve na pare rājan prājñāyanta tamovṛte<BR>
07,129.022c	unmattam iva tat sarvaṃ babhūva rajanīmukhe<BR>
07,129.023a	bhaumaṃ rajo 'tha rājendra śoṇitena praśāmitam<BR>
07,129.023c	śātakaumbhaiś ca kavacair bhūṣaṇaiś ca tamo 'bhyagāt<BR>
07,129.024a	tataḥ sā bhāratī senā maṇihemavibhūṣitā<BR>
07,129.024c	dyaur ivāsīt sanakṣatrā rajanyāṃ bharatarṣabha<BR>
07,129.025a	gomāyubaḍasaṃghuṣṭā śaktidhvajasamākulā<BR>
07,129.025c	dāruṇābhirutā ghorā kṣveḍitotkruṣṭanāditā<BR>
07,129.026a	tato 'bhavan mahāśabdas tumulo lomaharṣaṇaḥ<BR>
07,129.026c	samāvṛṇvan diśaḥ sarvā mahendrāśaninisvanaḥ<BR>
07,129.027a	sā niśīthe mahārāja senādṛśyata bhāratī<BR>
07,129.027c	aṅgadaiḥ kuṇḍalair niṣkaiḥ śastraiś caivāvabhāsitā<BR>
07,129.028a	tatra nāgā rathāś caiva jāmbūnadavibhūṣitāḥ<BR>
07,129.028c	niśāyāṃ pratyadṛśyanta meghā iva savidyutaḥ<BR>
07,129.029a	ṛṣṭiśaktigadābāṇamusalaprāsapaṭṭiśāḥ<BR>
07,129.029c	saṃpatanto vyadṛśyanta bhrājamānā ivāgnayaḥ<BR>
07,129.030a	duryodhanapurovātāṃ rathanāgabalāhakām<BR>
07,129.030c	vāditraghoṣastanitāṃ cāpavidyuddhvajair vṛtām<BR>
07,129.031a	droṇapāṇḍavaparjanyāṃ khaḍgaśaktigadāśanim<BR>
07,129.031c	śaradhārāstrapavanāṃ bhṛśaṃ śītoṣṇasaṃkulām<BR>
07,129.032a	ghorāṃ vismāpanīm ugrāṃ jīvitacchidam aplavām<BR>
07,129.032c	tāṃ prāviśann atibhayāṃ senāṃ yuddhacikīrṣavaḥ<BR>
07,129.033a	tasmin rātrimukhe ghore mahāśabdaninādite<BR>
07,129.033c	bhīrūṇāṃ trāsajanane śūrāṇāṃ harṣavardhane<BR>
07,129.034a	rātriyuddhe tadā ghore vartamāne sudāruṇe<BR>
07,129.034c	droṇam abhyadravan kruddhāḥ sahitāḥ pāṇḍusṛñjayāḥ<BR>
07,129.035a	ye ye pramukhato rājan nyavartanta mahātmanaḥ<BR>
07,129.035c	tān sarvān vimukhāṃś cakre kāṃś cin ninye yamakṣayam<BR>
07,129.035d*1112_01	tāni nāgasahasrāṇi rathānām ayutāni ca<BR>
07,129.035d*1112_02	padātihayasaṃghānāṃ prayutāny arbudāni ca<BR>
07,129.035d*1112_03	droṇenaikena nārācair nirbhinnāni niśāmukhe<BR>
07,130.001	dhṛtarāṣṭra uvāca<BR>
07,130.001a	tasmin praviṣṭe durdharṣe sṛñjayān amitaujasi<BR>
07,130.001c	amṛṣyamāṇe saṃrabdhe kā vo 'bhūd vai matis tadā<BR>
07,130.002a	duryodhanaṃ tathā putram uktvā śāstrātigaṃ mama<BR>
07,130.002c	yat prāviśad ameyātmā kiṃ pārthaḥ pratyapadyata<BR>
07,130.003a	nihate saindhave vīre bhūriśravasi caiva hi<BR>
07,130.003c	yad abhyagān mahātejāḥ pāñcālān aparājitaḥ<BR>
07,130.004a	kim amanyata durdharṣaḥ praviṣṭe śatrutāpane<BR>
07,130.004c	duryodhanaś ca kiṃ kṛtyaṃ prāptakālam amanyata<BR>
07,130.005a	ke ca taṃ varadaṃ vīram anvayur dvijasattamam<BR>
07,130.005c	ke cāsya pṛṣṭhato 'gacchan vīrāḥ śūrasya yudhyataḥ<BR>
07,130.005e	ke purastād ayudhyanta nighnataḥ śātravān raṇe<BR>
07,130.006a	manye 'haṃ pāṇḍavān sarvān bhāradvājaśarārditān<BR>
07,130.006c	śiśire kampamānā vai kṛśā gāva ivābhibho<BR>
07,130.007a	praviśya sa maheṣvāsaḥ pāñcālān arimardanaḥ<BR>
07,130.007c	kathaṃ nu puruṣavyāghraḥ pañcatvam upajagmivān<BR>
07,130.008a	sarveṣu sainyeṣu ca saṃgateṣu; rātrau sameteṣu mahāratheṣu<BR>
07,130.008c	saṃloḍyamāneṣu pṛthagvidheṣu; ke vas tadānīṃ matimanta āsan<BR>
07,130.009a	hatāṃś caiva viṣaktāṃś ca parābhūtāṃś ca śaṃsasi<BR>
07,130.009c	rathino virathāṃś caiva kṛtān yuddheṣu māmakān<BR>
07,130.009d*1113_01	teṣāṃ saṃloḍyamānānāṃ pāṇḍavair hatacetasām<BR>
07,130.009d*1113_02	andhe tamasi kiṃ jyotir abhavat kā matis tadā<BR>
07,130.009d*1113_03	prahṛṣṭāṃś cāpy udagrāṃś ca nityaṃ śaṃsasi pāṇḍavān<BR>
07,130.009d*1113_04	aprahṛṣṭān vimanaso vitrastāṃś caiva māmakān<BR>
07,130.010a	katham eṣāṃ tadā tatra pārthānām apalāyinām<BR>
07,130.010c	prakāśam abhavad rātrau kathaṃ kuruṣu saṃjaya<BR>
07,130.011	saṃjaya uvāca<BR>
07,130.011a	rātriyuddhe tadā rājan vartamāne sudāruṇe<BR>
07,130.011c	droṇam abhyadravan rātrau pāṇḍavāḥ sahasainikāḥ<BR>
07,130.012a	tato droṇaḥ kekayāṃś ca dhṛṣṭadyumnasya cātmajān<BR>
07,130.012c	preṣayan mṛtyulokāya sarvān iṣubhir āśugaiḥ<BR>
07,130.013a	tasya pramukhato rājan ye 'vartanta mahārathāḥ<BR>
07,130.013c	tān sarvān preṣayām āsa paralokāya bhārata<BR>
07,130.014a	pramathnantaṃ tadā vīraṃ bhāradvājaṃ mahāratham<BR>
07,130.014c	abhyavartata saṃkruddhaḥ śibī rājan pratāpavān<BR>
07,130.015a	tam āpatantaṃ saṃprekṣya pāṇḍavānāṃ mahāratham<BR>
07,130.015c	vivyādha daśabhir droṇaḥ sarvapāraśavaiḥ śaraiḥ<BR>
07,130.016a	taṃ śibiḥ prativivyādha triṃśatā niśitaiḥ śaraiḥ<BR>
07,130.016c	sārathiṃ cāsya bhallena smayamāno nyapātayat<BR>
07,130.017a	tasya droṇo hayān hatvā sārathiṃ ca mahātmanaḥ<BR>
07,130.017c	athāsya saśirastrāṇaṃ śiraḥ kāyād apāharat<BR>
07,130.017d*1114_01	tato 'sya sārathiṃ kṣipram anyaṃ duryodhano 'diśat<BR>
07,130.017d*1114_02	sa tena saṃgṛhītāśvaḥ punar abhyadravad ripūn<BR>
07,130.018a	kaliṅgānāṃ ca sainyena kaliṅgasya suto raṇe<BR>
07,130.018c	pūrvaṃ pitṛvadhāt kruddho bhīmasenam upādravat<BR>
07,130.019a	sa bhīmaṃ pañcabhir viddhvā punar vivyādha saptabhiḥ<BR>
07,130.019c	viśokaṃ tribhir ājaghne dhvajam ekena patriṇā<BR>
07,130.020a	kaliṅgānāṃ tu taṃ śūraṃ kruddhaṃ kruddho vṛkodaraḥ<BR>
07,130.020c	rathād ratham abhidrutya muṣṭinābhijaghāna ha<BR>
07,130.021a	tasya muṣṭihatasyājau pāṇḍavena balīyasā<BR>
07,130.021c	sarvāṇy asthīni sahasā prāpatan vai pṛthak pṛthak<BR>
07,130.021d*1115_01	tasmiṃs tathā hate tena siṃhanādo mahān abhūt<BR>
07,130.021d*1115_02	pāñcālānāṃ mahārāja sādhu sādhv iti pāṇḍavam<BR>
07,130.022a	taṃ karṇo bhrātaraś cāsya nāmṛṣyanta mahārathāḥ<BR>
07,130.022c	te bhīmasenaṃ nārācair jaghnur āśīviṣopamaiḥ<BR>
07,130.023a	tataḥ śatrurathaṃ tyaktvā bhīmo dhruvarathaṃ gataḥ<BR>
07,130.023c	dhruvaṃ cāsyantam aniśaṃ muṣṭinā samapothayat<BR>
07,130.023d*1116_01	**** **** bhīmaḥ svaṃ ratham āgamat<BR>
07,130.023d*1116_02	punaś cotpatya vegena tasyānujam apātayat<BR>
07,130.023d*1117_01	yathā kācamaṇir nyasto muṣṭinaikena līlayā<BR>
07,130.023d*1117_02	sa hataḥ sahasā cūrṇo raktam evopapadyata<BR>
07,130.023d*1117_03	tathā cūrṇam abhūt tatra karṇabhrātā drumas tathā<BR>
07,130.023e	sa tathā pāṇḍuputreṇa balinā nihato 'patat<BR>
07,130.024a	taṃ nihatya mahārāja bhīmaseno mahābalaḥ<BR>
07,130.024c	jayarātarathaṃ prāpya muhuḥ siṃha ivānadat<BR>
07,130.025a	jayarātam athākṣipya nadan savyena pāṇinā<BR>
07,130.025b*1118_01	sūtaṃ cāsya mahābāhur gṛhya rājaṃs tathaiva ca<BR>
07,130.025c	talena nāśayām āsa karṇasyaivāgrataḥ sthitam<BR>
07,130.025d*1119_01	pādayor gṛhya tau vīrau bhīmaḥ karṇasya paśyataḥ<BR>
07,130.025d*1119_02	bhūmāv āvidhya jaghne sa tau ca prāṇair vyayujyatām<BR>
07,130.026a	karṇas tu pāṇḍave śaktiṃ kāñcanīṃ samavāsṛjat<BR>
07,130.026c	tatas tām eva jagrāha prahasan pāṇḍunandanaḥ<BR>
07,130.027a	karṇāyaiva ca durdharṣaś cikṣepājau vṛkodaraḥ<BR>
07,130.027c	tām antarikṣe ciccheda śakunis tailapāyinā<BR>
07,130.027d*1120_01	etat kṛtvā mahat karma raṇe 'dbhutaparākramaḥ<BR>
07,130.027d*1120_02	punaḥ svaratham āsthāya dudrāva tava vāhinīm<BR>
07,130.027d*1120_03	tam āyāntaṃ jighāṃsantaṃ bhīmaṃ kruddham ivāntakam<BR>
07,130.027d*1120_04	nyavārayan mahābāhuṃ tava putrā viśāṃ pate<BR>
07,130.028a	tatas tava sutā rājan bhīmasya ratham āvrajan<BR>
07,130.028c	mahatā śaravarṣeṇa chādayanto vṛkodaram<BR>
07,130.029a	durmadasya tato bhīmaḥ prahasann iva saṃyuge<BR>
07,130.029c	sārathiṃ ca hayāṃś caiva śarair ninye yamakṣayam<BR>
07,130.029e	durmadas tu tato yānaṃ duṣkarṇasyāvapupluve<BR>
07,130.030a	tāv ekaratham ārūḍhau bhrātarau paratāpanau<BR>
07,130.030c	saṃgrāmaśiraso madhye bhīmaṃ dvāv abhyadhāvatām<BR>
07,130.030e	yathāmbupatimitrau hi tārakaṃ daityasattamam<BR>
07,130.031a	tatas tu durmadaś caiva duṣkarṇaś ca tavātmajau<BR>
07,130.031c	ratham ekaṃ samāruhya bhīmaṃ bāṇair avidhyatām<BR>
07,130.032a	tataḥ karṇasya miṣato drauṇer duryodhanasya ca<BR>
07,130.032c	kṛpasya somadattasya bāhlīkasya ca pāṇḍavaḥ<BR>
07,130.033a	durmadasya ca vīrasya duṣkarṇasya ca taṃ ratham<BR>
07,130.033b*1121_01	āruroha mahābāhur miṣatāṃ sarvadhanvinām<BR>
07,130.033c	pādaprahāreṇa dharāṃ prāveśayad ariṃdamaḥ<BR>
07,130.034a	tataḥ sutau te balinau śūrau duṣkarṇadurmadau<BR>
07,130.034c	muṣṭināhatya saṃkruddho mamarda caraṇena ca<BR>
07,130.035a	tato hāhākṛte sainye dṛṣṭvā bhīmaṃ nṛpābruvan<BR>
07,130.035c	rudro 'yaṃ bhīmarūpeṇa dhārtarāṣṭreṣu gṛdhyati<BR>
07,130.036a	evam uktvāpalāyanta sarve bhārata pārthivāḥ<BR>
07,130.036c	visaṃjñāvāhayan vāhān na ca dvau saha dhāvataḥ<BR>
07,130.037a	tato bale bhṛśalulite niśāmukhe; supūjito nṛpavṛṣabhair vṛkodaraḥ<BR>
07,130.037c	mahābalaḥ kamalavibuddhalocano; yudhiṣṭhiraṃ nṛpatim apūjayad balī<BR>
07,130.038a	tato yamau drupadavirāṭakekayā; yudhiṣṭhiraś cāpi parāṃ mudaṃ yayuḥ<BR>
07,130.038c	vṛkodaraṃ bhṛśam abhipūjayaṃś ca te; yathāndhake pratinihate haraṃ surāḥ<BR>
07,130.039a	tataḥ sutās tava varuṇātmajopamā; ruṣānvitāḥ saha guruṇā mahātmanā<BR>
07,130.039c	vṛkodaraṃ sarathapadātikuñjarā; yuyutsavo bhṛśam abhiparyavārayan<BR>
07,130.039d*1122_01	tato yamau drupadasutāḥ sasainikā<BR>
07,130.039d*1122_02	yudhiṣṭhiradrupadavirāṭasātvatāḥ<BR>
07,130.039d*1122_03	ghaṭotkaco jayavijayau drumau vṛkaḥ<BR>
07,130.039d*1122_04	sasṛṃjayās tava tanayān avārayan<BR>
07,130.040a	tato 'bhavat timiraghanair ivāvṛtaṃ; mahābhaye bhayadam atīva dāruṇam<BR>
07,130.040c	niśāmukhe baḍavṛkagṛdhramodanaṃ; mahātmanāṃ nṛpavarayuddham adbhutam<BR>
07,131.001	saṃjaya uvāca<BR>
07,131.001a	prāyopaviṣṭe tu hate putre sātyakinā tataḥ<BR>
07,131.001c	somadatto bhṛśaṃ kruddhaḥ sātyakiṃ vākyam abravīt<BR>
07,131.002a	kṣatradharmaḥ purā dṛṣṭo yas tu devair mahātmabhiḥ<BR>
07,131.002c	taṃ tvaṃ sātvata saṃtyajya dasyudharme kathaṃ rataḥ<BR>
07,131.003a	parāṅmukhāya dīnāya nyastaśastrāya yācate<BR>
07,131.003c	kṣatradharmarataḥ prājñaḥ kathaṃ nu prahared raṇe<BR>
07,131.004a	dvāv eva kila vṛṣṇīnāṃ tatra khyātau mahārathau<BR>
07,131.004c	pradyumnaś ca mahābāhus tvaṃ caiva yudhi sātvata<BR>
07,131.005a	kathaṃ prāyopaviṣṭāya pārthena chinnabāhave<BR>
07,131.005c	nṛśaṃsaṃ patanīyaṃ ca tādṛśaṃ kṛtavān asi<BR>
07,131.005d*1123_01	karmaṇas tasya durvṛtta phalaṃ prāpnuhi saṃyuge<BR>
07,131.005d*1123_02	adya chetsyāmi te mūḍha śiro vikramya patriṇā<BR>
07,131.006a	śape sātvata putrābhyām iṣṭena sukṛtena ca<BR>
07,131.006c	anatītām imāṃ rātriṃ yadi tvāṃ vīramāninam<BR>
07,131.007a	arakṣyamāṇaṃ pārthena jiṣṇunā sasutānujam<BR>
07,131.007c	na hanyāṃ niraye ghore pateyaṃ vṛṣṇipāṃsana<BR>
07,131.008a	evam uktvā susaṃkruddhaḥ somadatto mahābalaḥ<BR>
07,131.008c	dadhmau śaṅkhaṃ ca tāreṇa siṃhanādaṃ nanāda ca<BR>
07,131.009a	tataḥ kamalapatrākṣaḥ siṃhadaṃṣṭro mahābalaḥ<BR>
07,131.009c	sātvato bhṛśasaṃkruddhaḥ somadattam athābravīt<BR>
07,131.009d*1124_01	kauraveya na me trāsaḥ kathaṃ cid api vidyate<BR>
07,131.009d*1124_02	tvayā sārdham athānyaiś ca yudhyato hṛdi kaś cana<BR>
07,131.009d*1124_03	yadi sarveṇa sainyena gupto māṃ yodhayiṣyasi<BR>
07,131.009d*1124_04	tathāpi na vyathā kā cit tvayi syān mama kaurava<BR>
07,131.009d*1124_05	yuddhasāreṇa vākyena satām avamatena ca<BR>
07,131.009d*1124_06	nāhaṃ bhīṣayituṃ śakyaḥ kṣatravṛtte sthitas tvayā<BR>
07,131.009d*1124_07	yadi te 'sti yuyutsādya mayā saha narādhipa<BR>
07,131.009d*1124_08	nirdayo niśitair bāṇaiḥ prahara praharāmi te<BR>
07,131.010a	hato bhūriśravā vīras tava putro mahārathaḥ<BR>
07,131.010c	śalaś caiva tathā rājan bhrātṛvyasanakarśitaḥ<BR>
07,131.011a	tvāṃ cāpy adya vadhiṣyāmi saputrapaśubāndhavam<BR>
07,131.011c	tiṣṭhedānīṃ raṇe yattaḥ kauravo 'si viśeṣataḥ<BR>
07,131.012a	yasmin dānaṃ damaḥ śaucam ahiṃsā hrīr dhṛtiḥ kṣamā<BR>
07,131.012c	anapāyīni sarvāṇi nityaṃ rājñi yudhiṣṭhire<BR>
07,131.013a	mṛdaṅgaketos tasya tvaṃ tejasā nihataḥ purā<BR>
07,131.013c	sakarṇasaubalaḥ saṃkhye vināśaṃ samupeṣyasi<BR>
07,131.014a	śape 'haṃ kṛṣṇacaraṇair iṣṭāpūrtena caiva ha<BR>
07,131.014c	yadi tvāṃ sasutaṃ pāpaṃ na hanyāṃ yudhi roṣitaḥ<BR>
07,131.014e	apayāsyasi cet tyaktvā tato mukto bhaviṣyasi<BR>
07,131.015a	evam ābhāṣya cānyonyaṃ krodhasaṃraktalocanau<BR>
07,131.015c	pravṛttau śarasaṃpātaṃ kartuṃ puruṣasattamau<BR>
07,131.016a	tato gajasahasreṇa rathānām ayutena ca<BR>
07,131.016c	duryodhanaḥ somadattaṃ parivārya vyavasthitaḥ<BR>
07,131.017a	śakuniś ca susaṃkruddhaḥ sarvaśastrabhṛtāṃ varaḥ<BR>
07,131.017c	putrapautraiḥ parivṛto bhrātṛbhiś cendravikramaiḥ<BR>
07,131.017e	syālas tava mahābāhur vajrasaṃhanano yuvā<BR>
07,131.018a	sāgraṃ śatasahasraṃ tu hayānāṃ tasya dhīmataḥ<BR>
07,131.018c	somadattaṃ maheṣvāsaṃ samantāt paryarakṣata<BR>
07,131.019a	rakṣyamāṇaś ca balibhiś chādayām āsa sātyakim<BR>
07,131.019c	taṃ chādyamānaṃ viśikhair dṛṣṭvā saṃnataparvabhiḥ<BR>
07,131.019e	dhṛṣṭadyumno 'bhyayāt kruddhaḥ pragṛhya mahatīṃ camūm<BR>
07,131.019f*1125_01	abhyarakṣan mahābāhuḥ sātvataṃ satyavikramam<BR>
07,131.020a	caṇḍavātābhisṛṣṭānām udadhīnām iva svanaḥ<BR>
07,131.020c	āsīd rājan balaughānām anyonyam abhinighnatām<BR>
07,131.021a	vivyādha somadattas tu sātvataṃ navabhiḥ śaraiḥ<BR>
07,131.021c	sātyakir daśabhiś cainam avadhīt kurupuṃgavam<BR>
07,131.022a	so 'tividdho balavatā samare dṛḍhadhanvanā<BR>
07,131.022c	rathopasthaṃ samāsādya mumoha gatacetanaḥ<BR>
07,131.023a	taṃ vimūḍhaṃ samālakṣya sārathis tvarayānvitaḥ<BR>
07,131.023c	apovāha raṇād vīraṃ somadattaṃ mahāratham<BR>
07,131.024a	taṃ visaṃjñaṃ samālokya yuyudhānaśarārditam<BR>
07,131.024b@020_0001	abhyadhāvat tato droṇo yaduvīrajighāṃsayā<BR>
07,131.024b@020_0002	tam āyāntam abhiprekṣya yudhiṣṭhirapurogamāḥ<BR>
07,131.024b@020_0003	parivavrur mahātmānaṃ parīpsanto yadūdvaham<BR>
07,131.024b@020_0004	tataḥ pravavṛte yuddhaṃ droṇasya saha pāṇḍavaiḥ<BR>
07,131.024b@020_0005	baler iva suraiḥ pūrvaṃ trailokyajayakāṅkṣayā<BR>
07,131.024b@020_0006	tataḥ sāyakajālena pāṇḍavānīkam āvṛṇot<BR>
07,131.024b@020_0007	bhāradvājo mahātejā vivyādha ca yudhiṣṭhiram<BR>
07,131.024b@020_0008	sātyakiṃ daśabhir bāṇair viṃśatyā pārṣataṃ śaraiḥ<BR>
07,131.024b@020_0009	bhīmasenaṃ ca navabhir nakulaṃ pañcabhis tathā<BR>
07,131.024b@020_0010	sahadevaṃ tathāṣṭābhiḥ śatena ca śikhaṇḍinam<BR>
07,131.024b@020_0011	draupadeyān mahābāhuḥ pañcabhiḥ pañcabhiḥ śaraiḥ<BR>
07,131.024b@020_0012	virāṭaṃ matsyam aṣṭābhir drupadaṃ daśabhiḥ śaraiḥ<BR>
07,131.024b@020_0013	yudhāmanyuṃ tribhiḥ ṣaḍbhir uttamaujasam āhave<BR>
07,131.024b@020_0014	anyāṃś ca sainikān viddhvā yudhiṣṭhiram upādravat<BR>
07,131.024b@020_0015	te vadhyamānā droṇena pāṇḍuputrasya sainikāḥ<BR>
07,131.024b@020_0016	prādravan vai bhayād rājan sārtanādā diśo daśa<BR>
07,131.024b@020_0017	kālyamānaṃ tu tat sainyaṃ dṛṣṭvā droṇena phalgunaḥ<BR>
07,131.024b@020_0018	kiṃ cid āgatasaṃrambho guruṃ pārtho 'bhyayād drutam<BR>
07,131.024b@020_0019	dṛṣṭvā droṇas tu bībhatsum abhidhāvantam āhave<BR>
07,131.024b@020_0020	saṃnyavartata tat sainyaṃ punar yaudhiṣṭhiraṃ nṛpa<BR>
07,131.024b@020_0021	tato yuddham abhūd bhūyo bhāradvājasya pāṇḍavaiḥ<BR>
07,131.024b@020_0022	droṇas tava sutai rājan sarvataḥ parivāritaḥ<BR>
07,131.024b@020_0023	vyadhamat pāṇḍusainyāni tūlarāśim ivānalaḥ<BR>
07,131.024b@020_0024	taṃ jvalantam ivādityaṃ dīptānalasamadyutim<BR>
07,131.024b@020_0025	rājann aniśam atyantaṃ dṛṣṭvā droṇaṃ śarārciṣam<BR>
07,131.024b@020_0026	maṇḍalīkṛtadhanvānaṃ tapantam iva bhāskaram<BR>
07,131.024b@020_0027	dahantam ahitān sainye nainaṃ kaś cid avārayat<BR>
07,131.024b@020_0028	yo yo hi pramukhe tasya tasthau droṇasya pūruṣaḥ<BR>
07,131.024b@020_0029	tasya tasya śiraś chittvā yayau droṇaśaraḥ kṣitim<BR>
07,131.024b@020_0030	evaṃ sā pāṇḍavī senā vadhyamānā mahātmanā<BR>
07,131.024b@020_0031	pradudrāva punar bhītā paśyataḥ savyasācinaḥ<BR>
07,131.024b@020_0032	saṃprabhagnaṃ balaṃ dṛṣṭvā droṇena niśi bhārata<BR>
07,131.024b@020_0033	govindam abravīj jiṣṇur gaccha droṇarathaṃ prati<BR>
07,131.024b@020_0034	tato rajatagokṣīrakundendusadṛśaprabhān<BR>
07,131.024b@020_0035	codayām āsa dāśārho hayān droṇarathaṃ prati<BR>
07,131.024b@020_0036	bhīmaseno 'pi taṃ dṛṣṭvā yāntaṃ droṇāya phalgunam<BR>
07,131.024b@020_0037	svasārathim uvācedaṃ droṇānīkāya māṃ vaha<BR>
07,131.024b@020_0038	so 'pi tasya vacaḥ śrutvā viśoko vāhayad dhayān<BR>
07,131.024b@020_0039	pṛṣṭhataḥ satyasandhasya jiṣṇor bharatasattama<BR>
07,131.024b@020_0040	tau dṛṣṭvā bhrātarau yattau droṇānīkam abhidrutau<BR>
07,131.024b@020_0041	pāñcālāḥ sṛñjayā matsyāś cedikārūṣakośalāḥ<BR>
07,131.024b@020_0042	anvagacchan mahārāja kekayāś ca mahārathāḥ<BR>
07,131.024b@020_0043	tato rājann abhūd ghoraḥ saṃgrāmo lomaharṣaṇaḥ<BR>
07,131.024b@020_0044	bībhatsur dakṣiṇaṃ pārśvam uttaraṃ ca vṛkodaraḥ<BR>
07,131.024b@020_0045	mahadbhyāṃ rathavṛndābhyāṃ balaṃ jagṛhatus tava<BR>
07,131.024b@020_0046	tau dṛṣṭvā puruṣavyāghrau bhīmasenadhanaṃjayau<BR>
07,131.024b@020_0047	dhṛṣṭadyumno 'bhyayād rājan sātyakiś ca mahābalaḥ<BR>
07,131.024b@020_0048	caṇḍavātābhipannānām udadhīnām iva svanaḥ<BR>
07,131.024b@020_0049	āsīd rājan balaughānāṃ tadānyonyam abhighnatām<BR>
07,131.024b@020_0050	saumadattivadhāt kruddho dṛṣṭvā sātyakim āhave<BR>
07,131.024c	drauṇir abhyadravat kruddhaḥ sātvataṃ raṇamūrdhani<BR>
07,131.025a	tam āpatantaṃ saṃprekṣya śaineyasya rathaṃ prati<BR>
07,131.025c	bhaimaseniḥ susaṃkruddhaḥ pratyamitram avārayat<BR>
07,131.026a	kārṣṇāyasamayaṃ ghoram ṛkṣacarmāvṛtaṃ mahat<BR>
07,131.026b*1126_01	mahāntaṃ ratham āsthāya triṃśan natvāntarāntaram<BR>
07,131.026b*1126_02	vikṣiptayantrasaṃnāhaṃ mahāmeghaughanisvanam<BR>
07,131.026c	yuktaṃ gajanibhair vāhair na hayair nāpi vā gajaiḥ<BR>
07,131.027a	vikṣiptam aṣṭacakreṇa vivṛtākṣeṇa kūjatā<BR>
07,131.027c	dhvajenocchritatuṇḍena gṛdhrarājena rājatā<BR>
07,131.028a	lohitārdrapatākaṃ tam antramālāvibhūṣitam<BR>
07,131.028c	aṣṭacakrasamāyuktam āsthāya vipulaṃ ratham<BR>
07,131.029a	śūlamudgaradhāriṇyā śailapādapahastayā<BR>
07,131.029c	rakṣasāṃ ghorarūpāṇām akṣauhiṇyā samāvṛtaḥ<BR>
07,131.030a	tam udyatamahācāpaṃ niśāmya vyathitā nṛpāḥ<BR>
07,131.030c	yugāntakālasamaye daṇḍahastam ivāntakam<BR>
07,131.030d*1127_01	tatas taṃ giriśṛṅgābhaṃ bhīmarūpaṃ bhayāvaham<BR>
07,131.030d*1127_02	daṃṣṭrākarālogramukhaṃ śaṅkukarṇaṃ mahāhanum<BR>
07,131.030d*1127_03	ūrdhvakeśaṃ virūpākṣaṃ dīptāsyaṃ nimnitodaram<BR>
07,131.030d*1127_04	mahābhrābhagaladvāraṃ kirīṭacchannamūrdhajam<BR>
07,131.030d*1127_05	trāsanaṃ sarvabhūtānāṃ vyāttānanam ivāntakam<BR>
07,131.030d*1127_06	vīkṣya dīptam ivāyāntaṃ ripuvikṣobhakāriṇam<BR>
07,131.030d*1127_07	tam udyatamahācāpaṃ rākṣasendraṃ ghaṭotkacam<BR>
07,131.031a	bhayārditā pracukṣobha putrasya tava vāhinī<BR>
07,131.031c	vāyunā kṣobhitāvartā gaṅgevordhvataraṅgiṇī<BR>
07,131.032a	ghaṭotkacaprayuktena siṃhanādena bhīṣitāḥ<BR>
07,131.032c	prasusruvur gajā mūtraṃ vivyathuś ca narā bhṛśam<BR>
07,131.033a	tato 'śmavṛṣṭir atyartham āsīt tatra samantataḥ<BR>
07,131.033c	saṃdhyākālādhikabalaiḥ pramuktā rākṣasaiḥ kṣitau<BR>
07,131.034a	āyasāni ca cakrāṇi bhuśuṇḍyaḥ prāsatomarāḥ<BR>
07,131.034c	patanty aviralāḥ śūlāḥ śataghnyaḥ paṭṭiśās tathā<BR>
07,131.035a	tad ugram atiraudraṃ ca dṛṣṭvā yuddhaṃ narādhipāḥ<BR>
07,131.035c	tanayās tava karṇaś ca vyathitāḥ prādravan diśaḥ<BR>
07,131.036a	tatraiko 'strabalaślāghī drauṇir mānī na vivyathe<BR>
07,131.036c	vyadhamac ca śarair māyāṃ ghaṭotkacavinirmitām<BR>
07,131.037a	nihatāyāṃ tu māyāyām amarṣī sa ghaṭotkacaḥ<BR>
07,131.037c	visasarja śarān ghorāṃs te 'śvatthāmānam āviśan<BR>
07,131.038a	bhujagā iva vegena valmīkaṃ krodhamūrchitāḥ<BR>
07,131.038c	te śarā rudhirābhyaktā bhittvā śāradvatīsutam<BR>
07,131.038e	viviśur dharaṇīṃ śīghrā rukmapuṅkhāḥ śilāśitāḥ<BR>
07,131.039a	aśvatthāmā tu saṃkruddho laghuhastaḥ pratāpavān<BR>
07,131.039c	ghaṭotkacam abhikruddhaṃ bibheda daśabhiḥ śaraiḥ<BR>
07,131.039d*1128_01	tato ghaṭotkacaḥ kruddhaś cakraṃ cikṣepa satvaram<BR>
07,131.040a	ghaṭotkaco 'tividdhas tu droṇaputreṇa marmasu<BR>
07,131.040c	cakraṃ śatasahasrāram agṛhṇād vyathito bhṛśam<BR>
07,131.041a	kṣurāntaṃ bālasūryābhaṃ maṇivajravibhūṣitam<BR>
07,131.041c	aśvatthāmnas tu cikṣepa bhaimasenir jighāṃsayā<BR>
07,131.042a	vegena mahatā gacchad vikṣiptaṃ drauṇinā śaraiḥ<BR>
07,131.042c	abhāgyasyeva saṃkalpas tan moghaṃ nyapatad bhuvi<BR>
07,131.043a	ghaṭotkacas tatas tūrṇaṃ dṛṣṭvā cakraṃ nipātitam<BR>
07,131.043c	drauṇiṃ prācchādayad bāṇaiḥ svarbhānur iva bhāskaram<BR>
07,131.044a	ghaṭotkacasutaḥ śrīmān bhinnāñjanacayopamaḥ<BR>
07,131.044c	rurodha drauṇim āyāntaṃ prabhañjanam ivādrirāṭ<BR>
07,131.045a	pautreṇa bhīmasenasya śaraiḥ so 'ñjanaparvaṇā<BR>
07,131.045c	babhau meghena dhārābhir girir merur ivārditaḥ<BR>
07,131.046a	aśvatthāmā tv asaṃbhrānto rudropendrendravikramaḥ<BR>
07,131.046c	dhvajam ekena bāṇena cicchedāñjanaparvaṇaḥ<BR>
07,131.047a	dvābhyāṃ tu rathayantāraṃ tribhiś cāsya triveṇukam<BR>
07,131.047c	dhanur ekena ciccheda caturbhiś caturo hayān<BR>
07,131.048a	virathasyodyataṃ hastād dhemabindubhir ācitam<BR>
07,131.048c	viśikhena sutīkṣṇena khaḍgam asya dvidhākarot<BR>
07,131.049a	gadā hemāṅgadā rājaṃs tūrṇaṃ haiḍimbasūnunā<BR>
07,131.049c	bhrāmyotkṣiptā śaraiḥ sāpi drauṇinābhyāhatāpatat<BR>
07,131.050a	tato 'ntarikṣam utpatya kālamegha ivonnadan<BR>
07,131.050c	vavarṣāñjanaparvā sa drumavarṣaṃ nabhastalāt<BR>
07,131.051a	tato māyādharaṃ drauṇir ghaṭotkacasutaṃ divi<BR>
07,131.051c	mārgaṇair abhivivyādha ghanaṃ sūrya ivāṃśubhiḥ<BR>
07,131.052a	so 'vatīrya punas tasthau rathe hemapariṣkṛte<BR>
07,131.052c	mahīdhara ivātyuccaḥ śrīmān añjanaparvataḥ<BR>
07,131.053a	tam ayasmayavarmāṇaṃ drauṇir bhīmātmajātmajam<BR>
07,131.053c	jaghānāñjanaparvāṇaṃ maheśvara ivāndhakam<BR>
07,131.054a	atha dṛṣṭvā hataṃ putram aśvatthāmnā mahābalam<BR>
07,131.054c	drauṇeḥ sakāśam abhyetya roṣāt pracalitāṅgadaḥ<BR>
07,131.055a	prāha vākyam asaṃbhrānto vīraṃ śāradvatīsutam<BR>
07,131.055c	dahantaṃ pāṇḍavānīkaṃ vanam agnim ivoddhatam<BR>
07,131.056a	tiṣṭha tiṣṭha na me jīvan droṇaputra gamiṣyasi<BR>
07,131.056c	tvām adya nihaniṣyāmi krauñcam agnisuto yathā<BR>
07,131.057	aśvatthāmovāca<BR>
07,131.057a	gaccha vatsa sahānyais tvaṃ yudhyasvāmaravikrama<BR>
07,131.057c	na hi putreṇa haiḍimbe pitā nyāyyaṃ prabādhitum<BR>
07,131.058a	kāmaṃ khalu na me roṣo haiḍimbe vidyate tvayi<BR>
07,131.058c	kiṃ tu roṣānvito jantur hanyād ātmānam apy uta<BR>
07,131.059	saṃjaya uvāca<BR>
07,131.059a	śrutvaitat krodhatāmrākṣaḥ putraśokasamanvitaḥ<BR>
07,131.059c	aśvatthāmānam āyasto bhaimasenir abhāṣata<BR>
07,131.060a	kim ahaṃ kātaro drauṇe pṛthagjana ivāhave<BR>
07,131.060b*1129_01	yan māṃ bhīṣayase vāgbhir asad etad vacas tava<BR>
07,131.060c	bhīmāt khalv aham utpannaḥ kurūṇāṃ vipule kule<BR>
07,131.061a	pāṇḍavānām ahaṃ putraḥ samareṣv anivartinām<BR>
07,131.061c	rakṣasām adhirājo 'haṃ daśagrīvasamo bale<BR>
07,131.062a	tiṣṭha tiṣṭha na me jīvan droṇaputra gamiṣyasi<BR>
07,131.062c	yuddhaśraddhām ahaṃ te 'dya vineṣyāmi raṇājire<BR>
07,131.063a	ity uktvā roṣatāmrākṣo rākṣasaḥ sumahābalaḥ<BR>
07,131.063c	drauṇim abhyadravat kruddho gajendram iva kesarī<BR>
07,131.064a	rathākṣamātrair iṣubhir abhyavarṣad ghaṭotkacaḥ<BR>
07,131.064c	rathinām ṛṣabhaṃ drauṇiṃ dhārābhir iva toyadaḥ<BR>
07,131.065a	śaravṛṣṭiṃ śarair drauṇir aprāptāṃ tāṃ vyaśātayat<BR>
07,131.065c	tato 'ntarikṣe bāṇānāṃ saṃgrāmo 'nya ivābhavat<BR>
07,131.066a	athāstrasaṃgharṣakṛtair visphuliṅgaiḥ samābabhau<BR>
07,131.066c	vibhāvarīmukhe vyoma khadyotair iva citritam<BR>
07,131.067a	niśāmya nihatāṃ māyāṃ drauṇinā raṇamāninā<BR>
07,131.067c	ghaṭotkacas tato māyāṃ sasarjāntarhitaḥ punaḥ<BR>
07,131.068a	so 'bhavad girir atyuccaḥ śikharais tarusaṃkaṭaiḥ<BR>
07,131.068c	śūlaprāsāsimusalajalaprasravaṇo mahān<BR>
07,131.069a	tam añjanacayaprakhyaṃ drauṇir dṛṣṭvā mahīdharam<BR>
07,131.069c	prapatadbhiś ca bahubhiḥ śastrasaṃghair na cukṣubhe<BR>
07,131.070a	tataḥ smayann iva drauṇir vajram astram udīrayat<BR>
07,131.070c	sa tenāstreṇa śailendraḥ kṣiptaḥ kṣipram anaśyata<BR>
07,131.071a	tataḥ sa toyado bhūtvā nīlaḥ sendrāyudho divi<BR>
07,131.071c	aśmavṛṣṭibhir atyugro drauṇim ācchādayad raṇe<BR>
07,131.072a	atha saṃdhāya vāyavyam astram astravidāṃ varaḥ<BR>
07,131.072c	vyadhamad droṇatanayo nīlameghaṃ samutthitam<BR>
07,131.073a	sa mārgaṇagaṇair drauṇir diśaḥ pracchādya sarvataḥ<BR>
07,131.073c	śataṃ rathasahasrāṇāṃ jaghāna dvipadāṃ varaḥ<BR>
07,131.074a	sa dṛṣṭvā punar āyāntaṃ rathenāyatakārmukam<BR>
07,131.074c	ghaṭotkacam asaṃbhrāntaṃ rākṣasair bahubhir vṛtam<BR>
07,131.075a	siṃhaśārdūlasadṛśair mattadviradavikramaiḥ<BR>
07,131.075c	gajasthaiś ca rathasthaiś ca vājipṛṣṭhagatair api<BR>
07,131.076a	vivṛtāsyaśirogrīvair haiḍimbānucaraiḥ saha<BR>
07,131.076c	paulastyair yātudhānaiś ca tāmasaiś cogravikramaiḥ<BR>
07,131.077a	nānāśastradharair vīrair nānākavacabhūṣaṇaiḥ<BR>
07,131.077c	mahābalair bhīmaravaiḥ saṃrambhodvṛttalocanaiḥ<BR>
07,131.078a	upasthitais tato yuddhe rākṣasair yuddhadurmadaiḥ<BR>
07,131.078c	viṣaṇṇam abhisaṃprekṣya putraṃ te drauṇir abravīt<BR>
07,131.079a	tiṣṭha duryodhanādya tvaṃ na kāryaḥ saṃbhramas tvayā<BR>
07,131.079c	sahaibhir bhrātṛbhir vīraiḥ pārthivaiś cendravikramaiḥ<BR>
07,131.080a	nihaniṣyāmy amitrāṃs te na tavāsti parājayaḥ<BR>
07,131.080c	satyaṃ te pratijānāmi paryāśvāsaya vāhinīm<BR>
07,131.081	duryodhana uvāca<BR>
07,131.081a	na tv etad adbhutaṃ manye yat te mahad idaṃ manaḥ<BR>
07,131.081c	asmāsu ca parā bhaktis tava gautaminandana<BR>
07,131.082	saṃjaya uvāca<BR>
07,131.082a	aśvatthāmānam uktvaivaṃ tataḥ saubalam abravīt<BR>
07,131.082c	vṛtaḥ śatasahasreṇa rathānāṃ raṇaśobhinām<BR>
07,131.083a	ṣaṣṭyā gajasahasraiś ca prayāhi tvaṃ dhanaṃjayam<BR>
07,131.083c	karṇaś ca vṛṣasenaś ca kṛpo nīlas tathaiva ca<BR>
07,131.084a	udīcyāḥ kṛtavarmā ca purumitraḥ śrutārpaṇaḥ<BR>
07,131.084c	duḥśāsano nikumbhaś ca kuṇḍabhedī urukramaḥ<BR>
07,131.085a	puraṃjayo dṛḍharathaḥ patākī hemapaṅkajaḥ<BR>
07,131.085c	śalyāruṇīndrasenāś ca saṃjayo vijayo jayaḥ<BR>
07,131.086a	kamalākṣaḥ puruḥ krāthī jayavarmā sudarśanaḥ<BR>
07,131.086c	ete tvām anuyāsyanti pattīnām ayutāni ṣaṭ<BR>
07,131.087a	jahi bhīmaṃ yamau cobhau dharmarājaṃ ca mātula<BR>
07,131.087c	asurān iva devendro jayāśā me tvayi sthitā<BR>
07,131.088a	dāritān drauṇinā bāṇair bhṛśaṃ vikṣatavigrahān<BR>
07,131.088c	jahi mātula kaunteyān asurān iva pāvakiḥ<BR>
07,131.089a	evam ukto yayau śīghraṃ putreṇa tava saubalaḥ<BR>
07,131.089c	piprīṣus te sutān rājan didhakṣuś caiva pāṇḍavān<BR>
07,131.090a	atha pravavṛte yuddhaṃ drauṇirākṣasayor mṛdhe<BR>
07,131.090c	vibhāvaryāṃ sutumulaṃ śakraprahrādayor iva<BR>
07,131.091a	tato ghaṭotkaco bāṇair daśabhir gautamīsutam<BR>
07,131.091c	jaghānorasi saṃkruddho viṣāgnipratimair dṛḍhaiḥ<BR>
07,131.092a	sa tair abhyāhato gāḍhaṃ śarair bhīmasuteritaiḥ<BR>
07,131.092c	cacāla rathamadhyastho vātoddhūta iva drumaḥ<BR>
07,131.093a	bhūyaś cāñjalikenāsya mārgaṇena mahāprabham<BR>
07,131.093c	drauṇihastasthitaṃ cāpaṃ cicchedāśu ghaṭotkacaḥ<BR>
07,131.094a	tato 'nyad drauṇir ādāya dhanur bhārasahaṃ mahat<BR>
07,131.094c	vavarṣa viśikhāṃs tīkṣṇān vāridhārā ivāmbudaḥ<BR>
07,131.095a	tataḥ śāradvatīputraḥ preṣayām āsa bhārata<BR>
07,131.095c	suvarṇapuṅkhāñ śatrughnān khacarān khacarān prati<BR>
07,131.096a	tadbāṇair arditaṃ yūthaṃ rakṣasāṃ pīnavakṣasām<BR>
07,131.096c	siṃhair iva babhau mattaṃ gajānām ākulaṃ kulam<BR>
07,131.097a	vidhamya rākṣasān bāṇaiḥ sāśvasūtarathān vibhuḥ<BR>
07,131.097c	dadāha bhagavān vahnir bhūtānīva yugakṣaye<BR>
07,131.098a	sa dagdhvākṣauhiṇīṃ bāṇair nairṛtān ruruce bhṛśam<BR>
07,131.098c	pureva tripuraṃ dagdhvā divi devo maheśvaraḥ<BR>
07,131.099a	yugānte sarvabhūtāni dagdhveva vasur ulbaṇaḥ<BR>
07,131.099c	rarāja jayatāṃ śreṣṭho droṇaputras tavāhitān<BR>
07,131.099d@020A_0001	tato ghaṭotkacaḥ kruddho rakṣasāṃ bhīmakarmaṇām<BR>
07,131.099d@020A_0002	drauṇiṃ hateti mahatīṃ codayām āsa tāṃ camūm<BR>
07,131.099d@020A_0003	ghaṭotkacasya tām ājñāṃ pratigṛhyātha rākṣasāḥ<BR>
07,131.099d@020A_0004	daṃṣṭrojjvalā mahāvaktrā ghorarūpā bhayānakāḥ<BR>
07,131.099d@020A_0005	vyattānanā dīrghajihvāḥ krodhatāmrekṣaṇā bhṛśam<BR>
07,131.099d@020A_0006	siṃhanādena mahatā nādayanto vasuṃdharān<BR>
07,131.099d@020A_0007	hantum abhyadravan drauṇiṃ nānāpraharaṇāyudhāḥ<BR>
07,131.099d@020A_0008	śaktīḥ śataghnīḥ parighān aśanīḥ śūlapaṭṭiśān<BR>
07,131.099d@020A_0009	khaḍgān gadā bhindipālān muśalāni paraśvadhān<BR>
07,131.099d@020A_0010	prāsānīṃs tomarāṃś ca kaṇapān kampanāñ śitān<BR>
07,131.099d@020A_0011	hulān bhuśuṇḍyaśmaguḍān sthūṇāḥ kārṣṇāyasīs tathā<BR>
07,131.099d@020A_0012	mudgarāṃś ca mahāghorān samare śatrudāraṇān<BR>
07,131.099d@020A_0013	drauṇimūrdhany asajjanta rākṣasā bhīmavikramāḥ<BR>
07,131.099d@020A_0014	cikṣipuḥ krodhatāmrākṣāḥ śataśo 'tha sahasraśaḥ<BR>
07,131.099d@020A_0015	tac chastravarṣaṃ sumahad droṇaputrasya mūrdhani<BR>
07,131.099d@020A_0016	patamānaṃ samīkṣyātha yodhās te vyathitābhavan<BR>
07,131.099d@020A_0017	droṇaputras tv asaṃbhrāntas tad varṣaṃ ghoram utthitam<BR>
07,131.099d@020A_0018	śarair vidhvaṃsayām āsa vajrakalpaiḥ śilāśitaiḥ<BR>
07,131.099d@020A_0019	tato 'nyair viśikhais tūrṇaṃ svarṇapuṅkhair mahāmanāḥ<BR>
07,131.099d@020A_0020	nijaghne rākṣasān drauṇir divyāstrapratimantritaiḥ<BR>
07,131.099d@020A_0021	tad bāṇair arditaṃ yūthaṃ rakṣasāṃ pīnavakṣasām<BR>
07,131.099d@020A_0022	siṃhair iva babhau mattaṃ gajānām ākulaṃ kulam<BR>
07,131.099d@020A_0023	te rākṣasāḥ susaṃkruddhā droṇaputreṇa tāḍitāḥ<BR>
07,131.099d@020A_0024	kruddhāḥ sma prādravan drauṇiṃ jighāṃsanto mahābalāḥ<BR>
07,131.099d@020A_0025	tatrādbhutam imaṃ drauṇir darśayām āsa vikramam<BR>
07,131.099d@020A_0026	aśakyaṃ kartum anyena sarvabhūteṣu bhārata<BR>
07,131.099d@020A_0027	yad eko rākṣasīṃ senāṃ kṣaṇād drauṇir mahāstravit<BR>
07,131.099d@020A_0028	dadāha jvalitair bāṇai rākṣasendrasya paśyataḥ<BR>
07,131.099d@020A_0029	sa dahan rākṣasānīkaṃ rarāja drauṇir āhave<BR>
07,131.099d@020A_0030	yugānte sarvabhūtāni saṃvartaka ivānalaḥ<BR>
07,131.099d@020A_0031	taṃ dahantam anīkāni śarair āśīviṣopamaiḥ<BR>
07,131.100a	teṣu rājasahasreṣu pāṇḍaveyeṣu bhārata<BR>
07,131.100c	nainaṃ nirīkṣituṃ kaś cic chaknoti drauṇim āhave<BR>
07,131.100e	ṛte ghaṭotkacād vīrād rākṣasendrān mahābalāt<BR>
07,131.101a	sa punar bharataśreṣṭha krodhād raktāntalocanaḥ<BR>
07,131.101c	talaṃ talena saṃhatya saṃdaśya daśanacchadam<BR>
07,131.101e	svasūtam abravīt kruddho droṇaputrāya māṃ vaha<BR>
07,131.102a	sa yayau ghorarūpeṇa tena jaitrapatākinā<BR>
07,131.102c	dvairathaṃ droṇaputreṇa punar apy arisūdanaḥ<BR>
07,131.102d*1130_01	sa vinadya mahānādaṃ siṃhavad bhīmavikramaḥ<BR>
07,131.103a	sa cikṣepa tataḥ kruddho droṇaputrāya rākṣasaḥ<BR>
07,131.103c	aṣṭacakrāṃ mahāraudrām aśanīṃ rudranirmitām<BR>
07,131.104a	tām avaplutya jagrāha drauṇir nyasya rathe dhanuḥ<BR>
07,131.104c	cikṣepa caināṃ tasyaiva syandanāt so 'vapupluve<BR>
07,131.105a	sāśvasūtadhvajaṃ vāhaṃ bhasma kṛtvā mahāprabhā<BR>
07,131.105c	viveśa vasudhāṃ bhittvā sāśanir bhṛśadāruṇā<BR>
07,131.106a	drauṇes tat karma dṛṣṭvā tu sarvabhūtāny apūjayan<BR>
07,131.106c	yad avaplutya jagrāha ghorāṃ śaṃkaranirmitām<BR>
07,131.107a	dhṛṣṭadyumnarathaṃ gatvā bhaimasenis tato nṛpa<BR>
07,131.107b*1131_01	dhanur ghoraṃ samādāya mahad indrāyudhopamam<BR>
07,131.107c	mumoca niśitān bāṇān punar drauṇer mahorasi<BR>
07,131.108a	dhṛṣṭadyumno 'py asaṃbhrānto mumocāśīviṣopamān<BR>
07,131.108c	suvarṇapuṅkhān viśikhān droṇaputrasya vakṣasi<BR>
07,131.109a	tato mumoca nārācān drauṇis tābhyāṃ sahasraśaḥ<BR>
07,131.109c	tāv apy agniśikhāprakhyair jaghnatus tasya mārgaṇān<BR>
07,131.110a	atitīvram abhūd yuddhaṃ tayoḥ puruṣasiṃhayoḥ<BR>
07,131.110c	yodhānāṃ prītijananaṃ drauṇeś ca bharatarṣabha<BR>
07,131.111a	tato rathasahasreṇa dviradānāṃ śatais tribhiḥ<BR>
07,131.111c	ṣaḍbhir vājisahasraiś ca bhīmas taṃ deśam āvrajat<BR>
07,131.112a	tato bhīmātmajaṃ rakṣo dhṛṣṭadyumnaṃ ca sānugam<BR>
07,131.112c	ayodhayata dharmātmā drauṇir akliṣṭakarmakṛt<BR>
07,131.113a	tatrādbhutatamaṃ drauṇir darśayām āsa vikramam<BR>
07,131.113c	aśakyaṃ kartum anyena sarvabhūteṣu bhārata<BR>
07,131.114a	nimeṣāntaramātreṇa sāśvasūtarathadvipām<BR>
07,131.114c	akṣauhiṇīṃ rākṣasānāṃ śitair bāṇair aśātayat<BR>
07,131.115a	miṣato bhīmasenasya haiḍimbeḥ pārṣatasya ca<BR>
07,131.115c	yamayor dharmaputrasya vijayasyācyutasya ca<BR>
07,131.116a	pragāḍham añjogatibhir nārācair abhitāḍitāḥ<BR>
07,131.116c	nipetur dviradā bhūmau dviśṛṅgā iva parvatāḥ<BR>
07,131.117a	nikṛttair hastihastaiś ca vicaladbhir itas tataḥ<BR>
07,131.117c	rarāja vasudhā kīrṇā visarpadbhir ivoragaiḥ<BR>
07,131.118a	kṣiptaiḥ kāñcanadaṇḍaiś ca nṛpacchatraiḥ kṣitir babhau<BR>
07,131.118c	dyaur ivoditacandrārkā grahākīrṇā yugakṣaye<BR>
07,131.119a	pravṛddhadhvajamaṇḍūkāṃ bherīvistīrṇakacchapām<BR>
07,131.119c	chatrahaṃsāvalījuṣṭāṃ phenacāmaramālinīm<BR>
07,131.120a	kaṅkagṛdhramahāgrāhāṃ naikāyudhajhaṣākulām<BR>
07,131.120b*1132_01	vistīrṇagajapāṣāṇāṃ hatāśvamakarākulām<BR>
07,131.120c	rathakṣiptamahāvaprāṃ patākāruciradrumām<BR>
07,131.121a	śaramīnāṃ mahāraudrāṃ prāsaśaktyugraḍuṇḍubhām<BR>
07,131.121c	majjāmāṃsamahāpaṅkāṃ kabandhāvarjitoḍupām<BR>
07,131.122a	keśaśaivalakalmāṣāṃ bhīrūṇāṃ kaśmalāvahām<BR>
07,131.122c	nāgendrahayayodhānāṃ śarīravyayasaṃbhavām<BR>
07,131.123a	śoṇitaughamahāvegāṃ drauṇiḥ prāvartayan nadīm<BR>
07,131.123c	yodhārtaravanirghoṣāṃ kṣatajormisamākulām<BR>
07,131.124a	prāyād atimahāghoraṃ yamakṣayamahodadhim<BR>
07,131.124c	nihatya rākṣasān bāṇair drauṇir haiḍimbam ārdayat<BR>
07,131.125a	punar apy atisaṃkruddhaḥ savṛkodarapārṣatān<BR>
07,131.125c	sa nārācagaṇaiḥ pārthān drauṇir viddhvā mahābalaḥ<BR>
07,131.126a	jaghāna surathaṃ nāma drupadasya sutaṃ vibhuḥ<BR>
07,131.126c	punaḥ śrutaṃjayaṃ nāma surathasyānujaṃ raṇe<BR>
07,131.127a	balānīkaṃ jayānīkaṃ jayāśvaṃ cābhijaghnivān<BR>
07,131.127b*1133_01	punaḥ śareṇa tīkṣṇena drauṇiḥ siṃha ivonnadan<BR>
07,131.127c	śrutāhvayaṃ ca rājendra drauṇir ninye yamakṣayam<BR>
07,131.128a	tribhiś cānyaiḥ śarais tīkṣṇaiḥ supuṅkhai rukmamālinam<BR>
07,131.128c	śatruṃjayaṃ ca balinaṃ śakralokaṃ nināya ha<BR>
07,131.129a	jaghāna sa pṛṣadhraṃ ca candradevaṃ ca māninam<BR>
07,131.129c	kuntibhojasutāṃś cājau daśabhir daśa jaghnivān<BR>
07,131.130a	aśvatthāmā susaṃkruddhaḥ saṃdhāyogram ajihmagam<BR>
07,131.130c	mumocākarṇapūrṇena dhanuṣā śaram uttamam<BR>
07,131.130e	yamadaṇḍopamaṃ ghoram uddiśyāśu ghaṭotkacam<BR>
07,131.131a	sa bhittvā hṛdayaṃ tasya rākṣasasya mahāśaraḥ<BR>
07,131.131c	viveśa vasudhāṃ śīghraṃ sapuṅkhaḥ pṛthivīpate<BR>
07,131.132a	taṃ hataṃ patitaṃ jñātvā dhṛṣṭadyumno mahārathaḥ<BR>
07,131.132c	drauṇeḥ sakāśād rājendra apaninye rathāntaram<BR>
07,131.133a	tathā parāṅmukharathaṃ sainyaṃ yaudhiṣṭhiraṃ nṛpa<BR>
07,131.133c	parājitya raṇe vīro droṇaputro nanāda ha<BR>
07,131.133e	pūjitaḥ sarvabhūtaiś ca tava putraiś ca bhārata<BR>
07,131.134a	atha śaraśatabhinnakṛttadehair; hatapatitaiḥ kṣaṇadācaraiḥ samantāt<BR>
07,131.134c	nidhanam upagatair mahī kṛtābhūd; giriśikharair iva durgamātiraudrā<BR>
07,131.135a	taṃ siddhagandharvapiśācasaṃghā; nāgāḥ suparṇāḥ pitaro vayāṃsi<BR>
07,131.135c	rakṣogaṇā bhūtagaṇāś ca drauṇim; apūjayann apsarasaḥ surāś ca<BR>
07,132.001	saṃjaya uvāca<BR>
07,132.001a	drupadasyātmajān dṛṣṭvā kuntibhojasutāṃs tathā<BR>
07,132.001c	droṇaputreṇa nihatān rākṣasāṃś ca sahasraśaḥ<BR>
07,132.002a	yudhiṣṭhiro bhīmaseno dhṛṣṭadyumnaś ca pārṣataḥ<BR>
07,132.002c	yuyudhānaś ca saṃyattā yuddhāyaiva mano dadhuḥ<BR>
07,132.003a	somadattaḥ punaḥ kurddho dṛṣṭvā sātyakim āhave<BR>
07,132.003c	mahatā śaravarṣeṇa chādayām āsa sarvataḥ<BR>
07,132.004a	tataḥ samabhavad yuddham atīva bhayavardhanam<BR>
07,132.004c	tvadīyānāṃ pareṣāṃ ca ghoraṃ vijayakāṅkṣiṇām<BR>
07,132.004d*1134_01	taṃ dṛṣṭvā samupāyāntaṃ rukmapuṅkhaiḥ śilāśitaiḥ<BR>
07,132.005a	daśabhiḥ sātvatasyārthe bhīmo vivyādha kauravam<BR>
07,132.005c	somadatto 'pi taṃ vīraṃ śatena pratyavidhyata<BR>
07,132.006a	sātvatas tv abhisaṃkruddhaḥ putrādhibhir abhiplutam<BR>
07,132.006c	vṛddham ṛddhaṃ guṇaiḥ sarvair yayātim iva nāhuṣam<BR>
07,132.007a	vivyādha daśabhis tīkṣṇaiḥ śarair vajranipātibhiḥ<BR>
07,132.007c	śaktyā cainam athāhatya punar vivyādha saptabhiḥ<BR>
07,132.008a	tatas tu sātyaker arthe bhīmaseno navaṃ dṛḍham<BR>
07,132.008c	mumoca parighaṃ ghoraṃ somadattasya mūrdhani<BR>
07,132.009a	sātyakiś cāgnisaṃkāśaṃ mumoca śaram uttamam<BR>
07,132.009c	somadattorasi kruddhaḥ supatraṃ niśitaṃ yudhi<BR>
07,132.010a	yugapat petatur atha ghorau parighamārgaṇau<BR>
07,132.010c	śarīre somadattasya sa papāta mahārathaḥ<BR>
07,132.011a	vyāmohite tu tanaye bāhlīkaḥ samupādravat<BR>
07,132.011c	visṛjañ śaravarṣāṇi kālavarṣīva toyadaḥ<BR>
07,132.012a	bhīmo 'tha sātvatasyārthe bāhlīkaṃ navabhiḥ śaraiḥ<BR>
07,132.012c	pīḍayan vai mahātmānaṃ vivyādha raṇamūrdhani<BR>
07,132.013a	prātipīyas tu saṃkruddhaḥ śaktiṃ bhīmasya vakṣasi<BR>
07,132.013c	nicakhāna mahābāhuḥ puraṃdara ivāśanim<BR>
07,132.014a	sa tayābhihato bhīmaś cakampe ca mumoha ca<BR>
07,132.014c	prāpya cetaś ca balavān gadām asmai sasarja ha<BR>
07,132.015a	sā pāṇḍavena prahitā bāhlīkasya śiro 'harat<BR>
07,132.015c	sa papāta hataḥ pṛthvyāṃ vajrāhata ivādrirāṭ<BR>
07,132.016a	tasmin vinihate vīre bāhlīke puruṣarṣabhe<BR>
07,132.016c	putrās te 'bhyardayan bhīmaṃ daśa dāśaratheḥ samāḥ<BR>
07,132.016d*1135_01	nāgadatto dṛḍharatho vīrabāhur ayobhujaḥ<BR>
07,132.016d*1135_02	dṛḍhaḥ suhasto virajāḥ pramāthī cograyāyy api<BR>
07,132.016d*1135_03	tān dṛṣṭvā cukrudhe bhīmo jagṛhe bhārasādhanān<BR>
07,132.016d*1135_04	ekam ekaṃ samuddiśya pātayām āsa marmasu<BR>
07,132.016d*1135_05	te viddhā vyasavaḥ petuḥ syandanebhyo hataujasaḥ<BR>
07,132.016d*1135_06	caṇḍavātaprabhagnā vā parvatāgrān mahīruhāḥ<BR>
07,132.017a	nārācair daśabhir bhīmas tān nihatya tavātmajān<BR>
07,132.017c	karṇasya dayitaṃ putraṃ vṛṣasenam avākirat<BR>
07,132.018a	tato vṛṣaratho nāma bhrātā karṇasya viśrutaḥ<BR>
07,132.018c	jaghāna bhīmaṃ nārācais tam apy abhyavadhīd balī<BR>
07,132.019a	tataḥ sapta rathān vīraḥ syālānāṃ tava bhārata<BR>
07,132.019c	nihatya bhīmo nārācaiḥ śatacandram apothayat<BR>
07,132.020a	amarṣayanto nihataṃ śatacandraṃ mahāratham<BR>
07,132.020c	śakuner bhrātaro vīrā gajākṣaḥ śarabho vibhuḥ<BR>
07,132.020d*1136_01	subhago bhānudattaś ca śūrāḥ pañca mahārathāḥ<BR>
07,132.020e	abhidrutya śarais tīkṣṇair bhīmasenam atāḍayan<BR>
07,132.021a	sa tudyamāno nārācair vṛṣṭivegair ivarṣabhaḥ<BR>
07,132.021c	jaghāna pañcabhir bāṇaiḥ pañcaivātibalo rathān<BR>
07,132.021e	tān dṛṣṭvā nihatān vīrān vicelur nṛpasattamāḥ<BR>
07,132.022a	tato yudhiṣṭhiraḥ kruddhas tavānīkam aśātayat<BR>
07,132.022c	miṣataḥ kumbhayoneś ca putrāṇāṃ ca tavānagha<BR>
07,132.023a	ambaṣṭhān mālavāñ śūrāṃs trigartān saśibīn api<BR>
07,132.023c	prāhiṇon mṛtyulokāya gaṇān yuddhe yudhiṣṭhiraḥ<BR>
07,132.024a	abhīṣāhāñ śūrasenān bāhlīkān savasātikān<BR>
07,132.024c	nikṛtya pṛthivīṃ rājā cakre śoṇitakardamām<BR>
07,132.025a	yaudheyāraṭṭarājanyamadrakāṇāṃ gaṇān yudhi<BR>
07,132.025c	prāhiṇon mṛtyulokāya śūrān bāṇair yudhiṣṭhiraḥ<BR>
07,132.026a	hatāharata gṛhṇīta vidhyata vyavakṛntata<BR>
07,132.026c	ity āsīt tumulaḥ śabdo yudhiṣṭhirarathaṃ prati<BR>
07,132.027a	sainyāni drāvayantaṃ taṃ droṇo dṛṣṭvā yudhiṣṭhiram<BR>
07,132.027c	coditas tava putreṇa sāyakair abhyavākirat<BR>
07,132.028a	droṇas tu paramakruddho vāyavyāstreṇa pārthivam<BR>
07,132.028c	vivyādha so 'sya tad divyam astram astreṇa jaghnivān<BR>
07,132.029a	tasmin vinihate cāstre bhāradvājo yudhiṣṭhire<BR>
07,132.029c	vāruṇaṃ yāmyam āgneyaṃ tvāṣṭraṃ sāvitram eva ca<BR>
07,132.029e	cikṣepa paramakruddho jighāṃsuḥ pāṇḍunandanam<BR>
07,132.030a	kṣiptāni kṣipyamāṇāni tāni cāstrāṇi dharmajaḥ<BR>
07,132.030c	jaghānāstrair mahābāhuḥ kumbhayoner avitrasan<BR>
07,132.031a	satyāṃ cikīrṣamāṇas tu pratijñāṃ kumbhasaṃbhavaḥ<BR>
07,132.031c	prāduścakre 'stram aindraṃ vai prājāpatyaṃ ca bhārata<BR>
07,132.031e	jighāṃsur dharmatanayaṃ tava putrahite rataḥ<BR>
07,132.032a	patiḥ kurūṇāṃ gajasiṃhagāmī; viśālavakṣāḥ pṛthulohitākṣaḥ<BR>
07,132.032c	prāduścakārāstram ahīnatejā; māhendram anyat sa jaghāna te 'stre<BR>
07,132.033a	vihanyamāneṣv astreṣu droṇaḥ krodhasamanvitaḥ<BR>
07,132.033c	yudhiṣṭhiravadhaprepsur brāhmam astram udairayat<BR>
07,132.034a	tato nājñāsiṣaṃ kiṃ cid ghoreṇa tamasāvṛte<BR>
07,132.034c	sarvabhūtāni ca paraṃ trāsaṃ jagmur mahīpate<BR>
07,132.035a	brahmāstram udyataṃ dṛṣṭvā kuntīputro yudhiṣṭhiraḥ<BR>
07,132.035c	brahmāstreṇaiva rājendra tad astraṃ pratyavārayat<BR>
07,132.036a	tataḥ sainikamukhyās te praśaśaṃsur nararṣabhau<BR>
07,132.036c	droṇapārthau maheṣvāsau sarvayuddhaviśāradau<BR>
07,132.037a	tataḥ pramucya kaunteyaṃ droṇo drupadavāhinīm<BR>
07,132.037c	vyadhamad roṣatāmrākṣo vāyavyāstreṇa bhārata<BR>
07,132.037d*1137_01	vāyavyāstreṇa vyadhamad roṣaparyākulekṣaṇaḥ<BR>
07,132.038a	te hanyamānā droṇena pāñcālāḥ prādravan bhayāt<BR>
07,132.038c	paśyato bhīmasenasya pārthasya ca mahātmanaḥ<BR>
07,132.039a	tataḥ kirīṭī bhīmaś ca sahasā saṃnyavartatām<BR>
07,132.039c	mahadbhyāṃ rathavaṃśābhyāṃ parigṛhya balaṃ tava<BR>
07,132.040a	bībhatsur dakṣiṇaṃ pārśvam uttaraṃ tu vṛkodaraḥ<BR>
07,132.040c	bhāradvājaṃ śaraughābhyāṃ mahadbhyām abhyavarṣatām<BR>
07,132.041a	tau tadā sṛñjayāś caiva pāñcālāś ca mahaujasaḥ<BR>
07,132.041c	anvagacchan mahārāja matsyāś ca saha sātvataiḥ<BR>
07,132.042a	tataḥ sā bhāratī senā vadhyamānā kirīṭinā<BR>
07,132.042b*1138_01	tamasā nidrayā caiva punar eva vyadīryata<BR>
07,132.042c	droṇena vāryamāṇās te svayaṃ tava sutena ca<BR>
07,132.042e	nāśakyanta mahārāja yodhā vārayituṃ tadā<BR>
07,133.001	saṃjaya uvāca<BR>
07,133.001a	udīryamāṇaṃ tad dṛṣṭvā pāṇḍavānāṃ mahad balam<BR>
07,133.001c	aviṣahyaṃ ca manvānaḥ karṇaṃ duryodhano 'bravīt<BR>
07,133.002a	ayaṃ sa kālaḥ saṃprāpto mitrāṇāṃ mitravatsala<BR>
07,133.002c	trāyasva samare karṇa sarvān yodhān mahābala<BR>
07,133.003a	pāñcālair matsyakaikeyaiḥ pāṇḍavaiś ca mahārathaiḥ<BR>
07,133.003c	vṛtān samantāt saṃkruddhair niḥśvasadbhir ivoragaiḥ<BR>
07,133.004a	ete nadanti saṃhṛṣṭāḥ pāṇḍavā jitakāśinaḥ<BR>
07,133.004c	śakropamāś ca bahavaḥ pāñcālānāṃ rathavrajāḥ<BR>
07,133.005	karṇa uvāca<BR>
07,133.005a	paritrātum iha prāpto yadi pārthaṃ puraṃdaraḥ<BR>
07,133.005c	tam apy āśu parājitya tato hantāsmi pāṇḍavam<BR>
07,133.006a	satyaṃ te pratijānāmi samāśvasihi bhārata<BR>
07,133.006c	hantāsmi pāṇḍutanayān pāñcālāṃś ca samāgatān<BR>
07,133.007a	jayaṃ te pratijānāmi vāsavasyeva pāvakiḥ<BR>
07,133.007c	priyaṃ tava mayā kāryam iti jīvāmi pārthiva<BR>
07,133.008a	sarveṣām eva pārthānāṃ phalguno balavattaraḥ<BR>
07,133.008c	tasyāmoghāṃ vimokṣyāmi śaktiṃ śakravinirmitām<BR>
07,133.009a	tasmin hate maheṣvāse bhrātaras tasya mānada<BR>
07,133.009c	tava vaśyā bhaviṣyanti vanaṃ yāsyanti vā punaḥ<BR>
07,133.010a	mayi jīvati kauravya viṣādaṃ mā kṛthāḥ kva cit<BR>
07,133.010c	ahaṃ jeṣyāmi samare sahitān sarvapāṇḍavān<BR>
07,133.011a	pāñcālān kekayāṃś caiva vṛṣṇīṃś cāpi samāgatān<BR>
07,133.011c	bāṇaughaiḥ śakalīkṛtya tava dāsyāmi medinīm<BR>
07,133.012	saṃjaya uvāca<BR>
07,133.012a	evaṃ bruvāṇaṃ karṇaṃ tu kṛpaḥ śāradvato 'bravīt<BR>
07,133.012c	smayann iva mahābāhuḥ sūtaputram idaṃ vacaḥ<BR>
07,133.013a	śobhanaṃ śobhanaṃ karṇa sanāthaḥ kurupuṃgavaḥ<BR>
07,133.013c	tvayā nāthena rādheya vacasā yadi sidhyati<BR>
07,133.014a	bahuśaḥ katthase karṇa kauravyasya samīpataḥ<BR>
07,133.014c	na tu te vikramaḥ kaś cid dṛśyate balam eva vā<BR>
07,133.015a	samāgamaḥ pāṇḍusutair dṛṣṭas te bahuśo yudhi<BR>
07,133.015c	sarvatra nirjitaś cāsi pāṇḍavaiḥ sūtanandana<BR>
07,133.016a	hriyamāṇe tadā karṇa gandharvair dhṛtarāṣṭraje<BR>
07,133.016c	tadāyudhyanta sainyāni tvam ekas tu palāyathāḥ<BR>
07,133.017a	virāṭanagare cāpi sametāḥ sarvakauravāḥ<BR>
07,133.017c	pārthena nirjitā yuddhe tvaṃ ca karṇa sahānujaḥ<BR>
07,133.018a	ekasyāpy asamarthas tvaṃ phalgunasya raṇājire<BR>
07,133.018c	katham utsahase jetuṃ sakṛṣṇān sarvapāṇḍavān<BR>
07,133.019a	abruvan karṇa yudhyasva bahu katthasi sūtaja<BR>
07,133.019c	anuktvā vikramed yas tu tad vai satpuruṣavratam<BR>
07,133.020a	garjitvā sūtaputra tvaṃ śāradābhram ivājalam<BR>
07,133.020c	niṣphalo dṛśyase karṇa tac ca rājā na budhyate<BR>
07,133.021a	tāvad garjasi rādheya yāvat pārthaṃ na paśyasi<BR>
07,133.021c	purā pārthaṃ hi te dṛṣṭvā durlabhaṃ garjitaṃ bhavet<BR>
07,133.022a	tvam anāsādya tān bāṇān phalgunasya vigarjasi<BR>
07,133.022c	pārthasāyakaviddhasya durlabhaṃ garjitaṃ bhavet<BR>
07,133.023a	bāhubhiḥ kṣatriyāḥ śūrā vāgbhiḥ śūrā dvijātayaḥ<BR>
07,133.023c	dhanuṣā phalgunaḥ śūraḥ karṇaḥ śūro manorathaiḥ<BR>
07,133.023d*1139_01	toṣito yena rudro 'pi kaḥ pārthaṃ pratighātayet<BR>
07,133.024a	evaṃ paruṣitas tena tadā śāradvatena saḥ<BR>
07,133.024c	karṇaḥ praharatāṃ śreṣṭhaḥ kṛpaṃ vākyam athābravīt<BR>
07,133.025a	śūrā garjanti satataṃ prāvṛṣīva balāhakāḥ<BR>
07,133.025c	phalaṃ cāśu prayacchanti bījam uptam ṛtāv iva<BR>
07,133.026a	doṣam atra na paśyāmi śūrāṇāṃ raṇamūrdhani<BR>
07,133.026c	tat tad vikatthamānānāṃ bhāraṃ codvahatāṃ mṛdhe<BR>
07,133.027a	yaṃ bhāraṃ puruṣo voḍhuṃ manasā hi vyavasyati<BR>
07,133.027c	daivam asya dhruvaṃ tatra sāhāyyāyopapadyate<BR>
07,133.028a	vyavasāyadvitīyo 'haṃ manasā bhāram udvahan<BR>
07,133.028c	garjāmi yady ahaṃ vipra tava kiṃ tatra naśyati<BR>
07,133.029a	vṛthā śūrā na garjanti sajalā iva toyadāḥ<BR>
07,133.029c	sāmarthyam ātmano jñātvā tato garjanti paṇḍitāḥ<BR>
07,133.030a	so 'ham adya raṇe yattaḥ sahitau kṛṣṇapāṇḍavau<BR>
07,133.030c	utsahe tarasā jetuṃ tato garjāmi gautama<BR>
07,133.031a	paśya tvaṃ garjitasyāsya phalaṃ me vipra sānugaḥ<BR>
07,133.031c	hatvā pāṇḍusutān ājau sahakṛṣṇān sasātvatān<BR>
07,133.031e	duryodhanāya dāsyāmi pṛthivīṃ hatakaṇṭakām<BR>
07,133.032	kṛpa uvāca<BR>
07,133.032*1140_01	kiṃ no bahupralāpena phalam āpnuhi sūtaja<BR>
07,133.032a	manorathapralāpo me na grāhyas tava sūtaja<BR>
07,133.032c	yadā kṣipasi vai kṛṣṇau dharmarājaṃ ca pāṇḍavam<BR>
07,133.033a	dhruvas tatra jayaḥ karṇa yatra yuddhaviśāradau<BR>
07,133.033c	devagandharvayakṣāṇāṃ manuṣyoragarakṣasām<BR>
07,133.033e	daṃśitānām api raṇe ajeyau kṛṣṇapāṇḍavau<BR>
07,133.034a	brahmaṇyaḥ satyavāg dānto gurudaivatapūjakaḥ<BR>
07,133.034c	nityaṃ dharmarataś caiva kṛtāstraś ca viśeṣataḥ<BR>
07,133.034e	dhṛtimāṃś ca kṛtajñaś ca dharmaputro yudhiṣṭhiraḥ<BR>
07,133.035a	bhrātaraś cāsya balinaḥ sarvāstreṣu kṛtaśramāḥ<BR>
07,133.035c	guruvṛttiratāḥ prājñā dharmanityā yaśasvinaḥ<BR>
07,133.036a	saṃbandhinaś cendravīryāḥ svanuraktāḥ prahāriṇaḥ<BR>
07,133.036c	dhṛṣṭadyumnaḥ śikhaṇḍī ca daurmukhir janamejayaḥ<BR>
07,133.037a	candraseno bhadrasenaḥ kīrtidharmā dhruvo dharaḥ<BR>
07,133.037c	vasucandro dāmacandraḥ siṃhacandraḥ suvedhanaḥ<BR>
07,133.038a	drupadasya tathā putrā drupadaś ca mahāstravit<BR>
07,133.038c	yeṣām arthāya saṃyatto matsyarājaḥ sahānugaḥ<BR>
07,133.039a	śatānīkaḥ sudaśanaḥ śrutānīkaḥ śrutadhvajaḥ<BR>
07,133.039c	balānīko jayānīko jayāśvo rathavāhanaḥ<BR>
07,133.039c*1141_01	**** **** jayānīko jayapriyaḥ<BR>
07,133.039c*1141_02	vijayo labdhalakṣaś ca<BR>
07,133.040a	candrodayaḥ kāmaratho virāṭabhrātaraḥ śubhāḥ<BR>
07,133.040c	yamau ca draupadeyāś ca rākṣasaś ca ghaṭotkacaḥ<BR>
07,133.040e	yeṣām arthāya yudhyante na teṣāṃ vidyate kṣayaḥ<BR>
07,133.041a	kāmaṃ khalu jagat sarvaṃ sadevāsuramānavam<BR>
07,133.041c	sayakṣarākṣasagaṇaṃ sabhūtabhujagadvipam<BR>
07,133.041e	niḥśeṣam astravīryeṇa kuryātāṃ bhīmaphalgunau<BR>
07,133.042a	yudhiṣṭhiraś ca pṛthivīṃ nirdahed ghoracakṣuṣā<BR>
07,133.042c	aprameyabalaḥ śaurir yeṣām arthe ca daṃśitaḥ<BR>
07,133.042e	kathaṃ tān saṃyuge karṇa jetum utsahase parān<BR>
07,133.043a	mahān apanayas tv eṣa tava nityaṃ hi sūtaja<BR>
07,133.043c	yas tvam utsahase yoddhuṃ samare śauriṇā saha<BR>
07,133.044	saṃjaya uvāca<BR>
07,133.044a	evam uktas tu rādheyaḥ prahasan bharatarṣabha<BR>
07,133.044c	abravīc ca tadā karṇo guruṃ śāradvataṃ kṛpam<BR>
07,133.045a	satyam uktaṃ tvayā brahman pāṇḍavān prati yad vacaḥ<BR>
07,133.045c	ete cānye ca bahavo guṇāḥ pāṇḍusuteṣu vai<BR>
07,133.046a	ajayyāś ca raṇe pārthā devair api savāsavaiḥ<BR>
07,133.046c	sadaityayakṣagandharvapiśācoragarākṣasaiḥ<BR>
07,133.046e	tathāpi pārthāñ jeṣyāmi śaktyā vāsavadattayā<BR>
07,133.047a	mamāpy amoghā datteyaṃ śaktiḥ śakreṇa vai dvija<BR>
07,133.047c	etayā nihaniṣyāmi savyasācinam āhave<BR>
07,133.048a	hate tu pāṇḍave kṛṣṇo bhrātaraś cāsya sodarāḥ<BR>
07,133.048c	anarjunā na śakṣyanti mahīṃ bhoktuṃ kathaṃ cana<BR>
07,133.048d*1142_01	anarjunāyāṃ ca bhuvi vinaśyeyur na saṃśayaḥ<BR>
07,133.049a	teṣu naṣṭeṣu sarveṣu pṛthivīyaṃ sasāgarā<BR>
07,133.049c	ayatnāt kauraveyasya vaśe sthāsyati gautama<BR>
07,133.050a	sunītair iha sarvārthāḥ sidhyante nātra saṃśayaḥ<BR>
07,133.050c	etam artham ahaṃ jñātvā tato garjāmi gautama<BR>
07,133.051a	tvaṃ tu vṛddhaś ca vipraś ca aśaktaś cāpi saṃyuge<BR>
07,133.051c	kṛtasnehaś ca pārtheṣu mohān mām avamanyase<BR>
07,133.052a	yady evaṃ vakṣyase bhūyo mām apriyam iha dvija<BR>
07,133.052c	tatas te khaḍgam udyamya jihvāṃ chetsyāmi durmate<BR>
07,133.053a	yac cāpi pāṇḍavān vipra stotum icchasi saṃyuge<BR>
07,133.053c	bhīṣayan sarvasainyāni kauraveyāṇi durmate<BR>
07,133.053e	atrāpi śṛṇu me vākyaṃ yathāvad gadato dvija<BR>
07,133.054a	duryodhanaś ca droṇaś ca śakunir durmukho jayaḥ<BR>
07,133.054c	duḥśāsano vṛṣaseno madrarājas tvam eva ca<BR>
07,133.054e	somadattaś ca bhūriś ca tathā drauṇir viviṃśatiḥ<BR>
07,133.055a	tiṣṭheyur daṃśitā yatra sarve yuddhaviśāradāḥ<BR>
07,133.055c	jayed etān raṇe ko nu śakratulyabalo 'py ariḥ<BR>
07,133.056a	śūrāś ca hi kṛtāstrāś ca balinaḥ svargalipsavaḥ<BR>
07,133.056c	dharmajñā yuddhakuśalā hanyur yuddhe surān api<BR>
07,133.057a	ete sthāsyanti saṃgrāme pāṇḍavānāṃ vadhārthinaḥ<BR>
07,133.057c	jayam ākāṅkṣamāṇā hi kauraveyasya daṃśitāḥ<BR>
07,133.058a	daivāyattam ahaṃ manye jayaṃ subalinām api<BR>
07,133.058c	yatra bhīṣmo mahābāhuḥ śete śaraśatācitaḥ<BR>
07,133.059a	vikarṇaś citrasenaś ca bāhlīko 'tha jayadrathaḥ<BR>
07,133.059c	bhūriśravā jayaś caiva jalasaṃdhaḥ sudakṣiṇaḥ<BR>
07,133.060a	śalaś ca rathināṃ śreṣṭho bhagadattaś ca vīryavān<BR>
07,133.060c	ete cānye ca rājāno devair api sudurjayāḥ<BR>
07,133.061a	nihatāḥ samare śūrāḥ pāṇḍavair balavattarāḥ<BR>
07,133.061c	kim anyad daivasaṃyogān manyase puruṣādhama<BR>
07,133.062a	yāṃś ca tān stauṣi satataṃ duryodhanaripūn dvija<BR>
07,133.062c	teṣām api hatāḥ śūrāḥ śataśo 'tha sahasraśaḥ<BR>
07,133.063a	kṣīyante sarvasainyāni kurūṇāṃ pāṇḍavaiḥ saha<BR>
07,133.063c	prabhāvaṃ nātra paśyāmi pāṇḍavānāṃ kathaṃ cana<BR>
07,133.064a	yāṃs tān balavato nityaṃ manyase tvaṃ dvijādhama<BR>
07,133.064c	yatiṣye 'haṃ yathāśakti yoddhuṃ taiḥ saha saṃyuge<BR>
07,133.064e	duryodhanahitārthāya jayo daive pratiṣṭhitaḥ<BR>
07,134.001	saṃjaya uvāca<BR>
07,134.001a	tathā paruṣitaṃ dṛṣṭvā sūtaputreṇa mātulam<BR>
07,134.001c	khaḍgam udyamya vegena drauṇir abhyapatad drutam<BR>
07,134.001d*1143_01	tataḥ paramasaṃkruddhaḥ siṃho mattam iva dvipam<BR>
07,134.001d*1143_02	prekṣataḥ kururājasya samakṣaṃ cedam abravīt<BR>
07,134.002	aśvatthāmovāca<BR>
07,134.002*1144_01	yad arjunaguṇāṃs tathyān kīrtayānaṃ narādhama<BR>
07,134.002*1144_02	śūradveṣāt sudurbuddhe tvaṃ bhartsayasi mātulam<BR>
07,134.002*1144_03	vikatthamānaḥ śauryeṇa sarvalokadhanurbhṛtam<BR>
07,134.002*1144_04	darpotsekagṛhīto 'dya na kaṃ cid gaṇayan mṛdhe<BR>
07,134.002*1144_05	kva te vīryaṃ kva cāstrāṇi yat tvāṃ nirjitya saṃyuge<BR>
07,134.002*1144_06	gāṇḍīvadhanvā hatavān prekṣatas te jayadratham<BR>
07,134.002*1144_07	yena sākṣān mahādevo yodhitaḥ samare purā<BR>
07,134.002*1144_08	tam icchasi vṛthā jetuṃ sūtādhama manorathaiḥ<BR>
07,134.002*1144_09	yaṃ hi kṛṣṇena sahitaṃ sarvaśastrabhṛtāṃ varam<BR>
07,134.002*1144_10	jetuṃ na śaktāḥ sahitāḥ sendrā api surāsurāḥ<BR>
07,134.002*1144_11	lokaikavīram ajitam arjunaṃ sūta saṃyuge<BR>
07,134.002*1144_12	kiṃ punas tvaṃ sudurbuddhe sahaibhir vasudhādhipaiḥ<BR>
07,134.002a	karṇa paśya sudurbuddhe tiṣṭhedānīṃ narādhama<BR>
07,134.002c	eṣa te 'dya śiraḥ kāyād uddharāmi sudurmate<BR>
07,134.003	saṃjaya uvāca<BR>
07,134.003a	tam utpatantaṃ vegena rājā duryodhanaḥ svayam<BR>
07,134.003c	nyavārayan mahārāja kṛpaś ca dvipadāṃ varaḥ<BR>
07,134.004	karṇa uvāca<BR>
07,134.004a	śūro 'yaṃ samaraślāghī durmatiś ca dvijādhamaḥ<BR>
07,134.004c	āsādayatu madvīryaṃ muñcemaṃ kurusattama<BR>
07,134.005	aśvatthāmovāca<BR>
07,134.005a	tavaitat kṣamyate 'smābhiḥ sūtātmaja sudurmate<BR>
07,134.005c	darpam utsiktam etat te phalguno nāśayiṣyati<BR>
07,134.006	duryodhana uvāca<BR>
07,134.006a	aśvatthāman prasīdasva kṣantum arhasi mānada<BR>
07,134.006c	kopaḥ khalu na kartavyaḥ sūtaputre kathaṃ cana<BR>
07,134.007a	tvayi karṇe kṛpe droṇe madrarāje 'tha saubale<BR>
07,134.007c	mahat kāryaṃ samāyattaṃ prasīda dvijasattama<BR>
07,134.008a	ete hy abhimukhāḥ sarve rādheyena yuyutsavaḥ<BR>
07,134.008c	āyānti pāṇḍavā brahmann āhvayantaḥ samantataḥ<BR>
07,134.009	saṃjaya uvāca<BR>
07,134.009*1145_01	prasādyamānas tu tato rājñā drauṇir mahāmanāḥ<BR>
07,134.009*1145_02	prasasāda mahārāja krodhamanyusamanvitaḥ<BR>
07,134.009*1145_03	tataḥ kṛpa uvācedam ācāryaḥ sumahāmanāḥ<BR>
07,134.009*1145_04	saumyasvabhāvād rājendra kṣipram āgatamārdavaḥ<BR>
07,134.009*1146_01	tatas te pāṇḍavā rājan pāñcālāś ca yaśasvinaḥ<BR>
07,134.009*1146_02	ājagmuḥ sahitās tatra tarjayantaḥ punaḥ punaḥ<BR>
07,134.009*1147_01	duryodhanavacaḥ śrutvā aśvatthāmā mahābalaḥ<BR>
07,134.009*1147_02	prasādam agamad rājan sūtaputrasya mānada<BR>
07,134.009a	karṇo 'pi rathināṃ śreṣṭhaś cāpam udyamya vīryavān<BR>
07,134.009c	kauravāgryaiḥ parivṛtaḥ śakro devagaṇair iva<BR>
07,134.009e	paryatiṣṭhata tejasvī svabāhubalam āśritaḥ<BR>
07,134.010a	tataḥ pravavṛte yuddhaṃ karṇasya saha pāṇḍavaiḥ<BR>
07,134.010c	saṃrabdhasya mahārāja siṃhanādavināditam<BR>
07,134.011a	tatas te pāṇḍavā rājan pāñcālāś ca yaśasvinaḥ<BR>
07,134.011c	dṛṣṭvā karṇaṃ mahābāhum uccaiḥ śabdam athānadan<BR>
07,134.012a	ayaṃ karṇaḥ kutaḥ karṇas tiṣṭha karṇa mahāraṇe<BR>
07,134.012c	yudhyasva sahito 'smābhir durātman puruṣādhama<BR>
07,134.013a	anye tu dṛṣṭvā rādheyaṃ krodharaktekṣaṇābruvan<BR>
07,134.013c	hanyatām ayam utsiktaḥ sūtaputro 'lpacetanaḥ<BR>
07,134.014a	sarvaiḥ pārthivaśārdūlair nānenārtho 'sti jīvatā<BR>
07,134.014c	atyantavairī pārthānāṃ satataṃ pāpapūruṣaḥ<BR>
07,134.015a	eṣa mūlaṃ hy anarthānāṃ duryodhanamate sthitaḥ<BR>
07,134.015c	hatainam iti jalpantaḥ kṣatriyāḥ samupādravan<BR>
07,134.016a	mahatā śaravarṣeṇa chādayanto mahārathāḥ<BR>
07,134.016c	vadhārthaṃ sūtaputrasya pāṇḍaveyena coditāḥ<BR>
07,134.017a	tāṃs tu sarvāṃs tathā dṛṣṭvā dhāvamānān mahārathān<BR>
07,134.017c	na vivyathe sūtaputro na ca trāsam agacchata<BR>
07,134.018a	dṛṣṭvā nagarakalpaṃ tam uddhūtaṃ sainyasāgaram<BR>
07,134.018c	piprīṣus tava putrāṇāṃ saṃgrāmeṣv aparājitaḥ<BR>
07,134.019a	sāyakaughena balavān kṣiprakārī mahābalaḥ<BR>
07,134.019c	vārayām āsa tat sainyaṃ samantād bharatarṣabha<BR>
07,134.020a	tatas tu śaravarṣeṇa pārthivās tam avārayan<BR>
07,134.020c	dhanūṃṣi te vidhunvānāḥ śataśo 'tha sahasraśaḥ<BR>
07,134.020e	ayodhayanta rādheyaṃ śakraṃ daityagaṇā iva<BR>
07,134.021a	śaravarṣaṃ tu tat karṇaḥ pārthivaiḥ samudīritam<BR>
07,134.021c	śaravarṣeṇa mahatā samantād vyakirat prabho<BR>
07,134.022a	tad yuddham abhavat teṣāṃ kṛtapratikṛtaiṣiṇām<BR>
07,134.022c	yathā devāsure yuddhe śakrasya saha dānavaiḥ<BR>
07,134.023a	tatrādbhutam apaśyāma sūtaputrasya lāghavam<BR>
07,134.023c	yad enaṃ samare yattā nāpnuvanta pare yudhi<BR>
07,134.024a	nivārya ca śaraughāṃs tān pārthivānāṃ mahārathaḥ<BR>
07,134.024c	yugeṣv īṣāsu chatreṣu dhvajeṣu ca hayeṣu ca<BR>
07,134.024e	ātmanāmāṅkitān bāṇān rādheyaḥ prāhiṇoc chitān<BR>
07,134.025a	tatas te vyākulībhūtā rājānaḥ karṇapīḍitāḥ<BR>
07,134.025c	babhramus tatra tatraiva gāvaḥ śītārditā iva<BR>
07,134.026a	hayānāṃ vadhyamānānāṃ gajānāṃ rathināṃ tathā<BR>
07,134.026c	tatra tatrābhyavekṣāmaḥ saṃghān karṇena pātitān<BR>
07,134.027a	śirobhiḥ patitai rājan bāhubhiś ca samantataḥ<BR>
07,134.027c	āstīrṇā vasudhā sarvā śūrāṇām anivartinām<BR>
07,134.028a	hataiś ca hanyamānaiś ca niṣṭanadbhiś ca sarvaśaḥ<BR>
07,134.028c	babhūvāyodhanaṃ raudraṃ vaivasvatapuropamam<BR>
07,134.029a	tato duryodhano rājā dṛṣṭvā karṇasya vikramam<BR>
07,134.029c	aśvatthāmānam āsādya tadā vākyam uvāca ha<BR>
07,134.030a	yudhyate 'sau raṇe karṇo daṃśitaḥ sarvapārthivaiḥ<BR>
07,134.030c	paśyaitāṃ dravatīṃ senāṃ karṇasāyakapīḍitām<BR>
07,134.030e	kārttikeyena vidhvastām āsurīṃ pṛtanām iva<BR>
07,134.031a	dṛṣṭvaitāṃ nirjitāṃ senāṃ raṇe karṇena dhīmatā<BR>
07,134.031c	abhiyāty eṣa bībhatsuḥ sūtaputrajighāṃsayā<BR>
07,134.032a	tad yathā paśyamānānāṃ sūtaputraṃ mahāratham<BR>
07,134.032c	na hanyāt pāṇḍavaḥ saṃkhye tathā nītir vidhīyatām<BR>
07,134.033a	tato drauṇiḥ kṛpaḥ śalyo hārdikyaś ca mahārathaḥ<BR>
07,134.033c	pratyudyayus tadā pārthaṃ sūtaputraparīpsayā<BR>
07,134.033d*1148_01	bībhatsur api rājendra pāñcālair abhisaṃvṛtaḥ<BR>
07,134.034a	āyāntaṃ dṛśya kaunteyaṃ vṛtraṃ devacamūm iva<BR>
07,134.034c	pratyudyayau tadā karṇo yathā śakraḥ pratāpavān<BR>
07,134.035	dhṛtarāṣṭra uvāca<BR>
07,134.035a	saṃrabdhaṃ phalgunaṃ dṛṣṭvā kālāntakayamopamam<BR>
07,134.035c	karṇo vaikartanaḥ sūta pratyapadyat kim uttaram<BR>
07,134.036a	sa hy aspardhata pārthena nityam eva mahārathaḥ<BR>
07,134.036c	āśaṃsate ca bībhatsuṃ yuddhe jetuṃ sudāruṇe<BR>
07,134.037a	sa tu taṃ sahasā prāptaṃ nityam atyantavairiṇam<BR>
07,134.037c	karṇo vaikartanaḥ sūta kim uttaram apadyata<BR>
07,134.038	saṃjaya uvāca<BR>
07,134.038a	āyāntaṃ pāṇḍavaṃ dṛṣṭvā gajaḥ pratigajaṃ yathā<BR>
07,134.038c	asaṃbhrāntataraḥ karṇaḥ partyudīyād dhanaṃjayam<BR>
07,134.039a	tam āpatantaṃ vegena vaikartanam ajihmagaiḥ<BR>
07,134.039c	vārayām āsa tejasvī pāṇḍavaḥ śatrutāpanaḥ<BR>
07,134.040a	taṃ karṇaḥ śarajālena chādayām āsa māriṣa<BR>
07,134.040c	vivyādha ca susaṃkruddhaḥ śarais tribhir ajihmagaiḥ<BR>
07,134.040d*1149_01	gāṇḍīvadhanuṣo maurvīṃ chittvācyutam atāḍayat<BR>
07,134.041a	tasya tal lāghavaṃ pārtho nāmṛṣyata mahābalaḥ<BR>
07,134.041b*1150_01	tūrṇaṃ jyāṃ ca samāropya gāṇḍīve ca navāṃ dṛḍhām<BR>
07,134.041c	tasmai bāṇāñ śilādhautān prasannāgrān ajihmagān<BR>
07,134.042a	prāhiṇot sūtaputrāya triṃśataṃ śatrutāpanaḥ<BR>
07,134.042c	vivyādha cainaṃ saṃrabdho bāṇenaikena vīryavān<BR>
07,134.043a	savye bhujāgre balavān nārācena hasann iva<BR>
07,134.043c	tasya viddhasya vegena karāc cāpaṃ papāta ha<BR>
07,134.044a	punar ādāya tac cāpaṃ nimeṣārdhān mahābalaḥ<BR>
07,134.044c	chādayām āsa bāṇaughaiḥ phalgunaṃ kṛtahastavat<BR>
07,134.045a	śaravṛṣṭiṃ tu tāṃ muktāṃ sūtaputreṇa bhārata<BR>
07,134.045c	vyadhamac charavarṣeṇa smayann iva dhanaṃjayaḥ<BR>
07,134.046a	tau parasparam āsādya śaravarṣeṇa pārthiva<BR>
07,134.046c	chādayetāṃ maheṣvāsau kṛtapratikṛtaiṣiṇau<BR>
07,134.047a	tad adbhutam abhūd yuddhaṃ karṇapāṇḍavayor mṛdhe<BR>
07,134.047c	kruddhayor vāśitāhetor vanyayor gajayor iva<BR>
07,134.048a	tataḥ pārtho maheṣvāso dṛṣṭvā karṇasya vikramam<BR>
07,134.048c	muṣṭideśe dhanus tasya ciccheda tvarayānvitaḥ<BR>
07,134.049a	aśvāṃś ca caturo bhallair anayad yamasādanam<BR>
07,134.049c	sāratheś ca śiraḥ kāyād aharac chatrutāpanaḥ<BR>
07,134.050a	athainaṃ chinnadhanvānaṃ hatāśvaṃ hatasārathim<BR>
07,134.050c	vivyādha sāyakaiḥ pārthaś caturbhiḥ pāṇḍunandanaḥ<BR>
07,134.051a	hatāśvāt tu rathāt tūrṇam avaplutya nararṣabhaḥ<BR>
07,134.051c	āruroha rathaṃ tūrṇaṃ kṛpasya śarapīḍitaḥ<BR>
07,134.051d*1151_01	sa nunno 'rjunabāṇaughair ācitaḥ śalyako yathā<BR>
07,134.051d*1151_02	jīvitārtham abhiprepsuḥ kṛpasya ratham āruhat<BR>
07,134.052a	rādheyaṃ nirjitaṃ dṛṣṭvā tāvakā bharatarṣabha<BR>
07,134.052c	dhanaṃjayaśarair nunnāḥ prādravanta diśo daśa<BR>
07,134.053a	dravatas tān samālokya rājā duryodhano nṛpa<BR>
07,134.053c	nivartayām āsa tadā vākyaṃ cedam uvāca ha<BR>
07,134.054a	alaṃ drutena vaḥ śūrās tiṣṭhadhvaṃ kṣatriyarṣabhāḥ<BR>
07,134.054c	eṣa pārthavadhāyāhaṃ svayaṃ gacchāmi saṃyuge<BR>
07,134.054e	ahaṃ pārthān haniṣyāmi sapāñcālān sasomakān<BR>
07,134.055a	adya me yudhyamānasya saha gāṇḍīvadhanvanā<BR>
07,134.055c	drakṣyanti vikramaṃ pārthāḥ kālasyeva yugakṣaye<BR>
07,134.056a	adya madbāṇajālāni vimuktāni sahasraśaḥ<BR>
07,134.056c	drakṣyanti samare yodhāḥ śalabhānām ivāyatīḥ<BR>
07,134.057a	adya bāṇamayaṃ varṣaṃ sṛjato mama dhanvinaḥ<BR>
07,134.057c	jīmūtasyeva gharmānte drakṣyanti yudhi sainikāḥ<BR>
07,134.058a	jeṣyāmy adya raṇe pārthaṃ sāyakair nataparvabhiḥ<BR>
07,134.058c	tiṣṭhadhvaṃ samare śūrā bhayaṃ tyajata phalgunāt<BR>
07,134.059a	na hi madvīryam āsādya phalgunaḥ prasahiṣyati<BR>
07,134.059c	yathā velāṃ samāsādya sāgaro makarālayaḥ<BR>
07,134.060a	ity uktvā prayayau rājā sainyena mahatā vṛtaḥ<BR>
07,134.060c	phalgunaṃ prati durdharṣaḥ krodhasaṃraktalocanaḥ<BR>
07,134.061a	taṃ prayāntaṃ mahābāhuṃ dṛṣṭvā śāradvatas tadā<BR>
07,134.061c	aśvatthāmānam āsādya vākyam etad uvāca ha<BR>
07,134.062a	eṣa rājā mahābāhur amarṣī krodhamūrchitaḥ<BR>
07,134.062c	pataṃgavṛttim āsthāya phalgunaṃ yoddhum icchati<BR>
07,134.063a	yāvan naḥ paśyamānānāṃ prāṇān pārthena saṃgataḥ<BR>
07,134.063c	na jahyāt puruṣavyāghras tāvad vāraya kauravam<BR>
07,134.064a	yāvat phalgunabāṇānāṃ gocaraṃ nādhigacchati<BR>
07,134.064c	kauravaḥ pārthivo vīras tāvad vāraya taṃ drutam<BR>
07,134.065a	yāvat pārthaśarair ghorair nirmuktoragasaṃnibhaiḥ<BR>
07,134.065c	na bhasmīkriyate rājā tāvad yuddhān nivāryatām<BR>
07,134.066a	ayuktam iva paśyāmi tiṣṭhatsv asmāsu mānada<BR>
07,134.066c	svayaṃ yuddhāya yad rājā pārthaṃ yāty asahāyavān<BR>
07,134.067a	durlabhaṃ jīvitaṃ manye kauravyasya kirīṭinā<BR>
07,134.067c	yudhyamānasya pārthena śārdūleneva hastinaḥ<BR>
07,134.068a	mātulenaivam uktas tu drauṇiḥ śastrabhṛtāṃ varaḥ<BR>
07,134.068c	duryodhanam idaṃ vākyaṃ tvaritaṃ samabhāṣata<BR>
07,134.069a	mayi jīvati gāndhāre na yuddhaṃ gantum arhasi<BR>
07,134.069c	mām anādṛtya kauravya tava nityaṃ hitaiṣiṇam<BR>
07,134.070a	na hi te saṃbhramaḥ kāryaḥ pārthasya vijayaṃ prati<BR>
07,134.070c	aham āvārayiṣyāmi pārthaṃ tiṣṭha suyodhana<BR>
07,134.071	duryodhana uvāca<BR>
07,134.071a	ācāryaḥ pāṇḍuputrān vai putravat parirakṣati<BR>
07,134.071c	tvam apy upekṣāṃ kuruṣe teṣu nityaṃ dvijottama<BR>
07,134.072a	mama vā mandabhāgyatvān mandas te vikramo yudhi<BR>
07,134.072c	dharmarājapriyārthaṃ vā draupadyā vā na vidma tat<BR>
07,134.073a	dhig astu mama lubdhasya yatkṛte sarvabāndhavāḥ<BR>
07,134.073c	sukhārhāḥ paramaṃ duḥkhaṃ prāpnuvanty aparājitāḥ<BR>
07,134.074a	ko hi śastrabhṛtāṃ mukhyo maheśvarasamo yudhi<BR>
07,134.074c	śatrūn na kṣapayec chakto yo na syād gautamīsutaḥ<BR>
07,134.075a	aśvatthāman prasīdasva nāśayaitān mamāhitān<BR>
07,134.075c	tavāstragocare śaktāḥ sthātuṃ devāpi nānagha<BR>
07,134.076a	pāñcālān somakāṃś caiva jahi drauṇe sahānugān<BR>
07,134.076c	vayaṃ śeṣān haniṣyāmas tvayaiva parirakṣitāḥ<BR>
07,134.077a	ete hi somakā vipra pāñcālāś ca yaśasvinaḥ<BR>
07,134.077c	mama sainyeṣu saṃrabdhā vicaranti davāgnivat<BR>
07,134.078a	tān vāraya mahābāho kekayāṃś ca narottama<BR>
07,134.078c	purā kurvanti niḥśeṣaṃ rakṣyamāṇāḥ kirīṭinā<BR>
07,134.078d*1152_01	aśvatthāmaṃs tvarāyukto yāhi śīghram ariṃdama<BR>
07,134.079a	ādau vā yadi vā paścāt tavedaṃ karma māriṣa<BR>
07,134.079c	tvam utpanno mahābāho pāñcālānāṃ vadhaṃ prati<BR>
07,134.080a	kariṣyasi jagat sarvam apāñcālaṃ kilācyuta<BR>
07,134.080c	evaṃ siddhābruvan vāco bhaviṣyati ca tat tathā<BR>
07,134.080d*1153_01	tasmāt tvaṃ puruṣavyāghra pāñcālāñ jahi sānugān<BR>
07,134.081a	na te 'stragocare śaktāḥ sthātuṃ devāḥ savāsavāḥ<BR>
07,134.081c	kim u pārthāḥ sapāñcālāḥ satyam etad vaco mama<BR>
07,134.081d*1154_01	na tvāṃ samarthāḥ saṃgrāme pāṇḍavāḥ saha somakaiḥ<BR>
07,134.081d*1154_02	balād yodhayituṃ vīra satyam etad bravīmi te<BR>
07,134.081d*1154_03	gaccha gaccha mahābāho na naḥ kālātyayo bhavet<BR>
07,134.081d*1154_04	iyaṃ hi dravate senā pārthasāyakapīḍitā<BR>
07,134.081d*1154_05	śakto hy asi mahābāho divyena svena tejasā<BR>
07,134.081d*1154_06	nigrahe pāṇḍuputrāṇāṃ pāñcālānāṃ ca mānada<BR>
07,135.001	saṃjaya uvāca<BR>
07,135.001a	duryodhanenaivam ukto drauṇir āhavadurmadaḥ<BR>
07,135.001b*1155_01	cakārārivadhe yatnam indro daityavadhe yathā<BR>
07,135.001c	pratyuvāca mahābāho yathā vadasi kaurava<BR>
07,135.001c*1156_01	**** **** tava putram idaṃ vacaḥ<BR>
07,135.001c*1156_02	satyam etan mahābāho<BR>
07,135.002a	priyā hi pāṇḍavā nityaṃ mama cāpi pituś ca me<BR>
07,135.002c	tathaivāvāṃ priyau teṣāṃ na tu yuddhe kurūdvaha<BR>
07,135.002e	śaktitas tāta yudhyāmas tyaktvā prāṇān abhītavat<BR>
07,135.003a	ahaṃ karṇaś ca śalyaś ca kṛpo hārdikya eva ca<BR>
07,135.003c	nimeṣāt pāṇḍavīṃ senāṃ kṣapayema nṛpottama<BR>
07,135.004a	te cāpi kauravīṃ senāṃ nimeṣārdhāt kurūdvaha<BR>
07,135.004c	kṣapayeyur mahābāho na syāma yadi saṃyuge<BR>
07,135.005a	yudhyatāṃ pāṇḍavāñ śaktyā teṣāṃ cāsmān yuyutsatām<BR>
07,135.005c	tejas tu teja āsādya praśamaṃ yāti bhārata<BR>
07,135.006a	aśakyā tarasā jetuṃ pāṇḍavānām anīkinī<BR>
07,135.006c	jīvatsu pāṇḍuputreṣu tad dhi satyaṃ bravīmi te<BR>
07,135.007a	ātmārthaṃ yudhyamānās te samarthāḥ pāṇḍunandanāḥ<BR>
07,135.007c	kimarthaṃ tava sainyāni na haniṣyanti bhārata<BR>
07,135.008a	tvaṃ hi lubdhatamo rājan nikṛtijñaś ca kaurava<BR>
07,135.008c	sarvātiśaṅkī mānī ca tato 'smān atiśaṅkase<BR>
07,135.008d*1157_01	manye tvaṃ kutsito rājan pāpātmā pāpapūruṣaḥ<BR>
07,135.008d*1157_02	anyān api sa naḥ kṣudra śaṅkase pāpabhāvitaḥ<BR>
07,135.009a	ahaṃ tu yatnam āsthāya tvadarthe tyaktajīvitaḥ<BR>
07,135.009c	eṣa gacchāmi saṃgrāmaṃ tvatkṛte kurunandana<BR>
07,135.010a	yotsye 'haṃ śatrubhiḥ sārdhaṃ jeṣyāmi ca varān varān<BR>
07,135.010c	pāñcālaiḥ saha yotsyāmi somakaiḥ kekayais tathā<BR>
07,135.010e	pāṇḍaveyaiś ca saṃgrāme tvatpriyārtham ariṃdama<BR>
07,135.011a	adya madbāṇanirdagdhāḥ pāñcālāḥ somakās tathā<BR>
07,135.011c	siṃhenevārditā gāvo vidraviṣyanti sarvataḥ<BR>
07,135.012a	adya dharmasuto rājā dṛṣṭvā mama parākramam<BR>
07,135.012c	aśvatthāmamayaṃ lokaṃ maṃsyate saha somakaiḥ<BR>
07,135.013a	āgamiṣyati nirvedaṃ dharmaputro yudhiṣṭhiraḥ<BR>
07,135.013c	dṛṣṭvā vinihatān saṃkhye pāñcālān somakaiḥ saha<BR>
07,135.014a	ye māṃ yuddhe 'bhiyotsyanti tān haniṣyāmi bhārata<BR>
07,135.014c	na hi te vīra mucyeran madbāhvantaram āgatāḥ<BR>
07,135.015a	evam uktvā mahābāhuḥ putraṃ duryodhanaṃ tava<BR>
07,135.015c	abhyavartata yuddhāya drāvayan sarvadhanvinaḥ<BR>
07,135.015e	cikīrṣus tava putrāṇāṃ priyaṃ prāṇabhṛtāṃ varaḥ<BR>
07,135.016a	tato 'bravīt sakaikeyān pāñcālān gautamīsutaḥ<BR>
07,135.016c	praharadhvam itaḥ sarve mama gātre mahārathāḥ<BR>
07,135.016e	sthirībhūtāś ca yudhyadhvaṃ darśayanto 'stralāghavam<BR>
07,135.017a	evam uktās tu te sarve śastravṛṣṭim apātayan<BR>
07,135.017c	drauṇiṃ prati mahārāja jalaṃ jaladharā iva<BR>
07,135.018a	tān nihatya śarān drauṇir daśa vīrān apothayat<BR>
07,135.018c	pramukhe pāṇḍuputrāṇāṃ dhṛṣṭadyumnasya cābhibho<BR>
07,135.019a	te hanyamānāḥ samare pāñcālāḥ sṛñjayās tathā<BR>
07,135.019c	parityajya raṇe drauṇiṃ vyadravanta diśo daśa<BR>
07,135.020a	tān dṛṣṭvā dravataḥ śūrān pāñcālān sahasomakān<BR>
07,135.020c	dhṛṣṭadyumno mahārāja drauṇim abhyadravad yudhi<BR>
07,135.021a	tataḥ kāñcanacitrāṇāṃ sajalāmbudanādinām<BR>
07,135.021c	vṛtaḥ śatena śūrāṇāṃ rathānām anivartinām<BR>
07,135.022a	putraḥ pāñcālarājasya dhṛṣṭadyumno mahārathaḥ<BR>
07,135.022c	drauṇim ity abravīd vākyaṃ dṛṣṭvā yodhān nipātitān<BR>
07,135.023a	ācāryaputra durbuddhe kim anyair nihatais tava<BR>
07,135.023c	samāgaccha mayā sārdhaṃ yadi śūro 'si saṃyuge<BR>
07,135.023e	ahaṃ tvāṃ nihaniṣyāmi tiṣṭhedānīṃ mamāgrataḥ<BR>
07,135.024a	tatas tam ācāryasutaṃ dhṛṣṭadyumnaḥ pratāpavān<BR>
07,135.024c	marmabhidbhiḥ śarais tīkṣṇair jaghāna bharatarṣabha<BR>
07,135.025a	te tu paṅktīkṛtā drauṇiṃ śarā viviśur āśugāḥ<BR>
07,135.025c	rukmapuṅkhāḥ prasannāgrāḥ sarvakāyāvadāraṇāḥ<BR>
07,135.025e	madhvarthina ivoddāmā bhramarāḥ puṣpitaṃ drumam<BR>
07,135.026a	so 'tividdho bhṛśaṃ kruddhaḥ padākrānta ivoragaḥ<BR>
07,135.026c	mānī drauṇir asaṃbhrānto bāṇapāṇir abhāṣata<BR>
07,135.027a	dhṛṣṭadyumna sthiro bhūtvā muhūrtaṃ pratipālaya<BR>
07,135.027c	yāvat tvāṃ niśitair bāṇaiḥ preṣayāmi yamakṣayam<BR>
07,135.028a	drauṇir evam athābhāṣya pārṣataṃ paravīrahā<BR>
07,135.028c	chādayām āsa bāṇaughaiḥ samantāl laghuhastavat<BR>
07,135.029a	sa chādyamānaḥ samare drauṇinā yuddhadurmadaḥ<BR>
07,135.029c	drauṇiṃ pāñcālatanayo vāgbhir ātarjayat tadā<BR>
07,135.030a	na jānīṣe pratijñāṃ me viprotpattiṃ tathaiva ca<BR>
07,135.030c	droṇaṃ hatvā kila mayā hantavyas tvaṃ sudurmate<BR>
07,135.030e	tatas tvāhaṃ na hanmy adya droṇe jīvati saṃyuge<BR>
07,135.031a	imāṃ tu rajanīṃ prāptām aprabhātāṃ sudurmate<BR>
07,135.031c	nihatya pitaraṃ te 'dya tatas tvām api saṃyuge<BR>
07,135.031e	neṣyāmi mṛtyulokāyety evaṃ me manasi sthitam<BR>
07,135.032a	yas te pārtheṣu vidveṣo yā bhaktiḥ kauraveṣu ca<BR>
07,135.032c	tāṃ darśaya sthiro bhūtvā na me jīvan vimokṣyase<BR>
07,135.033a	yo hi brāhmaṇyam utsṛjya kṣatradharmarato dvijaḥ<BR>
07,135.033c	sa vadhyaḥ sarvalokasya yathā tvaṃ puruṣādhama<BR>
07,135.034a	ity uktaḥ paruṣaṃ vākyaṃ pārṣatena dvijottamaḥ<BR>
07,135.034c	krodham āhārayat tīvraṃ tiṣṭha tiṣṭheti cābravīt<BR>
07,135.035a	nirdahann iva cakṣurbhyāṃ pārṣataṃ so 'bhyavaikṣata<BR>
07,135.035c	chādayām āsa ca śarair niḥśvasan pannago yathā<BR>
07,135.036a	sa chādyamānaḥ samare drauṇinā rājasattama<BR>
07,135.036c	sarvapāñcālasenābhiḥ saṃvṛto rathasattamaḥ<BR>
07,135.037a	nākampata mahābāhuḥ svadhairyaṃ samupāśritaḥ<BR>
07,135.037c	sāyakāṃś caiva vividhān aśvatthāmni mumoca ha<BR>
07,135.038a	tau punaḥ saṃnyavartetāṃ prāṇadyūtapare raṇe<BR>
07,135.038c	nivārayantau bāṇaughaiḥ parasparam amarṣiṇau<BR>
07,135.038e	utsṛjantau maheṣvāsau śaravṛṣṭīḥ samantataḥ<BR>
07,135.039a	drauṇipārṣatayor yuddhaṃ ghorarūpaṃ bhayānakam<BR>
07,135.039c	dṛṣṭvā saṃpūjayām āsuḥ siddhacāraṇavātikāḥ<BR>
07,135.040a	śaraughaiḥ pūrayantau tāv ākāśaṃ pradiśas tathā<BR>
07,135.040c	alakṣyau samayudhyetāṃ mahat kṛtvā śarais tamaḥ<BR>
07,135.041a	nṛtyamānāv iva raṇe maṇḍalīkṛtakārmukau<BR>
07,135.041c	parasparavadhe yattau parasparajayaiṣiṇau<BR>
07,135.042a	ayudhyetāṃ mahābāhū citraṃ laghu ca suṣṭhu ca<BR>
07,135.042c	saṃpūjyamānau samare yodhamukhyaiḥ sahasraśaḥ<BR>
07,135.043a	tau prayuddhau raṇe dṛṣṭvā vane vanyau gajāv iva<BR>
07,135.043c	ubhayoḥ senayor harṣas tumulaḥ samapadyata<BR>
07,135.044a	siṃhanādaravāś cāsan dadhmuḥ śaṅkhāṃś ca māriṣa<BR>
07,135.044c	vāditrāṇy abhyavādyanta śataśo 'tha sahasraśaḥ<BR>
07,135.045a	tasmiṃs tu tumule yuddhe bhīrūṇāṃ bhayavardhane<BR>
07,135.045c	muhūrtam iva tad yuddhaṃ samarūpaṃ tadābhavat<BR>
07,135.046a	tato drauṇir mahārāja pārṣatasya mahātmanaḥ<BR>
07,135.046c	dhvajaṃ dhanus tathā chatram ubhau ca pārṣṇisārathī<BR>
07,135.046e	sūtam aśvāṃś ca caturo nihatyābhyadravad raṇe<BR>
07,135.047a	pāñcālāṃś caiva tān sarvān bāṇaiḥ saṃnataparvabhiḥ<BR>
07,135.047c	vyadrāvayad ameyātmā śataśo 'tha sahasraśaḥ<BR>
07,135.048a	tataḥ pravivyathe senā pāṇḍavī bharatarṣabha<BR>
07,135.048c	dṛṣṭvā drauṇer mahat karma vāsavasyeva saṃyuge<BR>
07,135.049a	śatena ca śataṃ hatvā pāñcālānāṃ mahārathaḥ<BR>
07,135.049c	tribhiś ca niśitair bāṇair hatvā trīn vai mahārathān<BR>
07,135.050a	drauṇir drupadaputrasya phalgunasya ca paśyataḥ<BR>
07,135.050c	nāśayām āsa pāñcālān bhūyiṣṭhaṃ ye vyavasthitāḥ<BR>
07,135.051a	te vadhyamānāḥ pāñcālāḥ samare saha sṛñjayaiḥ<BR>
07,135.051c	agacchan drauṇim utsṛjya viprakīrṇarathadhvajāḥ<BR>
07,135.052a	sa jitvā samare śatrūn droṇaputro mahārathaḥ<BR>
07,135.052c	nanāda sumahānādaṃ tapānte jalado yathā<BR>
07,135.053a	sa nihatya bahūñ śūrān aśvatthāmā vyarocata<BR>
07,135.053c	yugānte sarvabhūtāni bhasma kṛtveva pāvakaḥ<BR>
07,135.054a	saṃpūjyamāno yudhi kauraveyair; vijitya saṃkhye 'rigaṇān sahasraśaḥ<BR>
07,135.054c	vyarocata droṇasutaḥ pratāpavān; yathā surendro 'rigaṇān nihatya<BR>
07,136.001	saṃjaya uvāca<BR>
07,136.001a	tato yudhiṣṭhiraś caiva bhīmasenaś ca pāṇḍavaḥ<BR>
07,136.001c	droṇaputraṃ mahārāja samantāt paryavārayan<BR>
07,136.002a	tato duryodhano rājā bhāradvājena saṃvṛtaḥ<BR>
07,136.002c	abhyayāt pāṇḍavān saṃkhye tato yuddham avartata<BR>
07,136.002e	ghorarūpaṃ mahārāja bhīrūṇāṃ bhayavardhanam<BR>
07,136.003a	ambaṣṭhān mālavān vaṅgāñ śibīṃs traigartakān api<BR>
07,136.003c	prāhiṇon mṛtyulokāya gaṇān kruddho yudhiṣṭhiraḥ<BR>
07,136.004a	abhīṣāhāñ śūrasenān kṣatriyān yuddhadurmadān<BR>
07,136.004c	nikṛtya pṛthivīṃ cakre bhīmaḥ śoṇitakardamām<BR>
07,136.005a	yaudheyāraṭṭarājanyān madrakāṃś ca gaṇān yudhi<BR>
07,136.005c	prāhiṇon mṛtyulokāya kirīṭī niśitaiḥ śaraiḥ<BR>
07,136.006a	pragāḍham añjogatibhir nārācair abhipīḍitāḥ<BR>
07,136.006c	nipetur dviradā bhūmau dviśṛṅgā iva parvatāḥ<BR>
07,136.007a	nikṛttair hastihastaiś ca luṭhamānais tatas tataḥ<BR>
07,136.007c	rarāja vasudhā kīrṇā visarpadbhir ivoragaiḥ<BR>
07,136.008a	kṣiptaiḥ kanakacitraiś ca nṛpacchatraiḥ kṣitir babhau<BR>
07,136.008c	dyaur ivādityacandrādyair grahaiḥ kīrṇā yugakṣaye<BR>
07,136.009a	hata praharatābhītā vidhyata vyavakṛntata<BR>
07,136.009c	ity āsīt tumulaḥ śabdaḥ śoṇāśvasya rathaṃ prati<BR>
07,136.010a	droṇas tu paramakruddho vāyavyāstreṇa saṃyuge<BR>
07,136.010c	vyadhamat tān yathā vāyur meghān iva duratyayaḥ<BR>
07,136.011a	te hanyamānā droṇena pāñcālāḥ prādravan bhayāt<BR>
07,136.011c	paśyato bhīmasenasya pārthasya ca mahātmanaḥ<BR>
07,136.012a	tataḥ kirīṭī bhīmaś ca sahasā saṃnyavartatām<BR>
07,136.012c	mahatā rathavaṃśena parigṛhya balaṃ tava<BR>
07,136.013a	bībhatsur dakṣiṇaṃ pārśvam uttaraṃ tu vṛkodaraḥ<BR>
07,136.013c	bhāradvājaṃ śaraughābhyāṃ mahadbhyām abhyavarṣatām<BR>
07,136.014a	tau tadā sṛñjayāś caiva pāñcālāś ca mahārathāḥ<BR>
07,136.014c	anvagacchan mahārāja matsyāś ca saha somakaiḥ<BR>
07,136.015a	tathaiva tava putrasya rathodārāḥ prahāriṇaḥ<BR>
07,136.015c	mahatyā senayā sārdhaṃ jagmur droṇarathaṃ prati<BR>
07,136.016a	tataḥ sā bharatī senā vadhyamānā kirīṭinā<BR>
07,136.016c	tamasā nidrayā caiva punar eva vyadīryata<BR>
07,136.017a	droṇena vāryamāṇās te svayaṃ tava sutena ca<BR>
07,136.017c	na śakyante mahārāja yodhā vārayituṃ tadā<BR>
07,136.018a	sā pāṇḍuputrasya śarair dāryamāṇā mahācamūḥ<BR>
07,136.018c	tamasā saṃvṛte loke vyadravat sarvatomukhī<BR>
07,136.019a	utsṛjya śataśo vāhāṃs tatra ke cin narādhipāḥ<BR>
07,136.019c	prādravanta mahārāja bhayāviṣṭāḥ samantataḥ<BR>
07,137.001	saṃjaya uvāca<BR>
07,137.001a	somadattaṃ tu saṃprekṣya vidhunvānaṃ mahad dhanuḥ<BR>
07,137.001c	sātyakiḥ prāha yantāraṃ somadattāya māṃ vaha<BR>
07,137.002a	na hy ahatvā raṇe śatruṃ bāhlīkaṃ kauravādhamam<BR>
07,137.002c	nivartiṣye raṇāt sūta satyam etad vaco mama<BR>
07,137.003a	tataḥ saṃpreṣayad yantā saindhavāṃs tān mahājavān<BR>
07,137.003c	turaṅgamāñ śaṅkhavarṇān sarvaśabdātigān raṇe<BR>
07,137.004a	te 'vahan yuyudhānaṃ tu manomārutaraṃhasaḥ<BR>
07,137.004c	yathendraṃ harayo rājan purā daityavadhodyatam<BR>
07,137.005a	tam āpatantaṃ saṃprekṣya sātvataṃ rabhasaṃ raṇe<BR>
07,137.005c	somadatto mahābāhur asaṃbhrānto 'bhyavartata<BR>
07,137.006a	vimuñcañ śaravarṣāṇi parjanya iva vṛṣṭimān<BR>
07,137.006c	chādayām āsa śaineyaṃ jalado bhāskaraṃ yathā<BR>
07,137.007a	asaṃbhrāntaś ca samare sātyakiḥ kurupuṃgavam<BR>
07,137.007c	chādayām āsa bāṇaughaiḥ samantād bharatarṣabha<BR>
07,137.008a	somadattas tu taṃ ṣaṣṭyā vivyādhorasi mādhavam<BR>
07,137.008c	sātyakiś cāpi taṃ rājann avidhyat sāyakaiḥ śitaiḥ<BR>
07,137.008d*1158_01	sātyakiḥ prativivyādha somadattaṃ śitaiḥ śaraiḥ<BR>
07,137.009a	tāv anyonyaṃ śaraiḥ kṛttau vyarājetāṃ nararṣabhau<BR>
07,137.009c	supuṣpau puṣpasamaye puṣpitāv iva kiṃśukau<BR>
07,137.010a	rudhirokṣitasarvāṅgau kuruvṛṣṇiyaśaskarau<BR>
07,137.010c	parasparam avekṣetāṃ dahantāv iva locanaiḥ<BR>
07,137.011a	rathamaṇḍalamārgeṣu carantāv arimardanau<BR>
07,137.011c	ghorarūpau hi tāv āstāṃ vṛṣṭimantāv ivāmbudau<BR>
07,137.012a	śarasaṃbhinnagātrau tau sarvataḥ śakalīkṛtau<BR>
07,137.012c	śvāvidhāv iva rājendra vyadṛṣyetāṃ śarakṣatau<BR>
07,137.013a	suvarṇapuṅkhair iṣubhir ācitau tau vyarocatām<BR>
07,137.013c	khadyotair āvṛtau rājan prāvṛṣīva vanaspatī<BR>
07,137.014a	saṃpradīpitasarvāṅgau sāyakais tau mahārathau<BR>
07,137.014c	adṛśyetāṃ raṇe kruddhāv ulkābhir iva kuñjarau<BR>
07,137.015a	tato yudhi mahārāja somadatto mahārathaḥ<BR>
07,137.015c	ardhacandreṇa ciccheda mādhavasya mahad dhanuḥ<BR>
07,137.016a	athainaṃ pañcaviṃśatyā sāyakānāṃ samārpayat<BR>
07,137.016c	tvaramāṇas tvarākāle punaś ca daśabhiḥ śaraiḥ<BR>
07,137.017a	athānyad dhanur ādāya sātyakir vegavattaram<BR>
07,137.017c	pañcabhiḥ sāyakais tūrṇaṃ somadattam avidhyata<BR>
07,137.018a	tato 'pareṇa bhallena dhvajaṃ ciccheda kāñcanam<BR>
07,137.018c	bāhlīkasya raṇe rājan sātyakiḥ prahasann iva<BR>
07,137.019a	somadattas tv asaṃbhrānto dṛṣṭvā ketuṃ nipātitam<BR>
07,137.019c	śaineyaṃ pañcaviṃśatyā sāyakānāṃ samācinot<BR>
07,137.020a	sātvato 'pi raṇe kruddhaḥ somadattasya dhanvinaḥ<BR>
07,137.020c	dhanuś ciccheda samare kṣurapreṇa śitena ha<BR>
07,137.021a	athainaṃ rukmapuṅkhānāṃ śatena nataparvaṇām<BR>
07,137.021c	ācinod bahudhā rājan bhagnadaṃṣṭram iva dvipam<BR>
07,137.022a	athānyad dhanur ādāya somadatto mahārathaḥ<BR>
07,137.022c	sātyakiṃ chādayām āsa śaravṛṣṭyā mahābalaḥ<BR>
07,137.023a	somadattaṃ tu saṃkruddho raṇe vivyādha sātyakiḥ<BR>
07,137.023c	sātyakiṃ ceṣujālena somadatto apīḍayat<BR>
07,137.024a	daśabhiḥ sātvatasyārthe bhīmo 'han bāhlikātmajam<BR>
07,137.024c	somadatto 'py asaṃbhrāntaḥ śaineyam avadhīc charaiḥ<BR>
07,137.025a	tatas tu sātvatasyārthe bhaimasenir navaṃ dṛḍham<BR>
07,137.025c	mumoca parighaṃ ghoraṃ somadattasya vakṣasi<BR>
07,137.026a	tam āpatantaṃ vegena parighaṃ ghoradarśanam<BR>
07,137.026c	dvidhā ciccheda samare prahasann iva kauravaḥ<BR>
07,137.027a	sa papāta dvidhā chinna āyasaḥ parigho mahān<BR>
07,137.027c	mahīdharasyeva mahac chikharaṃ vajradāritam<BR>
07,137.028a	tatas tu sātyakī rājan somadattasya saṃyuge<BR>
07,137.028c	dhanuś ciccheda bhallena hastāvāpaṃ ca pañcabhiḥ<BR>
07,137.029a	caturbhis tu śarais tūrṇaṃ caturas turagottamān<BR>
07,137.029c	samīpaṃ preṣayām āsa pretarājasya bhārata<BR>
07,137.030a	sāratheś ca śiraḥ kāyād bhallena nataparvaṇā<BR>
07,137.030c	jahāra rathaśārdūlaḥ prahasañ śinipuṃgavaḥ<BR>
07,137.031a	tataḥ śaraṃ mahāghoraṃ jvalantam iva pāvakam<BR>
07,137.031c	mumoca sātvato rājan svarṇapuṅkhaṃ śilāśitam<BR>
07,137.032a	sa vimukto balavatā śaineyena śarottamaḥ<BR>
07,137.032c	ghoras tasyorasi vibho nipapātāśu bhārata<BR>
07,137.033a	so 'tividdho balavatā sātvatena mahārathaḥ<BR>
07,137.033c	somadatto mahābāhur nipapāta mamāra ca<BR>
07,137.034a	taṃ dṛṣṭvā nihataṃ tatra somadattaṃ mahārathāḥ<BR>
07,137.034b*1159_01	pāṇḍavāś ca mahārāja saha madraiḥ prabhadrakaiḥ<BR>
07,137.034c	mahatā śaravarṣeṇa yuyudhānam upādravan<BR>
07,137.035a	chādyamānaṃ śarair dṛṣṭvā yuyudhānaṃ yudhiṣṭhiraḥ<BR>
07,137.035c	mahatyā senayā sārdhaṃ droṇānīkam upādravat<BR>
07,137.036a	tato yudhiṣṭhiraḥ kruddhas tāvakānāṃ mahābalam<BR>
07,137.036c	śarair vidrāvayām āsa bhāradvājasya paśyataḥ<BR>
07,137.037a	sainyāni drāvayantaṃ tu droṇo dṛṣṭvā yudhiṣṭhiram<BR>
07,137.037c	abhidudrāva vegena krodhasaṃraktalocanaḥ<BR>
07,137.038a	tataḥ suniśitair bāṇaiḥ pārthaṃ vivyādha saptabhiḥ<BR>
07,137.038b*1160_01	yudhiṣṭhiro 'pi saṃkruddhaḥ prativivyādha pañcabhiḥ<BR>
07,137.038c	so 'tividdho mahābāhuḥ sṛkkiṇī parisaṃlihan<BR>
07,137.038e	yudhiṣṭhirasya ciccheda dhvajaṃ kārmukam eva ca<BR>
07,137.039a	sa chinnadhanvā tvaritas tvarākāle nṛpottamaḥ<BR>
07,137.039c	anyad ādatta vegena kārmukaṃ samare dṛḍham<BR>
07,137.040a	tataḥ śarasahasreṇa droṇaṃ vivyādha pārthivaḥ<BR>
07,137.040c	sāśvasūtadhvajarathaṃ tad adbhutam ivābhavat<BR>
07,137.041a	tato muhūrtaṃ vyathitaḥ śaraghātaprapīḍitaḥ<BR>
07,137.041c	niṣasāda rathopasthe droṇo bharatasattama<BR>
07,137.042a	pratilabhya tataḥ saṃjñāṃ muhūrtād dvijasattamaḥ<BR>
07,137.042c	krodhena mahatāviṣṭo vāyavyāstram avāsṛjat<BR>
07,137.043a	asaṃbhrāntas tataḥ pārtho dhanur ākṛṣya vīryavān<BR>
07,137.043c	tad astram astreṇa raṇe stambhayām āsa bhārata<BR>
07,137.043d*1161_01	ciccheda ca dhanur dīrghaṃ brāhmaṇasya ca pāṇḍavaḥ<BR>
07,137.043d*1161_02	athānyad dhanur ādāya droṇaḥ kṣatriyamardanaḥ<BR>
07,137.043d*1161_03	tad apy asya śitair bhallaiś ciccheda kurupuṃgavaḥ<BR>
07,137.044a	tato 'bravīd vāsudevaḥ kuntīputraṃ yudhiṣṭhiram<BR>
07,137.044c	yudhiṣṭhira mahābāho yat tvā vakṣyāmi tac chṛṇu<BR>
07,137.045a	upāramasva yuddhāya droṇād bharatasattama<BR>
07,137.045c	gṛdhyate hi sadā droṇo grahaṇe tava saṃyuge<BR>
07,137.046a	nānurūpam ahaṃ manye yuddham asya tvayā saha<BR>
07,137.046c	yo 'sya sṛṣṭo vināśāya sa enaṃ śvo haniṣyati<BR>
07,137.047a	parivarjya guruṃ yāhi yatra rājā suyodhanaḥ<BR>
07,137.047b*1162_01	rājā rājñā hi yoddhavyo nārājñā yuddham iṣyate<BR>
07,137.047b*1162_02	tatra tvaṃ vraja kaunteya hastyaśvarathasaṃvṛtaḥ<BR>
07,137.047b*1162_03	yāvan mātreṇa ca mayā sahāyena dhanaṃjayaḥ<BR>
07,137.047c	bhīmaś ca rathaśārdūlo yudhyate kauravaiḥ saha<BR>
07,137.048a	vāsudevavacaḥ śrutvā dharmarājo yudhiṣṭhiraḥ<BR>
07,137.048c	muhūrtaṃ cintayitvā tu tato dāruṇam āhavam<BR>
07,137.049a	prāyād drutam amitraghno yatra bhīmo vyavasthitaḥ<BR>
07,137.049c	vinighnaṃs tāvakān yodhān vyāditāsya ivāntakaḥ<BR>
07,137.050a	rathaghoṣeṇa mahatā nādayan vasudhātalam<BR>
07,137.050c	parjanya iva gharmānte nādayan vai diśo daśa<BR>
07,137.051a	bhīmasya nighnataḥ śatrūn pārṣṇiṃ jagrāha pāṇḍavaḥ<BR>
07,137.051b*1163_01	mahatā rathavaṃśena davāgnir iva cotthitaḥ<BR>
07,137.051b*1163_02	bhīmāntikam upāyāte rājarāje yudhiṣṭhire<BR>
07,137.051b*1163_03	nivṛtte kauravān hantuṃ viṣṇuvākyapraṇodite<BR>
07,137.051c	droṇo 'pi pāṇḍupāñcālān vyadhamad rajanīmukhe<BR>
07,137.051d*1164_01	nādayaṃs talaghoṣeṇa tava sainyāni māriṣa<BR>
07,138.001	saṃjaya uvāca<BR>
07,138.001a	vartamāne tathā yuddhe ghorarūpe bhayāvahe<BR>
07,138.001c	tamasā saṃvṛte loke rajasā ca mahīpate<BR>
07,138.001e	nāpaśyanta raṇe yodhāḥ parasparam avasthitāḥ<BR>
07,138.002a	anumānena saṃjñābhir yuddhaṃ tad vavṛte mahat<BR>
07,138.002c	naranāgāśvamathanaṃ paramaṃ lomaharṣaṇam<BR>
07,138.003a	droṇakarṇakṛpā vīrā bhīmapārṣatasātyakāḥ<BR>
07,138.003c	anyonyaṃ kṣobhayām āsuḥ sainyāni nṛpasattama<BR>
07,138.004a	vadhyamānāni sainyāni samantāt tair mahārathaiḥ<BR>
07,138.004c	tamasā rajasā caiva samantād vipradudruvuḥ<BR>
07,138.005a	te sarvato vidravanto yodhā vitrastacetasaḥ<BR>
07,138.005c	ahanyanta mahārāja dhāvamānāś ca saṃyuge<BR>
07,138.006a	mahārathasahasrāṇi jaghnur anyonyam āhave<BR>
07,138.006c	andhe tamasi mūḍhāni putrasya tava mantrite<BR>
07,138.007a	tataḥ sarvāṇi sainyāni senāgopāś ca bhārata<BR>
07,138.007c	vyamuhyanta raṇe tatra tamasā saṃvṛte sati<BR>
07,138.008	dhṛtarāṣṭra uvāca<BR>
07,138.008a	teṣāṃ saṃloḍyamānānāṃ pāṇḍavair nihataujasām<BR>
07,138.008c	andhe tamasi magnānām āsīt kā vo matis tadā<BR>
07,138.009a	kathaṃ prakāśas teṣāṃ vā mama sainyeṣu vā punaḥ<BR>
07,138.009c	babhūva loke tamasā tathā saṃjaya saṃvṛte<BR>
07,138.010	saṃjaya uvāca<BR>
07,138.010a	tataḥ sarvāṇi sainyāni hataśiṣṭāni yāni vai<BR>
07,138.010c	senāgoptṝn athādiśya punar vyūham akalpayat<BR>
07,138.011a	droṇaḥ purastāj jaghane tu śalyas; tathā drauṇiḥ pārśvataḥ saubalaś ca<BR>
07,138.011c	svayaṃ tu sarvāṇi balāni rājan; rājābhyayād gopayan vai niśāyām<BR>
07,138.012a	uvāca sarvāṃś ca padātisaṃghān; duryodhanaḥ pārthiva sāntvapūrvam<BR>
07,138.012c	utsṛjya sarve paramāyudhāni; gṛhṇīta hastair jvalitān pradīpān<BR>
07,138.013a	te coditāḥ pārthivasattamena; tataḥ prahṛṣṭā jagṛhuḥ pradīpān<BR>
07,138.013b*1165_01	devarṣigandharvasurarṣisaṅghā<BR>
07,138.013b*1165_02	vidyādharāś cāpsarasāṃ gaṇāś ca<BR>
07,138.013b*1165_03	nāgāḥ sayakṣoragakinnarāś ca<BR>
07,138.013b*1165_04	hṛṣṭā divisthā jagṛhuḥ pradīpān<BR>
07,138.013b*1165_05	digdaivatebhyaś ca samāpatanto<BR>
07,138.013b*1165_06	'dṛśyanta dīpāḥ sasugandhitailāḥ<BR>
07,138.013b*1165_07	viśeṣato nāradaparvatābhyāṃ<BR>
07,138.013b*1165_08	saṃbodhyamānāḥ kurupāṇḍavārtham<BR>
07,138.013c	sā bhūya eva dhvajinī vibhaktā; vyarocatāgniprabhayā niśāyām<BR>
07,138.014a	mahādhanair ābharaṇaiś ca divyaiḥ; śastraiḥ pradīptair abhisaṃpatadbhiḥ<BR>
07,138.014b*1166_01	rathe rathe pañca vidīpakās tu<BR>
07,138.014b*1166_02	pradīpakās tatra gaje trayaś ca<BR>
07,138.014b*1166_03	pratyaśvam ekaś ca mahāpradīpaḥ<BR>
07,138.014b*1166_04	kṛtās tu taiḥ pāṇḍavaiḥ kauraveyaiḥ<BR>
07,138.014c	kṣaṇena sarve vihitāḥ pradīpā; vyadīpayaṃś ca dhvajinīṃ tadāśu<BR>
07,138.015a	sarvās tu senā vyatisevyamānāḥ; padātibhiḥ pāvakatailahastaiḥ<BR>
07,138.015c	prakāśyamānā dadṛśur niśāyāṃ; yathāntarikṣe jaladās taḍidbhiḥ<BR>
07,138.016a	prakāśitāyāṃ tu tathā dhvajinyāṃ; droṇo 'gnikalpaḥ pratapan samantāt<BR>
07,138.016c	rarāja rājendra suvarṇavarmā; madhyaṃ gataḥ sūrya ivāṃśumālī<BR>
07,138.017a	jāmbūnadeṣv ābharaṇeṣu caiva; niṣkeṣu śuddheṣu śarāvareṣu<BR>
07,138.017c	pīteṣu śastreṣu ca pāvakasya; pratiprabhās tatra tato babhūvuḥ<BR>
07,138.018a	gadāś ca śaikyāḥ parighāś ca śubhrā; ratheṣu śaktyaś ca vivartamānāḥ<BR>
07,138.018c	pratiprabhā raśmibhir ājamīḍha; punaḥ punaḥ saṃjanayanti dīptāḥ<BR>
07,138.019a	chatrāṇi bālavyajanānuṣaṅgā; dīptā maholkāś ca tathaiva rājan<BR>
07,138.019c	vyāghūrṇamānāś ca suvarṇamālā; vyāyacchatāṃ tatra tadā virejuḥ<BR>
07,138.020a	śastraprabhābhiś ca virājamānaṃ; dīpaprabhābhiś ca tadā balaṃ tat<BR>
07,138.020c	prakāśitaṃ cābharaṇaprabhābhir; bhṛśaṃ prakāśaṃ nṛpate babhūva<BR>
07,138.021a	pītāni śastrāṇy asṛgukṣitāni; vīrāvadhūtāni tanudruhāṇi<BR>
07,138.021c	dīptāṃ prabhāṃ prājanayanta tatra; tapātyaye vidyud ivāntarikṣe<BR>
07,138.022a	prakampitānām abhighātavegair; abhighnatāṃ cāpatatāṃ javena<BR>
07,138.022c	vaktrāṇy aśobhanta tadā narāṇāṃ; vāyvīritānīva mahāmbujāni<BR>
07,138.023a	mahāvane dāva iva pradīpte; yathā prabhā bhāskarasyāpi naśyet<BR>
07,138.023c	tathā tavāsīd dhvajinī pradīptā; mahābhaye bhārata bhīmarūpā<BR>
07,138.024a	tat saṃpradīptaṃ balam asmadīyaṃ; niśāmya pārthās tvaritās tathaiva<BR>
07,138.024c	sarveṣu sainyeṣu padātisaṃghān; acodayaṃs te 'tha cakruḥ pradīpān<BR>
07,138.025a	gaje gaje sapta kṛtāḥ pradīpā; rathe rathe caiva daśa pradīpāḥ<BR>
07,138.025c	dvāv aśvapṛṣṭhe paripārśvato 'nye; dhvajeṣu cānye jaghaneṣu cānye<BR>
07,138.026a	senāsu sarvāsu ca pārśvato 'nye; paścāt purastāc ca samantataś ca<BR>
07,138.026c	madhye tathānye jvalitāgnihastāḥ; senādvaye 'pi sma narā viceruḥ<BR>
07,138.027a	sarveṣu sainyeṣu padātisaṃghā; vyāmiśritā hastirathāśvavṛndaiḥ<BR>
07,138.027c	madhye tathānye jvalitāgnihastā; vyadīpayan pāṇḍusutasya senām<BR>
07,138.027d*1167_01	vyadīpayaṃs te dhvajinīṃ pradīptāṃ<BR>
07,138.027d*1167_02	tathā balaṃ pāṇḍaveyābhiguptam<BR>
07,138.028a	tena pradīptena tathā pradīptaṃ; balaṃ tad āsīd balavad balena<BR>
07,138.028c	bhāḥ kurvatā bhānumatā graheṇa; divākareṇāgnir ivābhitaptaḥ<BR>
07,138.029a	tayoḥ prabhāḥ pṛthivīm antarikṣaṃ; sarvā vyatikramya diśaś ca vṛddhāḥ<BR>
07,138.029c	tena prakāśena bhṛśaṃ prakāśaṃ; babhūva teṣāṃ tava caiva sainyam<BR>
07,138.030a	tena prakāśena divaṃgamena; saṃbodhitā devagaṇāś ca rājan<BR>
07,138.030c	gandharvayakṣāsurasiddhasaṃghāḥ; samāgamann apsarasaś ca sarvāḥ<BR>
07,138.031a	tad devagandharvasamākulaṃ ca; yakṣāsurendrāpsarasāṃ gaṇaiś ca<BR>
07,138.031c	hataiś ca vīrair divam āruhadbhir; āyodhanaṃ divyakalpaṃ babhūva<BR>
07,138.032a	rathāśvanāgākuladīpadīptaṃ; saṃrabdhayodhāhatavidrutāśvam<BR>
07,138.032c	mahad balaṃ vyūḍharathāśvanāgaṃ; surāsuravyūhasamaṃ babhūva<BR>
07,138.033a	tac chaktisaṃghākulacaṇḍavātaṃ; mahārathābhraṃ rathavājighoṣam<BR>
07,138.033c	śastraughavarṣaṃ rudhirāmbudhāraṃ; niśi pravṛttaṃ naradevayuddham<BR>
07,138.034a	tasmin mahāgnipratimo mahātmā; saṃtāpayan pāṇḍavān vipramukhyaḥ<BR>
07,138.034c	gabhastibhir madhyagato yathārko; varṣātyaye tadvad abhūn narendra<BR>
07,139.001	saṃjaya uvāca<BR>
07,139.001a	prakāśite tathā loke rajasā ca tamovṛte<BR>
07,139.001c	samājagmur atho vīrāḥ parasparavadhaiṣiṇaḥ<BR>
07,139.002a	te sametya raṇe rājañ śastraprāsāsidhāriṇaḥ<BR>
07,139.002c	parasparam udaikṣanta parasparakṛtāgasaḥ<BR>
07,139.003a	pradīpānāṃ sahasraiś ca dīpyamānaiḥ samantataḥ<BR>
07,139.003b*1168_01	ratnācitaiḥ svarṇadaṇḍair gandhatailāvasecitaiḥ<BR>
07,139.003b*1168_02	devagandharvadīpādyaiḥ prabhābhir adhikojjvalaiḥ<BR>
07,139.003c	virarāja tadā bhūmir dyaur grahair iva bhārata<BR>
07,139.004a	ulkāśataiḥ prajvalitai raṇabhūmir vyarājata<BR>
07,139.004c	dahyamāneva lokānām abhāve vai vasuṃdharā<BR>
07,139.005a	prādīpyanta diśaḥ sarvāḥ pradīpais taiḥ samantataḥ<BR>
07,139.005c	varṣāpradoṣe khadyotair vṛtā vṛkṣā ivābabhuḥ<BR>
07,139.006a	asajjanta tato vīrā vīreṣv eva pṛthak pṛthak<BR>
07,139.006c	nāgā nāgaiḥ samājagmus turagāḥ saha vājibhiḥ<BR>
07,139.007a	rathā rathavarair eva samājagmur mudānvitāḥ<BR>
07,139.007c	tasmin rātrimukhe ghore putrasya tava śāsanāt<BR>
07,139.007d*1169_01	caturaṅgasya sainyasya saṃpātaś ca mahān abhūt<BR>
07,139.008a	tato 'rjuno mahārāja kauravāṇām anīkinīm<BR>
07,139.008c	vyadhamat tvarayā yuktaḥ kṣapayan sarvapārthivān<BR>
07,139.009	dhṛtarāṣṭra uvāca<BR>
07,139.009a	tasmin praviṣṭe saṃrabdhe mama putrasya vāhinīm<BR>
07,139.009c	amṛṣyamāṇe durdharṣe kiṃ va āsīn manas tadā<BR>
07,139.010a	kim amanyanta sainyāni praviṣṭe śatrutāpane<BR>
07,139.010c	duryodhanaś ca kiṃ kṛtyaṃ prāptakālam amanyata<BR>
07,139.011a	ke cainaṃ samare vīraṃ pratyudyayur ariṃdamam<BR>
07,139.011b*1170_01	droṇaṃ ca ke vyarakṣanta praviṣṭe śvetavāhane<BR>
07,139.011c	ke 'rakṣan dakṣiṇaṃ cakraṃ ke ca droṇasya savyataḥ<BR>
07,139.012a	ke pṛṣṭhato 'sya hy abhavan vīrā vīrasya yudhyataḥ<BR>
07,139.012c	ke purastād agacchanta nighnataḥ śātravān raṇe<BR>
07,139.013a	yat prāviśan maheṣvāsaḥ pāñcālān aparājitaḥ<BR>
07,139.013c	nṛtyann iva naravyāghro rathamārgeṣu vīryavān<BR>
07,139.014a	dadāha ca śarair droṇaḥ pāñcālānāṃ rathavrajān<BR>
07,139.014c	dhūmaketur iva kruddhaḥ sa kathaṃ mṛtyum īyivān<BR>
07,139.015a	avyagrān eva hi parān kathayasy aparājitān<BR>
07,139.015b*1171_01	hṛṣṭānudīrṇān saṃgrāme na tu saṃjaya māmakān<BR>
07,139.015c	hatāṃś caiva viṣaṇṇāṃś ca viprakīrṇāṃś ca śaṃsasi<BR>
07,139.015e	rathino virathāṃś caiva kṛtān yuddheṣu māmakān<BR>
07,139.016	saṃjaya uvāca<BR>
07,139.016a	droṇasya matam ājñāya yoddhukāmasya tāṃ niśām<BR>
07,139.016c	duryodhano mahārāja vaśyān bhrātṝn abhāṣata<BR>
07,139.017a	vikarṇaṃ citrasenaṃ ca mahābāhuṃ ca kauravam<BR>
07,139.017c	durdharṣaṃ dīrghabāhuṃ ca ye ca teṣāṃ padānugāḥ<BR>
07,139.018a	droṇaṃ yattāḥ parākrāntāḥ sarve rakṣata pṛṣṭhataḥ<BR>
07,139.018c	hārdikyo dakṣiṇaṃ cakraṃ śalyaś caivottaraṃ tathā<BR>
07,139.019a	trigartānāṃ ca ye śūrā hataśiṣṭā mahārathāḥ<BR>
07,139.019c	tāṃś caiva sarvān putras te samacodayad agrataḥ<BR>
07,139.020a	ācāryo hi susaṃyatto bhṛśaṃ yattāś ca pāṇḍavāḥ<BR>
07,139.020c	taṃ rakṣata susaṃyattā nighnantaṃ śātravān raṇe<BR>
07,139.021a	droṇo hi balavān yuddhe kṣiprahastaḥ parākramī<BR>
07,139.021c	nirjayet tridaśān yuddhe kim u pārthān sasomakān<BR>
07,139.022a	te yūyaṃ sahitāḥ sarve bhṛśaṃ yattā mahārathāḥ<BR>
07,139.022c	droṇaṃ rakṣata pāñcālyād dhṛṣṭadyumnān mahārathāt<BR>
07,139.023a	pāṇḍaveyeṣu sainyeṣu yodhaṃ paśyāmy ahaṃ na tam<BR>
07,139.023c	yo jayeta raṇe droṇaṃ dhṛṣṭadyumnād ṛte nṛpāḥ<BR>
07,139.024a	tasya sarvātmanā manye bhāradvājasya rakṣaṇam<BR>
07,139.024c	sa guptaḥ somakān hanyāt sṛñjayāṃś ca sarājakān<BR>
07,139.025a	sṛñjayeṣv atha sarveṣu nihateṣu camūmukhe<BR>
07,139.025c	dhṛṣṭadyumnaṃ raṇe drauṇir nāśayiṣyaty asaṃśayam<BR>
07,139.026a	tathārjunaṃ raṇe karṇo vijeṣyati mahārathaḥ<BR>
07,139.026c	bhīmasenam ahaṃ cāpi yuddhe jeṣyāmi daṃśitaḥ<BR>
07,139.026d*1172_01	śeṣāṃś ca pāṇḍavān yodhāḥ prasabhaṃ hīnatejasaḥ<BR>
07,139.027a	so 'yaṃ mama jayo vyaktaṃ dīrghakālaṃ bhaviṣyati<BR>
07,139.027c	tasmād rakṣata saṃgrāme droṇam eva mahārathāḥ<BR>
07,139.028a	ity uktvā bharataśreṣṭha putro duryodhanas tava<BR>
07,139.028c	vyādideśa tataḥ sainyaṃ tasmiṃs tamasi dāruṇe<BR>
07,139.029a	tataḥ pravavṛte yuddhaṃ rātrau tad bharatarṣabha<BR>
07,139.029c	ubhayoḥ senayor ghoraṃ vijayaṃ prati kāṅkṣiṇoḥ<BR>
07,139.030a	arjunaḥ kauravaṃ sainyam arjunaṃ cāpi kauravāḥ<BR>
07,139.030c	nānāśastrasamāvāpair anyonyaṃ paryapīḍayan<BR>
07,139.031a	drauṇiḥ pāñcālarājānaṃ bhāradvājaś ca sṛñjayān<BR>
07,139.031c	chādayām āsatuḥ saṃkhye śaraiḥ saṃnataparvabhiḥ<BR>
07,139.032a	pāṇḍupāñcālasenānāṃ kauravāṇāṃ ca māriṣa<BR>
07,139.032c	āsīn niṣṭānako ghoro nighnatām itaretaram<BR>
07,139.033a	naivāsmābhir na pūrvair no dṛṣṭaṃ pūrvaṃ tathāvidham<BR>
07,139.033c	yuddhaṃ yādṛśam evāsīt tāṃ rātriṃ sumahābhayam<BR>
07,140.001	saṃjaya uvāca<BR>
07,140.001a	vartamāne tathā raudre rātriyuddhe viśāṃ pate<BR>
07,140.001b*1173_01	manuṣyanaranāgānām abhāvāya narādhipa<BR>
07,140.001b*1173_02	yudhiṣṭhiro 'bravīd rājā svān yodhān manujādhipa<BR>
07,140.001c	sarvabhūtakṣayakare dharmaputro yudhiṣṭhiraḥ<BR>
07,140.002a	abravīt pāṇḍavāṃś caiva pāñcālāṃś ca sasomakān<BR>
07,140.002c	abhyadravata gacchadhvaṃ droṇam eva jighāṃsayā<BR>
07,140.003a	rājñas te vacanād rājan pāñcālāḥ somakās tathā<BR>
07,140.003c	droṇam evābhyavartanta nadanto bhairavān ravān<BR>
07,140.004a	tān vayaṃ pratigarjantaḥ pratyudyātās tv amarṣitāḥ<BR>
07,140.004c	yathāśakti yathotsāhaṃ yathāsattvaṃ ca saṃyuge<BR>
07,140.005a	kṛtavarmā ca hārdikyo yudhiṣṭhiram upādravat<BR>
07,140.005c	droṇaṃ prati jighāṃsantaṃ matto mattam iva dvipam<BR>
07,140.005d*1174_01	dhṛṣṭadyumno mahārāja droṇam evānvapadyata<BR>
07,140.006a	śaineyaṃ śaravarṣāṇi vikirantaṃ samantataḥ<BR>
07,140.006c	abhyayāt kauravo rājan bhūriḥ saṃgrāmamūrdhani<BR>
07,140.007a	sahadevam athāyāntaṃ droṇaprepsuṃ mahāratham<BR>
07,140.007c	karṇo vaikartano rājan vārayām āsa pāṇḍavam<BR>
07,140.008a	bhīmasenam athāyāntaṃ vyāditāsyam ivāntakam<BR>
07,140.008c	svayaṃ duryodhano yuddhe pratīpaṃ mṛtyum āvrajat<BR>
07,140.009a	nakulaṃ ca yudhāṃ śreṣṭhaṃ sarvayuddhaviśāradam<BR>
07,140.009c	śakuniḥ saubalo rājan vārayām āsa satvaraḥ<BR>
07,140.010a	śikhaṇḍinam athāyāntaṃ rathena rathināṃ varam<BR>
07,140.010c	kṛpo śāradvato rājan vārayām āsa saṃyuge<BR>
07,140.011a	prativindhyam athāyāntaṃ mayūrasadṛśair hayaiḥ<BR>
07,140.011c	duḥśāsano mahārāja yatto yattam avārayat<BR>
07,140.012a	bhaimasenim athāyāntaṃ māyāśataviśāradam<BR>
07,140.012c	aśvatthāmā pitur mānaṃ kurvāṇaḥ pratyaṣedhayat<BR>
07,140.013a	drupadaṃ vṛṣasenas tu sasainyaṃ sapadānugam<BR>
07,140.013c	vārayām āsa samare droṇaprepsuṃ mahāratham<BR>
07,140.014a	virāṭaṃ drutam āyāntaṃ droṇasya nidhanaṃ prati<BR>
07,140.014c	madrarājaḥ susaṃkruddho vārayām āsa bhārata<BR>
07,140.015a	śatānīkam athāyāntaṃ nākuliṃ rabhasaṃ raṇe<BR>
07,140.015c	citraseno rurodhāśu śarair droṇavadhepsayā<BR>
07,140.016a	arjunaṃ ca yudhāṃ śreṣṭhaṃ prādravantaṃ mahāratham<BR>
07,140.016c	alambuso mahārāja rākṣasendro nyavārayat<BR>
07,140.017a	tathā droṇaṃ maheṣvāsaṃ nighnantaṃ śātravān raṇe<BR>
07,140.017c	dhṛṣṭadyumno 'tha pāñcālyo hṛṣṭarūpam avārayat<BR>
07,140.018a	tathānyān pāṇḍuputrāṇāṃ samāyātān mahārathān<BR>
07,140.018c	tāvakā rathino rājan vārayām āsur ojasā<BR>
07,140.019a	gajārohā gajais tūrṇaṃ saṃnipatya mahāmṛdhe<BR>
07,140.019c	yodhayantaḥ sma dṛśyante śataśo 'tha sahasraśaḥ<BR>
07,140.020a	niśīthe turagā rājann ādravantaḥ parasparam<BR>
07,140.020c	samadṛśyanta vegena pakṣavanta ivādrayaḥ<BR>
07,140.021a	sādinaḥ sādibhiḥ sārdhaṃ prāsaśaktyṛṣṭipāṇayaḥ<BR>
07,140.021c	samāgacchan mahārāja vinadantaḥ pṛthak pṛthak<BR>
07,140.022a	narās tu bahavas tatra samājagmuḥ parasparam<BR>
07,140.022c	gadābhir musalaiś caiva nānāśastraiś ca saṃghaśaḥ<BR>
07,140.023a	kṛtavarmā tu hārdikyo dharmaputraṃ yudhiṣṭhiram<BR>
07,140.023c	vārayām āsa saṃkruddho velevodvṛttam arṇavam<BR>
07,140.024a	yudhiṣṭhiras tu hārdikyaṃ viddhvā pañcabhir āśugaiḥ<BR>
07,140.024c	punar vivyādha viṃśatyā tiṣṭha tiṣṭheti cābravīt<BR>
07,140.025a	kṛtavarmā tu saṃkruddho dharmaputrasya māriṣa<BR>
07,140.025c	dhanuś ciccheda bhallena taṃ ca vivyādha saptabhiḥ<BR>
07,140.026a	athānyad dhanur ādāya dharmaputro yudhiṣṭhiraḥ<BR>
07,140.026c	hārdikyaṃ daśabhir bāṇair bāhvor urasi cārpayat<BR>
07,140.027a	mādhavas tu raṇe viddho dharmaputreṇa māriṣa<BR>
07,140.027c	prākampata ca roṣeṇa saptabhiś cārdayac charaiḥ<BR>
07,140.028a	tasya pārtho dhanuś chittvā hastāvāpaṃ nikṛtya ca<BR>
07,140.028c	prāhiṇon niśitān bāṇān pañca rājañ śilāśitān<BR>
07,140.029a	te tasya kavacaṃ bhittvā hemacitraṃ mahādhanam<BR>
07,140.029c	prāviśan dharaṇīm ugrā valmīkam iva pannagāḥ<BR>
07,140.030a	akṣṇor nimeṣamātreṇa so 'nyad ādāya kārmukam<BR>
07,140.030c	vivyādha pāṇḍavaṃ ṣaṣṭyā sūtaṃ ca navabhiḥ śaraiḥ<BR>
07,140.031a	tasya śaktim ameyātmā pāṇḍavo bhujagopamām<BR>
07,140.031c	cikṣepa bharataśreṣṭha rathe nyasya mahad dhanuḥ<BR>
07,140.032a	sā hemacitrā mahatī pāṇḍavena praveritā<BR>
07,140.032c	nirbhidya dakṣiṇaṃ bāhuṃ prāviśad dharaṇītalam<BR>
07,140.033a	etasminn eva kāle tu gṛhya pārthaḥ punar dhanuḥ<BR>
07,140.033c	hārdikyaṃ chādayām āsa śaraiḥ saṃnataparvabhiḥ<BR>
07,140.034a	tatas tu samare śūro vṛṣṇīnāṃ pravaro rathī<BR>
07,140.034c	vyaśvasūtarathaṃ cakre nimeṣārdhād yudhiṣṭhiram<BR>
07,140.035a	tatas tu pāṇḍavo jyeṣṭhaḥ khaḍgacarma samādade<BR>
07,140.035c	tad asya niśitair bāṇair vyadhaman mādhavo raṇe<BR>
07,140.036a	tomaraṃ tu tato gṛhya svarṇadaṇḍaṃ durāsadam<BR>
07,140.036c	preṣayat samare tūrṇaṃ hārdikyasya yudhiṣṭhiraḥ<BR>
07,140.037a	tam āpatantaṃ sahasā dharmarājabhujacyutam<BR>
07,140.037c	dvidhā ciccheda hārdikyaḥ kṛtahastaḥ smayann iva<BR>
07,140.038a	tataḥ śaraśatenājau dharmaputram avākirat<BR>
07,140.038c	kavacaṃ cāsya saṃkruddhaḥ śarais tīkṣṇair adārayat<BR>
07,140.039a	hārdikyaśarasaṃchinnaṃ kavacaṃ tan mahātmanaḥ<BR>
07,140.039c	vyaśīryata raṇe rājaṃs tārājālam ivāmbarāt<BR>
07,140.040a	sa chinnadhanvā virathaḥ śīrṇavarmā śarārditaḥ<BR>
07,140.040c	apāyāsīd raṇāt tūrṇaṃ dharmaputro yudhiṣṭhiraḥ<BR>
07,140.041a	kṛtavarmā tu nirjitya dharmaputraṃ yudhiṣṭhiram<BR>
07,140.041c	punar droṇasya jugupe cakram eva mahābalaḥ<BR>
07,141.001	saṃjaya uvāca<BR>
07,141.001a	bhūris tu samare rājañ śaineyaṃ rathināṃ varam<BR>
07,141.001c	āpatantam apāsedhat prapānād iva kuñjaram<BR>
07,141.002a	athainaṃ sātyakiḥ kruddhaḥ pañcabhir niśitaiḥ śaraiḥ<BR>
07,141.002c	vivyādha hṛdaye tūrṇaṃ prāsravat tasya śoṇitam<BR>
07,141.003a	tathaiva kauravo yuddhe śaineyaṃ yuddhadurmadam<BR>
07,141.003c	daśabhir viśikhais tīkṣṇair avidhyata bhujāntare<BR>
07,141.004a	tāv anyonyaṃ mahārāja tatakṣāte śarair bhṛśam<BR>
07,141.004c	krodhasaṃraktanayanau krodhād visphārya kārmuke<BR>
07,141.005a	tayor āsīn mahārāja śastravṛṣṭiḥ sudāruṇā<BR>
07,141.005c	kruddhayoḥ sāyakamucor yamāntakanikāśayoḥ<BR>
07,141.006a	tāv anyonyaṃ śarai rājan pracchādya samare sthitau<BR>
07,141.006c	muhūrtaṃ caiva tad yuddhaṃ samarūpam ivābhavat<BR>
07,141.007a	tataḥ kruddho mahārāja śaineyaḥ prahasann iva<BR>
07,141.007c	dhanuś ciccheda samare kauravyasya mahātmanaḥ<BR>
07,141.008a	athainaṃ chinnadhanvānaṃ navabhir niśitaiḥ śaraiḥ<BR>
07,141.008c	vivyādha hṛdaye tūrṇaṃ tiṣṭha tiṣṭheti cābravīt<BR>
07,141.009a	so 'tividdho balavatā śatruṇā śatrutāpanaḥ<BR>
07,141.009c	dhanur anyat samādāya sātvataṃ pratyavidhyata<BR>
07,141.010a	sa viddhvā sātvataṃ bāṇais tribhir eva viśāṃ pate<BR>
07,141.010c	dhanuś ciccheda bhallena sutīkṣṇena hasann iva<BR>
07,141.011a	chinnadhanvā mahārāja sātyakiḥ krodhamūrchitaḥ<BR>
07,141.011c	prajahāra mahāvegāṃ śaktiṃ tasya mahorasi<BR>
07,141.012a	sa tu śaktyā vibhinnāṅgo nipapāta rathottamāt<BR>
07,141.012c	lohitāṅga ivākāśād dīptaraśmir yadṛcchayā<BR>
07,141.013a	taṃ tu dṛṣṭvā hataṃ śūram aśvatthāmā mahārathaḥ<BR>
07,141.013c	abhyadhāvata vegena śaineyaṃ prati saṃyuge<BR>
07,141.013d*1175_01	tiṣṭha tiṣṭheti cābhāṣya śaineyaṃ sa narādhipa<BR>
07,141.013e	abhyavarṣac charaugheṇa meruṃ vṛṣṭyā yathāmbudaḥ<BR>
07,141.014a	tam āpatantaṃ saṃrabdhaṃ śaineyasya rathaṃ prati<BR>
07,141.014c	ghaṭotkaco 'bravīd rājan nādaṃ muktvā mahārathaḥ<BR>
07,141.015a	tiṣṭha tiṣṭha na me jīvan droṇaputra gamiṣyasi<BR>
07,141.015c	eṣa tvādya haniṣyāmi mahiṣaṃ skandarāḍ iva<BR>
07,141.015e	yuddhaśraddhām ahaṃ te 'dya vineṣyāmi raṇājire<BR>
07,141.016a	ity uktvā roṣatāmrākṣo rākṣasaḥ paravīrahā<BR>
07,141.016c	drauṇim abhyadravat kruddho gajendram iva kesarī<BR>
07,141.017a	rathākṣamātrair iṣubhir abhyavarṣad ghaṭotkacaḥ<BR>
07,141.017c	rathinām ṛṣabhaṃ drauṇiṃ dhārābhir iva toyadaḥ<BR>
07,141.018a	śaravṛṣṭiṃ tu tāṃ prāptāṃ śarair āśīviṣopamaiḥ<BR>
07,141.018c	śātayām āsa samare tarasā drauṇir utsmayan<BR>
07,141.019a	tataḥ śaraśatais tīkṣṇair marmabhedibhir āśugaiḥ<BR>
07,141.019c	samācinod rākṣasendraṃ ghaṭotkacam ariṃdama<BR>
07,141.020a	sa śarair ācitas tena rākṣaso raṇamūrdhani<BR>
07,141.020c	vyakāśata mahārāja śvāvic chalalito yathā<BR>
07,141.021a	tataḥ krodhasamāviṣṭo bhaimaseniḥ pratāpavān<BR>
07,141.021c	śarair avacakartograir drauṇiṃ vajrāśanisvanaiḥ<BR>
07,141.022a	kṣuraprair ardhacandraiś ca nārācaiḥ saśilīmukhaiḥ<BR>
07,141.022c	varāhakarṇair nālīkais tīkṣṇaiś cāpi vikarṇibhiḥ<BR>
07,141.023a	tāṃ śastravṛṣṭim atulāṃ vajrāśanisamasvanām<BR>
07,141.023c	patantīm upari kruddho drauṇir avyathitendriyaḥ<BR>
07,141.024a	suduḥsahāṃ śarair ghorair divyāstrapratimantritaiḥ<BR>
07,141.024c	vyadhamat sa mahātejā mahābhrāṇīva mārutaḥ<BR>
07,141.025a	tato 'ntarikṣe bāṇānāṃ saṃgrāmo 'nya ivābhavat<BR>
07,141.025c	ghorarūpo mahārāja yodhānāṃ harṣavardhanaḥ<BR>
07,141.026a	tato 'strasaṃgharṣakṛtair visphuliṅgaiḥ samantataḥ<BR>
07,141.026c	babhau niśāmukhe vyoma khadyotair iva saṃvṛtam<BR>
07,141.027a	sa mārgaṇagaṇair drauṇir diśaḥ pracchādya sarvataḥ<BR>
07,141.027c	priyārthaṃ tava putrāṇāṃ rākṣasaṃ samavākirat<BR>
07,141.028a	tataḥ pravavṛte yuddhaṃ drauṇirākṣasayor mṛdhe<BR>
07,141.028c	vigāḍhe rajanīmadhye śakraprahrādayor iva<BR>
07,141.029a	tato ghaṭotkaco bāṇair daśabhir drauṇim āhave<BR>
07,141.029c	jaghānorasi saṃkruddhaḥ kālajvalanasaṃnibhaiḥ<BR>
07,141.030a	sa tair abhyāyatair viddho rākṣasena mahābalaḥ<BR>
07,141.030c	cacāla samare drauṇir vātanunna iva drumaḥ<BR>
07,141.030e	sa moham anusaṃprāpto dhvajayaṣṭiṃ samāśritaḥ<BR>
07,141.031a	tato hāhākṛtaṃ sainyaṃ tava sarvaṃ janādhipa<BR>
07,141.031c	hataṃ sma menire sarve tāvakās taṃ viśāṃ pate<BR>
07,141.032a	taṃ tu dṛṣṭvā tathāvastham aśvatthāmānam āhave<BR>
07,141.032c	pāñcālāḥ sṛñjayāś caiva siṃhanādaṃ pracakrire<BR>
07,141.033a	pratilabhya tataḥ saṃjñām aśvatthāmā mahābalaḥ<BR>
07,141.033c	dhanuḥ prapīḍya vāmena kareṇāmitrakarśanaḥ<BR>
07,141.034a	mumocākarṇapūrṇena dhanuṣā śaram uttamam<BR>
07,141.034c	yamadaṇḍopamaṃ ghoram uddiśyāśu ghaṭotkacam<BR>
07,141.035a	sa bhittvā hṛdayaṃ tasya rākṣasasya śarottamaḥ<BR>
07,141.035c	viveśa vasudhām ugraḥ supuṅkhaḥ pṛthivīpate<BR>
07,141.036a	so 'tividdho mahārāja rathopastha upāviśat<BR>
07,141.036c	rākṣasendraḥ subalavān drauṇinā raṇamāninā<BR>
07,141.037a	dṛṣṭvā vimūḍhaṃ haiḍimbaṃ sārathis taṃ raṇājirāt<BR>
07,141.037c	drauṇeḥ sakāśāt saṃbhrāntas tv apaninye tvarānvitaḥ<BR>
07,141.038a	tathā tu samare viddhvā rākṣasendraṃ ghaṭotkacam<BR>
07,141.038c	nanāda sumahānādaṃ droṇaputro mahābalaḥ<BR>
07,141.039a	pūjitas tava putraiś ca sarvayodhaiś ca bhārata<BR>
07,141.039c	vapuṣā pratijajvāla madhyāhna iva bhāskaraḥ<BR>
07,141.040a	bhīmasenaṃ tu yudhyantaṃ bhāradvājarathaṃ prati<BR>
07,141.040c	svayaṃ duryodhano rājā pratyavidhyac chitaiḥ śaraiḥ<BR>
07,141.041a	taṃ bhīmaseno navabhiḥ śarair vivyādha māriṣa<BR>
07,141.041c	duryodhano 'pi viṃśatyā śarāṇāṃ pratyavidhyata<BR>
07,141.042a	tau sāyakair avacchannāv adṛśyetāṃ raṇājire<BR>
07,141.042c	meghajālasamācchannau nabhasīvendubhāskarau<BR>
07,141.043a	atha duryodhano rājā bhīmaṃ vivyādha patribhiḥ<BR>
07,141.043c	pañcabhir bharataśreṣṭha tiṣṭha tiṣṭheti cābravīt<BR>
07,141.044a	tasya bhīmo dhanuś chittvā dhvajaṃ ca navabhiḥ śaraiḥ<BR>
07,141.044c	vivyādha kauravaśreṣṭhaṃ navatyā nataparvaṇām<BR>
07,141.045a	tato duryodhanaḥ kruddho bhīmasenasya māriṣa<BR>
07,141.045a*1176_01	**** **** dhanur anyan mahattaram<BR>
07,141.045a*1176_02	gṛhītvā bharataśreṣṭho<BR>
07,141.045c	cikṣepa sa śarān rājan paśyatāṃ sarvadhanvinām<BR>
07,141.046a	tān nihatya śarān bhīmo duryodhanadhanuścyutān<BR>
07,141.046c	kauravaṃ pañcaviṃśatyā kṣudrakāṇāṃ samārpayat<BR>
07,141.047a	duryodhanas tu saṃkruddho bhīmasenasya māriṣa<BR>
07,141.047c	kṣurapreṇa dhanuś chittvā daśabhiḥ pratyavidhyata<BR>
07,141.048a	athānyad dhanur ādāya bhīmaseno mahābalaḥ<BR>
07,141.048c	vivyādha nṛpatiṃ tūrṇaṃ saptabhir niśitaiḥ śaraiḥ<BR>
07,141.049a	tad apy asya dhanuḥ kṣipraṃ ciccheda laghuhastavat<BR>
07,141.049c	dvitīyaṃ ca tṛtīyaṃ ca caturthaṃ pañcamaṃ tathā<BR>
07,141.050a	āttam āttaṃ mahārāja bhīmasya dhanur ācchinat<BR>
07,141.050c	tava putro mahārāja jitakāśī madotkaṭaḥ<BR>
07,141.051a	sa tadā chidyamāneṣu kārmukeṣu punaḥ punaḥ<BR>
07,141.051c	śaktiṃ cikṣepa samare sarvapāraśavīṃ śubhām<BR>
07,141.051d*1177_01	mṛtyor iva svasāraṃ hi dīptāṃ ketuśikhām iva<BR>
07,141.051d*1177_02	sīmantam iva kurvantīṃ nabhaso 'gnisamaprabhām<BR>
07,141.052a	aprāptām eva tāṃ śaktiṃ tridhā ciccheda kauravaḥ<BR>
07,141.052c	paśyataḥ sarvalokasya bhīmasya ca mahātmanaḥ<BR>
07,141.053a	tato bhīmo mahārāja gadāṃ gurvīṃ mahāprabhām<BR>
07,141.053c	cikṣepāvidhya vegena duryodhanarathaṃ prati<BR>
07,141.054a	tataḥ sā sahasā vāhāṃs tava putrasya saṃyuge<BR>
07,141.054c	sārathiṃ ca gadā gurvī mamarda bharatarṣabha<BR>
07,141.055a	putras tu tava rājendra rathād dhemapariṣkṛtāt<BR>
07,141.055c	āplutaḥ sahasā yānaṃ nandakasya mahātmanaḥ<BR>
07,141.056a	tato bhīmo hataṃ matvā tava putraṃ mahāratham<BR>
07,141.056c	siṃhanādaṃ mahac cakre tarjayann iva kauravān<BR>
07,141.057a	tāvakāḥ sainikāś cāpi menire nihataṃ nṛpam<BR>
07,141.057c	tato vicukruśuḥ sarve hā heti ca samantataḥ<BR>
07,141.058a	teṣāṃ tu ninadaṃ śrutvā trastānāṃ sarvayodhinām<BR>
07,141.058c	bhīmasenasya nādaṃ ca śrutvā rājan mahātmanaḥ<BR>
07,141.059a	tato yudhiṣṭhiro rājā hataṃ matvā suyodhanam<BR>
07,141.059c	abhyavartata vegena yatra pārtho vṛkodaraḥ<BR>
07,141.060a	pāñcālāḥ kekayā matsyāḥ sṛñjayāś ca viśāṃ pate<BR>
07,141.060c	sarvodyogenābhijagmur droṇam eva yuyutsayā<BR>
07,141.061a	tatrāsīt sumahad yuddhaṃ droṇasyātha paraiḥ saha<BR>
07,141.061c	ghore tamasi magnānāṃ nighnatām itaretaram<BR>
07,142.001	saṃjaya uvāca<BR>
07,142.001a	sahadevam athāyāntaṃ droṇaprepsuṃ viśāṃ pate<BR>
07,142.001c	karṇo vaikartano yuddhe vārayām āsa bhārata<BR>
07,142.002a	sahadevas tu rādheyaṃ viddhvā navabhir āśugaiḥ<BR>
07,142.002c	punar vivyādha daśabhir niśitair nataparvabhiḥ<BR>
07,142.003a	taṃ karṇaḥ prativivyādha śatena nataparvaṇām<BR>
07,142.003c	sajyaṃ cāsya dhanuḥ śīghraṃ ciccheda laghuhastavat<BR>
07,142.004a	tato 'nyad dhanur ādāya mādrīputraḥ pratāpavān<BR>
07,142.004c	karṇaṃ vivyādha viṃśatyā tad adbhutam ivābhavat<BR>
07,142.005a	tasya karṇo hayān hatvā śaraiḥ saṃnataparvabhiḥ<BR>
07,142.005c	sārathiṃ cāsya bhallena drutaṃ ninye yamakṣayam<BR>
07,142.006a	virathaḥ sahadevas tu khaḍgaṃ carma samādade<BR>
07,142.006c	tad apy asya śaraiḥ karṇo vyadhamat prahasann iva<BR>
07,142.007a	tato gurvīṃ mahāghorāṃ hemacitrāṃ mahāgadām<BR>
07,142.007c	preṣayām āsa samare vaikartanarathaṃ prati<BR>
07,142.008a	tām āpatantīṃ sahasā sahadevapraveritām<BR>
07,142.008c	vyaṣṭambhayac charaiḥ karṇo bhūmau cainām apātayat<BR>
07,142.009a	gadāṃ vinihatāṃ dṛṣṭvā sahadevas tvarānvitaḥ<BR>
07,142.009c	śaktiṃ cikṣepa karṇāya tām apy asyācchinac charaiḥ<BR>
07,142.010a	sasaṃbhramas tatas tūrṇam avaplutya rathottamāt<BR>
07,142.010c	sahadevo mahārāja dṛṣṭvā karṇaṃ vyavasthitam<BR>
07,142.010e	rathacakraṃ tato gṛhya mumocādhirathiṃ prati<BR>
07,142.011a	tam āpatantaṃ sahasā kālacakram ivodyatam<BR>
07,142.011c	śarair anekasāhasrair acchinat sūtanandanaḥ<BR>
07,142.012a	tasmiṃs tu vitathe cakre kṛte tena mahātmanā<BR>
07,142.012b*1178_01	īṣādaṇḍakayoktrāṃś ca yugāni vividhāni ca<BR>
07,142.012b*1178_02	hastyaṅgāni tathāśvāṃś ca mṛtāṃś ca puruṣān bahūn<BR>
07,142.012b*1178_03	cikṣepa karṇam uddiśya karṇas tān vyadhamac charaiḥ<BR>
07,142.012b*1178_04	sa nirāyudham ātmānaṃ jñātvā mādravatīsutaḥ<BR>
07,142.012c	vāryamāṇaś ca viśikhaiḥ sahadevo raṇaṃ jahau<BR>
07,142.013a	tam abhidrutya rādheyo muhūrtād bharatarṣabha<BR>
07,142.013c	abravīt prahasan vākyaṃ sahadevaṃ viśāṃ pate<BR>
07,142.014a	mā yudhyasva raṇe vīra viśiṣṭai rathibhiḥ saha<BR>
07,142.014c	sadṛśair yudhya mādreya vaco me mā viśaṅkithāḥ<BR>
07,142.015a	athainaṃ dhanuṣo 'greṇa tudan bhūyo 'bravīd vacaḥ<BR>
07,142.015c	eṣo 'rjuno raṇe yatto yudhyate kurubhiḥ saha<BR>
07,142.015e	tatra gacchasva mādreya gṛhaṃ vā yadi manyase<BR>
07,142.016a	evam uktvā tu taṃ karṇo rathena rathināṃ varaḥ<BR>
07,142.016c	prāyāt pāñcālapāṇḍūnāṃ sainyāni prahasann iva<BR>
07,142.017a	vadhaprāptaṃ tu mādreyaṃ nāvadhīt samare 'rihā<BR>
07,142.017c	kuntyāḥ smṛtvā vaco rājan satyasaṃdho mahārathaḥ<BR>
07,142.018a	sahadevas tato rājan vimanāḥ śarapīḍitaḥ<BR>
07,142.018c	karṇavākśalyataptaś ca jīvitān niravidyata<BR>
07,142.019a	āruroha rathaṃ cāpi pāñcālyasya mahātmanaḥ<BR>
07,142.019c	janamejayasya samare tvarāyukto mahārathaḥ<BR>
07,142.020a	virāṭaṃ sahasenaṃ tu droṇārthe drutam āgatam<BR>
07,142.020c	madrarājaḥ śaraugheṇa chādayām āsa dhanvinam<BR>
07,142.021a	tayoḥ samabhavad yuddhaṃ samare dṛḍhadhanvinoḥ<BR>
07,142.021c	yādṛśaṃ hy abhavad rājañ jambhavāsavayoḥ purā<BR>
07,142.022a	madrarājo mahārāja virāṭaṃ vāhinīpatim<BR>
07,142.022c	ājaghne tvaritaṃ tīkṣṇaiḥ śatena nataparvaṇām<BR>
07,142.023a	prativivyādha taṃ rājā navabhir niśitaiḥ śaraiḥ<BR>
07,142.023c	punaś caiva trisaptatyā bhūyaś caiva śatena ha<BR>
07,142.024a	tasya madrādhipo hatvā caturo rathavājinaḥ<BR>
07,142.024c	sūtaṃ dhvajaṃ ca samare rathopasthād apātayat<BR>
07,142.025a	hatāśvāt tu rathāt tūrṇam avaplutya mahārathaḥ<BR>
07,142.025c	tasthau visphārayaṃś cāpaṃ vimuñcaṃś ca śitāñ śarān<BR>
07,142.026a	śatānīkas tato dṛṣṭvā bhrātaraṃ hatavāhanam<BR>
07,142.026c	rathenābhyapatat tūrṇaṃ sarvalokasya paśyataḥ<BR>
07,142.027a	śatānīkam athāyāntaṃ madrarājo mahāmṛdhe<BR>
07,142.027c	viśikhair bahubhir viddhvā tato ninye yamakṣayam<BR>
07,142.028a	tasmiṃs tu nihate vīre virāṭo rathasattamaḥ<BR>
07,142.028c	āruroha rathaṃ tūrṇaṃ tam eva dhvajamālinam<BR>
07,142.029a	tato visphārya nayane krodhād dviguṇavikramaḥ<BR>
07,142.029c	madrarājarathaṃ tūrṇaṃ chādayām āsa patribhiḥ<BR>
07,142.030a	tato madrādhipaḥ kruddhaḥ śatena nataparvaṇām<BR>
07,142.030c	ājaghānorasi dṛḍhaṃ virāṭaṃ vāhinīpatim<BR>
07,142.031a	so 'tividdho mahārāja rathopastha upāviśat<BR>
07,142.031c	kaśmalaṃ cāviśat tīvraṃ virāṭo bharatarṣabha<BR>
07,142.031e	sārathis tam apovāha samare śaravikṣatam<BR>
07,142.032a	tataḥ sā mahatī senā prādravan niśi bhārata<BR>
07,142.032c	vadhyamānā śaraśataiḥ śalyenāhavaśobhinā<BR>
07,142.033a	tāṃ dṛṣṭvā vidrutāṃ senāṃ vāsudevadhanaṃjayau<BR>
07,142.033c	prāyātāṃ tatra rājendra yatra śalyo vyavasthitaḥ<BR>
07,142.034a	tau tu pratyudyayau rājan rākṣasendro hy alambusaḥ<BR>
07,142.034c	aṣṭacakrasamāyuktam āsthāya pravaraṃ ratham<BR>
07,142.035a	turaṃgamamukhair yuktaṃ piśācair ghoradarśanaiḥ<BR>
07,142.035c	lohitārdrapatākaṃ taṃ raktamālyavibhūṣitam<BR>
07,142.035e	kārṣṇāyasamayaṃ ghoram ṛkṣacarmāvṛtaṃ mahat<BR>
07,142.036a	raudreṇa citrapakṣeṇa vivṛtākṣeṇa kūjatā<BR>
07,142.036c	dhvajenocchritatuṇḍena gṛdhrarājena rājatā<BR>
07,142.037a	sa babhau rākṣaso rājan bhinnāñjanacayopamaḥ<BR>
07,142.037c	rurodhārjunam āyāntaṃ prabhañjanam ivādrirāṭ<BR>
07,142.037e	kiran bāṇagaṇān rājañ śataśo 'rjunamūrdhani<BR>
07,142.038a	atitīvram abhūd yuddhaṃ nararākṣasayor mṛdhe<BR>
07,142.038b*1179_01	gṛdhrakākabalolūkakaṅkagomāyuharṣaṇam<BR>
07,142.038c	draṣṭṝṇāṃ prītijananaṃ sarveṣāṃ bharatarṣabha<BR>
07,142.038d*1180_01	tau pragṛhya mahāvegau dhanuṣī bhīmanisvane<BR>
07,142.038d*1180_02	pracchādayetām anyonyaṃ tatakṣantau maheṣubhiḥ<BR>
07,142.038d*1180_03	tatrāsīt suciraṃ kālaṃ yuddhaṃ samam ivābhavat<BR>
07,142.038d*1180_04	tataḥ pārtho maheṣvāso divyaṃ viṣphārayan dhanuḥ<BR>
07,142.038d*1180_05	āpūrayan diśo bāṇair jyākṣepeṇa vinādayan<BR>
07,142.039a	tam arjunaḥ śatenaiva patriṇām abhyatāḍayat<BR>
07,142.039c	navabhiś ca śitair bāṇaiś ciccheda dhvajam ucchritam<BR>
07,142.040a	sārathiṃ ca tribhir bāṇais tribhir eva triveṇukam<BR>
07,142.040c	dhanur ekena ciccheda caturbhiś caturo hayān<BR>
07,142.040e	virathasyodyataṃ khaḍgaṃ śareṇāsya dvidhācchinat<BR>
07,142.041a	athainaṃ niśitair bāṇaiś caturbhir bharatarṣabha<BR>
07,142.041c	pārtho 'rdayad rākṣasendraṃ sa viddhaḥ prādravad bhayāt<BR>
07,142.042a	taṃ vijityārjunas tūrṇaṃ droṇāntikam upāyayau<BR>
07,142.042c	kirañ śaragaṇān rājan naravāraṇavājiṣu<BR>
07,142.043a	vadhyamānā mahārāja pāṇḍavena yaśasvinā<BR>
07,142.043c	sainikā nyapatann urvyāṃ vātanunnā iva drumāḥ<BR>
07,142.044a	teṣu tūtsādyamāneṣu phalgunena mahātmanā<BR>
07,142.044c	saṃprādravad balaṃ sarvaṃ putrāṇāṃ te viśāṃ pate<BR>
07,143.001	saṃjaya uvāca<BR>
07,143.001a	śatānīkaṃ śarais tūrṇaṃ nirdahantaṃ camūṃ tava<BR>
07,143.001c	citrasenas tava suto vārayām āsa bhārata<BR>
07,143.002a	nākuliś citrasenaṃ tu nārācenārdayad bhṛśam<BR>
07,143.002c	sa ca taṃ prativivyādha daśabhir niśitaiḥ śaraiḥ<BR>
07,143.003a	citraseno mahārāja śatānīkaṃ punar yudhi<BR>
07,143.003c	navabhir niśitair bāṇair ājaghāna stanāntare<BR>
07,143.004a	nākulis tasya viśikhair varma saṃnataparvabhiḥ<BR>
07,143.004c	gātrāt saṃcyāvayām āsa tad adbhutam ivābhavat<BR>
07,143.005a	so 'petavarmā putras te virarāja bhṛśaṃ nṛpa<BR>
07,143.005c	utsṛjya kāle rājendra nirmokam iva pannagaḥ<BR>
07,143.006a	tato 'sya niśitair bāṇair dhvajaṃ ciccheda nākuliḥ<BR>
07,143.006c	dhanuś caiva mahārāja yatamānasya saṃyuge<BR>
07,143.007a	sa chinnadhanvā samare vivarmā ca mahārathaḥ<BR>
07,143.007c	dhanur anyan mahārāja jagrāhārividāraṇam<BR>
07,143.008a	tatas tūrṇaṃ citraseno nākuliṃ navabhiḥ śaraiḥ<BR>
07,143.008c	vivyādha samare kruddho bharatānāṃ mahārathaḥ<BR>
07,143.009a	śatānīko 'tha saṃkruddhaś citrasenasya māriṣa<BR>
07,143.009c	jaghāna caturo vāhān sārathiṃ ca narottamaḥ<BR>
07,143.010a	avaplutya rathāt tasmāc citraseno mahārathaḥ<BR>
07,143.010c	nākuliṃ pañcaviṃśatyā śarāṇām ārdayad balī<BR>
07,143.011a	tasya tat kurvataḥ karma nakulasya suto raṇe<BR>
07,143.011c	ardhacandreṇa ciccheda cāpaṃ ratnavibhūṣitam<BR>
07,143.012a	sa chinnadhanvā viratho hatāśvo hatasārathiḥ<BR>
07,143.012c	āruroha rathaṃ tūrṇaṃ hārdikyasya mahātmanaḥ<BR>
07,143.013a	drupadaṃ tu sahānīkaṃ droṇaprepsuṃ mahāratham<BR>
07,143.013c	vṛṣaseno 'bhyayāt tūrṇaṃ kirañ śaraśatais tadā<BR>
07,143.014a	yajñasenas tu samare karṇaputraṃ mahāratham<BR>
07,143.014c	ṣaṣṭyā śarāṇāṃ vivyādha bāhvor urasi cānagha<BR>
07,143.015a	vṛṣasenas tu saṃkruddho yajñasenaṃ rathe sthitam<BR>
07,143.015c	bahubhiḥ sāyakais tīkṣṇair ājaghāna stanāntare<BR>
07,143.016a	tāv ubhau śaranunnāṅgau śarakaṇṭakinau raṇe<BR>
07,143.016c	vyabhrājetāṃ mahārāja śvāvidhau śalalair iva<BR>
07,143.017a	rukmapuṅkhair ajihmāgraiḥ śaraiś chinnatanucchadau<BR>
07,143.017c	rudhiraughapariklinnau vyabhrājetāṃ mahāmṛdhe<BR>
07,143.018a	tapanīyanibhau citrau kalpavṛkṣāv ivādbhutau<BR>
07,143.018c	kiṃśukāv iva cotphullau vyakāśetāṃ raṇājire<BR>
07,143.019a	vṛṣasenas tato rājan navabhir drupadaṃ śaraiḥ<BR>
07,143.019c	viddhvā vivyādha saptatyā punaś cānyais tribhiḥ śaraiḥ<BR>
07,143.019d*1181_01	vṛṣasenaśarair nunno vyapayāsīn mahīpatiḥ<BR>
07,143.020a	tataḥ śarasahasrāṇi vimuñcan vibabhau tadā<BR>
07,143.020c	karṇaputro mahārāja varṣamāṇa ivāmbudaḥ<BR>
07,143.020d*1182_01	drupadas tu tataḥ kruddho vṛṣasenasya kārmukam<BR>
07,143.020d*1182_02	dvidhā ciccheda bhallena pītena niśitena ca<BR>
07,143.020d*1182_03	so 'nyat kārmukam ādāya rukmabaddhaṃ navaṃ dṛḍham<BR>
07,143.020d*1182_04	tūṇād ākṛṣya vimalaṃ bhallaṃ pītaṃ śitaṃ dṛḍham<BR>
07,143.020d*1182_05	kārmuke yojayitvā taṃ drupadaṃ saṃnirīkṣya ca<BR>
07,143.020d*1182_06	ākarṇapūrṇaṃ mumuce trāsayan sarvasomakān<BR>
07,143.020d*1182_07	hṛdayaṃ tasya bhittvā ca jagāma vasudhātalam<BR>
07,143.020d*1182_08	kaśmalaṃ prāviśad rājā vṛṣasenaśarāhataḥ<BR>
07,143.020d*1182_09	sārathis tam apovāha smaran sārathiceṣṭitam<BR>
07,143.020d*1182_10	tasmin prabhagne rājendra pāñcālānāṃ mahārathe<BR>
07,143.021a	tatas tu drupadānīkaṃ śaraiś chinnatanucchadam<BR>
07,143.021c	saṃprādravad raṇe rājan niśīthe bhairave sati<BR>
07,143.022a	pradīpair hi parityaktair jvaladbhis taiḥ samantataḥ<BR>
07,143.022c	vyarājata mahī rājan vītābhrā dyaur iva grahaiḥ<BR>
07,143.023a	tathāṅgadair nipatitair vyarājata vasuṃdharā<BR>
07,143.023c	prāvṛṭkāle mahārāja vidyudbhir iva toyadaḥ<BR>
07,143.024a	tataḥ karṇasutatrastāḥ somakā vipradudruvuḥ<BR>
07,143.024c	yathendrabhayavitrastā dānavās tārakāmaye<BR>
07,143.025a	tenārdyamānāḥ samare dravamāṇāś ca somakāḥ<BR>
07,143.025c	vyarājanta mahārāja pradīpair avabhāsitāḥ<BR>
07,143.026a	tāṃs tu nirjitya samare karṇaputro vyarocata<BR>
07,143.026c	madhyaṃdinam anuprāpto gharmāṃśur iva bhārata<BR>
07,143.027a	teṣu rājasahasreṣu tāvakeṣu pareṣu ca<BR>
07,143.027c	eka eva jvalaṃs tasthau vṛṣasenaḥ pratāpavān<BR>
07,143.028a	sa vijitya raṇe śūrān somakānāṃ mahārathān<BR>
07,143.028c	jagāma tvaritas tatra yatra rājā yudhiṣṭhiraḥ<BR>
07,143.029a	prativindhyam atha kruddhaṃ pradahantaṃ raṇe ripūn<BR>
07,143.029c	duḥśāsanas tava sutaḥ pratyudgacchan mahārathaḥ<BR>
07,143.030a	tayoḥ samāgamo rājaṃś citrarūpo babhūva ha<BR>
07,143.030c	vyapetajalade vyomni budhabhārgavayor iva<BR>
07,143.031a	prativindhyaṃ tu samare kurvāṇaṃ karma duṣkaram<BR>
07,143.031b*1183_01	apūjayan mahārāja tava sainye mahārathāḥ<BR>
07,143.031c	duḥśāsanas tribhir bāṇair lalāṭe samavidhyata<BR>
07,143.032a	so 'tividdho balavatā putreṇa tava dhanvinā<BR>
07,143.032c	virarāja mahābāhuḥ saśṛṅga iva parvataḥ<BR>
07,143.033a	duḥśāsanaṃ tu samare prativindhyo mahārathaḥ<BR>
07,143.033c	navabhiḥ sāyakair viddhvā punar vivyādha saptabhiḥ<BR>
07,143.034a	tatra bhārata putras te kṛtavān karma duṣkaram<BR>
07,143.034c	prativindhyahayān ugraiḥ pātayām āsa yac charaiḥ<BR>
07,143.035a	sārathiṃ cāsya bhallena dhvajaṃ ca samapātayat<BR>
07,143.035c	rathaṃ ca śataśo rājan vyadhamat tasya dhanvinaḥ<BR>
07,143.036a	patākāś ca sa tūṇīrān raśmīn yoktrāṇi cābhibho<BR>
07,143.036c	ciccheda tilaśaḥ kruddhaḥ śaraiḥ saṃnataparvabhiḥ<BR>
07,143.037a	virathaḥ sa tu dharmātmā dhanuṣpāṇir avasthitaḥ<BR>
07,143.037c	ayodhayat tava sutaṃ kirañ śaraśatān bahūn<BR>
07,143.038a	kṣurapreṇa dhanus tasya ciccheda kṛtahastavat<BR>
07,143.038c	athainaṃ daśabhir bhallaiś chinnadhanvānam ārdayat<BR>
07,143.039a	taṃ dṛṣṭvā virathaṃ tatra bhrātaro 'sya mahārathāḥ<BR>
07,143.039c	anvavartanta vegena mahatyā senayā saha<BR>
07,143.040a	āplutaḥ sa tato yānaṃ sutasomasya bhāsvaram<BR>
07,143.040c	dhanur gṛhya mahārāja vivyādha tanayaṃ tava<BR>
07,143.041a	tatas tu tāvakāḥ sarve parivārya sutaṃ tava<BR>
07,143.041c	abhyavartanta saṃgrāme mahatyā senayā vṛtāḥ<BR>
07,143.042a	tataḥ pravavṛte yuddhaṃ tava teṣāṃ ca bhārata<BR>
07,143.042c	niśīthe dāruṇe kāle yamarāṣṭravivardhanam<BR>
07,144.001	saṃjaya uvāca<BR>
07,144.001a	nakulaṃ rabhasaṃ yuddhe nighnantaṃ vāhinīṃ tava<BR>
07,144.001c	abhyayāt saubalaḥ kruddhas tiṣṭha tiṣṭheti cābravīt<BR>
07,144.002a	kṛtavairau tu tau vīrāv anyonyavadhakāṅkṣiṇau<BR>
07,144.002c	śaraiḥ pūrṇāyatotsṛṣṭair anyonyam abhijaghnatuḥ<BR>
07,144.003a	yathaiva saubalaḥ kṣipraṃ śaravarṣāṇi muñcati<BR>
07,144.003c	tathaiva nakulo rājañ śikṣāṃ saṃdarśayan yudhi<BR>
07,144.004a	tāv ubhau samare śūrau śarakaṇṭakinau tadā<BR>
07,144.004c	vyarājetāṃ mahārāja kaṇṭakair iva śālmalī<BR>
07,144.005a	sujihmaṃ prekṣamāṇau ca rājan vivṛtalocanau<BR>
07,144.005c	krodhasaṃraktanayanau nirdahantau parasparam<BR>
07,144.006a	syālas tu tava saṃkruddho mādrīputraṃ hasann iva<BR>
07,144.006c	karṇinaikena vivyādha hṛdaye niśitena ha<BR>
07,144.007a	nakulas tu bhṛśaṃ viddhaḥ syālena tava dhanvinā<BR>
07,144.007c	niṣasāda rathopasthe kaśmalaṃ cainam āviśat<BR>
07,144.008a	atyantavairiṇaṃ dṛptaṃ dṛṣṭvā śatruṃ tathāgatam<BR>
07,144.008c	nanāda śakunī rājaṃs tapānte jalado yathā<BR>
07,144.009a	pratilabhya tataḥ saṃjñāṃ nakulaḥ pāṇḍunandanaḥ<BR>
07,144.009c	abhyayāt saubalaṃ bhūyo vyāttānana ivāntakaḥ<BR>
07,144.010a	saṃkruddhaḥ śakuniṃ ṣaṣṭyā vivyādha bharatarṣabha<BR>
07,144.010c	punaś caiva śatenaiva nārācānāṃ stanāntare<BR>
07,144.011a	tato 'sya saśaraṃ cāpaṃ muṣṭideśe sa cicchide<BR>
07,144.011c	dhvajaṃ ca tvaritaṃ chittvā rathād bhūmāv apātayat<BR>
07,144.011d*1184_01	viśikhena ca tīkṣṇena pītena niśitena ca<BR>
07,144.011d*1184_02	ūrū nirbhidya caikena nakulaḥ pāṇḍunandanaḥ<BR>
07,144.011d*1184_03	śyenaṃ sapakṣaṃ vyādhena pātayām āsa taṃ tadā<BR>
07,144.012a	so 'tividdho mahārāja rathopastha upāviśat<BR>
07,144.012b*1185_01	dhvajayaṣṭiṃ pariṣvajya kāminīṃ kāmuko yathā<BR>
07,144.012c	taṃ visaṃjñaṃ nipatitaṃ dṛṣṭvā syālaṃ tavānagha<BR>
07,144.012e	apovāha rathenāśu sārathir dhvajinīmukhāt<BR>
07,144.013a	tataḥ saṃcukruśuḥ pārthā ye ca teṣāṃ padānugāḥ<BR>
07,144.013c	nirjitya ca raṇe śatrūn nakulaḥ śatrutāpanaḥ<BR>
07,144.013e	abravīt sārathiṃ kruddho droṇānīkāya māṃ vaha<BR>
07,144.014a	tasya tad vacanaṃ śrutvā mādrīputrasya dhīmataḥ<BR>
07,144.014c	prāyāt tena raṇe rājan yena droṇo 'nvayudhyata<BR>
07,144.015a	śikhaṇḍinaṃ tu samare droṇaprepsuṃ viśāṃ pate<BR>
07,144.015c	kṛpaḥ śāradvato yattaḥ pratyudgacchat suvegitaḥ<BR>
07,144.016a	gautamaṃ drutam āyāntaṃ droṇāntikam ariṃdamam<BR>
07,144.016c	vivyādha navabhir bhallaiḥ śikhaṇḍī prahasann iva<BR>
07,144.017a	tam ācāryo mahārāja viddhvā pañcabhir āśugaiḥ<BR>
07,144.017c	punar vivyādha viṃśatyā putrāṇāṃ priyakṛt tava<BR>
07,144.018a	mahad yuddhaṃ tayor āsīd ghorarūpaṃ viśāṃ pate<BR>
07,144.018c	yathā devāsure yuddhe śambarāmararājayoḥ<BR>
07,144.019a	śarajālāvṛtaṃ vyoma cakratus tau mahārathau<BR>
07,144.019b*1186_01	meghāv iva tapāpāye vīrau samaradurmadau<BR>
07,144.019c	prakṛtyā ghorarūpaṃ tad āsīd ghorataraṃ punaḥ<BR>
07,144.020a	rātriś ca bharataśreṣṭha yodhānāṃ yuddhaśālinām<BR>
07,144.020c	kālarātrinibhā hy āsīd ghorarūpā bhayāvahā<BR>
07,144.021a	śikhaṇḍī tu mahārāja gautamasya mahad dhanuḥ<BR>
07,144.021c	ardhacandreṇa ciccheda sajyaṃ saviśikhaṃ tadā<BR>
07,144.022a	tasya kruddhaḥ kṛpo rājañ śaktiṃ cikṣepa dāruṇām<BR>
07,144.022c	svarṇadaṇḍām akuṇṭhāgrāṃ karmāraparimārjitām<BR>
07,144.023a	tām āpatantīṃ ciccheda śikhaṇḍī bahubhiḥ śaraiḥ<BR>
07,144.023c	sāpatan medinīṃ dīptā bhāsayantī mahāprabhā<BR>
07,144.024a	athānyad dhanur ādāya gautamo rathināṃ varaḥ<BR>
07,144.024c	prācchādayac chitair bāṇair mahārāja śikhaṇḍinam<BR>
07,144.025a	sa chādyamānaḥ samare gautamena yaśasvinā<BR>
07,144.025c	vyaṣīdata rathopasthe śikhaṇḍī rathināṃ varaḥ<BR>
07,144.026a	sīdantaṃ cainam ālokya kṛpaḥ śāradvato yudhi<BR>
07,144.026c	ājaghne bahubhir bāṇair jighāṃsann iva bhārata<BR>
07,144.027a	vimukhaṃ taṃ raṇe dṛṣṭvā yājñaseniṃ mahāratham<BR>
07,144.027c	pāñcālāḥ somakāś caiva parivavruḥ samantataḥ<BR>
07,144.028a	tathaiva tava putrāś ca parivavrur dvijottamam<BR>
07,144.028c	mahatyā senayā sārdhaṃ tato yuddham abhūt punaḥ<BR>
07,144.029a	rathānāṃ ca raṇe rājann anyonyam abhidhāvatām<BR>
07,144.029c	babhūva tumulaḥ śabdo meghānāṃ nadatām iva<BR>
07,144.030a	dravatāṃ sādināṃ caiva gajānāṃ ca viśāṃ pate<BR>
07,144.030c	anyonyam abhito rājan krūram āyodhanaṃ babhau<BR>
07,144.031a	pattīnāṃ dravatāṃ caiva padaśabdena medinī<BR>
07,144.031c	akampata mahārāja bhayatrasteva cāṅganā<BR>
07,144.032a	rathā rathān samāsādya pradrutā vegavattaram<BR>
07,144.032c	nyagṛhṇan bahavo rājañ śalabhān vāyasā iva<BR>
07,144.033a	tathā gajān prabhinnāṃś ca suprabhinnā mahāgajāḥ<BR>
07,144.033c	tasminn eva pade yattā nigṛhṇanti sma bhārata<BR>
07,144.034a	sādī sādinam āsādya padātī ca padātinam<BR>
07,144.034c	samāsādya raṇe 'nyonyaṃ saṃrabdhā nāticakramuḥ<BR>
07,144.035a	dhāvatāṃ dravatāṃ caiva punar āvartatām api<BR>
07,144.035c	babhūva tatra sainyānāṃ śabdaḥ sutumulo niśi<BR>
07,144.036a	dīpyamānāḥ pradīpāś ca rathavāraṇavājiṣu<BR>
07,144.036c	adṛśyanta mahārāja maholkā iva khāc cyutāḥ<BR>
07,144.037a	sā niśā bharataśreṣṭha pradīpair avabhāsitā<BR>
07,144.037c	divasapratimā rājan babhūva raṇamūrdhani<BR>
07,144.038a	ādityena yathā vyāptaṃ tamo loke praṇaśyati<BR>
07,144.038c	tathā naṣṭaṃ tamo ghoraṃ dīpair dīptair alaṃkṛtam<BR>
07,144.038d*1187_01	divaṃ ca pṛthivīṃ caiva diśaś ca pradiśas tathā<BR>
07,144.038d*1187_02	rajasā tamasā vyāptā dyotitāḥ prabhayā punaḥ<BR>
07,144.039a	śastrāṇāṃ kavacānāṃ ca maṇīnāṃ ca mahātmanām<BR>
07,144.039c	antardadhuḥ prabhāḥ sarvā dīpais tair avabhāsitāḥ<BR>
07,144.040a	tasmin kolāhale yuddhe vartamāne niśāmukhe<BR>
07,144.040b*1188_01	na ke cid vidurātmānam ayam asmīti bhārata<BR>
07,144.040c	avadhīt samare putraṃ pitā bharatasattama<BR>
07,144.041a	putraś ca pitaraṃ mohāt sakhāyaṃ ca sakhā tathā<BR>
07,144.041c	saṃbandhinaṃ ca saṃbandhī svasrīyaṃ cāpi mātulaḥ<BR>
07,144.042a	sve svān pare parāṃś cāpi nijaghnur itaretaram<BR>
07,144.042c	nirmaryādam abhūd yuddhaṃ rātrau ghoraṃ bhayāvaham<BR>
07,145.001	saṃjaya uvāca<BR>
07,145.001a	tasmin sutumule yuddhe vartamāne bhayāvahe<BR>
07,145.001c	dhṛṣṭadyumno mahārāja droṇam evābhyavartata<BR>
07,145.002a	saṃmṛjāno dhanuḥ śreṣṭhaṃ jyāṃ vikarṣan punaḥ punaḥ<BR>
07,145.002c	abhyavartata droṇasya rathaṃ rukmavibhūṣitam<BR>
07,145.003a	dhṛṣṭadyumnaṃ tadāyāntaṃ droṇasyāntacikīrṣayā<BR>
07,145.003c	parivavrur mahārāja pāñcālāḥ pāṇḍavaiḥ saha<BR>
07,145.004a	tathā parivṛtaṃ dṛṣṭvā droṇam ācāryasattamam<BR>
07,145.004c	putrās te sarvato yattā rarakṣur droṇam āhave<BR>
07,145.005a	balārṇavau tatas tau tu sameyātāṃ niśāmukhe<BR>
07,145.005c	vātoddhūtau kṣubdhasattvau bhairavau sāgarāv iva<BR>
07,145.006a	tato droṇaṃ mahārāja pāñcālyaḥ pañcabhiḥ śaraiḥ<BR>
07,145.006c	vivyādha hṛdaye tūrṇaṃ siṃhanādaṃ nanāda ca<BR>
07,145.007a	taṃ droṇaḥ pañcaviṃśatyā viddhvā bhārata saṃyuge<BR>
07,145.007c	cicchedānyena bhallena dhanur asya mahāprabham<BR>
07,145.008a	dhṛṣṭadyumnas tu nirviddho droṇena bharatarṣabha<BR>
07,145.008c	utsasarja dhanus tūrṇaṃ saṃdaśya daśanacchadam<BR>
07,145.009a	tataḥ kruddho mahārāja dhṛṣṭadyumnaḥ pratāpavān<BR>
07,145.009c	ādade 'nyad dhanuḥ śreṣṭhaṃ droṇasyāntacikīrṣayā<BR>
07,145.010a	vikṛṣya ca dhanuś citram ākarṇāt paravīrahā<BR>
07,145.010c	droṇasyāntakaraṃ ghoraṃ vyasṛjat sāyakaṃ tataḥ<BR>
07,145.011a	sa visṛṣṭo balavatā śaro ghoro mahāmṛdhe<BR>
07,145.011c	bhāsayām āsa tat sainyaṃ divākara ivoditaḥ<BR>
07,145.012a	taṃ dṛṣṭvā tu śaraṃ ghoraṃ devagandharvamānavāḥ<BR>
07,145.012c	svasty astu samare rājan droṇāyety abruvan vacaḥ<BR>
07,145.013a	taṃ tu sāyakam aprāptam ācāryasya rathaṃ prati<BR>
07,145.013c	karṇo dvādaśadhā rājaṃś ciccheda kṛtahastavat<BR>
07,145.014a	sa chinno bahudhā rājan sūtaputreṇa māriṣa<BR>
07,145.014c	nipapāta śaras tūrṇaṃ nikṛttaḥ karṇasāyakaiḥ<BR>
07,145.015a	chittvā tu samare bāṇaṃ śaraiḥ saṃnataparvabhiḥ<BR>
07,145.015c	dhṛṣṭadyumnaṃ raṇe karṇo vivyādha daśabhiḥ śaraiḥ<BR>
07,145.016a	pañcabhir droṇaputras tu svayaṃ droṇaś ca saptabhiḥ<BR>
07,145.016c	śalyaś ca navabhir bāṇais tribhir duḥśāsanas tathā<BR>
07,145.017a	duryodhanaś ca viṃśatyā śakuniś cāpi pañcabhiḥ<BR>
07,145.017c	pāñcālyaṃ tvaritāvidhyan sarva eva mahārathāḥ<BR>
07,145.018a	sa viddhaḥ saptabhir vīrair droṇatrāṇārtham āhave<BR>
07,145.018c	sarvān asaṃbhramād rājan pratyavidhyat tribhis tribhiḥ<BR>
07,145.018e	droṇaṃ drauṇiṃ ca karṇaṃ ca vivyādha tava cātmajam<BR>
07,145.019a	te viddhvā dhanvinā tena dhṛṣṭadyumnaṃ punar mṛdhe<BR>
07,145.019c	vivyadhuḥ pañcabhis tūrṇam ekaiko rathināṃ varaḥ<BR>
07,145.020a	drumasenas tu saṃkruddho rājan vivyādha patriṇā<BR>
07,145.020c	tribhiś cānyaiḥ śarais tūrṇaṃ tiṣṭha tiṣṭheti cābravīt<BR>
07,145.021a	sa tu taṃ prativivyādha tribhis tīkṣṇair ajihmagaiḥ<BR>
07,145.021c	svarṇapuṅkhaiḥ śilādhautaiḥ prāṇāntakaraṇair yudhi<BR>
07,145.022a	bhallenānyena tu punaḥ suvarṇojjvalakuṇḍalam<BR>
07,145.022c	unmamātha śiraḥ kāyād drumasenasya vīryavān<BR>
07,145.023a	tacchiro nyapatad bhūmau saṃdaṣṭauṣṭhapuṭaṃ raṇe<BR>
07,145.023c	mahāvātasamuddhūtaṃ pakvaṃ tālaphalaṃ yathā<BR>
07,145.023d*1189_01	dyumatsenaṃ hataṃ dṛṣṭvā dhṛṣṭadyumnaḥ pratāpavān<BR>
07,145.023d*1189_02	karṇam abhyadravad rājan sāyakair bahubhiḥ śitaiḥ<BR>
07,145.024a	tāṃś ca viddhvā punar vīrān vīraḥ suniśitaiḥ śaraiḥ<BR>
07,145.024c	rādheyasyācchinad bhallaiḥ kārmukaṃ citrayodhinaḥ<BR>
07,145.025a	na tu tan mamṛṣe karṇo dhanuṣaś chedanaṃ tathā<BR>
07,145.025c	nikartanam ivātyugro lāṅgūlasya yathā hariḥ<BR>
07,145.026a	so 'nyad dhanuḥ samādāya krodharaktekṣaṇaḥ śvasan<BR>
07,145.026c	abhyavarṣac charaughais taṃ dhṛṣṭadyumnaṃ mahābalam<BR>
07,145.027a	dṛṣṭvā tu karṇaṃ saṃrabdhaṃ te vīrāḥ ṣaḍ ratharṣabhāḥ<BR>
07,145.027c	pāñcālyaputraṃ tvaritāḥ parivavrur jighāṃsayā<BR>
07,145.028a	ṣaṇṇāṃ yodhapravīrāṇāṃ tāvakānāṃ puraskṛtam<BR>
07,145.028c	mṛtyor āsyam anuprāptaṃ dhṛṣṭadyumnam amaṃsmahi<BR>
07,145.029a	etasminn eva kāle tu dāśārho vikirañ śarān<BR>
07,145.029c	dhṛṣṭadyumnaṃ parākrāntaṃ sātyakiḥ pratyapadyata<BR>
07,145.030a	tam āyāntaṃ maheṣvāsaṃ sātyakiṃ yuddhadurmadam<BR>
07,145.030c	rādheyo daśabhir bāṇaiḥ pratyavidhyad ajihmagaiḥ<BR>
07,145.031a	taṃ sātyakir mahārāja vivyādha daśabhiḥ śaraiḥ<BR>
07,145.031c	paśyatāṃ sarvavīrāṇāṃ mā gās tiṣṭheti cābravīt<BR>
07,145.032a	sa sātyakes tu balinaḥ karṇasya ca mahātmanaḥ<BR>
07,145.032c	āsīt samāgamo ghoro balivāsavayor iva<BR>
07,145.033a	trāsayaṃs talaghoṣeṇa kṣatriyān kṣatriyarṣabhaḥ<BR>
07,145.033c	rājīvalocanaṃ karṇaṃ sātyakiḥ pratyavidhyata<BR>
07,145.034a	kampayann iva ghoṣeṇa dhanuṣo vasudhāṃ balī<BR>
07,145.034c	sūtaputro mahārāja sātyakiṃ pratyayodhayat<BR>
07,145.035a	vipāṭhakarṇinārācair vatsadantaiḥ kṣurair api<BR>
07,145.035c	karṇaḥ śaraśataiś cāpi śaineyaṃ pratyavidhyata<BR>
07,145.036a	tathaiva yuyudhāno 'pi vṛṣṇīnāṃ pravaro rathaḥ<BR>
07,145.036c	abhyavarṣac charaiḥ karṇaṃ tad yuddham abhavat samam<BR>
07,145.037a	tāvakāś ca mahārāja karṇaputraś ca daṃśitaḥ<BR>
07,145.037c	sātyakiṃ vivyadhus tūrṇaṃ samantān niśitaiḥ śaraiḥ<BR>
07,145.038a	astrair astrāṇi saṃvārya teṣāṃ karṇasya cābhibho<BR>
07,145.038c	avidhyat sātyakiḥ kruddho vṛṣasenaṃ stanāntare<BR>
07,145.039a	tena bāṇena nirviddho vṛṣaseno viśāṃ pate<BR>
07,145.039c	nyapatat sa rathe mūḍho dhanur utsṛjya vīryavān<BR>
07,145.040a	tataḥ karṇo hataṃ matvā vṛṣasenaṃ mahārathaḥ<BR>
07,145.040c	putraśokābhisaṃtaptaḥ sātyakiṃ pratyapīḍayat<BR>
07,145.041a	pīḍyamānas tu karṇena yuyudhāno mahārathaḥ<BR>
07,145.041c	vivyādha bahubhiḥ karṇaṃ tvaramāṇaḥ punaḥ punaḥ<BR>
07,145.042a	sa karṇaṃ daśabhir viddhvā vṛṣasenaṃ ca saptabhiḥ<BR>
07,145.042c	sahastāvāpadhanuṣī tayoś ciccheda sātvataḥ<BR>
07,145.043a	tāv anye dhanuṣī sajye kṛtvā śatrubhayaṃkare<BR>
07,145.043c	yuyudhānam avidhyetāṃ samantān niśitaiḥ śaraiḥ<BR>
07,145.044a	vartamāne tu saṃgrāme tasmin vīravarakṣaye<BR>
07,145.044c	atīva śuśruve rājan gāṇḍīvasya mahāsvanaḥ<BR>
07,145.045a	śrutvā tu rathanirghoṣaṃ gāṇḍīvasya ca nisvanam<BR>
07,145.045c	sūtaputro 'bravīd rājan duryodhanam idaṃ vacaḥ<BR>
07,145.046a	eṣa sarvāñ śibīn hatvā mukhyaśaś ca nararṣabhān<BR>
07,145.046c	pauravāṃś ca maheṣvāsān gāṇḍīvaninado mahān<BR>
07,145.046c*1190_01	**** **** vikṣipann uttamaṃ dhanuḥ<BR>
07,145.046c*1190_02	pārthas tatraiva niyataṃ<BR>
07,145.047a	śrūyate rathaghoṣaś ca vāsavasyeva nardataḥ<BR>
07,145.047c	karoti pāṇḍavo vyaktaṃ karmaupayikam ātmanaḥ<BR>
07,145.048a	eṣā vidīryate rājan bahudhā bhāratī camūḥ<BR>
07,145.048c	viprakīrṇāny anīkāni nāvatiṣṭhanti karhi cit<BR>
07,145.049a	vāteneva samuddhūtam abhrajālaṃ vidīryate<BR>
07,145.049c	savyasācinam āsādya bhinnā naur iva sāgare<BR>
07,145.050a	dravatāṃ yodhamukhyānāṃ gāṇḍīvapreṣitaiḥ śaraiḥ<BR>
07,145.050c	viddhānāṃ śataśo rājañ śrūyate ninado mahān<BR>
07,145.050e	niśīthe rājaśārdūla stanayitnor ivāmbare<BR>
07,145.051a	hāhākāraravāṃś caiva siṃhanādāṃś ca puṣkalān<BR>
07,145.051c	śṛṇu śabdān bahuvidhān arjunasya rathaṃ prati<BR>
07,145.052a	ayaṃ madhye sthito 'smākaṃ sātyakiḥ sātvatādhamaḥ<BR>
07,145.052c	iha cel labhyate lakṣyaṃ kṛtsnāñ jeṣyāmahe parān<BR>
07,145.053a	eṣa pāñcālarājasya putro droṇena saṃgataḥ<BR>
07,145.053c	sarvataḥ saṃvṛto yodhai rājan puruṣasattamaiḥ<BR>
07,145.054a	sātyakiṃ yadi hanyāmo dhṛṣṭadyumnaṃ ca pārṣatam<BR>
07,145.054c	asaṃśayaṃ mahārāja dhruvo no vijayo bhavet<BR>
07,145.055a	saubhadravad imau vīrau parivārya mahārathau<BR>
07,145.055c	prayatāmo mahārāja nihantuṃ vṛṣṇipārṣatau<BR>
07,145.056a	savyasācī puro 'bhyeti droṇānīkāya bhārata<BR>
07,145.056c	saṃsaktaṃ sātyakiṃ jñātvā bahubhiḥ kurupuṃgavaiḥ<BR>
07,145.057a	tatra gacchantu bahavaḥ pravarā rathasattamāḥ<BR>
07,145.057c	yāvat pārtho na jānāti sātyakiṃ bahubhir vṛtam<BR>
07,145.058a	te tvaradhvaṃ yathā śūrāḥ śarāṇāṃ mokṣaṇe bhṛśam<BR>
07,145.058c	yathā tūrṇaṃ vrajaty eṣa paralokāya mādhavaḥ<BR>
07,145.058d*1191_01	tathā kuru mahārāja sunītyā suprayuktayā<BR>
07,145.059a	karṇasya matam ājñāya putras te prāha saubalam<BR>
07,145.059c	yathendraḥ samare rājan prāha viṣṇuṃ yaśasvinam<BR>
07,145.060a	vṛtaḥ sahasrair daśabhir gajānām anivartinām<BR>
07,145.060c	rathaiś ca daśasāhasrair vṛto yāhi dhanaṃjayam<BR>
07,145.061a	duḥśāsano durviṣahaḥ subāhur duṣpradharṣaṇaḥ<BR>
07,145.061c	ete tvām anuyāsyanti pattibhir bahubhir vṛtāḥ<BR>
07,145.062a	jahi kṛṣṇau mahābāho dharmarājaṃ ca mātula<BR>
07,145.062c	nakulaṃ sahadevaṃ ca bhīmasenaṃ ca bhārata<BR>
07,145.063a	devānām iva devendre jayāśā me tvayi sthitā<BR>
07,145.063c	jahi mātula kaunteyān asurān iva pāvakiḥ<BR>
07,145.064a	evam ukto yayau pārthān putreṇa tava saubalaḥ<BR>
07,145.064c	mahatyā senayā sārdhaṃ tava putrais tathā vibho<BR>
07,145.065a	priyārthaṃ tava putrāṇāṃ didhakṣuḥ pāṇḍunandanān<BR>
07,145.065c	tataḥ pravavṛte yuddhaṃ tāvakānāṃ paraiḥ saha<BR>
07,145.066a	prayāte saubale rājan pāṇḍavānām anīkinīm<BR>
07,145.066c	balena mahatā yuktaḥ sūtaputras tu sātvatam<BR>
07,145.067a	abhyayāt tvaritaṃ yuddhe kirañ śaraśatān bahūn<BR>
07,145.067c	tathaiva pāṇḍavāḥ sarve sātyakiṃ paryavārayan<BR>
07,145.067d*1192_01	bhāradvājas tato gatvā dhṛṣṭadyumnarathaṃ prati<BR>
07,145.068a	mahad yuddhaṃ tadāsīt tu droṇasya niśi bhārata<BR>
07,145.068c	dhṛṣṭadyumnena śūreṇa pāñcālaiś ca mahātmanaḥ<BR>
07,146.001	saṃjaya uvāca<BR>
07,146.001a	tatas te prādravan sarve tvaritā yuddhadurmadāḥ<BR>
07,146.001c	amṛṣyamāṇāḥ saṃrabdhā yuyudhānarathaṃ prati<BR>
07,146.002a	te rathaiḥ kalpitai rājan hemarūpyavibhūṣitaiḥ<BR>
07,146.002c	sādibhiś ca gajaiś caiva parivavruḥ sma sātvatam<BR>
07,146.003a	athainaṃ koṣṭhakīkṛtya sarvatas te mahārathāḥ<BR>
07,146.003c	siṃhanādāṃs tadā cakrus tarjayantaḥ sma sātyakim<BR>
07,146.004a	te 'bhyavarṣañ śarais tīkṣṇaiḥ sātyakiṃ satyavikramam<BR>
07,146.004c	tvaramāṇā mahāvīryā mādhavasya vadhaiṣiṇaḥ<BR>
07,146.005a	tān dṛṣṭvā patatas tūrṇaṃ śaineyaḥ paravīrahā<BR>
07,146.005c	pratyagṛhṇān mahābāhuḥ pramuñcan viśikhān bahūn<BR>
07,146.006a	tatra vīro maheṣvāsaḥ sātyakir yuddhadurmadaḥ<BR>
07,146.006c	nicakarta śirāṃsy ugraiḥ śaraiḥ saṃnataparvabhiḥ<BR>
07,146.007a	hastihastān hayagrīvān bāhūn api ca sāyudhān<BR>
07,146.007c	kṣurapraiḥ pātayām āsa tāvakānāṃ sa mādhavaḥ<BR>
07,146.008a	patitaiś cāmaraiś caiva śvetacchatraiś ca bhārata<BR>
07,146.008c	babhūva dharaṇī pūrṇā nakṣatrair dyaur iva prabho<BR>
07,146.009a	teṣāṃ tu yuyudhānena yudhyatāṃ yudhi bhārata<BR>
07,146.009c	babhūva tumulaḥ śabdaḥ pretānām iva krandatām<BR>
07,146.010a	tena śabdena mahatā pūritāsīd vasuṃdharā<BR>
07,146.010c	rātriḥ samabhavac caiva tīvrarūpā bhayāvahā<BR>
07,146.011a	dīryamāṇaṃ balaṃ dṛṣṭvā yuyudhānaśarāhatam<BR>
07,146.011c	śrutvā ca vipulaṃ nādaṃ niśīthe lomaharṣaṇam<BR>
07,146.012a	sutas tavābravīd rājan sārathiṃ rathināṃ varaḥ<BR>
07,146.012c	yatraiṣa śabdas tatrāśvāṃś codayeti punaḥ punaḥ<BR>
07,146.013a	tena saṃcodyamānas tu tatas tāṃs turagottamān<BR>
07,146.013c	sūtaḥ saṃcodayām āsa yuyudhānarathaṃ prati<BR>
07,146.014a	tato duryodhanaḥ kruddho dṛḍhadhanvā jitaklamaḥ<BR>
07,146.014c	śīghrahastaś citrayodhī yuyudhānam upādravat<BR>
07,146.015a	tataḥ pūrṇāyatotsṛṣṭair māṃsaśoṇitabhojanaiḥ<BR>
07,146.015c	duryodhanaṃ dvādaśabhir mādhavaḥ pratyavidhyata<BR>
07,146.016a	duryodhanas tena tathā pūrvam evārditaḥ śaraiḥ<BR>
07,146.016c	śaineyaṃ daśabhir bāṇaiḥ pratyavidhyad amarṣitaḥ<BR>
07,146.017a	tataḥ samabhavad yuddham ākulaṃ bharatarṣabha<BR>
07,146.017c	pāñcālānāṃ ca sarveṣāṃ bhāratānāṃ ca dāruṇam<BR>
07,146.018a	śaineyas tu raṇe kruddhas tava putraṃ mahāratham<BR>
07,146.018c	sāyakānām aśītyā tu vivyādhorasi bhārata<BR>
07,146.019a	tato 'sya vāhān samare śarair ninye yamakṣayam<BR>
07,146.019c	sārathiṃ ca rathāt tūrṇaṃ pātayām āsa patriṇā<BR>
07,146.020a	hatāśve tu rathe tiṣṭhan putras tava viśāṃ pate<BR>
07,146.020c	mumoca niśitān bāṇāñ śaineyasya rathaṃ prati<BR>
07,146.021a	śarān pañcāśatas tāṃs tu śaineyaḥ kṛtahastavat<BR>
07,146.021c	ciccheda samare rājan preṣitāṃs tanayena te<BR>
07,146.022a	athāpareṇa bhallena muṣṭideśe mahad dhanuḥ<BR>
07,146.022c	ciccheda rabhaso yuddhe tava putrasya māriṣa<BR>
07,146.023a	viratho vidhanuṣkaś ca sarvalokeśvaraḥ prabhuḥ<BR>
07,146.023c	āruroha rathaṃ tūrṇaṃ bhāsvaraṃ kṛtavarmaṇaḥ<BR>
07,146.024a	duryodhane parāvṛtte śaineyas tava vāhinīm<BR>
07,146.024c	drāvayām āsa viśikhair niśāmadhye viśāṃ pate<BR>
07,146.025a	śakuniś cārjunaṃ rājan parivārya samantataḥ<BR>
07,146.025c	rathair anekasāhasrair gajaiś caiva sahasraśaḥ<BR>
07,146.025e	tathā hayasahasraiś ca tumulaṃ sarvato 'karot<BR>
07,146.026a	te mahāstrāṇi divyāni vikiranto 'rjunaṃ prati<BR>
07,146.026c	arjunaṃ yodhayanti sma kṣatriyāḥ kālacoditāḥ<BR>
07,146.027a	tāny arjunaḥ sahasrāṇi rathavāraṇavājinām<BR>
07,146.027c	pratyavārayad āyastaḥ prakurvan vipulaṃ kṣayam<BR>
07,146.028a	tatas tu samare śūraḥ śakuniḥ saubalas tadā<BR>
07,146.028c	vivyādha niśitair bāṇair arjunaṃ prahasann iva<BR>
07,146.028d*1193_01	tato 'rjunam arighnaṃ taṃ vivyādha yudhi saubalaḥ<BR>
07,146.028d*1193_02	roṣatāmrekṣaṇaḥ kruddho viṃśatyā sāyakair bhṛśam<BR>
07,146.029a	punaś caiva śatenāsya saṃrurodha mahāratham<BR>
07,146.029c	tam arjunas tu viṃśatyā vivyādha yudhi bhārata<BR>
07,146.030a	athetarān maheṣvāsāṃs tribhis tribhir avidhyata<BR>
07,146.030c	saṃvārya tān bāṇagaṇair yudhi rājan dhanaṃjayaḥ<BR>
07,146.030e	avadhīt tāvakān yodhān vajrapāṇir ivāsurān<BR>
07,146.031a	bhujaiś chinnair mahārāja śarīraiś ca sahasraśaḥ<BR>
07,146.031c	samāstīrṇā dharā tatra babhau puṣpair ivācitā<BR>
07,146.031d*1194_01	śirobhiḥ sakirīṭaiś ca sunasaiś cārukuṇḍalaiḥ<BR>
07,146.031d*1194_02	saṃdaṣṭauṣṭhapuṭaiḥ krodhāt tathaivoddhṛtalocanaiḥ<BR>
07,146.031d*1194_03	niṣkacūḍāmaṇidharaiḥ kṣatriyāṇāṃ priyaṃvadaiḥ<BR>
07,146.031d*1194_04	paṅkajair iva vinyastaiḥ patitair vibabhau mahī<BR>
07,146.031d*1194_05	kṛtvā tat karma bībhatsur ugram ugraparākramaḥ<BR>
07,146.032a	sa viddhvā śakuniṃ bhūyaḥ pañcabhir nataparvabhiḥ<BR>
07,146.032c	ulūkaṃ tribhir ājaghne tribhir eva mahāyasaiḥ<BR>
07,146.032d*1195_01	sa tu tena samāviddhaḥ krodhād dviguṇavikramaḥ<BR>
07,146.032d*1195_02	śarair anekasāhasraiḥ so 'rjunaṃ pratyavidhyata<BR>
07,146.033a	tam ulūkas tathā viddhvā vāsudevam atāḍayat<BR>
07,146.033c	nanāda ca mahānādaṃ pūrayan vasudhātalam<BR>
07,146.034a	arjunas tu drutaṃ gatvā śakuner dhanur ācchinat<BR>
07,146.034c	ninye ca caturo vāhān yamasya sadanaṃ prati<BR>
07,146.035a	tato rathād avaplutya saubalo bharatarṣabha<BR>
07,146.035c	ulūkasya rathaṃ tūrṇam āruroha viśāṃ pate<BR>
07,146.036a	tāv ekaratham ārūḍhau pitāputrau mahārathau<BR>
07,146.036c	pārthaṃ siṣicatur bāṇair giriṃ meghāv ivotthitau<BR>
07,146.037a	tau tu viddhvā mahārāja pāṇḍavo niśitaiḥ śaraiḥ<BR>
07,146.037c	vidrāvayaṃs tava camūṃ śataśo vyadhamac charaiḥ<BR>
07,146.038a	anilena yathābhrāṇi vicchinnāni samantataḥ<BR>
07,146.038c	vicchinnāni tathā rājan balāny āsan viśāṃ pate<BR>
07,146.039a	tad balaṃ bharataśreṣṭha vadhyamānaṃ tathā niśi<BR>
07,146.039c	pradudrāva diśaḥ sarvā vīkṣamāṇaṃ bhayārditam<BR>
07,146.040a	utsṛjya vāhān samare codayantas tathāpare<BR>
07,146.040c	saṃbhrāntāḥ paryadhāvanta tasmiṃs tamasi dāruṇe<BR>
07,146.041a	vijitya samare yodhāṃs tāvakān bharatarṣabha<BR>
07,146.041c	dadhmatur muditau śaṅkhau vāsudevadhanaṃjayau<BR>
07,146.042a	dhṛṣṭadyumno mahārāja droṇaṃ viddhvā tribhiḥ śaraiḥ<BR>
07,146.042c	ciccheda dhanuṣas tūrṇaṃ jyāṃ śareṇa śitena ha<BR>
07,146.043a	tan nidhāya dhanur nīḍe droṇaḥ kṣatriyamardanaḥ<BR>
07,146.043c	ādade 'nyad dhanuḥ śūro vegavat sāravattaram<BR>
07,146.044a	dhṛṣṭadyumnaṃ tato droṇo viddhvā saptabhir āśugaiḥ<BR>
07,146.044c	sārathiṃ pañcabhir bāṇai rājan vivyādha saṃyuge<BR>
07,146.045a	taṃ nivārya śarais tūrṇaṃ dhṛṣṭadyumno mahārathaḥ<BR>
07,146.045c	vyadhamat kauravīṃ senāṃ śataśo 'tha sahasraśaḥ<BR>
07,146.046a	vadhyamāne bale tasmiṃs tava putrasya māriṣa<BR>
07,146.046c	prāvartata nadī ghorā śoṇitaughataraṅgiṇī<BR>
07,146.047a	ubhayoḥ senayor madhye narāśvadvipavāhinī<BR>
07,146.047c	yathā vaitaraṇī rājan yamarāṣṭrapuraṃ prati<BR>
07,146.048a	drāvayitvā tu tat sainyaṃ dhṛṣṭadyumnaḥ pratāpavān<BR>
07,146.048c	atyarājata tejasvī śakro devagaṇeṣv iva<BR>
07,146.049a	atha dadhmur mahāśaṅkhān dhṛṣṭadyumnaśikhaṇḍinau<BR>
07,146.049c	yamau ca yuyudhānaś ca pāṇḍavaś ca vṛkodaraḥ<BR>
07,146.049d*1196_01	etasminn eva kāle tu sūtaputro mahārathaḥ<BR>
07,146.049d*1196_02	cakāra kadanaṃ ghoraṃ pāṇḍusainyeṣu māriṣa<BR>
07,146.050a	jitvā rathasahasrāṇi tāvakānāṃ mahārathāḥ<BR>
07,146.050c	siṃhanādaravāṃś cakruḥ pāṇḍavā jitakāśinaḥ<BR>
07,146.051a	paśyatas tava putrasya karṇasya ca madotkaṭāḥ<BR>
07,146.051c	tathā droṇasya śūrasya drauṇeś caiva viśāṃ pate<BR>
07,147.001	saṃjaya uvāca<BR>
07,147.001a	vidrutaṃ svabalaṃ dṛṣṭvā vadhyamānaṃ mahātmabhiḥ<BR>
07,147.001c	krodhena mahatāviṣṭaḥ putras tava viśāṃ pate<BR>
07,147.002a	abhyetya sahasā karṇaṃ droṇaṃ ca jayatāṃ varam<BR>
07,147.002c	amarṣavaśam āpanno vākyajño vākyam abravīt<BR>
07,147.002d*1197_01	tato duryodhano droṇaṃ karṇaṃ ca bharatarṣabha<BR>
07,147.002d*1197_02	codayām āsa tau tūrṇam amarṣavaśam īyatuḥ<BR>
07,147.003a	bhavadbhyām iha saṃgrāmo kruddhābhyāṃ saṃpravartitaḥ<BR>
07,147.003c	āhave nihataṃ dṛṣṭvā saindhavaṃ savyasācinā<BR>
07,147.004a	nihanyamānāṃ pāṇḍūnāṃ balena mama vāhinīm<BR>
07,147.004c	bhūtvā tadvijaye śaktāv aśaktāv iva paśyataḥ<BR>
07,147.005a	yady ahaṃ bhavatos tyājyo na vācyo 'smi tadaiva hi<BR>
07,147.005c	āvāṃ pāṇḍusutān saṃkhye jeṣyāva iti mānadau<BR>
07,147.006a	tadaivāhaṃ vacaḥ śrutvā bhavadbhyām anusaṃmatam<BR>
07,147.006c	kṛtavān pāṇḍavaiḥ sārdhaṃ vairaṃ yodhavināśanam<BR>
07,147.007a	yadi nāhaṃ parityājyo bhavadbhyāṃ puruṣarṣabhau<BR>
07,147.007c	yudhyetām anurūpeṇa vikrameṇa suvikramau<BR>
07,147.007d*1198_01	prastutaṃ hi mayā yuddham āśritya vipulaṃ balam<BR>
07,147.007d*1198_02	bhavadbhyāṃ pāṇḍavaiḥ sārdhaṃ tac ca sarvaṃ nirarthakam<BR>
07,147.008a	vākpratodena tau vīrau praṇunnau tanayena te<BR>
07,147.008c	prāvartayetāṃ tau yuddhaṃ ghaṭṭitāv iva pannagau<BR>
07,147.009a	tatas tau rathināṃ śreṣṭhau sarvalokadhanurdharau<BR>
07,147.009c	śaineyapramukhān pārthān abhidudruvatū raṇe<BR>
07,147.010a	tathaiva sahitāḥ pārthāḥ svena sainyena saṃvṛtāḥ<BR>
07,147.010c	abhyavartanta tau vīrau nardamānau muhur muhuḥ<BR>
07,147.011a	atha droṇo maheṣvāso daśabhiḥ śinipuṃgavam<BR>
07,147.011c	avidhyat tvaritaṃ kruddhaḥ sarvaśastrabhṛtāṃ varaḥ<BR>
07,147.012a	karṇaś ca daśabhir bāṇaiḥ putraś ca tava saptabhiḥ<BR>
07,147.012c	daśabhir vṛṣasenaś ca saubalaś cāpi saptabhiḥ<BR>
07,147.012e	ete kaurava saṃkrande śaineyaṃ paryavārayan<BR>
07,147.012f*1199_01	pāñcālān āgatān droṇaḥ preṣayad yamasādanam<BR>
07,147.012f*1199_02	etasminn eva kāle tu sūtaputro mahārathaḥ<BR>
07,147.012f*1199_03	karṇo rājan maheṣvāso yuddhāya mahato mahat<BR>
07,147.012f*1199_04	manaḥ kṛtvābhyayād āśu dhṛṣṭadyumnarathaṃ prati<BR>
07,147.013a	dṛṣṭvā ca samare droṇaṃ nighnantaṃ pāṇḍavīṃ camūm<BR>
07,147.013c	vivyadhuḥ somakās tūrṇaṃ samantāc charavṛṣṭibhiḥ<BR>
07,147.014a	tato droṇo 'harat prāṇān kṣatriyāṇāṃ viśāṃ pate<BR>
07,147.014c	raśmibhir bhāskaro rājaṃs tamasām iva bhārata<BR>
07,147.015a	droṇena vadhyamānānāṃ pāñcālānāṃ viśāṃ pate<BR>
07,147.015c	śuśruve tumulaḥ śabdaḥ krośatām itaretaram<BR>
07,147.016a	putrān anye pitṝn anye bhrātṝn anye ca mātulān<BR>
07,147.016c	bhāgineyān vayasyāṃś ca tathā saṃbandhibāndhavān<BR>
07,147.016e	utsṛjyotsṛjya gacchanti tvaritā jīvitepsavaḥ<BR>
07,147.017a	apare mohitā mohāt tam evābhimukhā yayuḥ<BR>
07,147.017c	pāṇḍavānāṃ raṇe yodhāḥ paralokaṃ tathāpare<BR>
07,147.018a	sā tathā pāṇḍavī senā vadhyamānā mahātmabhiḥ<BR>
07,147.018c	niśi saṃprādravad rājann utsṛjyolkāḥ sahasraśaḥ<BR>
07,147.019a	paśyato bhīmasenasya vijayasyācyutasya ca<BR>
07,147.019c	yamayor dharmaputrasya pārṣatasya ca paśyataḥ<BR>
07,147.020a	tamasā saṃvṛte loke na prājñāyata kiṃ cana<BR>
07,147.020c	kauravāṇāṃ prakāśena dṛśyante tu drutāḥ pare<BR>
07,147.021a	dravamāṇaṃ tu tat sainyaṃ droṇakarṇau mahārathau<BR>
07,147.021c	jaghnatuḥ pṛṣṭhato rājan kirantau sāyakān bahūn<BR>
07,147.022a	pāñcāleṣu prabhagneṣu dīryamāṇeṣu sarvaśaḥ<BR>
07,147.022c	janārdano dīnamanāḥ pratyabhāṣata phalgunam<BR>
07,147.023a	droṇakarṇau maheṣvāsāv etau pārṣatasātyakī<BR>
07,147.023c	pāñcālāṃś caiva sahitau jaghnatuḥ sāyakair bhṛśam<BR>
07,147.024a	etayoḥ śaravarṣeṇa prabhagnā no mahārathāḥ<BR>
07,147.024c	vāryamāṇāpi kaunteya pṛtanā nāvatiṣṭhate<BR>
07,147.024d*1200_01	tāṃ tu vidravatīṃ dṛṣṭvā ūcatuḥ keśavārjunau<BR>
07,147.024d*1200_02	mā vidravata vitrastā bhayaṃ tyajata pāṇḍavāḥ<BR>
07,147.025a	etāv āvāṃ sarvasainyair vyūḍhaiḥ samyag udāyudhaiḥ<BR>
07,147.025c	droṇaṃ ca sūtaputraṃ ca prayatāvaḥ prabādhitum<BR>
07,147.026a	etau hi balinau śūrau kṛtāstrau jitakāśinau<BR>
07,147.026c	upekṣitau balaṃ kruddhau nāśayetāṃ niśām imām<BR>
07,147.026d*1201_01	tayoḥ saṃvadator evaṃ bhīmakarmā mahābalaḥ<BR>
07,147.026e	eṣa bhīmo 'bhiyāty ugraḥ punar āvartya vāhinīm<BR>
07,147.027a	vṛkodaraṃ tathāyāntaṃ dṛṣṭvā tatra janārdanaḥ<BR>
07,147.027c	punar evābravīd rājan harṣayann iva pāṇḍavam<BR>
07,147.028a	eṣa bhīmo raṇaślāghī vṛtaḥ somakapāṇḍavaiḥ<BR>
07,147.028c	ruṣito 'bhyeti vegena droṇakarṇau mahābalau<BR>
07,147.029a	etena sahito yudhya pāñcālaiś ca mahārathaiḥ<BR>
07,147.029c	āśvāsanārthaṃ sarveṣāṃ sainyānāṃ pāṇḍunandana<BR>
07,147.030a	tatas tau puruṣavyāghrāv ubhau mādhavapāṇḍavau<BR>
07,147.030c	droṇakarṇau samāsādya dhiṣṭhitau raṇamūrdhani<BR>
07,147.031a	tatas tat punar āvṛttaṃ yudhiṣṭhirabalaṃ mahat<BR>
07,147.031c	tato droṇaś ca karṇaś ca parān mamṛdatur yudhi<BR>
07,147.032a	sa saṃprahāras tumulo niśi pratyabhavan mahān<BR>
07,147.032c	yathā sāgarayo rājaṃś candrodayavivṛddhayoḥ<BR>
07,147.033a	tata utsṛjya pāṇibhyaḥ pradīpāṃs tava vāhinī<BR>
07,147.033c	yuyudhe pāṇḍavaiḥ sārdham unmattavad ahaḥkṣaye<BR>
07,147.034a	rajasā tamasā caiva saṃvṛte bhṛśadāruṇe<BR>
07,147.034c	kevalaṃ nāmagotreṇa prāyudhyanta jayaiṣiṇaḥ<BR>
07,147.035a	aśrūyanta hi nāmāni śrāvyamāṇāni pārthivaiḥ<BR>
07,147.035c	praharadbhir mahārāja svayaṃvara ivāhave<BR>
07,147.036a	niḥśabdam āsīt sahasā punaḥ śabdo mahān abhūt<BR>
07,147.036c	kruddhānāṃ yudhyamānānāṃ jayatāṃ jīyatām api<BR>
07,147.037a	yatra yatra sma dṛśyante pradīpāḥ kurusattama<BR>
07,147.037c	tatra tatra sma te śūrā nipatanti pataṃgavat<BR>
07,147.038a	tathā saṃyudhyamānānāṃ vigāḍhābhūn mahāniśā<BR>
07,147.038c	pāṇḍavānāṃ ca rājendra kauravāṇāṃ ca sarvaśaḥ<BR>
07,148.001	saṃjaya uvāca<BR>
07,148.001a	tataḥ karṇo raṇe dṛṣṭvā pārṣataṃ paravīrahā<BR>
07,148.001c	ājaghānorasi śarair daśabhir marmabhedibhiḥ<BR>
07,148.002a	prativivyādha taṃ tūrṇaṃ dhṛṣṭadyumno 'pi māriṣa<BR>
07,148.002c	pañcabhiḥ sāyakair hṛṣṭas tiṣṭha tiṣṭheti cābravīt<BR>
07,148.003a	tāv anyonyaṃ śaraiḥ saṃkhye saṃchādya sumahārathau<BR>
07,148.003c	punaḥ pūrṇāyatotsṛṣṭair vivyadhāte parasparam<BR>
07,148.004a	tataḥ pāñcālamukhyasya dhṛṣṭadyumnasya saṃyuge<BR>
07,148.004c	sārathiṃ caturaś cāśvān karṇo vivyādha sāyakaiḥ<BR>
07,148.005a	kārmukapravaraṃ cāsya praciccheda śitaiḥ śaraiḥ<BR>
07,148.005c	sārathiṃ cāsya bhallena rathanīḍād apātayat<BR>
07,148.006a	dhṛṣṭadyumnas tu viratho hatāśvo hatasārathiḥ<BR>
07,148.006b*1202_01	avaplutya rathāt tūrṇaṃ gadām ādāya vīryavān<BR>
07,148.006b*1202_02	sa vidhyamānaḥ karṇena śaraiḥ saṃnataparvabhiḥ<BR>
07,148.006b*1202_03	gatvā karṇasamīpaṃ tu jaghāna caturo hayān<BR>
07,148.006b*1202_04	punar āvṛtya vegena pārṣataḥ paravīrahā<BR>
07,148.006b*1202_05	dhanaṃjayarathaṃ kṣipram āruhya rathināṃ varaḥ<BR>
07,148.006b*1202_06	prayātu kāmaḥ karṇāya vārito dharmasūnunā<BR>
07,148.006b*1202_07	karṇas tu sumahātejāḥ siṃhanādavimiśritam<BR>
07,148.006b*1202_08	dhanuḥśabdaṃ mahac cakre dadhmau tāreṇa cāmbujam<BR>
07,148.006b*1202_09	dṛṣṭvā vinirjitaṃ yuddhe pārṣataṃ te mahārathāḥ<BR>
07,148.006b*1202_10	amarṣavaśam āpannāḥ pāñcālāḥ saha somakaiḥ<BR>
07,148.006b*1202_11	sutaputravadhārthāya śastrāṇy ādāya sarvaśaḥ<BR>
07,148.006b*1202_12	prayayuḥ karṇam uddiśya mṛtyuṃ kṛtvā nivartanam<BR>
07,148.006c	gṛhītvā parighaṃ ghoraṃ karṇasyāśvān apīpiṣat<BR>
07,148.007a	viddhaś ca bahubhis tena śarair āśīviṣopamaiḥ<BR>
07,148.007c	tato yudhiṣṭhirānīkaṃ padbhyām evānvavartata<BR>
07,148.007e	āruroha rathaṃ cāpi sahadevasya māriṣa<BR>
07,148.008a	karṇasyāpi rathe vāhān anyān sūto nyayojayat<BR>
07,148.008c	śaṅkhavarṇān mahāvegān saindhavān sādhuvāhinaḥ<BR>
07,148.009a	labdhalakṣyas tu rādheyaḥ pāñcālānāṃ mahārathān<BR>
07,148.009c	abhyapīḍayad āyastaḥ śarair megha ivācalān<BR>
07,148.010a	sā pīḍyamānā karṇena pāñcālānāṃ mahācamūḥ<BR>
07,148.010c	saṃprādravat susaṃtrastā siṃhenevārditā mṛgī<BR>
07,148.011a	patitās turagebhyaś ca gajebhyaś ca mahītale<BR>
07,148.011c	rathebhyaś ca narās tūrṇam adṛśyanta tatas tataḥ<BR>
07,148.011d*1203_01	etasminn eva kāle tu sūtaputro mahārathaḥ<BR>
07,148.011d*1203_02	cakāra kadanaṃ ghoraṃ pāṇḍusainyeṣu bhārata<BR>
07,148.012a	dhāvamānasya yodhasya kṣurapraiḥ sa mahāmṛdhe<BR>
07,148.012c	bāhū ciccheda vai karṇaḥ śiraś caiva sakuṇḍalam<BR>
07,148.013a	ūrū ciccheda cānyasya gajasthasya viśāṃ pate<BR>
07,148.013c	vājipṛṣṭhagatasyāpi bhūmiṣṭhasya ca māriṣa<BR>
07,148.014a	nājñāsiṣur dhāvamānā bahavaś ca mahārathāḥ<BR>
07,148.014c	saṃchinnāny ātmagātrāṇi vāhanāni ca saṃyuge<BR>
07,148.015a	te vadhyamānāḥ samare pāñcālāḥ sṛñjayaiḥ saha<BR>
07,148.015c	tṛṇapraspandanāc cāpi sūtaputraṃ sma menire<BR>
07,148.016a	api svaṃ samare yodhaṃ dhāvamānaṃ vicetasaḥ<BR>
07,148.016c	karṇam evābhyamanyanta tato bhītā dravanti te<BR>
07,148.017a	tāny anīkāni bhagnāni dravamāṇāni bhārata<BR>
07,148.017c	abhyadravad drutaṃ karṇaḥ pṛṣṭhato vikirañ śarān<BR>
07,148.018a	avekṣamāṇās te 'nyonyaṃ susaṃmūḍhā vicetasaḥ<BR>
07,148.018c	nāśaknuvann avasthātuṃ kālyamānā mahātmanā<BR>
07,148.019a	karṇenābhyāhatā rājan pāñcālāḥ parameṣubhiḥ<BR>
07,148.019c	droṇena ca diśaḥ sarvā vīkṣamāṇāḥ pradudruvuḥ<BR>
07,148.020a	tato yudhiṣṭhiro rājā svasainyaṃ prekṣya vidrutam<BR>
07,148.020c	apayāne matiṃ kṛtvā phalgunaṃ vākyam abravīt<BR>
07,148.021a	paśya karṇaṃ maheṣvāsaṃ dhanuṣpāṇim avasthitam<BR>
07,148.021c	niśīthe dāruṇe kāle tapantam iva bhāskaram<BR>
07,148.022a	karṇasāyakanunnānāṃ krośatām eṣa nisvanaḥ<BR>
07,148.022c	aniśaṃ śrūyate pārtha tvadbandhūnām anāthavat<BR>
07,148.023a	yathā visṛjataś cāsya saṃdadhānasya cāśugān<BR>
07,148.023c	paśyāmi jayavikrāntaṃ kṣapayiṣyati no dhruvam<BR>
07,148.024a	yad atrānantaraṃ kāryaṃ prāptakālaṃ prapaśyasi<BR>
07,148.024c	karṇasya vadhasaṃyuktaṃ tat kuruṣva dhanaṃjaya<BR>
07,148.025a	evam ukto mahābāhuḥ pārthaḥ kṛṣṇam athābravīt<BR>
07,148.025c	bhītaḥ kuntīsuto rājā rādheyasyātivikramāt<BR>
07,148.026a	evaṃ gate prāptakālaṃ karṇānīke punaḥ punaḥ<BR>
07,148.026c	bhavān vyavasyatāṃ kṣipraṃ dravate hi varūthinī<BR>
07,148.027a	droṇasāyakanunnānāṃ bhagnānāṃ madhusūdana<BR>
07,148.027c	karṇena trāsyamānānām avasthānaṃ na vidyate<BR>
07,148.028a	paśyāmi ca tathā karṇaṃ vicarantam abhītavat<BR>
07,148.028c	dravamāṇān rathodārān kirantaṃ viśikhaiḥ śitaiḥ<BR>
07,148.029a	naitad asyotsahe soḍhuṃ caritaṃ raṇamūrdhani<BR>
07,148.029c	pratyakṣaṃ vṛṣṇiśārdūla pādasparśam ivoragaḥ<BR>
07,148.030a	sa bhavān atra yātvāśu yatra karṇo mahārathaḥ<BR>
07,148.030c	aham enaṃ vadhiṣyāmi māṃ vaiṣa madhusūdana<BR>
07,148.031	vāsudeva uvāca<BR>
07,148.031a	paśyāmi karṇaṃ kaunteya devarājam ivāhave<BR>
07,148.031c	vicarantaṃ naravyāghram atimānuṣavikramam<BR>
07,148.032a	naitasyānyo 'sti samare pratyudyātā dhanaṃjaya<BR>
07,148.032c	ṛte tvāṃ puruṣavyāghra rākṣasād vā ghaṭotkacāt<BR>
07,148.033a	na tu tāvad ahaṃ manye prāptakālaṃ tavānagha<BR>
07,148.033c	samāgamaṃ mahābāho sūtaputreṇa saṃyuge<BR>
07,148.034a	dīpyamānā maholkeva tiṣṭhaty asya hi vāsavī<BR>
07,148.034c	tvadarthaṃ hi mahābāho raudrarūpaṃ bibharti ca<BR>
07,148.034c*1204_01	**** **** sūtaputreṇa saṃyuge<BR>
07,148.034c*1204_02	rakṣyate śaktir eṣā hi<BR>
07,148.035a	ghaṭotkacas tu rādheyaṃ pratyudyātu mahābalaḥ<BR>
07,148.035c	sa hi bhīmena balinā jātaḥ suraparākramaḥ<BR>
07,148.036a	tasminn astrāṇi divyāni rākṣasāny āsurāṇi ca<BR>
07,148.036c	satataṃ cānurakto vo hitaiṣī ca ghaṭotkacaḥ<BR>
07,148.036e	vijeṣyati raṇe karṇam iti me nātra saṃśayaḥ<BR>
07,148.037	saṃjaya uvāca<BR>
07,148.037a	evam uktvā mahābāhuḥ pārthaṃ puṣkaralocanaḥ<BR>
07,148.037c	ājuhāvātha tad rakṣaḥ tac cāsīt prādur agrataḥ<BR>
07,148.038a	kavacī sa śarī khaḍgī sadhanvā ca viśāṃ pate<BR>
07,148.038c	abhivādya tataḥ kṛṣṇaṃ pāṇḍavaṃ ca dhanaṃjayam<BR>
07,148.038e	abravīt taṃ tadā hṛṣṭas tv ayam asmy anuśādhi mām<BR>
07,148.039a	tatas taṃ meghasaṃkāśaṃ dīptāsyaṃ dīptakuṇḍalam<BR>
07,148.039c	abhyabhāṣata haiḍimbaṃ dāśārhaḥ prahasann iva<BR>
07,148.040a	ghaṭotkaca vijānīhi yat tvāṃ vakṣyāmi putraka<BR>
07,148.040c	prāpto vikramakālo 'yaṃ tava nānyasya kasya cit<BR>
07,148.041a	sa bhavān majjamānānāṃ bandhūnāṃ tvaṃ plavo yathā<BR>
07,148.041c	vividhāni tavāstrāṇi santi māyā ca rākṣasī<BR>
07,148.042a	paśya karṇena haiḍimba pāṇḍavānām anīkinī<BR>
07,148.042c	kālyamānā yathā gāvaḥ pālena raṇamūrdhani<BR>
07,148.043a	eṣa karṇo maheṣvāso matimān dṛḍhavikramaḥ<BR>
07,148.043c	pāṇḍavānām anīkeṣu nihanti kṣatriyarṣabhān<BR>
07,148.044a	kirantaḥ śaravarṣāṇi mahānti dṛḍhadhanvinaḥ<BR>
07,148.044c	na śaknuvanty avasthātuṃ pīḍyamānāḥ śarārciṣā<BR>
07,148.045a	niśīthe sūtaputreṇa śaravarṣeṇa pīḍitāḥ<BR>
07,148.045c	ete dravanti pāñcālāḥ siṃhasyeva bhayān mṛgāḥ<BR>
07,148.046a	etasyaivaṃ pravṛddhasya sūtaputrasya saṃyuge<BR>
07,148.046c	niṣeddhā vidyate nānyas tvad ṛte bhīmavikrama<BR>
07,148.047a	sa tvaṃ kuru mahābāho karma yuktam ihātmanaḥ<BR>
07,148.047c	mātulānāṃ pitṝṇāṃ ca tejaso 'strabalasya ca<BR>
07,148.048a	etadarthaṃ hi haiḍimba putrān icchanti mānavāḥ<BR>
07,148.048c	kathaṃ nas tārayed duḥkhāt sa tvaṃ tāraya bāndhavān<BR>
07,148.048d*1205_01	icchanti pitaraḥ putrān svārthahetor ghaṭotkaca<BR>
07,148.048d*1205_02	ihalokāt pare loke tārayiṣyanti ye hitāḥ<BR>
07,148.049a	tava hy astrabalaṃ bhīmaṃ māyāś ca tava dustarāḥ<BR>
07,148.049c	saṃgrāme yudhyamānasya satataṃ bhīmanandana<BR>
07,148.050a	pāṇḍavānāṃ prabhagnānāṃ karṇena śitasāyakaiḥ<BR>
07,148.050c	majjatāṃ dhārtarāṣṭreṣu bhava pāraṃ paraṃtapa<BR>
07,148.051a	rātrau hi rākṣasā bhūyo bhavanty amitavikramāḥ<BR>
07,148.051c	balavantaḥ sudurdharṣāḥ śūrā vikrāntacāriṇaḥ<BR>
07,148.052a	jahi karṇaṃ maheṣvāsaṃ niśīthe māyayā raṇe<BR>
07,148.052c	pārthā droṇaṃ vadhiṣyanti dhṛṣṭadyumnapurogamāḥ<BR>
07,148.053a	keśavasya vacaḥ śrutvā bībhatsur api rākṣasam<BR>
07,148.053c	abhyabhāṣata kauravya ghaṭotkacam ariṃdamam<BR>
07,148.054a	ghaṭotkaca bhavāṃś caiva dīrghabāhuś ca sātyakiḥ<BR>
07,148.054c	matau me sarvasainyeṣu bhīmasenaś ca pāṇḍavaḥ<BR>
07,148.055a	sa bhavān yātu karṇena dvairathaṃ yudhyatāṃ niśi<BR>
07,148.055c	sātyakiḥ pṛṣṭhagopas te bhaviṣyati mahārathaḥ<BR>
07,148.056a	jahi karṇaṃ raṇe śūraṃ sātvatena sahāyavān<BR>
07,148.056c	yathendras tārakaṃ pūrvaṃ skandena saha jaghnivān<BR>
07,148.057	ghaṭotkaca uvāca<BR>
07,148.057*1206_01	evam eva mahābāho yathā vadasi māṃ prabho<BR>
07,148.057*1206_02	tvayā niyukto gacchāmi karṇasya vadhakāṅkṣayā<BR>
07,148.057a	alam evāsmi karṇāya droṇāyālaṃ ca sattama<BR>
07,148.057c	anyeṣāṃ kṣatriyāṇāṃ ca kṛtāstrāṇāṃ mahātmanām<BR>
07,148.058a	adya dāsyāmi saṃgrāmaṃ sūtaputrāya taṃ niśi<BR>
07,148.058c	yaṃ janāḥ saṃpravakṣyanti yāvad bhūmir dhariṣyati<BR>
07,148.059a	na cātra śūrān mokṣyāmi na bhītān na kṛtāñjalīn<BR>
07,148.059c	sarvān eva vadhiṣyāmi rākṣasaṃ dharmam āsthitaḥ<BR>
07,148.060	saṃjaya uvāca<BR>
07,148.060a	evam uktvā mahābāhur haiḍimbaḥ paravīrahā<BR>
07,148.060c	abhyayāt tumule karṇaṃ tava sainyaṃ vibhīṣayan<BR>
07,148.061a	tam āpatantaṃ saṃkruddhaṃ dīptāsyam iva pannagam<BR>
07,148.061c	abhyasyan parameṣvāsaḥ pratijagrāha sūtajaḥ<BR>
07,148.062a	tayoḥ samabhavad yuddhaṃ karṇarākṣasayor niśi<BR>
07,148.062c	garjato rājaśārdūla śakraprahrādayor iva<BR>
07,149.001	saṃjaya uvāca<BR>
07,149.001*1207_01	tasmiṃs tathā vartamāne karṇarākṣasayor mṛdhe<BR>
07,149.001a	dṛṣṭvā ghaṭotkacaṃ rājan sūtaputrarathaṃ prati<BR>
07,149.001c	prayāntaṃ tvararyā yuktaṃ jighāṃsuṃ karṇam āhave<BR>
07,149.002a	abravīt tava putras tu duḥśāsanam idaṃ vacaḥ<BR>
07,149.002c	etad rakṣo raṇe tūrṇaṃ dṛṣṭvā karṇasya vikramam<BR>
07,149.003a	abhiyāti drutaṃ karṇaṃ tad vāraya mahāratham<BR>
07,149.003c	vṛtaḥ sainyena mahatā yāhi yatra mahābalaḥ<BR>
07,149.004a	karṇo vaikartano yuddhe rākṣasena yuyutsati<BR>
07,149.004c	rakṣa karṇaṃ raṇe yatto vṛtaḥ sainyena mānada<BR>
07,149.004d*1208_01	mā karṇaṃ rākṣaso ghoraḥ pramādān nāśayiṣyati<BR>
07,149.005a	etasminn antare rājañ jaṭāsurasuto balī<BR>
07,149.005c	duryodhanam upāgamya prāha praharatāṃ varaḥ<BR>
07,149.006a	duryodhana tavāmitrān prakhyātān yuddhadurmadān<BR>
07,149.006c	pāṇḍavān hantum icchāmi tvayājñaptaḥ sahānugān<BR>
07,149.007a	jaṭāsuro mama pitā rakṣasām agraṇīḥ purā<BR>
07,149.007c	prayujya karma rakṣoghnaṃ kṣudraiḥ pārthair nipātitaḥ<BR>
07,149.007e	tasyāpacitim icchāmi tvaddiṣṭo gantum īśvara<BR>
07,149.007f*1209_01	śatrumāṃsaiś ca rājendra mām anujñātum arhasi<BR>
07,149.007f*1210_01	adya kuntīsutān sarvān vāsudevapurogamān<BR>
07,149.007f*1210_02	hatvā saṃbhakṣayiṣyāmi sutān anucaraiḥ saha<BR>
07,149.008a	tam abravīt tato rājā prīyamāṇaḥ punaḥ punaḥ<BR>
07,149.008c	droṇakarṇādibhiḥ sārdhaṃ paryāpto 'haṃ dviṣadvadhe<BR>
07,149.008e	tvaṃ tu gaccha mayājñapto jahi yuddhaṃ ghaṭotkacam<BR>
07,149.008f*1211_01	rākṣasaṃ krūrakarmāṇaṃ rakṣomānuṣasaṃbhavam<BR>
07,149.008f*1211_02	pāṇḍavānāṃ hitaṃ nityaṃ hastyaśvarathaghātinam<BR>
07,149.008f*1211_03	vaihāyasagatiṃ yuddhe preṣayer yamasādanam<BR>
07,149.009a	tathety uktvā mahākāyaḥ samāhūya ghaṭotkacam<BR>
07,149.009b*1212_01	evaṃ tava sutādiṣṭas tathety uktvā mahābalaḥ<BR>
07,149.009c	jaṭāsurir bhaimaseniṃ nānāśastrair avākirat<BR>
07,149.010a	alaṃbalaṃ ca karṇaṃ ca kurusainyaṃ ca dustaram<BR>
07,149.010c	haiḍimbaḥ pramamāthaiko mahāvāto 'mbudān iva<BR>
07,149.011a	tato māyāmayaṃ dṛṣṭvā rathaṃ tūrṇam alaṃbalaḥ<BR>
07,149.011c	ghaṭotkacaṃ śaravrātair nānāliṅgaiḥ samārdayat<BR>
07,149.012a	viddhvā ca bahubhir bāṇair bhaimasenim alaṃbalaḥ<BR>
07,149.012c	vyadrāvayac charavrātaiḥ pāṇḍavānām anīkinīm<BR>
07,149.013a	tena vidrāvyamāṇāni pāṇḍusainyāni māriṣa<BR>
07,149.013c	niśīthe viprakīryanta vātanunnā ghanā iva<BR>
07,149.014a	ghaṭotkacaśarair nunnā tathaiva kuruvāhinī<BR>
07,149.014c	niśīthe prādravad rājann utsṛjyolkāḥ sahasraśaḥ<BR>
07,149.015a	alaṃbalas tataḥ kruddho bhaimaseniṃ mahāmṛdhe<BR>
07,149.015c	ājaghne niśitair bāṇais tottrair iva mahādvipam<BR>
07,149.016a	tilaśas tasya tad yānaṃ sūtaṃ sarvāyudhāni ca<BR>
07,149.016c	ghaṭotkacaḥ praciccheda prāṇadac cātidāruṇam<BR>
07,149.017a	tataḥ karṇaṃ śaravrātaiḥ kurūn anyān sahasraśaḥ<BR>
07,149.017c	alaṃbalaṃ cābhyavarṣan megho merum ivācalam<BR>
07,149.018a	tataḥ saṃcukṣubhe sainyaṃ kurūṇāṃ rākṣasārditam<BR>
07,149.018c	upary upari cānyonyaṃ caturaṅgaṃ mamarda ha<BR>
07,149.019a	jaṭāsurir mahārāja viratho hatasārathiḥ<BR>
07,149.019c	ghaṭotkacaṃ raṇe kruddho muṣṭinābhyahanad dṛḍham<BR>
07,149.020a	muṣṭinābhihatas tena pracacāla ghaṭotkacaḥ<BR>
07,149.020c	kṣitikampe yathā śailaḥ savṛkṣagaṇagulmavān<BR>
07,149.021a	tataḥ sa parighābhena dviṭsaṃghaghnena bāhunā<BR>
07,149.021c	jaṭāsuriṃ bhaimasenir avadhīn muṣṭinā bhṛśam<BR>
07,149.022a	taṃ pramathya tataḥ kruddhas tūrṇaṃ haiḍimbir ākṣipat<BR>
07,149.022c	dorbhyām indradhvajābhābhyāṃ niṣpipeṣa mahītale<BR>
07,149.022d*1213_01	jaṭāsurir mokṣayitvā ātmānaṃ ca ghaṭotkacāt<BR>
07,149.022d*1213_02	punar utthāya vegena ghaṭotkacam upādravat<BR>
07,149.023a	alaṃbalo 'pi vikṣipya samutkṣipya ca rākṣasam<BR>
07,149.023c	ghaṭotkacaṃ raṇe roṣān niṣpipeṣa mahītale<BR>
07,149.023c*1214_01	ghaṭotkacas tatas tasya bāhum udyamya dakṣiṇam<BR>
07,149.023c*1214_02	ājaghānorasi tadā<BR>
07,149.024a	tayoḥ samabhavad yuddhaṃ garjator atikāyayoḥ<BR>
07,149.024c	ghaṭotkacālaṃbalayos tumulaṃ lomaharṣaṇam<BR>
07,149.025a	viśeṣayantāv anyonyaṃ māyābhir atimāyinau<BR>
07,149.025c	yuyudhāte mahāvīryāv indravairocanāv iva<BR>
07,149.026a	pāvakāmbunidhī bhūtvā punar garuḍatakṣakau<BR>
07,149.026c	punar meghamahāvātau punar vajramahācalau<BR>
07,149.026e	punaḥ kuñjaraśārdūlau punaḥ svarbhānubhāskarau<BR>
07,149.027a	evaṃ māyāśatasṛjāv anyonyavadhakāṅkṣiṇau<BR>
07,149.027c	bhṛśaṃ citram ayudhyetām alaṃbalaghaṭotkacau<BR>
07,149.028a	parighaiś ca gadābhiś ca prāsamudgarapaṭṭiśaiḥ<BR>
07,149.028c	musalaiḥ parvatāgraiś ca tāv anyonyaṃ nijaghnatuḥ<BR>
07,149.029a	hayābhyāṃ ca gajābhyāṃ ca padātirathinau punaḥ<BR>
07,149.029b*1215_01	bhaimasenir atha kruddha udyamyālaṃbalaṃ balāt<BR>
07,149.029c	yuyudhāte mahāmāyau rākṣasapravarau yudhi<BR>
07,149.030a	tato ghaṭotkaco rājann alaṃbalavadhepsayā<BR>
07,149.030c	utpapāta bhṛśaṃ kruddhaḥ śyenavan nipapāta ha<BR>
07,149.031a	gṛhītvā ca mahākāyaṃ rākṣasendram alaṃbalam<BR>
07,149.031c	udyamya nyavadhīd bhūmau mayaṃ viṣṇur ivāhave<BR>
07,149.032a	tato ghaṭotkacaḥ khaḍgam udgṛhyādbhutadarśanam<BR>
07,149.032a*1216_01	**** **** maṇḍalāgraṃ pragṛhya tu<BR>
07,149.032a*1216_02	pātitaṃ bhūtale trastaṃ nādaṃ muktvā muhur muhuḥ<BR>
07,149.032a*1216_03	keśeṣu taṃ nijagrāha<BR>
07,149.032c	cakarta kāyād dhi śiro bhīmaṃ vikṛtadarśanam<BR>
07,149.032d*1217_01	sphuratas tasya samare nadataś cāpi bhairavam<BR>
07,149.032d*1217_02	nicakarta mahārāja śatror amitavikramaḥ<BR>
07,149.032d*1218_01	piṅgākṣaṃ vikṛtair dantair dīptayā jihvayā śubham<BR>
07,149.033a	tacchiro rudhirābhyaktaṃ gṛhya keśeṣu rākṣasaḥ<BR>
07,149.033c	ghaṭotkaco yayāv āśu duryodhanarathaṃ prati<BR>
07,149.033c*1219_01	śiras tac cāpi saṃgṛhya keśeṣu rudhirokṣitam<BR>
07,149.033c*1219_02	yayau ghaṭotkacas tūrṇaṃ<BR>
07,149.033d*1220_01	droṇakarṇakṛpān yodhān atītya sumahābalaḥ<BR>
07,149.034a	abhyetya ca mahābāhuḥ smayamānaḥ sa rākṣasaḥ<BR>
07,149.034b*1221_01	kuruyodhaṃ samāsādya suyodhanam ariṃdamam<BR>
07,149.034c	rathe 'sya nikṣipya śiro vikṛtānanamūrdhajam<BR>
07,149.034e	prāṇadad bhairavaṃ nādaṃ prāvṛṣīva balāhakaḥ<BR>
07,149.035a	abravīc ca tato rājan duryodhanam idaṃ vacaḥ<BR>
07,149.035c	eṣa te nihato bandhus tvayā dṛṣṭo 'sya vikramaḥ<BR>
07,149.035e	punar draṣṭāsi karṇasya niṣṭhām etāṃ tathātmanaḥ<BR>
07,149.035f*1222_01	karṇasya tu śiro gṛhya punar dṛṣṭvā suyodhanaḥ<BR>
07,149.035f*1223_01	svadharmam arthaṃ kāmaṃ ca tritayaṃ yo 'bhivāñchati<BR>
07,149.035f*1223_02	riktapāṇir na paśyeta rājānaṃ brāhmaṇaṃ striyam<BR>
07,149.035f*1223_03	suprītas tāvat tiṣṭhasva yāvat karṇaṃ vadhāmy aham<BR>
07,149.036a	evam uktvā tataḥ prāyāt karṇaṃ prati janeśvara<BR>
07,149.036c	kirañ śaraśatāṃs tīkṣṇān vimuñcan karṇamūrdhani<BR>
07,149.037a	tataḥ samabhavad yuddhaṃ ghorarūpaṃ bhayānakam<BR>
07,149.037c	vismāpanaṃ mahārāja nararākṣasayor mṛdhe<BR>
07,150.001	dhṛtarāṣṭra uvāca<BR>
07,150.001a	yatra vaikartanaḥ karṇo rākṣasaś ca ghaṭotkacaḥ<BR>
07,150.001c	niśīthe samasajjetāṃ tad yuddham abhavat katham<BR>
07,150.002a	kīdṛśaṃ cābhavad yuddhaṃ tasya ghorasya rakṣasaḥ<BR>
07,150.002b*1224_01	yena vaikartanaḥ karṇaḥ saṃgrāme tena nirjitaḥ<BR>
07,150.002c	rathaś ca kīdṛśas tasya māyāḥ sarvāyudhāni ca<BR>
07,150.003a	kiṃpramāṇā hayās tasya rathaketur dhanus tathā<BR>
07,150.003c	kīdṛśaṃ varma caivāsya kaṇṭhatrāṇaṃ ca kīdṛśam<BR>
07,150.003e	pṛṣṭas tvam etad ācakṣva kuśalo hy asi saṃjaya<BR>
07,150.004	saṃjaya uvāca<BR>
07,150.004a	lohitākṣo mahākāyas tāmrāsyo nimnitodaraḥ<BR>
07,150.004c	ūrdhvaromā hariśmaśruḥ śaṅkukarṇo mahāhanuḥ<BR>
07,150.005a	ākarṇād dāritāsyaś ca tīkṣṇadaṃṣṭraḥ karālavān<BR>
07,150.005c	sudīrghatāmrajihvoṣṭho lambabhrūḥ sthūlanāsikaḥ<BR>
07,150.006a	nīlāṅgo lohitagrīvo girivarṣmā bhayaṃkaraḥ<BR>
07,150.006c	mahākāyo mahābāhur mahāśīrṣo mahābalaḥ<BR>
07,150.007a	vikacaḥ paruṣasparśo vikaṭodbaddhapiṇḍikaḥ<BR>
07,150.007c	sthūlasphig gūḍhanābhiś ca śithilopacayo mahān<BR>
07,150.008a	tathaiva hastābharaṇī mahāmāyo 'ṅgadī tathā<BR>
07,150.008c	urasā dhārayan niṣkam agnimālāṃ yathācalaḥ<BR>
07,150.009a	tasya hemamayaṃ citraṃ bahurūpāṅgaśobhitam<BR>
07,150.009c	toraṇapratimaṃ śubhraṃ kirīṭaṃ mūrdhny aśobhata<BR>
07,150.010a	kuṇḍale bālasūryābhe mālāṃ hemamayīṃ śubhām<BR>
07,150.010c	dhārayan vipulaṃ kāṃsyaṃ kavacaṃ ca mahāprabham<BR>
07,150.010d*1225_01	tārājālanibhaṃ rājan pūrṇacandrasamaprabham<BR>
07,150.010d*1225_02	kaṇṭhasūtraṃ mahac cāpi tapanīyam adhārayat<BR>
07,150.010d*1225_03	sa tena vibhrājata vai savidyud iva toyadaḥ<BR>
07,150.011a	kiṅkiṇīśatanirghoṣaṃ raktadhvajapatākinam<BR>
07,150.011c	ṛkṣacarmāvanaddhāṅgaṃ nalvamātraṃ mahāratham<BR>
07,150.012a	sarvāyudhavaropetam āsthito dhvajamālinam<BR>
07,150.012c	aṣṭacakrasamāyuktaṃ meghagambhīranisvanam<BR>
07,150.013a	tatra mātaṅgasaṃkāśā lohitākṣā vibhīṣaṇāḥ<BR>
07,150.013c	kāmavarṇajavā yuktā balavanto 'vahan hayāḥ<BR>
07,150.013d*1226_01	vahanto rākṣasaṃ raudraṃ balavanto jitaśramāḥ<BR>
07,150.013d*1226_02	vipulābhiḥ saṭābhis te heṣamāṇā muhur muhuḥ<BR>
07,150.013d*1227_01	mukhair nānāvidhākārair vegavanto hayottamāḥ<BR>
07,150.013d*1227_02	rathe 'sya yuktā garjanto 'vahaṃs te rākṣasādhipam<BR>
07,150.014a	rākṣaso 'sya virūpākṣaḥ sūto dīptāsyakuṇḍalaḥ<BR>
07,150.014b*1228_01	ghorarūpo mahākāyaḥ karāḷo vikṛtānanaḥ<BR>
07,150.014c	raśmibhiḥ sūryaraśmyābhaiḥ saṃjagrāha hayān raṇe<BR>
07,150.014e	sa tena sahitas tasthāv aruṇena yathā raviḥ<BR>
07,150.015a	saṃsakta iva cābhreṇa yathādrir mahatā mahān<BR>
07,150.015c	divaspṛk sumahān ketuḥ syandane 'sya samucchritaḥ<BR>
07,150.015e	raktottamāṅgaḥ kravyādo gṛdhraḥ paramabhīṣaṇaḥ<BR>
07,150.016a	vāsavāśaninirghoṣaṃ dṛḍhajyam abhivikṣipan<BR>
07,150.016c	vyaktaṃ kiṣkuparīṇāhaṃ dvādaśāratni kārmukam<BR>
07,150.017a	rathākṣamātrair iṣubhiḥ sarvāḥ pracchādayan diśaḥ<BR>
07,150.017c	tasyāṃ vīrāpahāriṇyāṃ niśāyāṃ karṇam abhyayāt<BR>
07,150.018a	tasya vikṣipataś cāpaṃ rathe viṣṭabhya tiṣṭhataḥ<BR>
07,150.018c	aśrūyata dhanurghoṣo visphūrjitam ivāśaneḥ<BR>
07,150.019a	tena vitrāsyamānāni tava sainyāni bhārata<BR>
07,150.019c	samakampanta sarvāṇi sindhor iva mahormayaḥ<BR>
07,150.020a	tam āpatantaṃ saṃprekṣya virūpākṣaṃ vibhīṣaṇam<BR>
07,150.020c	utsmayann iva rādheyas tvaramāṇo 'bhyavārayat<BR>
07,150.021a	tataḥ karṇo 'bhyayād enam asyann asyantam antikāt<BR>
07,150.021c	mātaṅga iva mātaṅgaṃ yūtharṣabha ivarṣabham<BR>
07,150.022a	sa saṃnipātas tumulas tayor āsīd viśāṃ pate<BR>
07,150.022c	karṇarākṣasayo rājann indraśambarayor iva<BR>
07,150.023a	tau pragṛhya mahāvege dhanuṣī bhīmanisvane<BR>
07,150.023c	prācchādayetām anyonyaṃ takṣamāṇau maheṣubhiḥ<BR>
07,150.024a	tataḥ pūrṇāyatotsṛṣṭaiḥ śaraiḥ saṃnataparvabhiḥ<BR>
07,150.024c	nyavārayetām anyonyaṃ kāṃsye nirbhidya varmaṇī<BR>
07,150.025a	tau nakhair iva śārdūlau dantair iva mahādvipau<BR>
07,150.025c	rathaśaktibhir anyonyaṃ viśikhaiś ca tatakṣatuḥ<BR>
07,150.026a	saṃchindantau hi gātrāṇi saṃdadhānau ca sāyakān<BR>
07,150.026c	dhakṣyamāṇau śaravrātair nodīkṣitum aśaknutām<BR>
07,150.026d*1229_01	dahantau ca śarolkābhir duṣprekṣyau ca babhūvatuḥ<BR>
07,150.027a	tau tu vikṣatasarvāṅgau rudhiraughapariplutau<BR>
07,150.027c	vyabhrājetāṃ yathā vāriprasrutau gairikācalau<BR>
07,150.028a	tau śarāgravibhinnāṅgau nirbhindantau parasparam<BR>
07,150.028c	nākampayetām anyonyaṃ yatamānau mahādyutī<BR>
07,150.029a	tat pravṛttaṃ niśāyuddhaṃ ciraṃ samam ivābhavat<BR>
07,150.029c	prāṇayor dīvyato rājan karṇarākṣasayor mṛdhe<BR>
07,150.030a	tasya saṃdadhatas tīkṣṇāñ śarāṃś cāsaktam asyataḥ<BR>
07,150.030c	dhanurghoṣeṇa vitrastāḥ sve pare ca tadābhavan<BR>
07,150.030e	ghaṭotkacaṃ yadā karṇo viśeṣayati no nṛpa<BR>
07,150.031a	tataḥ prāduṣkarod divyam astram astravidāṃ varaḥ<BR>
07,150.031c	karṇena vihitaṃ dṛṣṭvā divyam astraṃ ghaṭotkacaḥ<BR>
07,150.031e	prāduścakre mahāmāyāṃ rākṣasaḥ pāṇḍunandanaḥ<BR>
07,150.032a	śūlamudgaradhāriṇyā śailapādapahastayā<BR>
07,150.032c	rakṣasāṃ ghorarūpāṇāṃ mahatyā senayā vṛtaḥ<BR>
07,150.033a	tam udyatamahācāpaṃ dṛṣṭvā te vyathitā nṛpāḥ<BR>
07,150.033c	bhūtāntakam ivāyāntaṃ kāladaṇḍogradhāriṇam<BR>
07,150.034a	ghaṭotkacapramuktena siṃhanādena bhīṣitāḥ<BR>
07,150.034c	prasusruvur gajā mūtraṃ vivyathuś ca narā bhṛśam<BR>
07,150.035a	tato 'śmavṛṣṭir atyugrā mahaty āsīt samantataḥ<BR>
07,150.035c	ardharātre 'dhikabalair vimuktā rakṣasāṃ balaiḥ<BR>
07,150.036a	āyasāni ca cakrāṇi bhuśuṇḍyaḥ śaktitomarāḥ<BR>
07,150.036c	patanty aviralāḥ śūlāḥ śataghnyaḥ paṭṭiśās tathā<BR>
07,150.037a	tad ugram atiraudraṃ ca dṛṣṭvā yuddhaṃ narādhipāḥ<BR>
07,150.037c	putrāś ca tava yodhāś ca vyathitā vipradudruvuḥ<BR>
07,150.038a	tatraiko 'strabalaślāghī karṇo mānī na vivyathe<BR>
07,150.038c	vyadhamac ca śarair māyāṃ ghaṭotkacavinirmitām<BR>
07,150.039a	māyāyāṃ tu prahīṇāyām amarṣāt sa ghaṭotkacaḥ<BR>
07,150.039c	visasarja śarān ghorān sūtaputraṃ ta āviśan<BR>
07,150.040a	tatas te rudhirābhyaktā bhittvā karṇaṃ mahāhave<BR>
07,150.040c	viviśur dharaṇīṃ bāṇāḥ saṃkruddhā iva pannagāḥ<BR>
07,150.041a	sūtaputras tu saṃkruddho laghuhastaḥ pratāpavān<BR>
07,150.041c	ghaṭotkacam atikramya bibheda daśabhiḥ śaraiḥ<BR>
07,150.042a	ghaṭotkaco vinirbhinnaḥ sūtaputreṇa marmasu<BR>
07,150.042c	cakraṃ divyaṃ sahasrāram agṛhṇād vyathito bhṛśam<BR>
07,150.043a	kṣurāntaṃ bālasūryābhaṃ maṇiratnavibhūṣitam<BR>
07,150.043c	cikṣepādhiratheḥ kruddho bhaimasenir jighāṃsayā<BR>
07,150.044a	praviddham ativegena vikṣiptaṃ karṇasāyakaiḥ<BR>
07,150.044c	abhāgyasyeva saṃkalpas tan mogham apatad bhuvi<BR>
07,150.045a	ghaṭotkacas tu saṃkruddho dṛṣṭvā cakraṃ nipātitam<BR>
07,150.045c	karṇaṃ prācchādayad bāṇaiḥ svarbhānur iva bhāskaram<BR>
07,150.046a	sūtaputras tv asaṃbhrānto rudropendrendravikramaḥ<BR>
07,150.046c	ghaṭotkacarathaṃ tūrṇaṃ chādayām āsa patribhiḥ<BR>
07,150.047a	ghaṭotkacena kruddhena gadā hemāṅgadā tadā<BR>
07,150.047c	kṣiptā bhrāmya śaraiḥ sāpi karṇenābhyāhatāpatat<BR>
07,150.048a	tato 'ntarikṣam utpatya kālamegha ivonnadan<BR>
07,150.048c	pravavarṣa mahākāyo drumavarṣaṃ nabhastalāt<BR>
07,150.049a	tato māyāvinaṃ karṇo bhīmasenasutaṃ divi<BR>
07,150.049c	mārgaṇair abhivivyādha ghanaṃ sūrya ivāṃśubhiḥ<BR>
07,150.050a	tasya sarvān hayān hatvā saṃchidya śatadhā ratham<BR>
07,150.050c	abhyavarṣac charaiḥ karṇaḥ parjanya iva vṛṣṭimān<BR>
07,150.051a	na cāsyāsīd anirbhinnaṃ gātre dvyaṅgulam antaram<BR>
07,150.051c	so 'dṛśyata muhūrtena śvāvic chalalito yathā<BR>
07,150.052a	na hayān na rathaṃ tasya na dhvajaṃ na ghaṭotkacam<BR>
07,150.052c	dṛṣṭavantaḥ sma samare śaraughair abhisaṃvṛtam<BR>
07,150.053a	sa tu karṇasya tad divyam astram astreṇa śātayan<BR>
07,150.053c	māyāyuddhena māyāvī sūtaputram ayodhayat<BR>
07,150.054a	so 'yodhayat tadā karṇaṃ māyayā lāghavena ca<BR>
07,150.054c	alakṣyamāṇo 'tha divi śarajāleṣu saṃpatan<BR>
07,150.055a	bhaimasenir mahāmāyo māyayā kurusattama<BR>
07,150.055c	pracakāra mahāmāyāṃ mohayann iva bhārata<BR>
07,150.056a	sa sma kṛtvā virūpāṇi vadanāny aśubhānanaḥ<BR>
07,150.056c	agrasat sūtaputrasya divyāny astrāṇi māyayā<BR>
07,150.057a	punaś cāpi mahākāyaḥ saṃchinnaḥ śatadhā raṇe<BR>
07,150.057c	gatasattvo nirutsāhaḥ patitaḥ khād vyadṛśyata<BR>
07,150.057e	hataṃ taṃ manyamānāḥ sma prāṇadan kurupuṃgavāḥ<BR>
07,150.058a	atha dehair navair anyair dikṣu sarvāsv adṛśyata<BR>
07,150.058c	punaś cāpi mahākāyaḥ śataśīrṣaḥ śatodaraḥ<BR>
07,150.059a	vyadṛśyata mahābāhur maināka iva parvataḥ<BR>
07,150.059c	aṅguṣṭhamātro bhūtvā ca punar eva sa rākṣasaḥ<BR>
07,150.059e	sāgarormir ivoddhūtas tiryag ūrdhvam avartata<BR>
07,150.060a	vasudhāṃ dārayitvā ca punar apsu nyamajjata<BR>
07,150.060c	adṛśyata tadā tatra punar unmajjito 'nyataḥ<BR>
07,150.061a	so 'vatīrya punas tasthau rathe hemapariṣkṛte<BR>
07,150.061c	kṣitiṃ dyāṃ ca diśaś caiva māyayāvṛtya daṃśitaḥ<BR>
07,150.062a	gatvā karṇarathābhyāśaṃ vicalat kuṇḍalānanaḥ<BR>
07,150.062c	prāha vākyam asaṃbhrāntaḥ sūtaputraṃ viśāṃ pate<BR>
07,150.063a	tiṣṭhedānīṃ na me jīvan sūtaputra gamiṣyasi<BR>
07,150.063c	yuddhaśraddhām ahaṃ te 'dya vineṣyāmi raṇājire<BR>
07,150.064a	ity uktvā roṣatāmrākṣaṃ rakṣaḥ krūraparākramam<BR>
07,150.064c	utpapātāntarikṣaṃ ca jahāsa ca suvisvaram<BR>
07,150.064e	karṇam abhyāhanac caiva gajendram iva kesarī<BR>
07,150.065a	rathākṣamātrair iṣubhir abhyavarṣad ghaṭotkacaḥ<BR>
07,150.065c	rathinām ṛṣabhaṃ karṇaṃ dhārābhir iva toyadaḥ<BR>
07,150.065e	śaravṛṣṭiṃ ca tāṃ karṇo dūraprāptām aśātayat<BR>
07,150.066a	dṛṣṭvā ca vihatāṃ māyāṃ karṇena bharatarṣabha<BR>
07,150.066c	ghaṭotkacas tato māyāṃ sasarjāntarhitaḥ punaḥ<BR>
07,150.067a	so 'bhavad girir ity uccaḥ śikharais tarusaṃkaṭaiḥ<BR>
07,150.067c	śūlaprāsāsimusalajalaprasravaṇo mahān<BR>
07,150.068a	tam añjanacayaprakhyaṃ karṇo dṛṣṭvā mahīdharam<BR>
07,150.068c	prapātair āyudhāny ugrāṇy udvahantaṃ na cukṣubhe<BR>
07,150.069a	smayann iva tataḥ karṇo divyam astram udīrayat<BR>
07,150.069c	tataḥ so 'streṇa śailendro vikṣipto vai vyanaśyata<BR>
07,150.070a	tataḥ sa toyado bhūtvā nīlaḥ sendrāyudho divi<BR>
07,150.070c	aśmavṛṣṭibhir atyugraḥ sūtaputram avākirat<BR>
07,150.071a	atha saṃdhāya vāyavyam astram astravidāṃ varaḥ<BR>
07,150.071c	vyadhamat kālameghaṃ taṃ karṇo vaikartano vṛṣā<BR>
07,150.072a	sa mārgaṇagaṇaiḥ karṇo diśaḥ pracchādya sarvaśaḥ<BR>
07,150.072c	jaghānāstraṃ mahārāja ghaṭotkacasamīritam<BR>
07,150.073a	tataḥ prahasya samare bhaimasenir mahābalaḥ<BR>
07,150.073c	prāduścakre mahāmāyāṃ karṇaṃ prati mahāratham<BR>
07,150.074a	sa dṛṣṭvā punar āyāntaṃ rathena rathināṃ varam<BR>
07,150.074c	ghaṭotkacam asaṃbhrāntaṃ rākṣasair bahubhir vṛtam<BR>
07,150.075a	siṃhaśārdūlasadṛśair mattadviradavikramaiḥ<BR>
07,150.075c	gajasthaiś ca rathasthaiś ca vājipṛṣṭhagatais tathā<BR>
07,150.076a	nānāśastradharair ghorair nānākavacabhūṣaṇaiḥ<BR>
07,150.076c	vṛtaṃ ghaṭotkacaṃ krūrair marudbhir iva vāsavam<BR>
07,150.076e	dṛṣṭvā karṇo maheṣvāso yodhayām āsa rākṣasam<BR>
07,150.077a	ghaṭotkacas tataḥ karṇaṃ viddhvā pañcabhir āśugaiḥ<BR>
07,150.077c	nanāda bhairavaṃ nādaṃ bhīṣayan sarvapārthivān<BR>
07,150.078a	bhūyaś cāñjalikenātha samārgaṇagaṇaṃ mahat<BR>
07,150.078c	karṇahastasthitaṃ cāpaṃ cicchedāśu ghaṭotkacaḥ<BR>
07,150.079a	athānyad dhanur ādāya dṛḍhaṃ bhārasahaṃ mahat<BR>
07,150.079c	vyakarṣata balāt karṇa indrāyudham ivocchritam<BR>
07,150.080a	tataḥ karṇo mahārāja preṣayām āsa sāyakān<BR>
07,150.080c	suvarṇapuṅkhāñ śatrughnān khacarān rākṣasān prati<BR>
07,150.081a	tad bāṇair arditaṃ yūthaṃ rakṣasāṃ pīnavakṣasām<BR>
07,150.081c	siṃhenevārditaṃ vanyaṃ gajānām ākulaṃ kulam<BR>
07,150.081d*1230_01	nihatya rākṣasān karṇaḥ punar haiḍimbam ardayat<BR>
07,150.081d*1230_02	tat tu dṛṣṭvā mahat karma rādheyasya mahātmanaḥ<BR>
07,150.081d*1230_03	krodhenābhiprajajvāla bhaimasenir ghaṭotkacaḥ<BR>
07,150.082a	vidhamya rākṣasān bāṇaiḥ sāśvasūtagajān vibhuḥ<BR>
07,150.082c	dadāha bhagavān vahnir bhūtānīva yugakṣaye<BR>
07,150.082d*1231_01	tataḥ karṇo mahārāja rākṣasān vyadhamac charaiḥ<BR>
07,150.082d*1232_01	sa sma kṛtvā virūpāṇi vyāttāni vadanāni ca<BR>
07,150.082d*1232_02	rādheyasyācchinad bāṇair astrāṇi vividhāni ca<BR>
07,150.082d*1232_03	chādayām āsa ca śarair dhārābhir iva parvatam<BR>
07,150.082d*1232_04	gandharvanagarākāraṃ punar antaradhīyata<BR>
07,150.083a	sa hatvā rākṣasīṃ senāṃ śuśubhe sūtanandanaḥ<BR>
07,150.083c	pureva tripuraṃ dagdhvā divi devo maheśvaraḥ<BR>
07,150.084a	teṣu rājasahasreṣu pāṇḍaveyeṣu māriṣa<BR>
07,150.084c	nainaṃ nirīkṣitum api kaś cic chaknoti pārthiva<BR>
07,150.085a	ṛte ghaṭotkacād rājan rākṣasendrān mahābalāt<BR>
07,150.085c	bhīmavīryabalopetāt kruddhād vaivasvatād iva<BR>
07,150.086a	tasya kruddhasya netrābhyāṃ pāvakaḥ samajāyata<BR>
07,150.086c	maholkābhyāṃ yathā rājan sārciṣaḥ snehabindavaḥ<BR>
07,150.087a	talaṃ talena saṃhatya saṃdaśya daśanacchadam<BR>
07,150.087c	ratham āsthāya ca punar māyayā nirmitaṃ punaḥ<BR>
07,150.088a	yuktaṃ gajanibhair vāhaiḥ piśācavadanaiḥ kharaiḥ<BR>
07,150.088c	sa sūtam abravīt kruddhaḥ sūtaputrāya mā vaha<BR>
07,150.089a	sa yayau ghorarūpeṇa rathena rathināṃ varaḥ<BR>
07,150.089c	dvairathaṃ sūtaputreṇa punar eva viśāṃ pate<BR>
07,150.090a	sa cikṣepa punaḥ kruddhaḥ sūtaputrāya rākṣasaḥ<BR>
07,150.090c	aṣṭacakrāṃ mahāghorām aśaniṃ rudranirmitām<BR>
07,150.090d*1233_01	dviyojanasamutsedhāṃ yojanāyām avistarām<BR>
07,150.090d*1233_02	āyasīṃ nicitāṃ śūlaiḥ kadambam iva kesaraiḥ<BR>
07,150.091a	tām avaplutya jagrāha karṇo nyasya rathe dhanuḥ<BR>
07,150.091c	cikṣepa caināṃ tasyaiva syandanāt so 'vapupluve<BR>
07,150.092a	sāśvasūtadhvajaṃ yānaṃ bhasma kṛtvā mahāprabhā<BR>
07,150.092c	viveśa vasudhāṃ bhittvā surās tatra visismiyuḥ<BR>
07,150.093a	karṇaṃ tu sarvabhūtāni pūjayām āsur añjasā<BR>
07,150.093c	yad avaplutya jagrāha devasṛṣṭāṃ mahāśanim<BR>
07,150.094a	evaṃ kṛtvā raṇe karṇa āruroha rathaṃ punaḥ<BR>
07,150.094c	tato mumoca nārācān sūtaputraḥ paraṃtapaḥ<BR>
07,150.095a	aśakyaṃ kartum anyena sarvabhūteṣu mānada<BR>
07,150.095c	yad akārṣīt tadā karṇaḥ saṃgrāme bhīmadarśane<BR>
07,150.096a	sa hanyamāno nārācair dhārābhir iva parvataḥ<BR>
07,150.096c	gandharvanagarākāraḥ punar antaradhīyata<BR>
07,150.097a	evaṃ sa vai mahāmāyo māyayā lāghavena ca<BR>
07,150.097c	astrāṇi tāni divyāni jaghāna ripusūdanaḥ<BR>
07,150.098a	nihanyamāneṣv astreṣu māyayā tena rakṣasā<BR>
07,150.098c	asaṃbhrāntas tataḥ karṇas tad rakṣaḥ pratyayudhyata<BR>
07,150.099a	tataḥ kruddho mahārāja bhaimasenir mahābalaḥ<BR>
07,150.099c	cakāra bahudhātmānaṃ bhīṣayāṇo narādhipān<BR>
07,150.100a	tato digbhyaḥ samāpetuḥ siṃhavyāghratarakṣavaḥ<BR>
07,150.100c	agnijihvāś ca bhujagā vihagāś cāpy ayomukhāḥ<BR>
07,150.101a	sa kīryamāṇo niśitaiḥ karṇacāpacyutaiḥ śaraiḥ<BR>
07,150.101c	nagarādrivanaprakhyas tatraivāntaradhīyata<BR>
07,150.102a	rākṣasāś ca piśācāś ca yātudhānāḥ śalāvṛkāḥ<BR>
07,150.102b*1234_01	śālāvṛkāś ca bahavo vṛkāś ca vikṛtānanāḥ<BR>
07,150.102c	te karṇaṃ bhakṣayiṣyantaḥ sarvataḥ samupādravan<BR>
07,150.102e	athainaṃ vāgbhir ugrābhis trāsayāṃ cakrire tadā<BR>
07,150.103a	udyatair bahubhir ghorair āyudhaiḥ śoṇitokṣitaiḥ<BR>
07,150.103c	teṣām anekair ekaikaṃ karṇo vivyādha cāśugaiḥ<BR>
07,150.104a	pratihatya tu tāṃ māyāṃ divyenāstreṇa rākṣasīm<BR>
07,150.104c	ājaghāna hayān asya śaraiḥ saṃnataparvabhiḥ<BR>
07,150.105a	te bhagnā vikṛtāṅgāś ca chinnapṛṣṭhāś ca sāyakaiḥ<BR>
07,150.105c	vasudhām anvapadyanta paśyatas tasya rakṣasaḥ<BR>
07,150.106a	sa bhagnamāyo haiḍimbaḥ karṇaṃ vaikartanaṃ tataḥ<BR>
07,150.106c	eṣa te vidadhe mṛtyum ity uktvāntaradhīyata<BR>
07,151.001	saṃjaya uvāca<BR>
07,151.001a	tasmiṃs tathā vartamāne karṇarākṣasayor mṛdhe<BR>
07,151.001c	alāyudho rākṣasendro vīryavān abhyavartata<BR>
07,151.002a	mahatyā senayā yuktaḥ suyodhanam upāgamat<BR>
07,151.002c	rākṣasānāṃ virūpāṇāṃ sahasraiḥ parivāritaḥ<BR>
07,151.002e	nānārūpadharair vīraiḥ pūrvavairam anusmaran<BR>
07,151.003a	tasya jñātir hi vikrānto brāhmaṇādo bako hataḥ<BR>
07,151.003c	kirmīraś ca mahātejā hiḍimbaś ca sakhā tathā<BR>
07,151.004a	sa dīrghakālādhyuṣitaṃ pūrvavairam anusmaran<BR>
07,151.004c	vijñāyaitan niśāyuddhaṃ jighāṃsur bhīmam āhave<BR>
07,151.005a	sa matta iva mātaṅgaḥ saṃkruddha iva coragaḥ<BR>
07,151.005c	duryodhanam idaṃ vākyam abravīd yuddhalālasaḥ<BR>
07,151.006a	viditaṃ te mahārāja yathā bhīmena rākṣasāḥ<BR>
07,151.006c	hiḍimbabakakirmīrā nihatā mama bāndhavāḥ<BR>
07,151.007a	parāmarśaś ca kanyāyā hiḍimbāyāḥ kṛtaḥ purā<BR>
07,151.007c	kim anyad rākṣasān anyān asmāṃś ca paribhūya ha<BR>
07,151.008a	tam ahaṃ sagaṇaṃ rājan savājirathakuñjaram<BR>
07,151.008c	haiḍimbaṃ ca sahāmātyaṃ hantum abhyāgataḥ svayam<BR>
07,151.009a	adya kuntīsutān sarvān vāsudevapurogamān<BR>
07,151.009c	hatvā saṃbhakṣayiṣyāmi sarvair anucaraiḥ saha<BR>
07,151.009e	nivāraya balaṃ sarvaṃ vayaṃ yotsyāma pāṇḍavān<BR>
07,151.009f*1235_01	tad ahaṃ sagaṇān rājan saṃyotsyāmi ca pāṇḍavān<BR>
07,151.010a	tasya tad vacanaṃ śrutvā hṛṣṭo duryodhanas tadā<BR>
07,151.010c	pratipūjyābravīd vākyaṃ bhrātṛbhiḥ parivāritaḥ<BR>
07,151.011a	tvāṃ puraskṛtya sagaṇaṃ vayaṃ yotsyāmahe parān<BR>
07,151.011c	na hi vairāntamanasaḥ sthāsyanti mama sainikāḥ<BR>
07,151.012a	evam astv iti rājānam uktvā rākṣasapuṃgavaḥ<BR>
07,151.012c	abhyayāt tvarito bhīmaṃ sahitaḥ puruṣāśanaiḥ<BR>
07,151.013a	dīpyamānena vapuṣā rathenādityavarcasā<BR>
07,151.013c	tādṛśenaiva rājendra yādṛśena ghaṭotkacaḥ<BR>
07,151.014a	tasyāpy atulanirghoṣo bahutoraṇacitritaḥ<BR>
07,151.014c	ṛkṣacarmāvanaddhāṅgo nalvamātro mahārathaḥ<BR>
07,151.015a	tasyāpi turagāḥ śīghrā hastikāyāḥ kharasvanāḥ<BR>
07,151.015c	śataṃ yuktā mahākāyā māṃsaśoṇitabhojanāḥ<BR>
07,151.016a	tasyāpi rathanirghoṣo mahāmegharavopamaḥ<BR>
07,151.016c	tasyāpi sumahac cāpaṃ dṛḍhajyaṃ balavattaram<BR>
07,151.017a	tasyāpy akṣasamā bāṇā rukmapuṅkhāḥ śilāśitāḥ<BR>
07,151.017c	so 'pi vīro mahābāhur yathaiva sa ghaṭotkacaḥ<BR>
07,151.018a	tasyāpi gomāyubaḍābhigupto; babhūva ketur jvalanārkatulyaḥ<BR>
07,151.018c	sa cāpi rūpeṇa ghaṭotkacasya; śrīmattamo vyākuladīpitāsyaḥ<BR>
07,151.019a	dīptāṅgado dīptakirīṭamālī; baddhasraguṣṇīṣanibaddhakhaḍgaḥ<BR>
07,151.019c	gadī bhuśuṇḍī musalī halī ca; śarāsanī vāraṇatulyavarṣmā<BR>
07,151.020a	rathena tenānalavarcasā ca; vidrāvayan pāṇḍavavāhinīṃ tām<BR>
07,151.020c	rarāja saṃkhye parivartamāno; vidyunmālī megha ivāntarikṣe<BR>
07,151.021a	te cāpi sarve pravarā narendrā; mahābalā varmiṇaś carmiṇaś ca<BR>
07,151.021c	harṣānvitā yuyudhus tatra rājan; samantataḥ pāṇḍavayodhavīrāḥ<BR>
07,152.001	saṃjaya uvāca<BR>
07,152.001a	tam āgatam abhiprekṣya bhīmakarmāṇam āhave<BR>
07,152.001c	harṣam āhārayāṃ cakruḥ kuravaḥ sarva eva te<BR>
07,152.002a	tathaiva tava putrās te duryodhanapurogamāḥ<BR>
07,152.002c	aplavāḥ plavam āsādya tartukāmā ivārṇavam<BR>
07,152.003a	punarjātam ivātmānaṃ manvānāḥ pārthivās tadā<BR>
07,152.003c	alāyudhaṃ rākṣasendraṃ svāgatenābhyapūjayan<BR>
07,152.004a	tasmiṃs tv amānuṣe yuddhe vartamāne bhayāvahe<BR>
07,152.004c	karṇarākṣasayor naktaṃ dāruṇapratidarśane<BR>
07,152.004d*1236_01	na drauṇir na kṛpo droṇo na śalyo na ca mādhavaḥ<BR>
07,152.004d*1236_02	eka eva tu tenāsīd yoddhā karṇo raṇe vṛṣā<BR>
07,152.005a	upapraikṣanta pāñcālāḥ smayamānāḥ sarājakāḥ<BR>
07,152.005c	tathaiva tāvakā rājan ghūrṇamānās tatas tataḥ<BR>
07,152.006a	cukruśur nedam astīti droṇadrauṇikṛpādayaḥ<BR>
07,152.006c	tat karma dṛṣṭvā saṃbhrāntā haiḍimbasya raṇājire<BR>
07,152.007a	sarvam āvignam abhavad dhāhābhūtam acetanam<BR>
07,152.007c	tava sainyaṃ mahārāja nirāśaṃ karṇajīvite<BR>
07,152.008a	duryodhanas tu saṃprekṣya karṇam ārtiṃ parāṃ gatam<BR>
07,152.008c	alāyudhaṃ rākṣasendram āhūyedam athābravīt<BR>
07,152.009a	eṣa vaikartanaḥ karṇo haiḍimbena samāgataḥ<BR>
07,152.009c	kurute karma sumahad yad asyaupayikaṃ mṛdhe<BR>
07,152.010a	paśyaitān pārthivāñ śūrān nihatān bhaimaseninā<BR>
07,152.010c	nānāśastrair abhihatān pādapān iva dantinā<BR>
07,152.011a	tavaiṣa bhāgaḥ samare rājamadhye mayā kṛtaḥ<BR>
07,152.011c	tavaivānumate vīra taṃ vikramya nibarhaya<BR>
07,152.012a	purā vaikartanaṃ karṇam eṣa pāpo ghaṭotkacaḥ<BR>
07,152.012c	māyābalam upāśritya karśayaty arikarśanaḥ<BR>
07,152.013a	evam uktaḥ sa rājñā tu rākṣasas tīvravikramaḥ<BR>
07,152.013c	tathety uktvā mahābāhur ghaṭotkacam upādravat<BR>
07,152.014a	tataḥ karṇaṃ samutsṛjya bhaimasenir api prabho<BR>
07,152.014c	pratyamitram upāyāntaṃ mardayām āsa mārgaṇaiḥ<BR>
07,152.015a	tayoḥ samabhavad yuddhaṃ kruddhayo rākṣasendrayoḥ<BR>
07,152.015c	mattayor vāśitāhetor dvipayor iva kānane<BR>
07,152.016a	rakṣasā vipramuktas tu karṇo 'pi rathināṃ varaḥ<BR>
07,152.016c	abhyadravad bhīmasenaṃ rathenādityavarcasā<BR>
07,152.017a	tam āyāntam anādṛtya dṛṣṭvā grastaṃ ghaṭotkacam<BR>
07,152.017c	alāyudhena samare siṃheneva gavāṃ patim<BR>
07,152.018a	rathenādityavapuṣā bhīmaḥ praharatāṃ varaḥ<BR>
07,152.018c	kirañ śaraughān prayayāv alāyudharathaṃ prati<BR>
07,152.019a	tam āyāntam abhiprekṣya sa tadālāyudhaḥ prabho<BR>
07,152.019c	ghaṭotkacaṃ samutsṛjya bhīmasenaṃ samāhvayat<BR>
07,152.020a	taṃ bhīmaḥ sahasābhyetya rākṣasāntakaraḥ prabho<BR>
07,152.020c	sagaṇaṃ rākṣasendraṃ taṃ śaravarṣair avākirat<BR>
07,152.021a	tathaivālāyudho rājañ śilādhautair ajihmagaiḥ<BR>
07,152.021c	abhyavarṣata kaunteyaṃ punaḥ punar ariṃdamaḥ<BR>
07,152.022a	tathā te rākṣasāḥ sarve bhīmasenam upādravan<BR>
07,152.022c	nānāpraharaṇā bhīmās tvatsutānāṃ jayaiṣiṇaḥ<BR>
07,152.023a	sa tāḍyamāno balibhir bhīmaseno mahābalaḥ<BR>
07,152.023c	pañcabhiḥ pañcabhiḥ sarvāṃs tān avidhyac chitaiḥ śaraiḥ<BR>
07,152.024a	te vadhyamānā bhīmena rākṣasāḥ kharayonayaḥ<BR>
07,152.024c	vinedus tumulān nādān dudruvuś ca diśo daśa<BR>
07,152.025a	tāṃs trāsyamānān bhīmena dṛṣṭvā rakṣo mahābalam<BR>
07,152.025c	abhidudrāva vegena śaraiś cainam avākirat<BR>
07,152.026a	taṃ bhīmasenaḥ samare tīkṣṇāgrair akṣiṇoc charaiḥ<BR>
07,152.026c	alāyudhas tu tān astān bhīmena viśikhān raṇe<BR>
07,152.026e	ciccheda kāṃś cit samare tvarayā kāṃś cid agrahīt<BR>
07,152.027a	sa taṃ dṛṣṭvā rākṣasendraṃ bhīmo bhīmaparākramaḥ<BR>
07,152.027c	gadāṃ cikṣepa vegena vajrapātopamāṃ tadā<BR>
07,152.028a	tām āpatantīṃ vegena gadāṃ jvālākulāṃ tataḥ<BR>
07,152.028c	gadayā tāḍayām āsa sā gadā bhīmam āvrajat<BR>
07,152.029a	sa rākṣasendraṃ kaunteyaḥ śaravarṣair avākirat<BR>
07,152.029c	tān apy asyākaron moghān rākṣaso niśitaiḥ śaraiḥ<BR>
07,152.030a	te cāpi rākṣasāḥ sarve sainikā bhīmarūpiṇaḥ<BR>
07,152.030c	śāsanād rākṣasendrasya nijaghnū rathakuñjarān<BR>
07,152.031a	pāñcālāḥ sṛñjayāś caiva vājinaḥ paramadvipāḥ<BR>
07,152.031c	na śāntiṃ lebhire tatra rakṣasair bhṛśapīḍitāḥ<BR>
07,152.032a	taṃ tu dṛṣṭvā mahāghoraṃ vartamānaṃ mahāhave<BR>
07,152.032c	abravīt puruṣaśreṣṭho dhanaṃjayam idaṃ vacaḥ<BR>
07,152.033a	paśya bhīmaṃ mahābāho rākṣasendravaśaṃ gatam<BR>
07,152.033c	padavīm asya gaccha tvaṃ mā vicāraya pāṇḍava<BR>
07,152.034a	dhṛṣṭadyumnaḥ śikhaṇḍī ca yudhāmanyūttamaujasau<BR>
07,152.034c	sahitā draupadeyāś ca karṇaṃ yāntu mahārathāḥ<BR>
07,152.035a	nakulaḥ sahadevaś ca yuyudhānaś ca vīryavān<BR>
07,152.035c	itarān rākṣasān ghnantu śāsanāt tava pāṇḍava<BR>
07,152.036a	tvam apīmāṃ mahābāho camūṃ droṇapuraskṛtām<BR>
07,152.036c	vārayasva naravyāghra mahad dhi bhayam āgatam<BR>
07,152.037a	evam ukte tu kṛṣṇena yathoddiṣṭā mahārathāḥ<BR>
07,152.037c	jagmur vaikartanaṃ karṇaṃ rākṣasāṃś cetarān raṇe<BR>
07,152.038a	atha pūrṇāyatotsṛṣṭaiḥ śarair āśīviṣopamaiḥ<BR>
07,152.038c	dhanuś ciccheda bhīmasya rākṣasendraḥ pratāpavān<BR>
07,152.039a	hayāṃś cāsya śitair bāṇaiḥ sārathiṃ ca mahābalaḥ<BR>
07,152.039c	jaghāna miṣataḥ saṃkhye bhīmasenasya bhārata<BR>
07,152.040a	so 'vatīrya rathopasthād dhatāśvo hatasārathiḥ<BR>
07,152.040c	tasmai gurvīṃ gadāṃ ghorāṃ sa vinadyotsasarja ha<BR>
07,152.041a	tatas tāṃ bhīmanirghoṣām āpatantīṃ mahāgadām<BR>
07,152.041c	gadayā rākṣaso ghoro nijaghāna nanāda ca<BR>
07,152.042a	tad dṛṣṭvā rākṣasendrasya ghoraṃ karma bhayāvaham<BR>
07,152.042c	bhīmasenaḥ prahṛṣṭātmā gadām āśu parāmṛśat<BR>
07,152.043a	tayoḥ samabhavad yuddhaṃ tumulaṃ nararakṣasoḥ<BR>
07,152.043c	gadānipātasaṃhrādair bhuvaṃ kampayator bhṛśam<BR>
07,152.044a	gadāvimuktau tau bhūyaḥ samāsādyetaretaram<BR>
07,152.044c	muṣṭibhir vajrasaṃhrādair anyonyam abhijaghnatuḥ<BR>
07,152.045a	rathacakrair yugair akṣair adhiṣṭhānair upaskaraiḥ<BR>
07,152.045c	yathāsannam upādāya nijaghnatur amarṣaṇau<BR>
07,152.046a	tau vikṣarantau rudhiraṃ samāsādyetaretaram<BR>
07,152.046c	mattāv iva mahānāgāv akṛṣyetāṃ punaḥ punaḥ<BR>
07,152.047a	tam apaśyad dhṛṣīkeśaḥ pāṇḍavānāṃ hite rataḥ<BR>
07,152.047c	sa bhīmasenarakṣārthaṃ haiḍimbaṃ pratyacodayat<BR>
07,153.001	saṃjaya uvāca<BR>
07,153.001a	saṃprekṣya samare bhīmaṃ rakṣasā grastam antikāt<BR>
07,153.001c	vāsudevo 'bravīd vākyaṃ ghaṭotkacam idaṃ tadā<BR>
07,153.002a	paśya bhīmaṃ mahābāho rakṣasā grastam antikāt<BR>
07,153.002c	paśyatāṃ sarvasainyānāṃ tava caiva mahādyute<BR>
07,153.003a	sa karṇaṃ tvaṃ samutsṛjya rākṣasendram alāyudham<BR>
07,153.003c	jahi kṣipraṃ mahābāho paścāt karṇaṃ vadhiṣyasi<BR>
07,153.004a	sa vārṣṇeyavacaḥ śrutvā karṇam utsṛjya vīryavān<BR>
07,153.004c	yuyudhe rākṣasendreṇa bakabhrātrā ghaṭotkacaḥ<BR>
07,153.004e	tayoḥ sutumulaṃ yuddhaṃ babhūva niśi rakṣasoḥ<BR>
07,153.004f*1237_01	alāyudhasya caivograṃ haiḍimbasya ca bhārata<BR>
07,153.005a	alāyudhasya yodhāṃs tu rākṣasān bhīmadarśanān<BR>
07,153.005c	vegenāpatataḥ śūrān pragṛhītaśarāsanān<BR>
07,153.006a	āttāyudhaḥ susaṃkruddho yuyudhāno mahārathaḥ<BR>
07,153.006c	nakulaḥ sahadevaś ca cicchidur niśitaiḥ śaraiḥ<BR>
07,153.007a	sarvāṃś ca samare rājan kirīṭī kṣatriyarṣabhān<BR>
07,153.007c	paricikṣepa bībhatsuḥ sarvataḥ prakṣipañ śarān<BR>
07,153.008a	karṇaś ca samare rājan vyadrāvayata pārthivān<BR>
07,153.008c	dhṛṣṭadyumnaśikhaṇḍyādīn pāñcālānāṃ mahārathān<BR>
07,153.009a	tān vadhyamānān dṛṣṭvā tu bhīmo bhīmaparākramaḥ<BR>
07,153.009c	abhyayāt tvaritaḥ karṇaṃ viśikhān vikiran raṇe<BR>
07,153.010a	tatas te 'py āyayur hatvā rākṣasān yatra sūtajaḥ<BR>
07,153.010c	nakulaḥ sahadevaś ca sātyakiś ca mahārathaḥ<BR>
07,153.010e	te karṇaṃ yodhayām āsuḥ pāñcālā droṇam eva ca<BR>
07,153.011a	alāyudhas tu saṃkruddho ghaṭotkacam ariṃdamam<BR>
07,153.011c	parigheṇātikāyena tāḍayām āsa mūrdhani<BR>
07,153.012a	sa tu tena prahāreṇa bhaimasenir mahābalaḥ<BR>
07,153.012c	īṣan mūrchānvito ''tmānaṃ saṃstambhayata vīryavān<BR>
07,153.013a	tato dīptāgnisaṃkāśāṃ śataghaṇṭām alaṃkṛtām<BR>
07,153.013c	cikṣepa samare tasmai gadāṃ kāñcanabhūṣaṇām<BR>
07,153.014a	sā hayān sārathiṃ caiva rathaṃ cāsya mahāsvanā<BR>
07,153.014c	cūrṇayām āsa vegena visṛṣṭā bhīmakarmaṇā<BR>
07,153.015a	sa bhagnahayacakrākṣo viśīrṇadhvajakūbaraḥ<BR>
07,153.015c	utpapāta rathāt tūrṇaṃ māyām āsthāya rākṣasīm<BR>
07,153.016a	sa samāsthāya māyāṃ tu vavarṣa rudhiraṃ bahu<BR>
07,153.016c	vidyudvibhrājitaṃ cāsīt timirābhrākulaṃ nabhaḥ<BR>
07,153.017a	tato vajranipātāś ca sāśanistanayitnavaḥ<BR>
07,153.017c	mahāṃś caṭacaṭāśabdas tatrāsīd dhi mahāhave<BR>
07,153.018a	tāṃ prekṣya vihitāṃ māyāṃ rākṣaso rākṣasena tu<BR>
07,153.018c	ūrdhvam utpatya haiḍimbas tāṃ māyāṃ māyayāvadhīt<BR>
07,153.019a	so 'bhivīkṣya hatāṃ māyāṃ māyāvī māyayaiva hi<BR>
07,153.019c	aśmavarṣaṃ sutumulaṃ visasarja ghaṭotkace<BR>
07,153.020a	aśmavarṣaṃ sa tad ghoraṃ śaravarṣeṇa vīryavān<BR>
07,153.020c	diśo vidhvaṃsayām āsa tad adbhutam ivābhavat<BR>
07,153.021a	tato nānāpraharaṇair anyonyam abhivarṣatām<BR>
07,153.021c	āyasaiḥ parighaiḥ śūlair gadāmusalamudgaraiḥ<BR>
07,153.022a	pinākaiḥ karavālaiś ca tomaraprāsakampanaiḥ<BR>
07,153.022c	nārācair niśitair bhallaiḥ śaraiś cakraiḥ paraśvadhaiḥ<BR>
07,153.023a	ayoguḍair bhiṇḍipālair gośīrṣolūkhalair api<BR>
07,153.023c	utpāṭya ca mahāśākhair vividhair jagatīruhaiḥ<BR>
07,153.024a	śamīpīlukarīraiś ca śamyākaiś caiva bhārata<BR>
07,153.024c	iṅgudair badarībhiś ca kovidāraiś ca puṣpitaiḥ<BR>
07,153.025a	palāśair arimedaiś ca plakṣanyagrodhapippalaiḥ<BR>
07,153.025c	mahadbhiḥ samare tasminn anyonyam abhijaghnatuḥ<BR>
07,153.026a	vividhaiḥ parvatāgraiś ca nānādhātubhir ācitaiḥ<BR>
07,153.026c	teṣāṃ śabdo mahān āsīd vajrāṇāṃ bhidyatām iva<BR>
07,153.027a	yuddhaṃ tad abhavad ghoraṃ bhaimyalāyudhayor nṛpa<BR>
07,153.027c	harīndrayor yathā rājan vālisugrīvayoḥ purā<BR>
07,153.028a	tau yuddhvā vividhair ghorair āyudhair viśikhais tathā<BR>
07,153.028c	pragṛhya niśitau khaḍgāv anyonyam abhijaghnatuḥ<BR>
07,153.029a	tāv anyonyam abhidrutya keśeṣu sumahābalau<BR>
07,153.029c	bhujābhyāṃ paryagṛhṇītāṃ mahākāyau mahābalau<BR>
07,153.030a	tau bhinnagātrau prasvedaṃ susruvāte janādhipa<BR>
07,153.030c	rudhiraṃ ca mahākāyāv abhivṛṣṭāv ivācalau<BR>
07,153.031a	athābhipatya vegena samudbhrāmya ca rākṣasam<BR>
07,153.031c	balenākṣipya haiḍimbaś cakartāsya śiro mahat<BR>
07,153.032a	so 'pahṛtya śiras tasya kuṇḍalābhyāṃ vibhūṣitam<BR>
07,153.032c	tadā sutumulaṃ nādaṃ nanāda sumahābalaḥ<BR>
07,153.033a	hataṃ dṛṣṭvā mahākāyaṃ bakajñātim ariṃdamam<BR>
07,153.033c	pāñcālāḥ pāṇḍavāś caiva siṃhanādān vinedire<BR>
07,153.034a	tato bherīsahasrāṇi śaṅkhānām ayutāni ca<BR>
07,153.034c	avādayan pāṇḍaveyās tasmin rakṣasi pātite<BR>
07,153.035a	atīva sā niśā teṣāṃ babhūva vijayāvahā<BR>
07,153.035c	vidyotamānā vibabhau samantād dīpamālinī<BR>
07,153.036a	alāyudhasya tu śiro bhaimasenir mahābalaḥ<BR>
07,153.036c	duryodhanasya pramukhe cikṣepa gatacetanam<BR>
07,153.037a	atha duryodhano rājā dṛṣṭvā hatam alāyudham<BR>
07,153.037c	babhūva paramodvignaḥ saha sainyena bhārata<BR>
07,153.038a	tena hy asya pratijñātaṃ bhīmasenam ahaṃ yudhi<BR>
07,153.038c	hanteti svayam āgamya smaratā vairam uttamam<BR>
07,153.039a	dhruvaṃ sa tena hantavya ity amanyata pārthivaḥ<BR>
07,153.039c	jīvitaṃ cirakālāya bhrātṝṇāṃ cāpy amanyata<BR>
07,153.040a	sa taṃ dṛṣṭvā vinihataṃ bhīmasenātmajena vai<BR>
07,153.040c	pratijñāṃ bhīmasenasya pūrṇām evābhyamanyata<BR>
07,154.001	saṃjaya uvāca<BR>
07,154.001a	nihatyālāyudhaṃ rakṣaḥ prahṛṣṭātmā ghaṭotkacaḥ<BR>
07,154.001c	nanāda vividhān nādān vāhinyāḥ pramukhe sthitaḥ<BR>
07,154.002a	tasya taṃ tumulaṃ śabdaṃ śrutvā kuñjarakampanam<BR>
07,154.002c	tāvakānāṃ mahārāja bhayam āsīt sudāruṇam<BR>
07,154.003a	alāyudhaviṣaktaṃ tu bhaimaseniṃ mahābalam<BR>
07,154.003c	dṛṣṭvā karṇo mahābāhuḥ pāñcālān samupādravat<BR>
07,154.004a	daśabhir daśabhir bāṇair dhṛṣṭadyumnaśikhaṇḍinau<BR>
07,154.004c	dṛḍhaiḥ pūrṇāyatotsṛṣṭair bibheda nataparvabhiḥ<BR>
07,154.005a	tataḥ paramanārācair yudhāmanyūttamaujasau<BR>
07,154.005c	sātyakiṃ ca rathodāraṃ kampayām āsa mārgaṇaiḥ<BR>
07,154.006a	teṣām abhyasyatāṃ tatra sarveṣāṃ savyadakṣiṇam<BR>
07,154.006c	maṇḍalāny eva cāpāni vyadṛśyanta janādhipa<BR>
07,154.007a	teṣāṃ jyātalanirghoṣo rathanemisvanaś ca ha<BR>
07,154.007c	meghānām iva gharmānte babhūva tumulo niśi<BR>
07,154.008a	jyānemighoṣastanayitnumān vai; dhanustaḍin maṇḍalaketuśṛṅgaḥ<BR>
07,154.008c	śaraughavarṣākulavṛṣṭimāṃś ca; saṃgrāmameghaḥ sa babhūva rājan<BR>
07,154.009a	tad uddhataṃ śaila ivāprakampyo; varṣaṃ mahac chailasamānasāraḥ<BR>
07,154.009c	vidhvaṃsayām āsa raṇe narendra; vaikartanaḥ śatrugaṇāvamardī<BR>
07,154.010a	tato 'tulair vajranipātakalpaiḥ; śitaiḥ śaraiḥ kāñcanacitrapuṅkhaiḥ<BR>
07,154.010c	śatrūn vyapohat samare mahātmā; vaikartanaḥ putrahite ratas te<BR>
07,154.011a	saṃchinnabhinnadhvajinaś ca ke cit; ke cic charair arditabhinnadehāḥ<BR>
07,154.011c	ke cid visūtā vihayāś ca ke cid; vaikartanenāśu kṛtā babhūvuḥ<BR>
07,154.012a	avindamānās tv atha śarma saṃkhye; yaudhiṣṭhiraṃ te balam anvapadyan<BR>
07,154.012c	tān prekṣya bhagnān vimukhīkṛtāṃś ca; ghaṭotkaco roṣam atīva cakre<BR>
07,154.013a	āsthāya taṃ kāñcanaratnacitraṃ; rathottamaṃ siṃha ivonnanāda<BR>
07,154.013c	vaikartanaṃ karṇam upetya cāpi; vivyādha vajrapratimaiḥ pṛṣatkaiḥ<BR>
07,154.014a	tau karṇinārācaśilīmukhaiś ca; nālīkadaṇḍaiś ca savatsadantaiḥ<BR>
07,154.014c	varāhakarṇaiḥ saviṣāṇaśṛṅgaiḥ; kṣurapravarṣaiś ca vinedatuḥ kham<BR>
07,154.015a	tad bāṇadhārāvṛtam antarikṣaṃ; tiryaggatābhiḥ samare rarāja<BR>
07,154.015c	suvarṇapuṅkhajvalitaprabhābhir; vicitrapuṣpābhir iva srajābhiḥ<BR>
07,154.016a	samaṃ hi tāv apratimaprabhāvāv; anyonyam ājaghnatur uttamāstraiḥ<BR>
07,154.016c	tayor hi vīrottamayor na kaś cid; dadarśa tasmin samare viśeṣam<BR>
07,154.017a	atīva tac citram atīva rūpaṃ; babhūva yuddhaṃ ravibhīmasūnvoḥ<BR>
07,154.017c	samākulaṃ śastranipātaghoraṃ; divīva rāhvaṃśumatoḥ prataptam<BR>
07,154.018a	ghaṭotkaco yadā karṇaṃ na viśeṣayate nṛpa<BR>
07,154.018c	tadā prāduścakārogram astram astravidāṃ varaḥ<BR>
07,154.019a	tenāstreṇa hayān pūrvaṃ hatvā karṇasya rākṣasaḥ<BR>
07,154.019c	sārathiṃ caiva haiḍimbaḥ kṣipram antaradhīyata<BR>
07,154.020	dhṛtarāṣṭra uvāca<BR>
07,154.020a	tathā hy antarhite tasmin kūṭayodhini rākṣase<BR>
07,154.020c	māmakaiḥ pratipannaṃ yat tan mamācakṣva saṃjaya<BR>
07,154.021	saṃjaya uvāca<BR>
07,154.021a	antarhitaṃ rākṣasaṃ taṃ viditvā; saṃprākrośan kuravaḥ sarva eva<BR>
07,154.021c	kathaṃ nāyaṃ rākṣasaḥ kūṭayodhī; hanyāt karṇaṃ samare 'dṛśyamānaḥ<BR>
07,154.022a	tataḥ karṇo laghucitrāstrayodhī; sarvā diśo vyāvṛṇod bāṇajālaiḥ<BR>
07,154.022c	na vai kiṃ cid vyāpatat tatra bhūtaṃ; tamobhūte sāyakair antarikṣe<BR>
07,154.023a	na cādadāno na ca saṃdadhāno; na ceṣudhī spṛśamānaḥ karāgraiḥ<BR>
07,154.023c	adṛśyad vai lāghavāt sūtaputraḥ; sarvaṃ bāṇaiś chādayāno 'ntarikṣam<BR>
07,154.024a	tato māyāṃ vihitām antarikṣe; ghorāṃ bhīmāṃ dāruṇāṃ rākṣasena<BR>
07,154.024c	saṃpaśyāmo lohitābhraprakāśāṃ; dedīpyantīm agniśikhām ivogrām<BR>
07,154.025a	tatas tasyā vidyutaḥ prādurāsann; ulkāś cāpi jvalitāḥ kauravendra<BR>
07,154.025c	ghoṣaś cānyaḥ prādurāsīt sughoraḥ; sahasraśo nadatāṃ dundubhīnām<BR>
07,154.026a	tataḥ śarāḥ prāpatan rukmapuṅkhāḥ; śaktyaḥ prāsā musalāny āyudhāni<BR>
07,154.026c	paraśvadhās tailadhautāś ca khaḍgāḥ; pradīptāgrāḥ paṭṭiśās tomarāś ca<BR>
07,154.027a	mayūkhinaḥ parighā lohabaddhā; gadāś citrāḥ śitadhārāś ca śūlāḥ<BR>
07,154.027c	gurvyo gadā hemapaṭṭāvanaddhāḥ; śataghnyaś ca prādurāsan samantāt<BR>
07,154.028a	mahāśilāś cāpataṃs tatra tatra; sahasraśaḥ sāśanayaḥ savajrāḥ<BR>
07,154.028c	cakrāṇi cānekaśatakṣurāṇi; prādurbabhūvur jvalanaprabhāṇi<BR>
07,154.029a	tāṃ śaktipāṣāṇaparaśvadhānāṃ; prāsāsivajrāśanimudgarāṇām<BR>
07,154.029c	vṛṣṭiṃ viśālāṃ jvalitāṃ patantīṃ; karṇaḥ śaraughair na śaśāka hantum<BR>
07,154.030a	śarāhatānāṃ patatāṃ hayānāṃ; vajrāhatānāṃ patatāṃ gajānām<BR>
07,154.030c	śilāhatānāṃ ca mahārathānāṃ; mahān ninādaḥ patatāṃ babhūva<BR>
07,154.030c*1238_01	anekamāyāśataśo hatānām<BR>
07,154.031a	subhīmanānāvidhaśastrapātair; ghaṭotkacenābhihataṃ samantāt<BR>
07,154.031c	dauryodhanaṃ tad balam ārtarūpam; āvartamānaṃ dadṛśe bhramantam<BR>
07,154.032a	hāhākṛtaṃ saṃparivartamānaṃ; saṃlīyamānaṃ ca viṣaṇṇarūpam<BR>
07,154.032c	te tv āryabhāvāt puruṣapravīrāḥ; parāṅmukhā na babhūvus tadānīm<BR>
07,154.033a	tāṃ rākṣasīṃ ghoratarāṃ subhīmāṃ; vṛṣṭiṃ mahāśastramayīṃ patantīm<BR>
07,154.033c	dṛṣṭvā balaughāṃś ca nipātyamānān; mahad bhayaṃ tava putrān viveśa<BR>
07,154.034a	śivāś ca vaiśvānaradīptajihvāḥ; subhīmanādāḥ śataśo nadantyaḥ<BR>
07,154.034c	rakṣogaṇān nardataś cābhivīkṣya; narendrayodhā vyathitā babhūvuḥ<BR>
07,154.035a	te dīptajihvānanatīkṣṇadaṃṣṭrā; vibhīṣaṇāḥ śailanikāśakāyāḥ<BR>
07,154.035c	nabhogatāḥ śaktiviṣaktahastā; meghā vyamuñcann iva vṛṣṭimārgam<BR>
07,154.036a	tair āhatās te śaraśaktiśūlair; gadābhir ugraiḥ parighaiś ca dīptaiḥ<BR>
07,154.036c	vajraiḥ pinākair aśaniprahāraiś; cakraiḥ śataghnyunmathitāś ca petuḥ<BR>
07,154.037a	huḍā bhuśuṇḍyo 'śmaguḍāḥ śataghnyaḥ; sthūṇāś ca kārṣṇāyasapaṭṭanaddhāḥ<BR>
07,154.037c	avākiraṃs tava putrasya sainyaṃ; tathā raudraṃ kaśmalaṃ prādurāsīt<BR>
07,154.038a	niṣkīrṇāntrā vihatair uttamāṅgaiḥ; saṃbhagnāṅgāḥ śerate tatra śūrāḥ<BR>
07,154.038c	bhinnā hayāḥ kuñjarāś cāvabhagnāḥ; saṃcūrṇitāś caiva rathāḥ śilābhiḥ<BR>
07,154.039a	evaṃ mahac chastravarṣaṃ sṛjantas; te yātudhānā bhuvi ghorarūpāḥ<BR>
07,154.039c	māyāḥ sṛṣṭās tatra ghaṭotkacena; nāmuñcan vai yācamānaṃ na bhītam<BR>
07,154.040a	tasmin ghore kuruvīrāvamarde; kālotsṛṣṭe kṣatriyāṇām abhāve<BR>
07,154.040c	te vai bhagnāḥ sahasā vyadravanta; prākrośantaḥ kauravāḥ sarva eva<BR>
07,154.041a	palāyadhvaṃ kuravo naitad asti; sendrā devā ghnanti naḥ pāṇḍavārthe<BR>
07,154.041c	tathā teṣāṃ majjatāṃ bhāratānāṃ; na sma dvīpas tatra kaś cid babhūva<BR>
07,154.042a	tasmin saṃkrande tumule vartamāne; sainye bhagne līyamāne kurūṇām<BR>
07,154.042c	anīkānāṃ pravibhāge 'prakāśe; na jñāyante kuravo netare vā<BR>
07,154.043a	nirmaryāde vidrave ghorarūpe; sarvā diśaḥ prekṣamāṇāḥ sma śūnyāḥ<BR>
07,154.043c	tāṃ śastravṛṣṭim urasā gāhamānaṃ; karṇaṃ caikaṃ tatra rājann apaśyam<BR>
07,154.044a	tato bāṇair āvṛṇod antarikṣaṃ; divyāṃ māyāṃ yodhayan rākṣasasya<BR>
07,154.044c	hrīmān kurvan duṣkaram āryakarma; naivāmuhyat saṃyuge sūtaputraḥ<BR>
07,154.045a	tato bhītāḥ samudaikṣanta karṇaṃ; rājan sarve saindhavā bāhlikāś ca<BR>
07,154.045c	asaṃmohaṃ pūjayanto 'sya saṃkhye; saṃpaśyanto vijayaṃ rākṣasasya<BR>
07,154.046a	tenotsṛṣṭā cakrayuktā śataghnī; samaṃ sarvāṃś caturo 'śvāñ jaghāna<BR>
07,154.046c	te jānubhir jagatīm anvapadyan; gatāsavo nirdaśanākṣijihvāḥ<BR>
07,154.047a	tato hatāśvād avaruhya vāhād; antarmanāḥ kuruṣu prādravatsu<BR>
07,154.047c	divye cāstre māyayā vadhyamāne; naivāmuhyac cintayan prāptakālam<BR>
07,154.048a	tato 'bruvan kuravaḥ sarva eva; karṇaṃ dṛṣṭvā ghorarūpāṃ ca māyām<BR>
07,154.048c	śaktyā rakṣo jahi karṇādya tūrṇaṃ; naśyanty ete kuravo dhārtarāṣṭrāḥ<BR>
07,154.049a	kariṣyataḥ kiṃ ca no bhīmapārthau; tapantam enaṃ jahi rakṣo niśīthe<BR>
07,154.049c	yo naḥ saṃgrāmād ghorarūpād vimucyet; sa naḥ pārthān samare yodhayeta<BR>
07,154.050a	tasmād enaṃ rākṣasaṃ ghorarūpaṃ; jahi śaktyā dattayā vāsavena<BR>
07,154.050c	mā kauravāḥ sarva evendrakalpā; rātrīmukhe karṇa neśuḥ sayodhāḥ<BR>
07,154.051a	sa vadhyamāno rakṣasā vai niśīthe; dṛṣṭvā rājan naśyamānaṃ balaṃ ca<BR>
07,154.051c	mahac ca śrutvā ninadaṃ kauravāṇāṃ; matiṃ dadhre śaktimokṣāya karṇaḥ<BR>
07,154.051d*1239_01	sa tāḍyamāno niśi rākṣasena<BR>
07,154.051d*1239_02	rājan dṛṣṭvā vidrutaṃ te balaṃ ca<BR>
07,154.051d*1239_03	śrutvā mahāntaṃ ninadaṃ kurūṇāṃ<BR>
07,154.051d*1239_04	mano dadhre śaktimokṣe mahātmā<BR>
07,154.052a	sa vai kruddhaḥ siṃha ivātyamarṣī; nāmarṣayat pratighātaṃ raṇe tam<BR>
07,154.052c	śaktiṃ śreṣṭhāṃ vaijayantīm asahyāṃ; samādade tasya vadhaṃ cikīrṣan<BR>
07,154.053a	yāsau rājan nihitā varṣapūgān; vadhāyājau satkṛtā phalgunasya<BR>
07,154.053c	yāṃ vai prādāt sūtaputrāya śakraḥ; śaktiṃ śreṣṭhāṃ kuṇḍalābhyāṃ nimāya<BR>
07,154.053d*1240_01	śaktiṃ śreṣṭhāṃ kuṇḍalābhyāṃ gṛhītāṃ<BR>
07,154.053d*1240_02	puraṃdarād varmaṇādāya rājan<BR>
07,154.054a	tāṃ vai śaktiṃ lelihānāṃ pradīptāṃ; pāśair yuktām antakasyeva rātrim<BR>
07,154.054c	mṛtyoḥ svasāraṃ jvalitām ivolkāṃ; vaikartanaḥ prāhiṇod rākṣasāya<BR>
07,154.055a	tām uttamāṃ parakāyāpahantrīṃ; dṛṣṭvā sauter bāhusaṃsthāṃ jvalantīm<BR>
07,154.055c	bhītaṃ rakṣo vipradudrāva rājan; kṛtvātmānaṃ vindhyapādapramāṇam<BR>
07,154.056a	dṛṣṭvā śaktiṃ karṇabāhvantarasthāṃ; nedur bhūtāny antarikṣe narendra<BR>
07,154.056c	vavur vātās tumulāś cāpi rājan; sanirghātā cāśānir gāṃ jagāma<BR>
07,154.057a	sā tāṃ māyāṃ bhasma kṛtvā jvalantī; bhittvā gāḍhaṃ hṛdayaṃ rākṣasasya<BR>
07,154.057c	ūrdhvaṃ yayau dīpyamānā niśāyāṃ; nakṣatrāṇām antarāṇy āviśantī<BR>
07,154.058a	yuddhvā citrair vividhaiḥ śastrapūgair; divyair vīro mānuṣai rākṣasaiś ca<BR>
07,154.058c	nadan nādān vividhān bhairavāṃś ca; prāṇān iṣṭāṃs tyājitaḥ śakraśaktyā<BR>
07,154.059a	idaṃ cānyac citram āścaryarūpaṃ; cakārāsau karma śatrukṣayāya<BR>
07,154.059c	tasmin kāle śaktinirbhinnamarmā; babhau rājan meghaśailaprakāśaḥ<BR>
07,154.060a	tato 'ntarikṣād apatad gatāsuḥ; sa rākṣasendro bhuvi bhinnadehaḥ<BR>
07,154.060c	avākśirāḥ stabdhagātro vijihvo; ghaṭotkaco mahad āsthāya rūpam<BR>
07,154.061a	sa tad rūpaṃ bhairavaṃ bhīmakarmā; bhīmaṃ kṛtvā bhaimaseniḥ papāta<BR>
07,154.061c	hato 'py evaṃ tava sainyekadeśam; apothayat kauravān bhīṣayāṇaḥ<BR>
07,154.061d*1241_01	patad rakṣaḥ svena kāyena tūrṇam<BR>
07,154.061d*1241_02	atipramāṇena vivardhatā ca<BR>
07,154.061d*1241_03	priyaṃ kurvan pāṇḍavānāṃ gatāsur<BR>
07,154.061d*1241_04	akṣauhiṇīṃ tava tūrṇaṃ jaghāna<BR>
07,154.062a	tato miśrāḥ prāṇadan siṃhanādair; bheryaḥ śaṅkhā murajāś cānakāś ca<BR>
07,154.062c	dagdhāṃ māyāṃ nihataṃ rākṣasaṃ ca; dṛṣṭvā hṛṣṭāḥ prāṇadan kauraveyāḥ<BR>
07,154.063a	tataḥ karṇaḥ kurubhiḥ pūjyamāno; yathā śakro vṛtravadhe marudbhiḥ<BR>
07,154.063c	anvārūḍhas tava putraṃ rathasthaṃ; hṛṣṭaś cāpi prāviśat svaṃ sa sainyam<BR>
07,155.000*1242_00	dhṛtarāṣṭraḥ<BR>
07,155.000*1242_01	tasmin hate mahāmāye mahātejasi rākṣase<BR>
07,155.000*1242_02	amarṣitāḥ pāṇḍaveyāḥ kim akurvan mahāraṇe<BR>
07,155.000*1242_03	marditāś ca bhṛśaṃ yuddhe kim akurvata saṃjaya<BR>
07,155.000*1242_04	ye ca te 'bhyadravan droṇaṃ vyūḍhānīkāḥ prahāriṇaḥ<BR>
07,155.000*1242_05	sṛñjayāḥ saha pāñcālais te 'kurvan kiṃ mahāraṇe<BR>
07,155.000*1242_06	saumadatter vadhād droṇam āyattaṃ saindhavasya ca<BR>
07,155.000*1242_07	amarṣāj jīvitaṃ tyaktvā gāhamānaṃ varūthinīm<BR>
07,155.000*1242_08	jṛmbhamāṇam iva vyāghraṃ vyāttānanam ivāntakam<BR>
07,155.000*1242_09	kathaṃ pratyudyayur droṇam ajayyaṃ kurusṛñjayāḥ<BR>
07,155.000*1242_10	ācāryaṃ ye ca rakṣanti duryodhanapurogamāḥ<BR>
07,155.000*1242_11	drauṇikarṇakṛpās tāta te hy akurvan kim āhave<BR>
07,155.000*1242_12	bhāradvājaṃ jighāsantau savyasācivṛkodarau<BR>
07,155.000*1242_13	ārchatāṃ māmakān yuddhe kathaṃ saṃjaya śaṃsa me<BR>
07,155.000*1242_14	sindhurājavadheneme ghaṭotkacavadhena te<BR>
07,155.000*1242_15	amarṣitāś ca saṃkruddhā raṇaṃ cakruḥ kathaṃ yudhi<BR>
07,155.001	saṃjaya uvāca<BR>
07,155.001a	haiḍimbaṃ nihataṃ dṛṣṭvā vikīrṇam iva parvatam<BR>
07,155.001c	pāṇḍavā dīnamanasaḥ sarve bāṣpākulekṣaṇāḥ<BR>
07,155.002a	vāsudevas tu harṣeṇa mahatābhipariplutaḥ<BR>
07,155.002c	nanāda siṃhavan nādaṃ vyathayann iva bhārata<BR>
07,155.002d*1243_01	hataṃ ghaṭotkacaṃ jñātvā vāsudevaḥ pratāpavān<BR>
07,155.002e	vinadya ca mahānādaṃ paryaṣvajata phalgunam<BR>
07,155.003a	sa vinadya mahānādam abhīśūn saṃniyamya ca<BR>
07,155.003c	nanarta harṣasaṃvīto vātoddhūta iva drumaḥ<BR>
07,155.004a	tato vinirbhrāmya punaḥ pārtham āsphoṭya cāsakṛt<BR>
07,155.004c	rathopasthagato bhīmaṃ prāṇadat punar acyutaḥ<BR>
07,155.005a	prahṛṣṭamanasaṃ jñātvā vāsudevaṃ mahābalam<BR>
07,155.005c	abravīd arjuno rājan nātihṛṣṭamanā iva<BR>
07,155.005c*1244_01	praharṣaṃ tasya taṃ jñātvā keśavasya dhanaṃjayaḥ<BR>
07,155.005c*1244_02	arjuno 'py abravīd rājan<BR>
07,155.006a	atiharṣo 'yam asthāne tavādya madhusūdana<BR>
07,155.006c	śokasthāne pare prāpte haiḍimbasya vadhena vai<BR>
07,155.007a	vimukhāni ca sainyāni hataṃ dṛṣṭvā ghaṭotkacam<BR>
07,155.007c	vayaṃ ca bhṛśam āvignā haiḍimbasya nipātanāt<BR>
07,155.008a	naitat kāraṇam alpaṃ hi bhaviṣyati janārdana<BR>
07,155.008c	tad adya śaṃsa me pṛṣṭaḥ satyaṃ satyavatāṃ vara<BR>
07,155.009a	yady etan na rahasyaṃ te vaktum arhasy ariṃdama<BR>
07,155.009b*1245_01	vyasanasya sati sthāne na prahṛṣyanti mānavāḥ<BR>
07,155.009b*1245_02	harṣasya saty api sthāne nolbaṇaṃ yānti paṇḍitāḥ<BR>
07,155.009c	dhairyasya vaikṛtaṃ brūhi tvam adya madhusūdana<BR>
07,155.010a	samudrasyeva saṃkṣobho meror iva visarpaṇam<BR>
07,155.010c	tathaital lāghavaṃ manye tava karma janārdana<BR>
07,155.011	vāsudeva uvāca<BR>
07,155.011a	atiharṣam imaṃ prāptaṃ śṛṇu me tvaṃ dhanaṃjaya<BR>
07,155.011c	atīva manasaḥ sadyaḥ prasādakaram uttamam<BR>
07,155.012a	śaktiṃ ghaṭotkacenemāṃ vyaṃsayitvā mahādyute<BR>
07,155.012c	karṇaṃ nihatam evājau viddhi sadyo dhanaṃjaya<BR>
07,155.013a	śaktihastaṃ punaḥ karṇaṃ ko loke 'sti pumān iha<BR>
07,155.013c	ya enam abhitas tiṣṭhet kārttikeyam ivāhave<BR>
07,155.014a	diṣṭyāpanītakavaco diṣṭyāpahṛtakuṇḍalaḥ<BR>
07,155.014c	diṣṭyā ca vyaṃsitā śaktir amoghāsya ghaṭotkace<BR>
07,155.015a	yadi hi syāt sakavacas tathaiva ca sakuṇḍalaḥ<BR>
07,155.015c	sāmarān api lokāṃs trīn ekaḥ karṇo jayed balī<BR>
07,155.016a	vāsavo vā kubero vā varuṇo vā jaleśvaraḥ<BR>
07,155.016c	yamo vā notsahet karṇaṃ raṇe pratisamāsitum<BR>
07,155.017a	gāṇḍīvam āyamya bhavāṃś cakraṃ vāhaṃ sudarśanam<BR>
07,155.017c	na śaktau svo raṇe jetuṃ tathāyuktaṃ nararṣabham<BR>
07,155.018a	tvaddhitārthaṃ tu śakreṇa māyayā hṛtakuṇḍalaḥ<BR>
07,155.018c	vihīnakavacaś cāyaṃ kṛtaḥ parapuraṃjayaḥ<BR>
07,155.019a	utkṛtya kavacaṃ yasmāt kuṇḍale vimale ca te<BR>
07,155.019c	prādāc chakrāya karṇo vai tena vaikartanaḥ smṛtaḥ<BR>
07,155.020a	āśīviṣa iva kruddhaḥ stambhito mantratejasā<BR>
07,155.020c	tathādya bhāti karṇo me śāntajvāla ivānalaḥ<BR>
07,155.021a	yadā prabhṛti karṇāya śaktir dattā mahātmanā<BR>
07,155.021c	vāsavena mahābāho prāptā yāsau ghaṭotkace<BR>
07,155.022a	kuṇḍalābhyāṃ nimāyātha divyena kavacena ca<BR>
07,155.022c	tāṃ prāpyāmanyata vṛṣā satataṃ tvāṃ hataṃ raṇe<BR>
07,155.023a	evaṃ gate 'pi śakyo 'yaṃ hantuṃ nānyena kena cit<BR>
07,155.023c	ṛte tvā puruṣavyāghra śape satyena cānagha<BR>
07,155.024a	brahmaṇyaḥ satyavādī ca tapasvī niyatavrataḥ<BR>
07,155.024c	ripuṣv api dayāvāṃś ca tasmāt karṇo vṛṣā smṛtaḥ<BR>
07,155.025a	yuddhaśauṇḍo mahābāhur nityodyataśarāsanaḥ<BR>
07,155.025c	kesarīva vane mardan mattamātaṅgayūthapān<BR>
07,155.025e	vimadān rathaśārdūlān kurute raṇamūrdhani<BR>
07,155.026a	madhyaṃgata ivādityo yo na śakyo nirīkṣitum<BR>
07,155.026c	tvadīyaiḥ puruṣavyāghra yodhamukhyair mahātmabhiḥ<BR>
07,155.026e	śarajālasahasrāṃśuḥ śaradīva divākaraḥ<BR>
07,155.027a	tapānte toyado yadvac charadhārāḥ kṣaraty asau<BR>
07,155.027c	divyāstrajaladaḥ karṇaḥ parjanya iva vṛṣṭimān<BR>
07,155.027d*1246_01	tridaśair api cāsyadbhiḥ śaravarṣaṃ samantataḥ<BR>
07,155.027d*1247_01	aśakyas tad ayaṃ jetuṃ sravadbhir māṃsaśoṇitam<BR>
07,155.027d*1247_02	kavacena vihīnaś ca kuṇḍalābhyāṃ ca pāṇḍava<BR>
07,155.027d*1248_01	tenādityaṃ nirudhyed yaḥ śaravarṣaiś ca vṛṣṭimān<BR>
07,155.027d*1249_01	tapoyukto 'bhavat pūrvaṃ divyarūpaḥ pratāpavān<BR>
07,155.027e	so 'dya mānuṣatāṃ prāpto vimuktaḥ śakradattayā<BR>
07,155.028a	eko hi yogo 'sya bhaved vadhāya; chidre hy enaṃ svapramattaḥ pramattam<BR>
07,155.028c	kṛcchraprāptaṃ rathacakre nimagne; hanyāḥ pūrvaṃ tvaṃ tu saṃjñāṃ vicārya<BR>
07,155.028d*1250_01	na hy udyatāstraṃ yudhi hanyād ajayyam<BR>
07,155.028d*1250_02	apy ekavīro balabhit savajraḥ<BR>
07,155.029a	jarāsaṃdhaś cedirājo mahātmā; mahābalaś caikalavyo niṣādaḥ<BR>
07,155.029c	ekaikaśo nihatāḥ sarva eva; yogais tais tais tvaddhitārthaṃ mayaiva<BR>
07,155.030a	athāpare nihatā rākṣasendrā; hiḍimbakirmīrabakapradhānāḥ<BR>
07,155.030c	alāyudhaḥ parasainyāvamardī; ghaṭotkacaś cograkarmā tarasvī<BR>
07,156.001	arjuna uvāca<BR>
07,156.001a	katham asmaddhitārthaṃ te kaiś ca yogair janārdana<BR>
07,156.001c	jarāsaṃdhaprabhṛtayo ghātitāḥ pṛthivīṣvarāḥ<BR>
07,156.002	vāsudeva uvāca<BR>
07,156.002a	jarāsaṃdhaś cedirājo naiṣādiś ca mahābalaḥ<BR>
07,156.002c	yadi syur na hatāḥ pūrvam idānīṃ syur bhayaṃkarāḥ<BR>
07,156.003a	suyodhanas tān avaśyaṃ vṛṇuyād rathasattamān<BR>
07,156.003c	te 'smābhir nityasaṃduṣṭāḥ saṃśrayeyuś ca kauravān<BR>
07,156.004a	te hi vīrā mahātmānaḥ kṛtāstrā dṛḍhayodhinaḥ<BR>
07,156.004c	dhārtarāṣṭrīṃ camūṃ kṛtsnāṃ rakṣeyur amarā iva<BR>
07,156.005a	sūtaputro jarāsaṃdhaś cedirājo niṣādajaḥ<BR>
07,156.005c	suyodhanaṃ samāśritya taperan pṛthivīm imām<BR>
07,156.006a	yogair api hatā yais te tān me śṛṇu dhanaṃjaya<BR>
07,156.006c	ajayyā hi vinā yogair mṛdhe te daivatair api<BR>
07,156.007a	ekaiko hi pṛthak teṣāṃ samastāṃ suravāhinīm<BR>
07,156.007c	yodhayet samare pārtha lokapālābhirakṣitām<BR>
07,156.008a	jarāsaṃdho hi ruṣito rauhiṇeyapradharṣitaḥ<BR>
07,156.008c	asmadvadhārthaṃ cikṣepa gadāṃ vai lohitāmukhīm<BR>
07,156.009a	sīmantam iva kurvāṇāṃ nabhasaḥ pāvakaprabhām<BR>
07,156.009c	vyadṛśyatāpatantī sā śakramuktā yathāśaniḥ<BR>
07,156.010a	tām āpatantīṃ dṛṣṭvaiva gadāṃ rohiṇinandanaḥ<BR>
07,156.010c	pratighātārtham astraṃ vai sthūṇākarṇam avāsṛjat<BR>
07,156.011a	astravegapratihatā sā gadā prāpatad bhuvi<BR>
07,156.011c	dārayantī dharāṃ devīṃ kampayantīva parvatān<BR>
07,156.012a	tatra sma rākṣasī ghorā jarā nāmāśuvikramā<BR>
07,156.012c	saṃdhayām āsa taṃ jātaṃ jarāsaṃdham ariṃdamam<BR>
07,156.013a	dvābhyāṃ jāto hi mātṛbhyām ardhadehaḥ pṛthak pṛthak<BR>
07,156.013c	tayā sa saṃdhito yasmāj jarāsaṃdhas tataḥ smṛtaḥ<BR>
07,156.014a	sā tu bhūmigatā pārtha hatā sasutabāndhavā<BR>
07,156.014c	gadayā tena cāstreṇa sthūṇākarṇena rākṣasī<BR>
07,156.015a	vinābhūtaḥ sa gadayā jarāsaṃdho mahāmṛdhe<BR>
07,156.015c	nihato bhīmasenena paśyatas te dhanaṃjaya<BR>
07,156.016a	yadi hi syād gadāpāṇir jarāsaṃdhaḥ pratāpavān<BR>
07,156.016c	sendrā devā na taṃ hantuṃ raṇe śaktā narottama<BR>
07,156.017a	tvaddhitārthaṃ hi naiṣādir aṅguṣṭhena viyojitaḥ<BR>
07,156.017c	droṇenācāryakaṃ kṛtvā chadmanā satyavikramaḥ<BR>
07,156.018a	sa tu baddhāṅgulitrāṇo naiṣādir dṛḍhavikramaḥ<BR>
07,156.018c	asyann eko vanacaro babhau rāma ivāparaḥ<BR>
07,156.019a	ekalavyaṃ hi sāṅguṣṭham aśaktā devadānavāḥ<BR>
07,156.019c	sarākṣasoragāḥ pārtha vijetuṃ yudhi karhi cit<BR>
07,156.020a	kim u mānuṣamātreṇa śakyaḥ syāt prativīkṣitum<BR>
07,156.020c	dṛḍhamuṣṭiḥ kṛtī nityam asyamāno divāniśam<BR>
07,156.021a	tvaddhitārthaṃ tu sa mayā hataḥ saṃgrāmamūrdhani<BR>
07,156.021c	cedirājaś ca vikrāntaḥ pratyakṣaṃ nihatas tava<BR>
07,156.022a	sa cāpy aśakyaḥ saṃgrāme jetuṃ sarvaiḥ surāsuraiḥ<BR>
07,156.022b*1251_01	yamendrasiddhagandharvān vasurudrān marudgaṇān<BR>
07,156.022b*1251_02	sa hi jātaś caturbāhur dhṛtajāmbūnadasrajaḥ<BR>
07,156.022b*1251_03	ajeyaḥ sarvabhūtānāṃ jayed api divaukasaḥ<BR>
07,156.022c	vadhārthaṃ tasya jāto 'ham anyeṣāṃ ca suradviṣām<BR>
07,156.023a	tvatsahāyo naravyāghra lokānāṃ hitakāmyayā<BR>
07,156.023c	hiḍimbabakakirmīrā bhīmasenena pātitāḥ<BR>
07,156.023e	rāvaṇena samaprāṇā brahmayajñavināśanāḥ<BR>
07,156.024a	hatas tathaiva māyāvī haiḍimbenāpy alāyudhaḥ<BR>
07,156.024c	haiḍimbaś cāpy upāyena śaktyā karṇena ghātitaḥ<BR>
07,156.025a	yadi hy enaṃ nāhaniṣyat karṇaḥ śaktyā mahāmṛdhe<BR>
07,156.025c	mayā vadhyo 'bhaviṣyat sa bhaimasenir ghaṭotkacaḥ<BR>
07,156.026a	mayā na nihataḥ pūrvam eṣa yuṣmatpriyepsayā<BR>
07,156.026c	eṣa hi brāhmaṇadveṣī yajñadveṣī ca rākṣasaḥ<BR>
07,156.027a	dharmasya loptā pāpātmā tasmād eṣa nipātitaḥ<BR>
07,156.027c	vyaṃsitā cāpy upāyena śakradattā mayānagha<BR>
07,156.028a	ye hi dharmasya loptāro vadhyās te mama pāṇḍava<BR>
07,156.028c	dharmasaṃsthāpanārthaṃ hi pratijñaiṣā mamāvyayā<BR>
07,156.029a	brahma satyaṃ damaḥ śaucaṃ dharmo hrīḥ śrīr dhṛtiḥ kṣamā<BR>
07,156.029c	yatra tatra rame nityam ahaṃ satyena te śape<BR>
07,156.030a	na viṣādas tvayā kāryaḥ karṇaṃ vaikartanaṃ prati<BR>
07,156.030c	upadekṣyāmy upāyaṃ te yena taṃ prasahiṣyasi<BR>
07,156.031a	suyodhanaṃ cāpi raṇe haniṣyati vṛkodaraḥ<BR>
07,156.031c	tasya cāpi vadhopāyaṃ vakṣyāmi tava pāṇḍava<BR>
07,156.032a	vardhate tumulas tv eṣa śabdaḥ paracamūṃ prati<BR>
07,156.032c	vidravanti ca sainyāni tvadīyāni diśo daśa<BR>
07,156.033a	labdhalakṣyā hi kauravyā vidhamanti camūṃ tava<BR>
07,156.033c	dahaty eṣa ca vaḥ sainyaṃ droṇaḥ praharatāṃ varaḥ<BR>
07,157.001	dhṛtarāṣṭra uvāca<BR>
07,157.001a	ekavīravadhe moghā śaktiḥ sūtātmaje yadā<BR>
07,157.001c	kasmāt sarvān samutsṛjya sa tāṃ pārthe na muktavān<BR>
07,157.002a	tasmin hate hatā hi syuḥ sarve pāṇḍavasṛñjayāḥ<BR>
07,157.002c	ekavīravadhe kasmān na yuddhe jayam ādadhat<BR>
07,157.003a	āhūto na nivarteyam iti tasya mahāvratam<BR>
07,157.003c	svayam āhvayitavyaḥ sa sūtaputreṇa phalgunaḥ<BR>
07,157.004a	tato dvairatham ānīya phalgunaṃ śakradattayā<BR>
07,157.004c	na jaghāna vṛṣā kasmāt tan mamācakṣva saṃjaya<BR>
07,157.005a	nūnaṃ buddhivihīnaś cāpy asahāyaś ca me sutaḥ<BR>
07,157.005c	śatrubhir vyaṃsitopāyaḥ kathaṃ nu sa jayed arīn<BR>
07,157.006a	yā hy asya paramā śaktir jayasya ca parāyaṇam<BR>
07,157.006c	sā śaktir vāsudevena vyaṃsitāsya ghaṭotkace<BR>
07,157.007a	kuṇer yathā hastagataṃ hriyed bilvaṃ balīyasā<BR>
07,157.007c	tathā śaktir amoghā sā moghībhūtā ghaṭotkace<BR>
07,157.008a	yathā varāhasya śunaś ca yudhyatos; tayor abhāve śvapacasya lābhaḥ<BR>
07,157.008c	manye vidvan vāsudevasya tadvad; yuddhe lābhaḥ karṇahaiḍimbayor vai<BR>
07,157.009a	ghaṭotkaco yadi hanyād dhi karṇaṃ; paro lābhaḥ sa bhavet pāṇḍavānām<BR>
07,157.009c	vaikartano vā yadi taṃ nihanyāt; tathāpi kṛtyaṃ śaktināśāt kṛtaṃ syāt<BR>
07,157.010a	iti prājñaḥ prajñayaitad vicārya; ghaṭotkacaṃ sūtaputreṇa yuddhe<BR>
07,157.010c	ayodhayad vāsudevo nṛsiṃhaḥ; priyaṃ kurvan pāṇḍavānāṃ hitaṃ ca<BR>
07,157.011	saṃjaya uvāca<BR>
07,157.011a	etac cikīrṣitaṃ jñātvā karṇe madhunihā nṛpa<BR>
07,157.011c	niyojayām āsa tadā dvairathe rākṣaseśvaram<BR>
07,157.012a	ghaṭotkacaṃ mahāvīryaṃ mahābuddhir janārdanaḥ<BR>
07,157.012c	amoghāyā vighātārthaṃ rājan durmantrite tava<BR>
07,157.013a	tadaiva kṛtakāryā hi vayaṃ syāma kurūdvaha<BR>
07,157.013c	na rakṣed yadi kṛṣṇas taṃ pārthaṃ karṇān mahārathāt<BR>
07,157.014a	sāśvadhvajarathaḥ saṃkhye dhṛtarāṣṭra pated bhuvi<BR>
07,157.014c	vinā janārdanaṃ pārtho yogānām īśvaraṃ prabhum<BR>
07,157.015a	tais tair upāyair bahubhī rakṣyamāṇaḥ sa pārthiva<BR>
07,157.015c	jayaty abhimukhaḥ śatrūn pārthaḥ kṛṣṇena pālitaḥ<BR>
07,157.016a	saviśeṣaṃ tv amoghāyāḥ kṛṣṇo 'rakṣata pāṇḍavam<BR>
07,157.016c	hanyāt kṣiptā hi kaunteyaṃ śaktir vṛkṣam ivāśaniḥ<BR>
07,157.017	dhṛtarāṣṭra uvāca<BR>
07,157.017a	virodhī ca kumantrī ca prājñamānī mamātmajaḥ<BR>
07,157.017c	yasyaiṣa samatikrānto vadhopāyo jayaṃ prati<BR>
07,157.017d*1252_01	sa vā karṇo mahābuddhiḥ sarvaśastrabhṛtāṃ varaḥ<BR>
07,157.017d*1252_02	na muktavān kathaṃ sūta tām amoghāṃ dhanaṃjaye<BR>
07,157.018a	tavāpi samatikrāntam etad gāvalgaṇe katham<BR>
07,157.018c	etam arthaṃ mahābuddhe yat tvayā nāvabodhitaḥ<BR>
07,157.019	saṃjaya uvāca<BR>
07,157.019a	duryodhanasya śakuner mama duḥśāsanasya ca<BR>
07,157.019c	rātrau rātrau bhavaty eṣā nityam eva samarthanā<BR>
07,157.020a	śvaḥ sarvasainyān utsṛjya jahi karṇa dhanaṃjayam<BR>
07,157.020c	preṣyavat pāṇḍupāñcālān upabhokṣyāmahe tataḥ<BR>
07,157.021a	atha vā nihate pārthe pāṇḍuṣv anyatamaṃ tataḥ<BR>
07,157.021c	sthāpayed yudhi vārṣṇeyas tasmāt kṛṣṇo nipātyatām<BR>
07,157.022a	kṛṣṇo hi mūlaṃ pāṇḍūnāṃ pārthaḥ skandha ivodgataḥ<BR>
07,157.022c	śākhā ivetare pārthāḥ pāñcālāḥ patrasaṃjñitāḥ<BR>
07,157.023a	kṛṣṇāśrayāḥ kṛṣṇabalāḥ kṛṣṇanāthāś ca pāṇḍavāḥ<BR>
07,157.023c	kṛṣṇaḥ parāyaṇaṃ caiṣāṃ jyotiṣām iva candramāḥ<BR>
07,157.024a	tasmāt parṇāni śākhāś ca skandhaṃ cotsṛjya sūtaja<BR>
07,157.024c	kṛṣṇaṃ nikṛndhi pāṇḍūnāṃ mūlaṃ sarvatra sarvadā<BR>
07,157.025a	hanyād yadi hi dāśārhaṃ karṇo yādavanandanam<BR>
07,157.025c	kṛtsnā vasumatī rājan vaśe te syān na saṃśayaḥ<BR>
07,157.025d*1253_01	sā tu buddhiḥ kṛtā rājan kṛṣṇaṃ prati nareśvara<BR>
07,157.025d*1253_02	viṣṇos tejaḥpramūḍhānāṃ yuddhakāle praṇaśyati<BR>
07,157.026a	yadi hi sa nihataḥ śayīta bhūmau; yadukulapāṇḍavanandano mahātmā<BR>
07,157.026c	nanu tava vasudhā narendra sarvā; sagirisamudravanā vaśaṃ vrajeta<BR>
07,157.027a	sā tu buddhiḥ kṛtāpy evaṃ jāgrati tridaśeśvare<BR>
07,157.027c	aprameye hṛṣīkeśe yuddhakāle vyamuhyata<BR>
07,157.028a	arjunaṃ cāpi kaunteyaṃ sadā rakṣati keśavaḥ<BR>
07,157.028c	na hy enam aicchat pramukhe sauteḥ sthāpayituṃ raṇe<BR>
07,157.029a	anyāṃś cāsmai rathodārān upasthāpayad acyutaḥ<BR>
07,157.029c	amoghāṃ tāṃ kathaṃ śaktiṃ moghāṃ kuryām iti prabho<BR>
07,157.029d*1254_01	yaś caivaṃ rakṣate pārthaṃ karṇāt kṛṣṇo mahāmanāḥ<BR>
07,157.029d*1254_02	ātmānaṃ sa kathaṃ rājan na rakṣet puruṣottamaḥ<BR>
07,157.029d*1254_03	paricintya tu paśyāmaś cakrāyudham ariṃdamam<BR>
07,157.029d*1254_04	na so 'sti triṣu lokeṣu yo jayeta janārdanam<BR>
07,157.030a	tataḥ kṛṣṇaṃ mahābāhuḥ sātyakiḥ satyavikramaḥ<BR>
07,157.030c	papraccha rathaśārdūla karṇaṃ prati mahāratham<BR>
07,157.031a	ayaṃ ca pratyayaḥ karṇe śaktyā cāmitavikrama<BR>
07,157.031c	kimarthaṃ sūtaputreṇa na muktā phalgune tu sā<BR>
07,157.032	vāsudeva uvāca<BR>
07,157.032a	duḥṣāsanaś ca karṇaś ca śakuniś ca sasaindhavaḥ<BR>
07,157.032c	satataṃ mantrayanti sma duryodhanapurogamāḥ<BR>
07,157.033a	karṇa karṇa maheṣvāsa raṇe 'mitaparākrama<BR>
07,157.033c	nānyasya śaktir eṣā te moktavyā jayatāṃ vara<BR>
07,157.034a	ṛte mahārathāt pārthāt kuntīputrād dhanaṃjayāt<BR>
07,157.034c	sa hi teṣām atiyaśā devānām iva vāsavaḥ<BR>
07,157.035a	tasmin vinihate sarve pāṇḍavāḥ sṛñjayaiḥ saha<BR>
07,157.035c	bhaviṣyanti gatātmānaḥ surā iva niragnayaḥ<BR>
07,157.035d*1255_01	ṛte mahātmanaḥ pārthāt karṇena nihatā dhruvam<BR>
07,157.036a	tatheti ca pratijñātaṃ karṇena śinipuṃgava<BR>
07,157.036c	hṛdi nityaṃ tu karṇasya vadho gāṇḍīvadhanvanaḥ<BR>
07,157.037a	aham eva tu rādheyaṃ mohayāmi yudhāṃ vara<BR>
07,157.037c	yato nāvasṛjac chaktiṃ pāṇḍave śvetavāhane<BR>
07,157.038a	phalgunasya hi tāṃ mṛtyum avagamya yuyutsataḥ<BR>
07,157.038c	na nidrā na ca me harṣo manaso 'sti yudhāṃ vara<BR>
07,157.039a	ghaṭotkace vyaṃsitāṃ tu dṛṣṭvā tāṃ śinipuṃgava<BR>
07,157.039c	mṛtyor āsyāntarān muktaṃ paśyāmy adya dhanaṃjayam<BR>
07,157.040a	na pitā na ca me mātā na yūyaṃ bhrātaras tathā<BR>
07,157.040c	na ca prāṇās tathā rakṣyā yathā bībhatsur āhave<BR>
07,157.041a	trailokyarājyād yat kiṃ cid bhaved anyat sudurlabham<BR>
07,157.041c	neccheyaṃ sātvatāhaṃ tad vinā pārthaṃ dhanaṃjayam<BR>
07,157.042a	ataḥ praharṣaḥ sumahān yuyudhānādya me 'bhavat<BR>
07,157.042c	mṛtaṃ pratyāgatam iva dṛṣṭvā pārthaṃ dhanaṃjayam<BR>
07,157.043a	ataś ca prahito yuddhe mayā karṇāya rākṣasaḥ<BR>
07,157.043c	na hy anyaḥ samare rātrau śaktaḥ karṇaṃ prabādhitum<BR>
07,157.043d*1256_00	sātyakir uvāca<BR>
07,157.043d*1256_01	dhruvas tasya jayo nityaṃ dīrgham āyuḥ pravartate<BR>
07,157.043d*1256_02	yasya tvaṃ puruṣavyāghra śivāya satataṃ sthitaḥ<BR>
07,157.044	saṃjaya uvāca<BR>
07,157.044a	iti sātyakaye prāha tadā devakinandanaḥ<BR>
07,157.044c	dhanaṃjayahite yuktas tatpriye satataṃ rataḥ<BR>
07,158.001	dhṛtarāṣṭra uvāca<BR>
07,158.001a	karṇaduryodhanādīnāṃ śakuneḥ saubalasya ca<BR>
07,158.001c	apanītaṃ mahat tāta tava caiva viśeṣataḥ<BR>
07,158.002a	yad ājānīta tāṃ śaktim ekaghnīṃ satataṃ raṇe<BR>
07,158.002c	anivāryām asahyāṃ ca devair api savāsavaiḥ<BR>
07,158.003a	sā kimarthaṃ na karṇena pravṛtte samare purā<BR>
07,158.003c	na devakīsute muktā phalgune vāpi saṃjaya<BR>
07,158.004	saṃjaya uvāca<BR>
07,158.004a	saṃgrāmād vinivṛttānāṃ sarveṣāṃ no viśāṃ pate<BR>
07,158.004c	rātrau kurukulaśreṣṭha mantro 'yaṃ samajāyata<BR>
07,158.005a	prabhātamātre śvobhūte keśavāyārjunāya vā<BR>
07,158.005c	śaktir eṣā vimoktavyā karṇa karṇeti nityaśaḥ<BR>
07,158.006a	tataḥ prabhātasamaye rājan karṇasya daivataiḥ<BR>
07,158.006c	anyeṣāṃ caiva yodhānāṃ sā buddhir naśyate punaḥ<BR>
07,158.007a	daivam eva paraṃ manye yat karṇo hastasaṃsthayā<BR>
07,158.007c	na jaghāna raṇe pārthaṃ kṛṣṇaṃ vā devakīsutam<BR>
07,158.008a	tasya hastasthitā śaktiḥ kālarātrir ivodyatā<BR>
07,158.008c	daivopahatabuddhitvān na tāṃ karṇo vimuktavān<BR>
07,158.009a	kṛṣṇe vā devakīputre mohito devamāyayā<BR>
07,158.009c	pārthe vā śakrakalpe vai vadhārthaṃ vāsavīṃ prabho<BR>
07,158.010	dhṛtarāṣṭra uvāca<BR>
07,158.010a	daivenaiva hatā yūyaṃ svabuddhyā keśavasya ca<BR>
07,158.010c	gatā hi vāsavī hatvā tṛṇabhūtaṃ ghaṭotkacam<BR>
07,158.011a	karṇaś ca mama putrāś ca sarve cānye ca pārthivāḥ<BR>
07,158.011c	anena duṣpraṇītena gatā vaivasvatakṣayam<BR>
07,158.012a	bhūya eva tu me śaṃsa yathā yuddham avartata<BR>
07,158.012c	kurūṇāṃ pāṇḍavānāṃ ca haiḍimbe nihate tadā<BR>
07,158.013a	ye ca te 'bhyadravan droṇaṃ vyūḍhānīkāḥ prahāriṇaḥ<BR>
07,158.013c	sṛñjayāḥ saha pāñcālais te 'py akurvan kathaṃ raṇam<BR>
07,158.014a	saumadatter vadhād droṇam āyastaṃ saindhavasya ca<BR>
07,158.014c	amarṣāj jīvitaṃ tyaktvā gāhamānaṃ varūthinīm<BR>
07,158.015a	jṛmbhamāṇam iva vyāghraṃ vyāttānanam ivāntakam<BR>
07,158.015c	kathaṃ pratyudyayur droṇam asyantaṃ pāṇḍusṛñjayāḥ<BR>
07,158.016a	ācāryaṃ ye ca te 'rakṣan duryodhanapurogamāḥ<BR>
07,158.016c	drauṇikarṇakṛpās tāta te 'py akurvan kim āhave<BR>
07,158.017a	bhāradvājaṃ jighāṃsantau savyasācivṛkodarau<BR>
07,158.017c	samārchan māmakā yuddhe kathaṃ saṃjaya śaṃsa me<BR>
07,158.018a	sindhurājavadheneme ghaṭotkacavadhena te<BR>
07,158.018c	amarṣitāḥ susaṃkruddhā raṇaṃ cakruḥ kathaṃ niśi<BR>
07,158.019	saṃjaya uvāca<BR>
07,158.019a	hate ghaṭotkace rājan karṇena niśi rākṣase<BR>
07,158.019c	praṇadatsu ca hṛṣṭeṣu tāvakeṣu yuyutsuṣu<BR>
07,158.020a	āpatatsu ca vegena vadhyamāne bale 'pi ca<BR>
07,158.020c	vigāḍhāyāṃ rajanyāṃ ca rājā dainyaṃ paraṃ gataḥ<BR>
07,158.021a	abravīc ca mahābāhur bhīmasenaṃ paraṃtapaḥ<BR>
07,158.021c	āvāraya mahābāho dhārtarāṣṭrasya vāhinīm<BR>
07,158.021e	haiḍimbasyābhighātena moho mām āviśan mahān<BR>
07,158.022a	evaṃ bhīmaṃ samādiśya svarathe samupāviśat<BR>
07,158.022c	aśrupūrṇamukho rājā niḥśvasaṃś ca punaḥ punaḥ<BR>
07,158.022e	kaśmalaṃ prāviśad ghoraṃ dṛṣṭvā karṇasya vikramam<BR>
07,158.023a	taṃ tathā vyathitaṃ dṛṣṭvā kṛṣṇo vacanam abravīt<BR>
07,158.023c	mā vyathāṃ kuru kaunteya naitat tvayy upapadyate<BR>
07,158.023e	vaiklavyaṃ bharataśreṣṭha yathā prākṛtapūruṣe<BR>
07,158.024a	uttiṣṭha rājan yudhyasva vaha gurvīṃ dhuraṃ vibho<BR>
07,158.024c	tvayi vaiklavyam āpanne saṃśayo vijaye bhavet<BR>
07,158.025a	śrutvā kṛṣṇasya vacanaṃ dharmarājo yudhiṣṭhiraḥ<BR>
07,158.025c	vimṛjya netre pāṇibhyāṃ kṛṣṇaṃ vacanam abravīt<BR>
07,158.026a	viditā te mahābāho dharmāṇāṃ paramā gatiḥ<BR>
07,158.026c	brahmahatyāphalaṃ tasya yaḥ kṛtaṃ nāvabudhyate<BR>
07,158.027a	asmākaṃ hi vanasthānāṃ haiḍimbena mahātmanā<BR>
07,158.027c	bālenāpi satā tena kṛtaṃ sāhyaṃ janārdana<BR>
07,158.028a	astrahetor gataṃ jñātvā pāṇḍavaṃ śvetavāhanam<BR>
07,158.028b*1257_01	āgamya sa sahāyena kṛtā rakṣā mahātmanā<BR>
07,158.028b*1257_02	so 'dya karṇena nihataḥ paśyatāṃ pāpacetasām<BR>
07,158.028b*1257_03	asya pāpasya mokṣaṃ hi kathaṃ yāsyāmi mādhava<BR>
07,158.028c	asau kṛṣṇa maheṣvāsaḥ kāmyake mām upasthitaḥ<BR>
07,158.028e	uṣitaś ca sahāsmābhir yāvan nāsīd dhanaṃjayaḥ<BR>
07,158.029a	gandhamādanayātrāyāṃ durgebhyaś ca sma tāritāḥ<BR>
07,158.029c	pāñcālī ca pariśrāntā pṛṣṭhenoḍhā mahātmanā<BR>
07,158.029d*1258_01	diśāṃ hi vijaye kṛṣṇa sahadevasya cājñayā<BR>
07,158.029d*1258_02	laṅkāṃ tu gatvā paulastyaḥ karaṃ vai dāpito balāt<BR>
07,158.030a	ārambhāc caiva yuddhānāṃ yad eṣa kṛtavān prabho<BR>
07,158.030c	madarthaṃ duṣkaraṃ karma kṛtaṃ tena mahātmanā<BR>
07,158.031a	svabhāvād yā ca me prītiḥ sahadeve janārdana<BR>
07,158.031c	saiva me dviguṇā prītī rākṣasendre ghaṭotkace<BR>
07,158.032a	bhaktaś ca me mahābāhuḥ priyo 'syāhaṃ priyaś ca me<BR>
07,158.032c	yena vindāmi vārṣṇeya kaśmalaṃ śokatāpitaḥ<BR>
07,158.033a	paśya sainyāni vārṣṇeya drāvyamāṇāni kauravaiḥ<BR>
07,158.033c	droṇakarṇau ca saṃyattau paśya yuddhe mahārathau<BR>
07,158.034a	niśīthe pāṇḍavaṃ sainyam ābhyāṃ paśya pramarditam<BR>
07,158.034c	gajābhyām iva mattābhyāṃ yathā naḍavanaṃ mahat<BR>
07,158.035a	anādṛtya balaṃ bāhvor bhīmasenasya mādhava<BR>
07,158.035c	citrāstratāṃ ca pārthasya vikramante sma kauravāḥ<BR>
07,158.036a	eṣa droṇaś ca karṇaś ca rājā caiva suyodhanaḥ<BR>
07,158.036c	nihatya rākṣasaṃ yuddhe hṛṣṭā nardanti saṃyuge<BR>
07,158.037a	katham asmāsu jīvatsu tvayi caiva janārdana<BR>
07,158.037c	haiḍimbaḥ prāptavān mṛtyuṃ sūtaputreṇa saṃgataḥ<BR>
07,158.038a	kadarthīkṛtya naḥ sarvān paśyataḥ savyasācinaḥ<BR>
07,158.038c	nihato rākṣasaḥ kṛṣṇa bhaimasenir mahābalaḥ<BR>
07,158.039a	yadābhimanyur nihato dhārtarāṣṭrair durātmabhiḥ<BR>
07,158.039c	nāsīt tatra raṇe kṛṣṇa savyasācī mahārathaḥ<BR>
07,158.040a	niruddhāś ca vayaṃ sarve saindhavena durātmanā<BR>
07,158.040c	nimittam abhavad droṇaḥ saputras tatra karmaṇi<BR>
07,158.041a	upadiṣṭo vadhopāyaḥ karṇasya guruṇā svayam<BR>
07,158.041c	vyāyacchataś ca khaḍgena dvidhā khaḍgaṃ cakāra ha<BR>
07,158.042a	vyasane vartamānasya kṛtavarmā nṛśaṃsavat<BR>
07,158.042c	aśvāñ jaghāna sahasā tathobhau pārṣṇisārathī<BR>
07,158.042e	tathetare maheṣvāsāḥ saubhadraṃ yudhy apātayan<BR>
07,158.043a	alpe ca kāraṇe kṛṣṇa hato gāṇḍīvadhanvanā<BR>
07,158.043c	saindhavo yādavaśreṣṭha tac ca nātipriyaṃ mama<BR>
07,158.044a	yadi śatruvadhe nyāyyo bhavet kartuṃ ca pāṇḍavaiḥ<BR>
07,158.044c	droṇakarṇau raṇe pūrvaṃ hantavyāv iti me matiḥ<BR>
07,158.045a	etau mūlaṃ hi duḥkhānām asmākaṃ puruṣarṣabha<BR>
07,158.045c	etau raṇe samāsādya parāśvastaḥ suyodhanaḥ<BR>
07,158.046a	yatra vadhyo bhaved droṇaḥ sūtaputraś ca sānugaḥ<BR>
07,158.046c	tatrāvadhīn mahābāhuḥ saindhavaṃ dūravāsinam<BR>
07,158.047a	avaśyaṃ tu mayā kāryaḥ sūtaputrasya nigrahaḥ<BR>
07,158.047c	tato yāsyāmy ahaṃ vīra svayaṃ karṇajighāṃsayā<BR>
07,158.047e	bhīmaseno mahābāhur droṇānīkena saṃgataḥ<BR>
07,158.048a	evam uktvā yayau tūrṇaṃ tvaramāṇo yudhiṣṭhiraḥ<BR>
07,158.048c	sa visphārya mahac cāpaṃ śaṅkhaṃ pradhmāpya bhairavam<BR>
07,158.049a	tato rathasahasreṇa gajānāṃ ca śatais tribhiḥ<BR>
07,158.049c	vājibhiḥ pañcasāhasrais trisāhasraiḥ prabhadrakaiḥ<BR>
07,158.049e	vṛtaḥ śikhaṇḍī tvarito rājānaṃ pṛṣṭhato 'nvayāt<BR>
07,158.050a	tato bherīḥ samājaghnuḥ śaṅkhān dadhmuś ca daṃśitāḥ<BR>
07,158.050b*1259_01	śaṅkhaśabdaravāṃś caiva bāṇaśabdāṃś ca daṃsitāḥ<BR>
07,158.050c	pāñcālāḥ pāṇḍavāś caiva yudhiṣṭhirapurogamāḥ<BR>
07,158.051a	tato 'bravīn mahābāhur vāsudevo dhanaṃjayam<BR>
07,158.051c	eṣa prayāti tvarito krodhāviṣṭo yudhiṣṭhiraḥ<BR>
07,158.051e	jighāṃsuḥ sūtaputrasya tasyopekṣā na yujyate<BR>
07,158.052a	evam uktvā hṛṣīkeśaḥ śīghram aśvān acodayat<BR>
07,158.052c	dūraṃ ca yātaṃ rājānam anvagacchaj janārdanaḥ<BR>
07,158.053a	taṃ dṛṣṭvā sahasā yāntaṃ sūtaputrajighāṃsayā<BR>
07,158.053c	śokopahatasaṃkalpaṃ dahyamānam ivāgninā<BR>
07,158.053e	abhigamyābravīd vyāso dharmaputraṃ yudhiṣṭhiram<BR>
07,158.054a	karṇam āsādya saṃgrāme diṣṭyā jīvati phalgunaḥ<BR>
07,158.054c	savyasācivadhākāṅkṣī śaktiṃ rakṣitavān hi saḥ<BR>
07,158.055a	na cāgād dvairathaṃ jiṣṇur diṣṭyā taṃ bharatarṣabha<BR>
07,158.055c	sṛjetāṃ spardhināv etau divyāny astrāṇi sarvaśaḥ<BR>
07,158.056a	vadhyamāneṣu cāstreṣu pīḍitaḥ sūtanandanaḥ<BR>
07,158.056c	vāsavīṃ samare śaktiṃ dhruvaṃ muñced yudhiṣṭhira<BR>
07,158.057a	tato bhavet te vyasanaṃ ghoraṃ bharatasattama<BR>
07,158.057c	diṣṭyā rakṣo hataṃ yuddhe sūtaputreṇa mānada<BR>
07,158.058a	vāsavīṃ kāraṇaṃ kṛtvā kālenāpahato hy asau<BR>
07,158.058c	tavaiva kāraṇād rakṣo nihataṃ tāta saṃyuge<BR>
07,158.059a	mā krudho bharataśreṣṭha mā ca śoke manaḥ kṛthāḥ<BR>
07,158.059c	prāṇinām iha sarveṣām eṣā niṣṭhā yudhiṣṭhira<BR>
07,158.060a	bhrātṛbhiḥ sahitaḥ sarvaiḥ pārthivaiś ca mahātmabhiḥ<BR>
07,158.060c	kauravān samare rājann abhiyudhyasva bhārata<BR>
07,158.060e	pañcame divase caiva pṛthivī te bhaviṣyati<BR>
07,158.061a	nityaṃ ca puruṣavyāghra dharmam eva vicintaya<BR>
07,158.061c	ānṛśaṃsyaṃ tapo dānaṃ kṣamāṃ satyaṃ ca pāṇḍava<BR>
07,158.062a	sevethāḥ paramaprīto yato dharmas tato jayaḥ<BR>
07,158.062c	ity uktvā pāṇḍavaṃ vyāsas tatraivāntaradhīyata<BR>
07,159.001	saṃjaya uvāca<BR>
07,159.001*1260_01	vyāsenaivam athoktas tu dharmarājo yudhiṣṭhiraḥ<BR>
07,159.001*1260_02	svayaṃ karṇavadhād vīro nivṛtto bharatarṣabha<BR>
07,159.001a	ghaṭotkace tu nihate sūtaputreṇa tāṃ niśām<BR>
07,159.001c	duḥkhāmarṣavaśaṃ prāpto dharmaputro yudhiṣṭhiraḥ<BR>
07,159.002a	dṛṣṭva bhīmena mahatīṃ vāryamāṇāṃ camūṃ tava<BR>
07,159.002c	dhṛṣṭadyumnam uvācedaṃ kumbhayoniṃ nivāraya<BR>
07,159.003a	tvaṃ hi droṇavināśāya samutpanno hutāśanāt<BR>
07,159.003c	saśaraḥ kavacī khaḍgī dhanvī ca paratāpanaḥ<BR>
07,159.003e	abhidrava raṇe hṛṣṭo na ca te bhīḥ kathaṃ cana<BR>
07,159.004a	janamejayaḥ śikhaṇḍī ca daurmukhiś ca yaśodhanaḥ<BR>
07,159.004c	abhidravantu saṃhṛṣṭāḥ kumbhayoniṃ samantataḥ<BR>
07,159.005a	nakulaḥ sahadevaś ca draupadeyāḥ prabhadrakāḥ<BR>
07,159.005c	drupadaś ca virāṭaś ca putrabhrātṛsamanvitau<BR>
07,159.006a	sātyakiḥ kekayāś caiva pāṇḍavaś ca dhanaṃjayaḥ<BR>
07,159.006c	abhidravantu vegena bhāradvājavadhepsayā<BR>
07,159.007a	tathaiva rathinaḥ sarve hastyaśvaṃ yac ca kiṃ cana<BR>
07,159.007c	pādātāś ca raṇe droṇaṃ prāpayantu mahāratham<BR>
07,159.008a	tathājñaptās tu te sarve pāṇḍavena mahātmanā<BR>
07,159.008c	abhyadravanta vegena kumbhayoniṃ yuyutsayā<BR>
07,159.009a	āgacchatas tān sahasā sarvodyogena pāṇḍavān<BR>
07,159.009c	pratijagrāha samare droṇaḥ śastrabhṛtāṃ varaḥ<BR>
07,159.010a	tato duryodhano rājā sarvodyogena pāṇḍavān<BR>
07,159.010c	abhyadravat susaṃkruddha icchan droṇasya jīvitam<BR>
07,159.011a	tataḥ pravavṛte yuddhaṃ śrāntavāhanasainikam<BR>
07,159.011c	pāṇḍavānāṃ kurūṇāṃ ca garjatām itaretaram<BR>
07,159.012a	nidrāndhās te mahārāja pariśrāntāś ca saṃyuge<BR>
07,159.012c	nābhyapadyanta samare kāṃ cic ceṣṭāṃ mahārathāḥ<BR>
07,159.013a	triyāmā rajanī caiṣā ghorarūpā bhayānakā<BR>
07,159.013c	sahasrayāmapratimā babhūva prāṇahāriṇī<BR>
07,159.013e	vadhyatāṃ ca tathā teṣāṃ kṣatānāṃ ca viśeṣataḥ<BR>
07,159.014a	aho rātriḥ samājajñe nidrāndhānāṃ viśeṣataḥ<BR>
07,159.014c	sarve hy āsan nirutsāhāḥ kṣatriyā dīnacetasaḥ<BR>
07,159.014e	tava caiva pareṣāṃ ca gatāstrā vigateṣavaḥ<BR>
07,159.015a	te tathā pārayantaś ca hrīmantaś ca viśeṣataḥ<BR>
07,159.015c	svadharmam anupaśyanto na jahuḥ svām anīkinīm<BR>
07,159.016a	śastrāṇy anye samutsṛjya nidrāndhāḥ śerate janāḥ<BR>
07,159.016c	gajeṣv anye ratheṣv anye hayeṣv anye ca bhārata<BR>
07,159.017a	nidrāndhā no bubudhire kāṃ cic ceṣṭāṃ narādhipāḥ<BR>
07,159.017c	te 'nyonyaṃ samare yodhāḥ preṣayanta yamakṣayam<BR>
07,159.018a	svapnāyamānās tv apare parān iti vicetasaḥ<BR>
07,159.018c	ātmānaṃ samare jaghnuḥ svān eva ca parān api<BR>
07,159.019a	nānāvāco vimuñcanto nidrāndhās te mahāraṇe<BR>
07,159.019b*1261_01	asmākaṃ ca mahārāja parebhyo bahavo janāḥ<BR>
07,159.019c	yoddhavyam iti tiṣṭhanto nidrāsaṃsaktalocanāḥ<BR>
07,159.020a	saṃmardyānye raṇe ke cin nidrāndhāś ca parasparam<BR>
07,159.020c	jaghnuḥ śūrā raṇe rājaṃs tasmiṃs tamasi dāruṇe<BR>
07,159.021a	hanyamānaṃ tathātmānaṃ parebhyo bahavo janāḥ<BR>
07,159.021c	nābhyajānanta samare nidrayā mohitā bhṛśam<BR>
07,159.022a	teṣām etādṛśīṃ ceṣṭāṃ vijñāya puruṣarṣabhaḥ<BR>
07,159.022c	uvāca vākyaṃ bībhatsur uccaiḥ saṃnādayan diśaḥ<BR>
07,159.023a	śrāntā bhavanto nidrāndhāḥ sarva eva savāhanāḥ<BR>
07,159.023c	tamasā cāvṛte sainye rajasā bahulena ca<BR>
07,159.024a	te yūyaṃ yadi manyadhvam upāramata sainikāḥ<BR>
07,159.024c	nimīlayata cātraiva raṇabhūmau muhūrtakam<BR>
07,159.025a	tato vinidrā viśrāntāś candramasy udite punaḥ<BR>
07,159.025c	saṃsādhayiṣyathānyonyaṃ svargāya kurupāṇḍavāḥ<BR>
07,159.026a	tad vacaḥ sarvadharmajñā dhārmikasya niśamya te<BR>
07,159.026c	arocayanta sainyāni tathā cānyonyam abruvan<BR>
07,159.027a	cukruśuḥ karṇa karṇeti rājan duryodhaneti ca<BR>
07,159.027c	upāramata pāṇḍūnāṃ viratā hi varūthinī<BR>
07,159.028a	tathā vikrośamānasya phalgunasya tatas tataḥ<BR>
07,159.028c	upāramata pāṇḍūnāṃ senā tava ca bhārata<BR>
07,159.029a	tām asya vācaṃ devāś ca ṛṣayaś ca mahātmanaḥ<BR>
07,159.029c	sarvasainyāni cākṣudrāḥ prahṛṣṭāḥ pratyapūjayan<BR>
07,159.030a	tat saṃpūjya vaco 'krūraṃ sarvasainyāni bhārata<BR>
07,159.030c	muhūrtam asvapan rājañ śrāntāni bharatarṣabha<BR>
07,159.031a	sā tu saṃprāpya viśrāmaṃ dhvajinī tava bhārata<BR>
07,159.031c	sukham āptavatī vīram arjunaṃ pratyapūjayat<BR>
07,159.032a	tvayi vedās tathāstrāṇi tvayi buddhiparākramau<BR>
07,159.032c	dharmas tvayi mahābāho dayā bhūteṣu cānagha<BR>
07,159.033a	yac cāśvastās tavecchāmaḥ śarma pārtha tad astu te<BR>
07,159.033c	manasaś ca priyān arthān vīra kṣipram avāpnuhi<BR>
07,159.034a	iti te taṃ naravyāghraṃ praśaṃsanto mahārathāḥ<BR>
07,159.034c	nidrayā samavākṣiptās tūṣṇīm āsan viśāṃ pate<BR>
07,159.035a	aśvapṛṣṭheṣu cāpy anye rathanīḍeṣu cāpare<BR>
07,159.035c	gajaskandhagatāś cānye śerate cāpare kṣitau<BR>
07,159.036a	sāyudhāḥ sagadāś caiva sakhaḍgāḥ saparaśvadhāḥ<BR>
07,159.036c	saprāsakavacāś cānye narāḥ suptāḥ pṛthak pṛthak<BR>
07,159.037a	gajās te pannagābhogair hastair bhūreṇurūṣitaiḥ<BR>
07,159.037c	nidrāndhā vasudhāṃ cakrur ghrāṇaniḥśvāsaśītalām<BR>
07,159.038a	gajāḥ śuśubhire tatra niḥśvasanto mahītale<BR>
07,159.038c	viśīrṇā girayo yadvan niḥśvasadbhir mahoragaiḥ<BR>
07,159.039a	samāṃ ca viṣamāṃ cakruḥ khurāgrair vikṣatāṃ mahīm<BR>
07,159.039c	hayāḥ kāñcanayoktrāś ca kesarālambibhir yugaiḥ<BR>
07,159.039e	suṣupus tatra rājendra yuktā vāheṣu sarvaśaḥ<BR>
07,159.039f*1262_01	evaṃ hayāś ca nāgāś ca yodhāś ca bharatarṣabha<BR>
07,159.039f*1262_02	yuddhād viramya suṣupuḥ śrameṇa mahatānvitāḥ<BR>
07,159.040a	tat tathā nidrayā bhagnam avācam asvapad balam<BR>
07,159.040c	kuśalair iva vinyastaṃ paṭe citram ivādbhutam<BR>
07,159.041a	te kṣatriyāḥ kuṇḍalino yuvānaḥ; parasparaṃ sāyakavikṣatāṅgāḥ<BR>
07,159.041c	kumbheṣu līnāḥ suṣupur gajānāṃ; kuceṣu lagnā iva kāminīnām<BR>
07,159.041d*1263_01	vīrā vāraṇakumbheṣu suṣupur yuddhakarśitāḥ<BR>
07,159.041d*1263_02	rātrau ratipariśrāntāḥ kāminīnāṃ kuceṣv iva<BR>
07,159.042a	tataḥ kumudanāthena kāminīgaṇḍapāṇḍunā<BR>
07,159.042c	netrānandena candreṇa māhendrī dig alaṃkṛtā<BR>
07,159.042d*1264_01	daśaśatākṣakakubdariniḥsṛtaḥ<BR>
07,159.042d*1264_02	kiraṇakesarabhāsurapiñjaraḥ<BR>
07,159.042d*1264_03	timiravāraṇayūthavidāraṇaḥ<BR>
07,159.042d*1264_04	samudiyād udayācalakesarī<BR>
07,159.042d*1264_05	haravṛṣottamagātrasamadyutiḥ<BR>
07,159.042d*1264_06	smaraśarāsanapūrṇasamaprabhaḥ<BR>
07,159.042d*1264_07	navavadhūsmitacārumanoharaḥ<BR>
07,159.042d*1264_08	pravisṛtaḥ kumudākarabāndhavaḥ<BR>
07,159.042d*1265_01	pramadayan vasudhāṃ hi sudhākaraḥ<BR>
07,159.043a	tato muhūrtād bhagavān purastāc chaśalakṣaṇaḥ<BR>
07,159.043c	aruṇaṃ darśayām āsa grasañ jyotiḥprabhaṃ prabhuḥ<BR>
07,159.044a	aruṇasya tu tasyānu jātarūpasamaprabham<BR>
07,159.044c	raśmijālaṃ mahac candro mandaṃ mandam avāsṛjat<BR>
07,159.045a	utsārayantaḥ prabhayā tamas te candraraśmayaḥ<BR>
07,159.045c	paryagacchañ śanaiḥ sarvā diśaḥ khaṃ ca kṣitiṃ tathā<BR>
07,159.046a	tato muhūrtād bhuvanaṃ jyotirbhūtam ivābhavat<BR>
07,159.046c	aprakhyam aprakāśaṃ ca jagāmāśu tamas tathā<BR>
07,159.047a	pratiprakāśite loke divābhūte niśākare<BR>
07,159.047c	vicerur na viceruś ca rājan naktaṃcarās tataḥ<BR>
07,159.048a	bodhyamānaṃ tu tat sainyaṃ rājaṃś candrasya raśmibhiḥ<BR>
07,159.048c	bubudhe śatapatrāṇāṃ vanaṃ mahad ivāmbhasi<BR>
07,159.049a	yathā candrodayoddhūtaḥ kṣubhitaḥ sāgaro bhavet<BR>
07,159.049c	tathā candrodayoddhūtaḥ sa babhūva balārṇavaḥ<BR>
07,159.050a	tataḥ pravavṛte yuddhaṃ punar eva viśāṃ pate<BR>
07,159.050c	loke lokavināśāya paraṃ lokam abhīpsatām<BR>
07,160.001	saṃjaya uvāca<BR>
07,160.001a	tato duryodhano droṇam abhigamyedam abravīt<BR>
07,160.001c	amarṣavaśam āpanno janayan harṣatejasī<BR>
07,160.002a	na marṣaṇīyāḥ saṃgrāme viśramantaḥ śramānvitāḥ<BR>
07,160.002c	sapatnā glānamanaso labdhalakṣyā viśeṣataḥ<BR>
07,160.003a	tat tu marṣitam asmābhir bhavataḥ priyakāmyayā<BR>
07,160.003c	ta ete pariviśrāntāḥ pāṇḍavā balavattarāḥ<BR>
07,160.004a	sarvathā parihīnāḥ sma tejasā ca balena ca<BR>
07,160.004c	bhavatā pālyamānās te vivardhante punaḥ punaḥ<BR>
07,160.005a	divyāny astrāṇi sarvāṇi brahmāstrādīni yāny api<BR>
07,160.005c	tāni sarvāṇi tiṣṭhanti bhavaty eva viśeṣataḥ<BR>
07,160.006a	na pāṇḍaveyā na vayaṃ nānye loke dhanurdharāḥ<BR>
07,160.006c	yudhyamānasya te tulyāḥ satyam etad bravīmi te<BR>
07,160.007a	sasurāsuragandharvān imāṃl lokān dvijottama<BR>
07,160.007c	sarvāstravid bhavān hanyād divyair astrair na saṃśayaḥ<BR>
07,160.008a	sa bhavān marṣayaty enāṃs tvatto bhītān viśeṣataḥ<BR>
07,160.008c	śiṣyatvaṃ vā puraskṛtya mama vā mandabhāgyatām<BR>
07,160.009a	evam uddharṣito droṇaḥ kopitaś cātmajena te<BR>
07,160.009c	samanyur abravīd rājan duryodhanam idaṃ vacaḥ<BR>
07,160.010a	sthaviraḥ san paraṃ śaktyā ghaṭe duryodhanāhave<BR>
07,160.010c	ataḥ paraṃ mayā kāryaṃ kṣudraṃ vijayagṛddhinā<BR>
07,160.010e	anastravid ayaṃ sarvo hantavyo 'stravidā janaḥ<BR>
07,160.011a	yad bhavān manyate cāpi śubhaṃ vā yadi vāśubham<BR>
07,160.011c	tad vai kartāsmi kauravya vacanāt tava nānyathā<BR>
07,160.012a	nihatya sarvapāñcālān yuddhe kṛtvā parākramam<BR>
07,160.012c	vimokṣye kavacaṃ rājan satyenāyudham ālabhe<BR>
07,160.013a	manyase yac ca kaunteyam arjunaṃ śrāntam āhave<BR>
07,160.013c	tasya vīryaṃ mahābāho śṛṇu satyena kaurava<BR>
07,160.014a	taṃ na devā na gandharvā na yakṣā na ca rākṣasāḥ<BR>
07,160.014c	utsahante raṇe soḍhuṃ kupitaṃ savyasācinam<BR>
07,160.015a	khāṇḍave yena bhagavān pratyudyātaḥ sureśvaraḥ<BR>
07,160.015c	sāyakair vāritaś cāpi varṣamāṇo mahātmanā<BR>
07,160.016a	yakṣā nāgās tathā daityā ye cānye balagarvitāḥ<BR>
07,160.016c	nihatāḥ puruṣendreṇa tac cāpi viditaṃ tava<BR>
07,160.017a	gandharvā ghoṣayātrāyāṃ citrasenādayo jitāḥ<BR>
07,160.017c	yūyaṃ tair hriyamāṇāś ca mokṣitā dṛḍhadhanvanā<BR>
07,160.018a	nivātakavacāś cāpi devānāṃ śatravas tathā<BR>
07,160.018c	surair avadhyāḥ saṃgrāme tena vīreṇa nirjitāḥ<BR>
07,160.019a	dānavānāṃ sahasrāṇi hiraṇyapuravāsinām<BR>
07,160.019c	vijigye puruṣavyāghraḥ sa śakyo mānuṣaiḥ katham<BR>
07,160.020a	pratyakṣaṃ caiva te sarvaṃ yathā balam idaṃ tava<BR>
07,160.020c	kṣapitaṃ pāṇḍuputreṇa ceṣṭatāṃ no viśāṃ pate<BR>
07,160.021a	taṃ tathābhipraśaṃsantam arjunaṃ kupitas tadā<BR>
07,160.021c	droṇaṃ tava suto rājan punar evedam abravīt<BR>
07,160.022a	ahaṃ duḥśāsanaḥ karṇaḥ śakunir mātulaś ca me<BR>
07,160.022c	haniṣyāmo 'rjunaṃ saṃkhye dvaidhīkṛtyādya bhāratīm<BR>
07,160.022d*1266_01	tiṣṭha sa tvaṃ mahābāho nityaṃ śiṣyaḥ priyas tava<BR>
07,160.023a	tasya tad vacanaṃ śrutvā bhāradvājo hasann iva<BR>
07,160.023c	anvavartata rājānaṃ svasti te 'stv iti cābravīt<BR>
07,160.024a	ko hi gāṇḍīvadhanvānaṃ jvalantam iva tejasā<BR>
07,160.024c	akṣayaṃ kṣapayet kaś cit kṣatriyaḥ kṣatriyarṣabham<BR>
07,160.025a	taṃ na vittapatir nendro na yamo na jaleśvaraḥ<BR>
07,160.025c	nāsuroragarakṣāṃsi kṣapayeyuḥ sahāyudham<BR>
07,160.026a	mūḍhās tv etāni bhāṣante yānīmāny āttha bhārata<BR>
07,160.026c	yuddhe hy arjunam āsādya svastimān ko vrajed gṛhān<BR>
07,160.027a	tvaṃ tu sarvātiśaṅkitvān niṣṭhuraḥ pāpaniścayaḥ<BR>
07,160.027c	śreyasas tvaddhite yuktāṃs tat tad vaktum ihecchasi<BR>
07,160.028a	gaccha tvam api kaunteyam ātmārthebhyo hi māciram<BR>
07,160.028c	tvam apy āśaṃsase yoddhuṃ kulajaḥ kṣatriyo hy asi<BR>
07,160.029a	imān kiṃ pārthivān sarvān ghātayiṣyasy anāgasaḥ<BR>
07,160.029c	tvam asya mūlaṃ vairasya tasmād āsādayārjunam<BR>
07,160.030a	eṣa te mātulaḥ prājñaḥ kṣatradharmam anuvrataḥ<BR>
07,160.030c	dūrdyūtadevī gāndhāriḥ prayātv arjunam āhave<BR>
07,160.031a	eṣo 'kṣakuśalo jihmo dyūtakṛt kitavaḥ śaṭhaḥ<BR>
07,160.031c	devitā nikṛtiprajño yudhi jeṣyati pāṇḍavān<BR>
07,160.032a	tvayā kathitam atyantaṃ karṇena saha hṛṣṭavat<BR>
07,160.032c	asakṛc chūnyavan mohād dhṛtarāṣṭrasya śṛṇvataḥ<BR>
07,160.033a	ahaṃ ca tāta karṇaś ca bhrātā duḥśāsanaś ca me<BR>
07,160.033c	pāṇḍuputrān haniṣyāmaḥ sahitāḥ samare trayaḥ<BR>
07,160.034a	iti te katthamānasya śrutaṃ saṃsadi saṃsadi<BR>
07,160.034c	anutiṣṭha pratijñāṃ tāṃ satyavāg bhava taiḥ saha<BR>
07,160.035a	eṣa te pāṇḍavaḥ śatrur aviṣahyo 'grataḥ sthitaḥ<BR>
07,160.035c	kṣatradharmam avekṣasva ślāghyas tava vadho jayāt<BR>
07,160.036a	dattaṃ bhuktam adhītaṃ ca prāptam aiśvaryam īpsitam<BR>
07,160.036c	kṛtakṛtyo 'nṛṇaś cāsi mā bhair yudhyasva pāṇḍavam<BR>
07,160.037a	ity uktvā samare droṇo nyavartata yataḥ pare<BR>
07,160.037c	dvaidhīkṛtya tataḥ senāṃ yuddhaṃ samabhavat tadā<BR>
07,161.001	saṃjaya uvāca<BR>
07,161.001a	tribhāgamātraśeṣāyāṃ rātryāṃ yuddham avartata<BR>
07,161.001c	kurūṇāṃ pāṇḍavānāṃ ca saṃhṛṣṭānāṃ viśāṃ pate<BR>
07,161.002a	atha candraprabhāṃ muṣṇann ādityasya puraḥsaraḥ<BR>
07,161.002c	aruṇo 'bhyudayāṃ cakre tāmrīkurvann ivāmbaram<BR>
07,161.002d*1267_01	prakāśam akarod vyoma jagat saṃrañjayann iva<BR>
07,161.002d*1268_01	prācyāṃ diśi sahasrāṃśor aruṇenāruṇīkṛtam<BR>
07,161.002d*1268_02	tāpanīyaṃ yathā cakraṃ bhrājate ravimaṇḍalam<BR>
07,161.002d*1268_03	tato rathāśvāṃś ca manuṣyayānāny<BR>
07,161.002d*1268_04	utsṛjya sarve kurupāṇḍuyodhāḥ<BR>
07,161.002d*1268_05	divākarasyābhimukhaṃ japantaḥ<BR>
07,161.002d*1268_06	saṃdhyāgatāḥ prāñjalayo babhūvuḥ<BR>
07,161.003a	tato dvaidhīkṛte sainye droṇaḥ somakapāṇḍavān<BR>
07,161.003c	abhyadravat sapāñcālān duryodhanapurogamaḥ<BR>
07,161.004a	dvaidhībhūtān kurūn dṛṣṭvā mādhavo 'rjunam abravīt<BR>
07,161.004c	sapatnān savyataḥ kurmi savyasācinn imān kurūn<BR>
07,161.005a	sa mādhavam anujñāya kuruṣveti dhanaṃjayaḥ<BR>
07,161.005c	droṇakarṇau maheṣvāsau savyataḥ paryavartata<BR>
07,161.006a	abhiprāyaṃ tu kṛṣṇasya jñātvā parapuraṃjayaḥ<BR>
07,161.006c	ājiśīrṣagataṃ dṛṣṭvā bhīmasenaṃ samāsadat<BR>
07,161.007	bhīma uvāca<BR>
07,161.007a	arjunārjuna bībhatso śṛṇu me tattvato vacaḥ<BR>
07,161.007c	yadarthaṃ kṣatriyā sūte tasya kālo 'yam āgataḥ<BR>
07,161.008a	asmiṃś ced āgate kāle śreyo na pratipatsyase<BR>
07,161.008c	asaṃbhāvitarūpaḥ sann ānṛśaṃsyaṃ kariṣyasi<BR>
07,161.009a	satyaśrīdharmayaśasāṃ vīryeṇānṛṇyam āpnuhi<BR>
07,161.009c	bhindhy anīkaṃ yudhāṃ śreṣṭha savyasācinn imān kuru<BR>
07,161.010	saṃjaya uvāca<BR>
07,161.010a	sa savyasācī bhīmena coditaḥ keśavena ca<BR>
07,161.010c	karṇadroṇāv atikramya samantāt paryavārayat<BR>
07,161.011a	tam ājiśīrṣam āyāntaṃ dahantaṃ kṣatriyarṣabhān<BR>
07,161.011c	parākrāntaṃ parākramya yatantaḥ kṣatriyarṣabhāḥ<BR>
07,161.011e	nāśaknuvan vārayituṃ vardhamānam ivānalam<BR>
07,161.012a	atha duryodhanaḥ karṇaḥ śakuniś cāpi saubalaḥ<BR>
07,161.012c	abhyavarṣañ śaravrātaiḥ kuntīputraṃ dhanaṃjayam<BR>
07,161.013a	teṣām astrāṇi sarveṣām uttamāstravidāṃ varaḥ<BR>
07,161.013c	kadarthīkṛtya rājendra śaravarṣair avākirat<BR>
07,161.014a	astrair astrāṇi saṃvārya laghuhasto dhanaṃjayaḥ<BR>
07,161.014c	sarvān avidhyan niśitair daśabhir daśabhiḥ śaraiḥ<BR>
07,161.015a	uddhūtā rajaso vṛṣṭiḥ śaravṛṣṭis tathaiva ca<BR>
07,161.015c	tamaś ca ghoraṃ śabdaś ca tadā samabhavan mahān<BR>
07,161.016a	na dyaur na bhūmir na diśaḥ prājñāyanta tathā gate<BR>
07,161.016c	sainyena rajasā mūḍhaṃ sarvam andham ivābhavat<BR>
07,161.017a	naiva te na vayaṃ rājan prajñāsiṣma parasparam<BR>
07,161.017b*1269_01	śabdamātreṇa jānīmo vayaṃ te ca parasparam<BR>
07,161.017c	uddeśena hi tena sma samayudhyanta pārthivāḥ<BR>
07,161.018a	virathā rathino rājan samāsādya parasparam<BR>
07,161.018c	keṣeśu samasajjanta kavaceṣu bhujeṣu ca<BR>
07,161.019a	hatāśvā hatasūtāś ca niśceṣṭā rathinas tadā<BR>
07,161.019c	jīvanta iva tatra sma vyadṛśyanta bhayārditāḥ<BR>
07,161.020a	hatān gajān samāśliṣya parvatān iva vājinaḥ<BR>
07,161.020c	gatasattvā vyadṛśyanta tathaiva saha sādibhiḥ<BR>
07,161.021a	tatas tv abhyavasṛtyaiva saṃgrāmād uttarāṃ diśam<BR>
07,161.021c	atiṣṭhad āhave droṇo vidhūma iva pāvakaḥ<BR>
07,161.022a	tam ājiśīrṣād ekāntam apakrāntaṃ niśāmya tu<BR>
07,161.022c	samakampanta sainyāni pāṇḍavānāṃ viśāṃ pate<BR>
07,161.023a	bhrājamānaṃ śriyā yuktaṃ jvalantam iva tejasā<BR>
07,161.023c	droṇaṃ dṛṣṭvārayas tresuś celur mamluś ca māriṣa<BR>
07,161.024a	āhvayantaṃ parānīkaṃ prabhinnam iva vāraṇam<BR>
07,161.024c	nainaṃ śaśaṃsire jetuṃ dānavā vāsavaṃ yathā<BR>
07,161.025a	ke cid āsan nirutsāhāḥ ke cit kruddhā manasvinaḥ<BR>
07,161.025c	vismitāś cābhavan ke cit ke cid āsann amarṣitāḥ<BR>
07,161.026a	hastair hastāgram apare pratyapiṃṣan narādhipāḥ<BR>
07,161.026b*1270_01	vidhūyānye karān kruddhāḥ kareṣv eva nyapīḍayan<BR>
07,161.026c	apare daśanair oṣṭhān adaśan krodhamūrchitāḥ<BR>
07,161.027a	vyākṣipann āyudhān anye mamṛduś cāpare bhujān<BR>
07,161.027c	anye cānvapatan droṇaṃ tyaktātmāno mahaujasaḥ<BR>
07,161.028a	pāñcālās tu viśeṣeṇa droṇasāyakapīḍitāḥ<BR>
07,161.028c	samasajjanta rājendra samare bhṛśavedanāḥ<BR>
07,161.028d*1271_01	dṛṣṭvā droṇaṃ mahārāja samakampata[nta] pāṇḍavāḥ<BR>
07,161.028d*1271_02	tato yodhā pāṇḍavānāṃ mahātman<BR>
07,161.028d*1271_03	dṛṣṭvā droṇaṃ dīpyamānaṃ śaraughaiḥ<BR>
07,161.028d*1271_04	tataḥ sarve sṛñjayāḥ pāṇḍavāś ca<BR>
07,161.028d*1271_05	jighāsanto droṇam evābhijagmuḥ<BR>
07,161.029a	tato virāṭadrupadau droṇaṃ pratiyayū raṇe<BR>
07,161.029c	tathā carantaṃ saṃgrāme bhṛśaṃ samaradurjayam<BR>
07,161.030a	drupadasya tataḥ pautrās traya eva viśāṃ pate<BR>
07,161.030c	cedayaś ca maheṣvāsā droṇam evābhyayur yudhi<BR>
07,161.031a	teṣāṃ drupadapautrāṇāṃ trayāṇāṃ niśitaiḥ śaraiḥ<BR>
07,161.031c	tribhir droṇo 'harat prāṇāṃs te hatā nyapatan bhuvi<BR>
07,161.032a	tato droṇo 'jayad yuddhe cedikekayasṛñjayān<BR>
07,161.032c	matsyāṃś caivājayat sarvān bhāradvājo mahārathaḥ<BR>
07,161.033a	tatas tu drupadaḥ krodhāc charavarṣam avākirat<BR>
07,161.033c	droṇaṃ prati mahārāja virāṭaś caiva saṃyuge<BR>
07,161.033d*1272_01	taṃ nihatyeṣuvarṣaṃ tu droṇaḥ kṣatriyamardanaḥ<BR>
07,161.033d*1272_02	tau śaraiś chādayām āsa virāṭadrupadāv ubhau<BR>
07,161.033d*1272_03	droṇena chādyamānau tau kruddhau saṃgrāmamūrdhani<BR>
07,161.033d*1272_04	droṇaṃ śarair vivyadhatuḥ paramaṃ krodham āsthitau<BR>
07,161.033d*1272_05	tato droṇo mahārāja krodhāmarṣasamanvitaḥ<BR>
07,161.033d*1272_06	bhallābhyāṃ bhṛśatīkṣṇābhyāṃ ciccheda dhanuṣī tayoḥ<BR>
07,161.033d*1272_07	tato virāṭaḥ kupitaḥ samare tomarān daśa<BR>
07,161.033d*1272_08	daśa cikṣepa ca śarān droṇasya vadhakāṅkṣayā<BR>
07,161.033d*1272_09	śaktiṃ ca drupado ghorām āyasīṃ svarṇabhūṣitām<BR>
07,161.033d*1272_10	cikṣepa bhujagendrābhāṃ kruddho droṇarathaṃ prati<BR>
07,161.033d*1272_11	tato bhallaiḥ suniśitaiś chittvā tāṃs tomarān daśa<BR>
07,161.033d*1272_12	śaktiṃ kanakavaiḍūryāṃ droṇaś ciccheda sāyakaiḥ<BR>
07,161.033d*1273_01	sa tābhyām ardito vṛddho vṛddhābhyāṃ krodhamūrchitaḥ<BR>
07,161.034a	tato droṇaḥ supītābhyāṃ bhallābhyām arimardanaḥ<BR>
07,161.034c	drupadaṃ ca virāṭaṃ ca praiṣīd vaivasvatakṣayam<BR>
07,161.035a	hate virāṭe drupade kekayeṣu tathaiva ca<BR>
07,161.035c	tathaiva cedimatsyeṣu pāñcāleṣu tathaiva ca<BR>
07,161.035e	hateṣu triṣu vīreṣu drupadasya ca naptṛṣu<BR>
07,161.035f*1274_01	pāñcālarājapautreṣu triṣu cādbhutakarmasu<BR>
07,161.035f*1274_02	pitṛputravadhāyas taś cikīrṣan karma duṣkaram<BR>
07,161.036a	droṇasya karma tad dṛṣṭvā kopaduḥkhasamanvitaḥ<BR>
07,161.036c	śaśāpa rathināṃ madhye dhṛṣṭadyumno mahāmanāḥ<BR>
07,161.037a	iṣṭāpūrtāt tathā kṣātrād brāhmaṇyāc ca sa naśyatu<BR>
07,161.037c	droṇo yasyādya mucyeta yo vā droṇāt parāṅmukhaḥ<BR>
07,161.038a	iti teṣāṃ pratiśrutya madhye sarvadhanuṣmatām<BR>
07,161.038c	āyād droṇaṃ sahānīkaḥ pāñcālyaḥ paravīrahā<BR>
07,161.038e	pāñcālās tv ekato droṇam abhyaghnan pāṇḍavānyataḥ<BR>
07,161.039a	duryodhanaś ca karṇaś ca śakuniś cāpi saubalaḥ<BR>
07,161.039c	sodaryāś ca yathā mukhyās te 'rakṣan droṇam āhave<BR>
07,161.040a	rakṣyamāṇaṃ tathā droṇaṃ samare tair mahātmabhiḥ<BR>
07,161.040c	yatamānāpi pāñcālā na śekuḥ prativīkṣitum<BR>
07,161.041a	tatrākrudhyad bhīmaseno dhṛṣṭadyumnasya māriṣa<BR>
07,161.041c	sa enaṃ vāgbhir ugrābhis tatakṣa puruṣarṣabha<BR>
07,161.042a	drupadasya kule jātaḥ sarvāstreṣv astravittamaḥ<BR>
07,161.042c	kaḥ kṣatriyo manyamānaḥ prekṣetārim avasthitam<BR>
07,161.043a	pitṛputravadhaṃ prāpya pumān kaḥ parihāpayet<BR>
07,161.043c	viśeṣatas tu śapathaṃ śapitvā rājasaṃsadi<BR>
07,161.044a	eṣa vaiśvānara iva samiddhaḥ svena tejasā<BR>
07,161.044c	śaracāpendhano droṇaḥ kṣatraṃ dahati tejasā<BR>
07,161.045a	purā karoti niḥśeṣāṃ pāṇḍavānām anīkinīm<BR>
07,161.045c	sthitāḥ paśyata me karma droṇam eva vrajāmy aham<BR>
07,161.046a	ity uktvā prāviśat kruddho droṇānīkaṃ vṛkodaraḥ<BR>
07,161.046c	dṛḍhaiḥ pūrṇāyatotsṛṣṭair drāvayaṃs tava vāhinīm<BR>
07,161.046d*1275_01	athodyamya gadāṃ bhīmaḥ kāladaṇḍam ivāntakaḥ<BR>
07,161.046d*1275_02	droṇāya vyasṛjad rājan rathahayapapalvuve (sic)<BR>
07,161.046d*1275_03	sāśvasūtadhvajaṃ rājan droṇasyāpothayat tadā<BR>
07,161.046d*1275_04	prāmṛda[dna]n svabahūn yodhān vāyuvṛkṣān ivaujasā<BR>
07,161.046d*1275_05	anyaṃ tu ratham āsthāya droṇaḥ praharatāṃ varaḥ<BR>
07,161.046d*1275_06	vyūhadvāraṃ samāsthāya yuddhāya samavasthitaḥ<BR>
07,161.047a	dhṛṣṭadyumno 'pi pāñcālyaḥ praviśya mahatīṃ camūm<BR>
07,161.047c	āsasāda raṇe droṇaṃ tadāsīt tumulaṃ mahat<BR>
07,161.048a	naiva nas tādṛśaṃ yuddhaṃ dṛṣṭapūrvaṃ na ca śrutam<BR>
07,161.048c	yathā sūryodaye rājan samutpiñjo 'bhavan mahān<BR>
07,161.049a	saṃsaktāni vyadṛśyanta rathavṛndāni māriṣa<BR>
07,161.049c	hatāni ca vikīrṇāni śarīrāṇi śarīriṇām<BR>
07,161.050a	ke cid anyatra gacchantaḥ pathi cānyair upadrutāḥ<BR>
07,161.050c	vimukhāḥ pṛṣṭhataś cānye tāḍyante pārśvato 'pare<BR>
07,161.051a	tathā saṃsaktayuddhaṃ tad abhavad bhṛśadāruṇam<BR>
07,161.051c	atha saṃdhyāgataḥ sūryaḥ kṣaṇena samapadyata<BR>
07,162.001	saṃjaya uvāca<BR>
07,162.001a	te tathaiva mahārāja daṃśitā raṇamūrdhani<BR>
07,162.001c	saṃdhyāgataṃ sahasrāṃśum ādityam upatasthire<BR>
07,162.002a	udite tu sahasrāṃśau taptakāñcanasaprabhe<BR>
07,162.002c	prakāśiteṣu lokeṣu punar yuddham avartata<BR>
07,162.003a	dvaṃdvāni yāni tatrāsan saṃsaktāni purodayāt<BR>
07,162.003c	tāny evābhyudite sūrye samasajjanta bhārata<BR>
07,162.004a	rathair hayā hayair nāgāḥ pādātāś cāpi kuñjaraiḥ<BR>
07,162.004c	hayā hayaiḥ samājagmuḥ pādātāś ca padātibhiḥ<BR>
07,162.004d*1276_01	narā rathai rathā nāgais tathaiva puruṣarṣabha<BR>
07,162.004e	saṃsaktāś ca viyuktāś ca yodhāḥ saṃnyapatan raṇe<BR>
07,162.005a	te rātrau kṛtakarmāṇaḥ śrāntāḥ sūryasya tejasā<BR>
07,162.005c	kṣutpipāsāparītāṅgā visaṃjñā bahavo 'bhavan<BR>
07,162.006a	śaṅkhabherīmṛdaṅgānāṃ kuñjarāṇāṃ ca garjatām<BR>
07,162.006c	visphāritavikṛṣṭānāṃ kārmukāṇāṃ ca kūjatām<BR>
07,162.007a	śabdaḥ samabhavad rājan divispṛg bharatarṣabha<BR>
07,162.007c	dravatāṃ ca padātīnāṃ śastrāṇāṃ vinipātyatām<BR>
07,162.008a	hayānāṃ heṣatāṃ caiva rathānāṃ ca nivartatām<BR>
07,162.008c	krośatāṃ garjatāṃ caiva tadāsīt tumulaṃ mahat<BR>
07,162.009a	vivṛddhas tumulaḥ śabdo dyām agacchan mahāsvanaḥ<BR>
07,162.009c	nānāyudhanikṛttānāṃ ceṣṭatām āturaḥ svanaḥ<BR>
07,162.010a	bhūmāv aśrūyata mahāṃs tadāsīt kṛpaṇaṃ mahat<BR>
07,162.010c	patatāṃ patitānāṃ ca pattyaśvarathahastinām<BR>
07,162.011a	teṣu sarveṣv anīkeṣu vyatiṣakteṣv anekaśaḥ<BR>
07,162.011c	sve svāñ jaghnuḥ pare svāṃś ca sve parāṃś ca parān pare<BR>
07,162.012a	vīrabāhuvisṛṣṭāś ca yodheṣu ca gajeṣu ca<BR>
07,162.012c	asayaḥ pratyadṛśyanta vāsasāṃ nejaneṣv iva<BR>
07,162.013a	udyatapratipiṣṭānāṃ khaḍgānāṃ vīrabāhubhiḥ<BR>
07,162.013c	sa eva śabdas tadrūpo vāsasāṃ nijyatām iva<BR>
07,162.014a	ardhāsibhis tathā khaḍgais tomaraiḥ saparaśvadhaiḥ<BR>
07,162.014c	nikṛṣṭayuddhaṃ saṃsaktaṃ mahad āsīt sudāruṇam<BR>
07,162.015a	gajāśvakāyaprabhavāṃ naradehapravāhinīm<BR>
07,162.015c	śastramatsyasusaṃpūrṇāṃ māṃsaśoṇitakardamām<BR>
07,162.016a	ārtanādasvanavatīṃ patākāvastraphenilām<BR>
07,162.016c	nadīṃ prāvartayan vīrāḥ paralokapravāhinīm<BR>
07,162.017a	śaraśaktyarditāḥ klāntā rātrimūḍhālpacetasaḥ<BR>
07,162.017c	viṣṭabhya sarvagātrāṇi vyatiṣṭhan gajavājinaḥ<BR>
07,162.017e	saṃśuṣkavadanā vīrāḥ śirobhiś cārukuṇḍalaiḥ<BR>
07,162.018a	yuddhopakaraṇaiś cānyais tatra tatra prakāśitaiḥ<BR>
07,162.018c	kravyādasaṃghair ākīrṇaṃ mṛtair ardhamṛtair api<BR>
07,162.018e	nāsīd rathapathas tatra sarvam āyodhanaṃ prati<BR>
07,162.019a	majjatsu cakreṣu rathān sattvam āsthāya vājinaḥ<BR>
07,162.019c	kathaṃ cid avahañ śrāntā vepamānāḥ śarārditāḥ<BR>
07,162.019e	kulasattvabalopetā vājino vāraṇopamāḥ<BR>
07,162.019f*1277_01	babhramus tatra tatraiva rathān ādāya bhārata<BR>
07,162.020a	vihvalaṃ tat samudbhrāntaṃ sabhayaṃ bhāratāturam<BR>
07,162.020c	balam āsīt tadā sarvam ṛte droṇārjunāv ubhau<BR>
07,162.021a	tāv evāstāṃ nilayanaṃ tāv ārtāyanam eva ca<BR>
07,162.021c	tāv evānye samāsādya jagmur vaivasvatakṣayam<BR>
07,162.022a	āvignam abhavat sarvaṃ kauravāṇāṃ mahad balam<BR>
07,162.022c	pāñcālānāṃ ca saṃsaktaṃ na prājñāyata kiṃ cana<BR>
07,162.023a	antakākrīḍasadṛśe bhīrūṇāṃ bhayavardhane<BR>
07,162.023c	pṛthivyāṃ rājavaṃśānām utthite mahati kṣaye<BR>
07,162.024a	na tatra karṇaṃ na droṇaṃ nārjunaṃ na yudhiṣṭhiram<BR>
07,162.024c	na bhīmasenaṃ na yamau na pāñcālyaṃ na sātyakim<BR>
07,162.025a	na ca duḥśāsanaṃ drauṇiṃ na duryodhanasaubalau<BR>
07,162.025c	na kṛpaṃ madrarājaṃ vā kṛtavarmāṇam eva ca<BR>
07,162.026a	na cānyān naiva cātmānaṃ na kṣitiṃ na diśas tathā<BR>
07,162.026c	paśyāma rājan saṃsaktān sainyena rajasāvṛtān<BR>
07,162.027a	saṃbhrānte tumule ghore rajomeghe samutthite<BR>
07,162.027c	dvitīyām iva saṃprāptām amanyanta niśāṃ tadā<BR>
07,162.028a	na jñāyante kauraveyā na pāñcālā na pāṇḍavāḥ<BR>
07,162.028c	na diśo na divaṃ norvīṃ na samaṃ viṣamaṃ tathā<BR>
07,162.028d*1278_01	aśobhanta yathā meghāḥ śāradāś calavidyutaḥ<BR>
07,162.029a	hastasaṃsparśam āpannān parān vāpy atha vā svakān<BR>
07,162.029c	nyapātayaṃs tadā yuddhe narāḥ sma vijayaiṣiṇaḥ<BR>
07,162.030a	uddhūtatvāt tu rajasaḥ prasekāc choṇitasya ca<BR>
07,162.030c	praśaśāma rajo bhaumaṃ śīghratvād anilasya ca<BR>
07,162.031a	tatra nāgā hayā yodhā rathino 'tha padātayaḥ<BR>
07,162.031c	pārijātavanānīva vyarocan rudhirokṣitāḥ<BR>
07,162.032a	tato duryodhanaḥ karṇo droṇo duḥśāsanas tathā<BR>
07,162.032c	pāṇḍavaiḥ samasajjanta caturbhiś caturo rathāḥ<BR>
07,162.033a	duryodhanaḥ saha bhrātrā yamābhyāṃ samasajjata<BR>
07,162.033c	vṛkodareṇa rādheyo bhāradvājena cārjunaḥ<BR>
07,162.034a	tad ghoraṃ mahad āścaryaṃ sarve praikṣan samantataḥ<BR>
07,162.034c	ratharṣabhāṇām ugrāṇāṃ saṃnipātam amānuṣam<BR>
07,162.035a	rathamārgair vicitraiś ca vicitrarathasaṃkulam<BR>
07,162.035c	apaśyan rathino yuddhaṃ vicitraṃ citrayodhinām<BR>
07,162.036a	yatamānāḥ parākrāntāḥ parasparajigīṣavaḥ<BR>
07,162.036c	jīmūtā iva gharmānte śaravarṣair avākiran<BR>
07,162.037a	te rathān sūryasaṃkāśān āsthitāḥ puruṣarṣabhāḥ<BR>
07,162.037c	aśobhanta yathā meghāḥ śāradāḥ samupasthitāḥ<BR>
07,162.037d*1279_01	yodhās te tu mahārāja krodhāmarṣasamanvitāḥ<BR>
07,162.038a	spardhinas te maheṣvāsāḥ kṛtayatnā dhanurdharāḥ<BR>
07,162.038c	abhyagacchaṃs tathānyonyaṃ mattā gajavṛṣā iva<BR>
07,162.039a	na nūnaṃ dehabhedo 'sti kāle tasmin samāgate<BR>
07,162.039c	yatra sarve na yugapad vyaśīryanta mahārathāḥ<BR>
07,162.040a	bāhubhiś caraṇaiś chinnaiḥ śirobhiś cārukuṇḍalaiḥ<BR>
07,162.040c	kārmukair viśikhaiḥ prāsaiḥ khaḍgaiḥ paraśupaṭṭiśaiḥ<BR>
07,162.041a	nālīkakṣuranārācair nakharaiḥ śaktitomaraiḥ<BR>
07,162.041c	anyaiś ca vividhākārair dhautaiḥ praharaṇottamaiḥ<BR>
07,162.042a	citraiś ca vividhākāraiḥ śarīrāvaraṇair api<BR>
07,162.042c	vicitraiś ca rathair bhagnair hataiś ca gajavājibhiḥ<BR>
07,162.043a	śūnyaiś ca nagarākārair hatayodhadhvajai rathaiḥ<BR>
07,162.043c	amanuṣyair hayais trastaiḥ kṛṣyamāṇais tatas tataḥ<BR>
07,162.044a	vātāyamānair asakṛd dhatavīrair alaṃkṛtaiḥ<BR>
07,162.044c	vyajanaiḥ kaṅkaṭaiś caiva dhvajaiś ca vinipātitaiḥ<BR>
07,162.045a	chatrair ābharaṇair vastrair mālyaiś ca susugandhibhiḥ<BR>
07,162.045c	hāraiḥ kirīṭair mukuṭair uṣṇīṣaiḥ kiṅkiṇīgaṇaiḥ<BR>
07,162.046a	urasyair maṇibhir niṣkaiś cūḍāmaṇibhir eva ca<BR>
07,162.046c	āsīd āyodhanaṃ tatra nabhas tārāgaṇair iva<BR>
07,162.047a	tato duryodhanasyāsīn nakulena samāgamaḥ<BR>
07,162.047c	amarṣitena kruddhasya kruddhenāmarṣitasya ca<BR>
07,162.048a	apasavyaṃ cakārātha mādrīputras tavātmajam<BR>
07,162.048c	kirañ śaraśatair hṛṣṭas tatra nādo mahān abhūt<BR>
07,162.049a	apasavyaṃ kṛtaḥ saṃkhye bhrātṛvyenātyamarṣiṇā<BR>
07,162.049c	so 'marṣitas tam apy ājau praticakre 'pasavyataḥ<BR>
07,162.049d*1280_01	putras tava mahārāja rājā duryodhano drutam<BR>
07,162.050a	tataḥ praticikīrṣantam apasavyaṃ tu te sutam<BR>
07,162.050c	nyavārayata tejasvī nakulaś citramārgavit<BR>
07,162.051a	sarvato vinivāryainaṃ śarajālena pīḍayan<BR>
07,162.051c	vimukhaṃ nakulaś cakre tat sainyāḥ samapūjayan<BR>
07,162.052a	tiṣṭha tiṣṭheti nakulo babhāṣe tanayaṃ tava<BR>
07,162.052c	saṃsmṛtya sarvaduḥkhāni tava durmantritena ca<BR>
07,163.001	saṃjaya uvāca<BR>
07,163.001a	tato duḥśāsanaḥ kruddhaḥ sahadevam upādravat<BR>
07,163.001c	rathavegena tīvreṇa kampayann iva medinīm<BR>
07,163.002a	tasyāpatata evāśu bhallenāmitrakarśanaḥ<BR>
07,163.002c	mādrīsutaḥ śiro yantuḥ saśirastrāṇam acchinat<BR>
07,163.003a	nainaṃ duḥśāsanaḥ sūtaṃ nāpi kaś cana sainikaḥ<BR>
07,163.003c	hṛtottamāṅgam āśutvāt sahadevena buddhavān<BR>
07,163.004a	yadā tv asaṃgṛhītatvāt prayānty aśvā yathāsukham<BR>
07,163.004c	tato duḥśāsanaḥ sūtaṃ buddhavān gatacetasam<BR>
07,163.005a	sa hayān saṃnigṛhyājau svayaṃ hayaviśāradaḥ<BR>
07,163.005c	yuyudhe rathināṃ śreṣṭhaś citraṃ laghu ca suṣṭhu ca<BR>
07,163.006a	tad asyāpūjayan karma sve pare caiva saṃyuge<BR>
07,163.006c	hatasūtarathenājau vyacarad yad abhītavat<BR>
07,163.007a	sahadevas tu tān aśvāṃs tīkṣṇair bāṇair avākirat<BR>
07,163.007c	pīḍyamānāḥ śaraiś cāśu prādravaṃs te tatas tataḥ<BR>
07,163.008a	sa raśmiṣu viṣaktatvād utsasarja śarāsanam<BR>
07,163.008c	dhanuṣā karma kurvaṃs tu raśmīn sa punar utsṛjat<BR>
07,163.009a	chidreṣu teṣu taṃ bāṇair mādrīputro 'bhyavākirat<BR>
07,163.009c	parīpsaṃs tvatsutaṃ karṇas tadantaram avāpatat<BR>
07,163.010a	vṛkodaras tataḥ karṇaṃ tribhir bhallaiḥ samāhitaiḥ<BR>
07,163.010c	ākarṇapūrṇair abhyaghnan bāhvor urasi cānadat<BR>
07,163.011a	saṃnyavartata taṃ karṇaḥ saṃghaṭṭita ivoragaḥ<BR>
07,163.011b*1281_01	bhīmam āvārayām āsa vikiran niśitāñ śarān<BR>
07,163.011b*1282_01	karṇas tu niśitair bāṇair vivyadhe marmabhedibhiḥ<BR>
07,163.011c	tad abhūt tumulaṃ yuddhaṃ bhīmarādheyayos tadā<BR>
07,163.011d*1283_01	purā devāsure yuddhe vṛtravāsavayor iva<BR>
07,163.012a	tau vṛṣāv iva saṃkruddhau vivṛttanayanāv ubhau<BR>
07,163.012c	vegena mahatānyonyaṃ saṃrabdhāv abhipetatuḥ<BR>
07,163.013a	abhisaṃśliṣṭayos tatra tayor āhavaśauṇḍayoḥ<BR>
07,163.013c	abhinnaśarapātatvād gadāyuddham avartata<BR>
07,163.014a	gadayā bhīmasenas tu karṇasya rathakūbaram<BR>
07,163.014c	bibhedāśu tadā rājaṃs tad adbhutam ivābhavat<BR>
07,163.015a	tato bhīmasya rādheyo gadām ādāya vīryavān<BR>
07,163.015c	avāsṛjad rathe tāṃ tu bibheda gadayā gadām<BR>
07,163.016a	tato bhīmaḥ punar gurvīṃ cikṣepādhirather gadām<BR>
07,163.016c	tāṃ śarair daśabhiḥ karṇaḥ supuṅkhaiḥ susamāhitaiḥ<BR>
07,163.016e	pratyavidhyat punaś cānyaiḥ sā bhīmaṃ punar āvrajat<BR>
07,163.016f*1284_01	vyālīva mantrābhihatā karṇabāṇair abhidrutā<BR>
07,163.017a	tasyāḥ pratinipātena bhīmasya vipulo dhvajaḥ<BR>
07,163.017c	papāta sārathiś cāsya mumoha gadayā hataḥ<BR>
07,163.018a	sa karṇe sāyakān aṣṭau vyasṛjat krodhamūrchitaḥ<BR>
07,163.018c	dhvaje śarāsane caiva śarāvāpe ca bhārata<BR>
07,163.018d*1285_01	tais tasya niśitaiḥ pītair bhīmaseno mahābalaḥ<BR>
07,163.018d*1285_02	ciccheda paravīraghnaḥ prahasann iva bhārata<BR>
07,163.018d*1286_01	karṇo 'py anyad dhanur gṛhya hemapṛṣṭhaṃ durāsadam<BR>
07,163.019a	tataḥ punas tu rādheyo hayān asya ratheṣubhiḥ<BR>
07,163.019c	ṛṣyavarṇāñ jaghānāśu tathobhau pārṣṇisārathī<BR>
07,163.020a	sa vipannaratho bhīmo nakulasyāpluto ratham<BR>
07,163.020c	harir yathā gireḥ śṛṅgaṃ samākrāmad ariṃdamaḥ<BR>
07,163.021a	tathā droṇārjunau citram ayudhyetāṃ mahārathau<BR>
07,163.021c	ācāryaśiṣyau rājendra kṛtapraharaṇau yudhi<BR>
07,163.022a	laghusaṃdhānayogābhyāṃ rathayoś ca raṇena ca<BR>
07,163.022c	mohayantau manuṣyāṇāṃ cakṣūṃṣi ca manāṃsi ca<BR>
07,163.023a	upāramanta te sarve yodhāsmākaṃ pare tathā<BR>
07,163.023c	adṛṣṭapūrvaṃ paśyantas tad yuddhaṃ guruśiṣyayoḥ<BR>
07,163.024a	vicitrān pṛtanāmadhye rathamārgān udīryataḥ<BR>
07,163.024c	anyonyam apasavyaṃ ca kartuṃ vīrau tadaiṣatuḥ<BR>
07,163.024e	parākramaṃ tayor yodhā dadṛśus taṃ suvismitāḥ<BR>
07,163.025a	tayoḥ samabhavad yuddhaṃ droṇapāṇḍavayor mahat<BR>
07,163.025c	āmiṣārthaṃ mahārāja gagane śyenayor iva<BR>
07,163.026a	yad yac cakāra droṇas tu kuntīputrajigīṣayā<BR>
07,163.026c	tat tat pratijaghānāśu prahasaṃs tasya pāṇḍavaḥ<BR>
07,163.026d*1287_01	tāv anyonyaṃ prati mahān saṃrambhaḥ samajāyata<BR>
07,163.026d*1287_02	mṛdupūrvam abhūd yuddhaṃ divyāstraviduṣor dvayoḥ<BR>
07,163.027a	yadā droṇo na śaknoti pāṇḍavasya viśeṣaṇe<BR>
07,163.027c	tataḥ prāduścakārāstram astramārgaviśāradaḥ<BR>
07,163.028a	aindraṃ pāśupataṃ tvāṣṭraṃ vāyavyam atha vāruṇam<BR>
07,163.028c	muktaṃ muktaṃ droṇacāpāt taj jaghāna dhanaṃjayaḥ<BR>
07,163.029a	astrāṇy astrair yadā tasya vidhivad dhanti pāṇḍavaḥ<BR>
07,163.029c	tato 'straiḥ paramair divyair droṇaḥ pārtham avākirat<BR>
07,163.030a	yad yad astraṃ sa pārthāya prayuṅkte vijigīṣayā<BR>
07,163.030c	tasyāstrasya vighātārthaṃ tat tat sa kurute 'rjunaḥ<BR>
07,163.031a	sa vadhyamāneṣv astreṣu divyeṣv api yathāvidhi<BR>
07,163.031c	arjunenārjunaṃ droṇo manasaivābhyapūjayat<BR>
07,163.032a	mene cātmānam adhikaṃ pṛthivyām api bhārata<BR>
07,163.032c	tena śiṣyeṇa sarvebhyaḥ śastravidbhyaḥ samantataḥ<BR>
07,163.033a	vāryamāṇas tu pārthena tathā madhye mahātmanām<BR>
07,163.033c	yatamāno 'rjunaṃ prītyā pratyavārayad utsmayan<BR>
07,163.034a	tato 'ntarikṣe devāś ca gandharvāś ca sahasraśaḥ<BR>
07,163.034c	ṛṣayaḥ siddhasaṃghāś ca vyatiṣṭhanta didṛkṣayā<BR>
07,163.035a	tad apsarobhir ākīrṇaṃ yakṣarākṣasasaṃkulam<BR>
07,163.035c	śrīmad ākāśam abhavad bhūyo meghākulaṃ yathā<BR>
07,163.036a	tatra smāntarhitā vāco vyacaranta punaḥ punaḥ<BR>
07,163.036c	droṇasya stavasaṃyuktāḥ pārthasya ca mahātmanaḥ<BR>
07,163.036e	visṛjyamāneṣv astreṣu jvālayatsu diśo daśa<BR>
07,163.036f*1288_01	abruvaṃs tatra siddhāś ca ṛṣayaś ca samāgatāḥ<BR>
07,163.037a	naivedaṃ mānuṣaṃ yuddhaṃ nāsuraṃ na ca rākṣasam<BR>
07,163.037c	na daivaṃ na ca gāndharvaṃ brāhmaṃ dhruvam idaṃ param<BR>
07,163.037e	vicitram idam āścaryaṃ na no dṛṣṭaṃ na ca śrutam<BR>
07,163.038a	ati pāṇḍavam ācāryo droṇaṃ cāpy ati pāṇḍavaḥ<BR>
07,163.038c	nānayor antaraṃ draṣṭuṃ śakyam astreṇa kena cit<BR>
07,163.039a	yadi rudro dvidhākṛtya yudhyetātmānam ātmanā<BR>
07,163.039c	tatra śakyopamā kartum anyatra tu na vidyate<BR>
07,163.040a	jñānam ekastham ācārye jñānaṃ yogaś ca pāṇḍave<BR>
07,163.040b*1289_01	droṇe sauṣṭhavam ācārye lāghavaṃ sauṣṭhavaṃ tathā<BR>
07,163.040b*1289_02	arjune dṛśyate vyaktaṃ nānyasmiṃs tad dhanurdhare<BR>
07,163.040b*1289_03	lakṣam ekastham ācārye lakṣaṃ vedhaś ca pāṇḍave<BR>
07,163.040b*1289_04	śaighryam ekastham ācārye śaighryaṃ vedhaś ca pāṇḍave<BR>
07,163.040b*1290_01	gatam ekastham ācārye gataṃ vedhaś ca pāṇḍave<BR>
07,163.040c	śauryam ekastham ācārye balaṃ śauryaṃ ca pāṇḍave<BR>
07,163.041a	nemau śakyau maheṣvāsau raṇe kṣepayituṃ paraiḥ<BR>
07,163.041c	icchamānau punar imau hanyetāṃ sāmaraṃ jagat<BR>
07,163.042a	ity abruvan mahārāja dṛṣṭvā tau puruṣarṣabhau<BR>
07,163.042c	antarhitāni bhūtāni prakāśāni ca saṃghaśaḥ<BR>
07,163.042d*1291_01	yadā droṇaṃ mahārāja viśeṣayati pāṇḍavaḥ<BR>
07,163.043a	tato droṇo brāhmam astraṃ prāduścakre mahāmatiḥ<BR>
07,163.043b*1292_01	tad astraṃ saṃdhitaṃ rājan ghorarūpaṃ mahāhave<BR>
07,163.043c	saṃtāpayan raṇe pārthaṃ bhūtāny antarhitāni ca<BR>
07,163.044a	tataś cacāla pṛthivī saparvatavanadrumā<BR>
07,163.044b*1293_01	saritaś ca pratisrotaḥ samūhur vai kṣaṇāntaram<BR>
07,163.044c	vavau ca viṣamo vāyuḥ sāgarāś cāpi cukṣubhuḥ<BR>
07,163.045a	tatas trāso mahān āsīt kurupāṇḍavasenayoḥ<BR>
07,163.045c	sarveṣāṃ caiva bhūtānām udyate 'stre mahātmanā<BR>
07,163.046a	tataḥ pārtho 'py asaṃbhrāntas tad astraṃ pratijaghnivān<BR>
07,163.046c	brahmāstreṇaiva rājendra tataḥ sarvam aśīśamat<BR>
07,163.047a	yadā na gamyate pāraṃ tayor anyatarasya vā<BR>
07,163.047c	tataḥ saṃkulayuddhena tad yuddhaṃ vyakulīkṛtam<BR>
07,163.048a	nājñāyata tataḥ kiṃ cit punar eva viśāṃ pate<BR>
07,163.048c	pravṛtte tumule yuddhe droṇapāṇḍavayor mṛdhe<BR>
07,163.048d*1294_01	droṇas tyajya raṇe pārthaṃ pāñcālān anvadhāvata<BR>
07,163.048d*1294_02	arjuno 'pi raṇe droṇaṃ tyaktvā prādrāvayat kurūn<BR>
07,163.048d*1294_03	śaraughair atha tābhyāṃ tu chāyābhūtaṃ mahāmṛdhe<BR>
07,163.048d*1294_04	tumulaṃ prababhau rājan sarvasya jagato bhayam<BR>
07,163.049a	śarajālaiḥ samākīrṇe meghajālair ivāmbare<BR>
07,163.049c	na sma saṃpatate kaś cid antarikṣacaras tadā<BR>
07,164.001	saṃjaya uvāca<BR>
07,164.001a	tasmiṃs tathā vartamāne narāśvagajasaṃkṣaye<BR>
07,164.001c	duḥśāsano mahārāja dhṛṣṭadyumnam ayodhayat<BR>
07,164.002a	sa tu rukmarathāsakto duḥśāsanaśarārditaḥ<BR>
07,164.002c	amarṣāt tava putrasya śarair vāhān avākirat<BR>
07,164.003a	kṣaṇena sa rathas tasya sadhvajaḥ sahasārathiḥ<BR>
07,164.003c	nādṛśyata mahārāja pārṣatasya śaraiś citaḥ<BR>
07,164.004a	duḥśāsanas tu rājendra pāñcālyasya mahātmanaḥ<BR>
07,164.004c	nāśakat pramukhe sthātuṃ śarajālaprapīḍitaḥ<BR>
07,164.005a	sa tu duḥśāsanaṃ bāṇair vimukhīkṛtya pārṣataḥ<BR>
07,164.005b*1295_01	dhṛṣṭadyumno 'pi rājendra bhagnaṃ dṛṣṭvā tavātmajam<BR>
07,164.005c	kirañ śarasahasrāṇi droṇam evābhyayād raṇe<BR>
07,164.006a	pratyapadyata hārdikyaḥ kṛtavarmā tadantaram<BR>
07,164.006c	sodaryāṇāṃ trayaś caiva ta enaṃ paryavārayan<BR>
07,164.007a	taṃ yamau pṛṣṭhato 'nvaitāṃ rakṣantau puruṣarṣabhau<BR>
07,164.007c	droṇāyābhimukhaṃ yāntaṃ dīpyamānam ivānalam<BR>
07,164.008a	saṃprahāram akurvaṃs te sarve sapta mahārathāḥ<BR>
07,164.008c	amarṣitāḥ sattvavantaḥ kṛtvā maraṇam agrataḥ<BR>
07,164.009a	śuddhātmānaḥ śuddhavṛttā rājan svargapuraskṛtāḥ<BR>
07,164.009c	āryaṃ yuddham akurvanta parasparajigīṣavaḥ<BR>
07,164.010a	śuklābhijanakarmāṇo matimanto janādhipāḥ<BR>
07,164.010c	dharmayuddham ayudhyanta prekṣanto gatim uttamām<BR>
07,164.011a	na tatrāsīd adharmiṣṭham aśastraṃ yuddham eva ca<BR>
07,164.011c	nātra karṇī na nālīko na lipto na ca vastakaḥ<BR>
07,164.012a	na sūcī kapiśo nātra na gavāsthir gajāsthikaḥ<BR>
07,164.012b*1296_01	na cūlī baliśas tatra na yamī nāpi pāvakaḥ<BR>
07,164.012c	iṣur āsīn na saṃśliṣṭo na pūtir na ca jihmagaḥ<BR>
07,164.013a	ṛjūny eva viśuddhāni sarve śastrāṇy adhārayan<BR>
07,164.013c	suyuddhena parāṃl lokān īpsantaḥ kīrtim eva ca<BR>
07,164.014a	tadāsīt tumulaṃ yuddhaṃ sarvadoṣavivarjitam<BR>
07,164.014c	caturṇāṃ tava yodhānāṃ tais tribhiḥ pāṇḍavaiḥ saha<BR>
07,164.015a	dhṛṣṭadyumnas tu tān hitvā tava rājan ratharṣabhān<BR>
07,164.015c	yamābhyāṃ vāritān dṛṣṭvā śīghrāstro droṇam abhyayāt<BR>
07,164.016a	nivāritās tu te vīrās tayoḥ puruṣasiṃhayoḥ<BR>
07,164.016c	samasajjanta catvāro vātāḥ parvatayor iva<BR>
07,164.017a	dvābhyāṃ dvābhyāṃ yamau sārdhaṃ rathābhyāṃ rathapuṃgavau<BR>
07,164.017c	samāsaktau tato droṇaṃ dhṛṣṭadyumno 'bhyavartata<BR>
07,164.018a	dṛṣṭvā droṇāya pāñcālyaṃ vrajantaṃ yuddhadurmadam<BR>
07,164.018c	yamābhyāṃ tāṃś ca saṃsaktāṃs tadantaram upādravat<BR>
07,164.018d*1297_01	tatas tava suto rājan sātvatena samāgataḥ<BR>
07,164.019a	duryodhano mahārāja kirañ śoṇitabhojanān<BR>
07,164.019c	taṃ sātyakiḥ śīghrataraṃ punar evābhyavartata<BR>
07,164.020a	tau parasparam āsādya samīpe kurumādhavau<BR>
07,164.020c	hasamānau nṛśārdūlāv abhītau samagacchatām<BR>
07,164.021a	bālye vṛttāni sarvāṇi prīyamāṇau vicintya tau<BR>
07,164.021c	anyonyaṃ prekṣamāṇau ca hasamānau punaḥ punaḥ<BR>
07,164.022a	atha duryodhano rājā sātyakiṃ pratyabhāṣata<BR>
07,164.022c	priyaṃ sakhāyaṃ satataṃ garhayan vṛttam ātmanaḥ<BR>
07,164.023a	dhik krodhaṃ dhik sakhe lobhaṃ dhiṅ mohaṃ dhig amarṣitam<BR>
07,164.023c	dhig astu kṣātram ācāraṃ dhig astu balam aurasam<BR>
07,164.024a	yat tvaṃ mām abhisaṃdhatse tvāṃ cāhaṃ śinipuṃgava<BR>
07,164.024c	tvaṃ hi prāṇaiḥ priyataro mamāhaṃ ca sadā tava<BR>
07,164.025a	smarāmi tāni sarvāṇi bālye vṛttāni yāni nau<BR>
07,164.025c	tāni sarvāṇi jīrṇāni sāṃprataṃ nau raṇājire<BR>
07,164.025e	kim anyat krodhalobhābhyāṃ yudhyāmi tvādya sātvata<BR>
07,164.026a	taṃ tathāvādinaṃ rājan sātyakiḥ pratyabhāṣata<BR>
07,164.026c	prahasan viśikhāṃs tīkṣṇān udyamya paramāstravit<BR>
07,164.027a	neyaṃ sabhā rājaputra na cācāryaniveśanam<BR>
07,164.027c	yatra krīḍitam asmābhis tadā rājan samāgataiḥ<BR>
07,164.028	duryodhana uvāca<BR>
07,164.028a	kva sā krīḍā gatāsmākaṃ bālye vai śinipuṃgava<BR>
07,164.028c	kva ca yuddham idaṃ bhūyaḥ kālo hi duratikramaḥ<BR>
07,164.029a	kiṃ nu no vidyate kṛtyaṃ dhanena dhanalipsayā<BR>
07,164.029c	yatra yudhyāmahe sarve dhanalobhāt samāgatāḥ<BR>
07,164.030	saṃjaya uvāca<BR>
07,164.030a	taṃ tathāvādinaṃ tatra rājānaṃ mādhavo 'bravīt<BR>
07,164.030c	evaṃvṛttaṃ sadā kṣatraṃ yad dhantīha gurūn api<BR>
07,164.031a	yadi te 'haṃ priyo rājañ jahi māṃ mā ciraṃ kṛthāḥ<BR>
07,164.031c	tvatkṛte sukṛtāṃl lokān gaccheyaṃ bharatarṣabha<BR>
07,164.032a	yā te śaktir balaṃ caiva tat kṣipraṃ mayi darśaya<BR>
07,164.032c	necchāmy etad ahaṃ draṣṭuṃ mitrāṇāṃ vyasanaṃ mahat<BR>
07,164.033a	ity evaṃ vyaktam ābhāṣya pratibhāṣya ca sātyakiḥ<BR>
07,164.033c	abhyayāt tūrṇam avyagro nirapekṣo viśāṃ pate<BR>
07,164.034a	tam āyāntam abhiprekṣya pratyagṛhṇāt tavātmajaḥ<BR>
07,164.034c	śaraiś cāvākirad rājañ śaineyaṃ tanayas tava<BR>
07,164.035a	tataḥ pravavṛte yuddhaṃ kurumādhavasiṃhayoḥ<BR>
07,164.035c	anyonyaṃ kruddhayor ghoraṃ yathā dviradasiṃhayoḥ<BR>
07,164.036a	tataḥ pūrṇāyatotsṛṣṭaiḥ sātvataṃ yuddhadurmadam<BR>
07,164.036c	duryodhanaḥ pratyavidhyad daśabhir niśitaiḥ śaraiḥ<BR>
07,164.037a	taṃ sātyakiḥ pratyaviddhat tathaiva daśabhiḥ śaraiḥ<BR>
07,164.037b*1298_01	duryodhanas tataḥ kruddho mādhavaṃ navabhiḥ śaraiḥ<BR>
07,164.037c	pañcāśatā punaś cājau triṃśatā daśabhiś ca ha<BR>
07,164.037d*1299_01	sātyakiṃ tu tato rājan prahasaṃs tanayas tava<BR>
07,164.037d*1299_02	ākarṇamuktair niśitair vivyādha triṃśatā śaraiḥ<BR>
07,164.037d*1299_03	tato 'sya saśaraṃ cāpaṃ kṣurapreṇa dvidhākarot<BR>
07,164.037d*1299_04	so 'nyat kārmukam ādāya laghuhastas tato dṛḍham<BR>
07,164.037d*1299_05	sātyakir vyasṛjac cāpi śaraśreṇīṃ sutasya te<BR>
07,164.037d*1299_06	tām āpatantīṃ sahasā śaraśreṇīṃ jighāṃsayā<BR>
07,164.037d*1299_07	ciccheda bahudhā rājaṃs tata uccukruśur janāḥ<BR>
07,164.037d*1299_08	sātyakiṃ ca trisaptatyā pīḍayām āsa vegitaḥ<BR>
07,164.037d*1299_09	svarṇapuṅkhaiḥ śilādhautair ākarṇāpūrṇaniḥsṛtaiḥ<BR>
07,164.038a	tasya saṃdadhataś ceṣūn saṃhiteṣuṃ ca kārmukam<BR>
07,164.038c	acchinat sātyakis tūrṇaṃ śaraiś caivābhyavīvṛṣat<BR>
07,164.039a	sa gāḍhaviddho vyathitaḥ pratyapāyād rathāntaram<BR>
07,164.039c	duryodhano mahārāja dāśārhaśarapīḍitaḥ<BR>
07,164.040a	samāśvasya tu putras te sātyakiṃ punar abhyayāt<BR>
07,164.040c	visṛjann iṣujālāni yuyudhānarathaṃ prati<BR>
07,164.041a	tathaiva sātyakir bāṇān duryodhanarathaṃ prati<BR>
07,164.041c	pratataṃ vyasṛjad rājaṃs tat saṃkulam avartata<BR>
07,164.042a	tatreṣubhiḥ kṣipyamāṇaiḥ patadbhiś ca samantataḥ<BR>
07,164.042c	agner iva mahākakṣe śabdaḥ samabhavan mahān<BR>
07,164.042d*1300_01	tayoḥ śarasahasraiś ca saṃchannaṃ vasudhātalam<BR>
07,164.042d*1300_02	agamyarūpaṃ ca śarair ākāśaṃ samapadyata<BR>
07,164.043a	tatrābhyadhikam ālakṣya mādhavaṃ rathasattamam<BR>
07,164.043c	kṣipram abhyapatat karṇaḥ parīpsaṃs tanayaṃ tava<BR>
07,164.044a	na tu taṃ marṣayām āsa bhīmaseno mahābalaḥ<BR>
07,164.044c	abhyayāt tvaritaḥ karṇaṃ visṛjan sāyakān bahūn<BR>
07,164.045a	tasya karṇaḥ śitān bāṇān pratihanya hasann iva<BR>
07,164.045c	dhanuḥ śarāṃś ca ciccheda sūtaṃ cābhyahanac charaiḥ<BR>
07,164.046a	bhīmasenas tu saṃkruddho gadām ādāya pāṇḍavaḥ<BR>
07,164.046c	dhvajaṃ dhanuś ca sūtaṃ ca saṃmamardāhave ripoḥ<BR>
07,164.046d*1301_01	rathacakraṃ ca karṇasya babhañja sa mahābalaḥ<BR>
07,164.046d*1301_02	bhagnacakre rathe 'tiṣṭhad akampaḥ śailarāḍ iva<BR>
07,164.046d*1301_03	ekacakraṃ rathaṃ tasya tam ūhuḥ suciraṃ hayāḥ<BR>
07,164.046d*1301_04	ekacakram ivārkasya rathaṃ saptarṣayo 'malāḥ<BR>
07,164.047a	amṛṣyamāṇaḥ karṇas tu bhīmasenam ayudhyata<BR>
07,164.047c	vividhair iṣujālaiś ca nānāśastraiś ca saṃyuge<BR>
07,164.047d*1302_01	bhīmasenas tu saṃkruddhaḥ sūtaputram ayodhayat<BR>
07,164.048a	saṃkule vartamāne tu rājā dharmasuto 'bravīt<BR>
07,164.048c	pāñcālānāṃ naravyāghrān matsyānāṃ ca nararṣabhān<BR>
07,164.049a	ye naḥ prāṇāḥ śiro ye no ye no yodhā mahābalāḥ<BR>
07,164.049c	ta ete dhārtarāṣṭreṣu viṣaktāḥ puruṣarṣabhāḥ<BR>
07,164.050a	kiṃ tiṣṭhata yathā mūḍhāḥ sarve vigatacetasaḥ<BR>
07,164.050c	tatra gacchata yatraite yudhyante māmakā rathāḥ<BR>
07,164.051a	kṣatradharmaṃ puraskṛtya sarva eva gatajvarāḥ<BR>
07,164.051c	jayanto vadhyamānā vā gatim iṣṭāṃ gamiṣyatha<BR>
07,164.052a	jitvā ca bahubhir yajñair yakṣyadhvaṃ bhūridakṣiṇaiḥ<BR>
07,164.052c	hatā vā devasād bhūtvā lokān prāpsyatha puṣkalān<BR>
07,164.053a	te rājñā coditā vīrā yotsyamānā mahārathāḥ<BR>
07,164.053c	caturdhā vahinīṃ kṛtvā tvaritā droṇam abhyayuḥ<BR>
07,164.054a	pāñcālās tv ekato droṇam abhyaghnan bahubhiḥ śaraiḥ<BR>
07,164.054c	bhīmasenapurogāś ca ekataḥ paryavārayan<BR>
07,164.055a	āsaṃs tu pāṇḍuputrāṇāṃ trayo 'jihmā mahārathāḥ<BR>
07,164.055c	yamau ca bhīmasenaś ca prākrośanta dhanaṃjayam<BR>
07,164.056a	abhidravārjuna kṣipraṃ kurūn droṇād apānuda<BR>
07,164.056c	tata enaṃ haniṣyanti pāñcālā hatarakṣiṇam<BR>
07,164.057a	kauraveyāṃs tataḥ pārthaḥ sahasā samupādravat<BR>
07,164.057c	pāñcālān eva tu droṇo dhṛṣṭadyumnapurogamān<BR>
07,164.057d*1303_01	sasṛjus tarasā vīrān pañcame 'hani bhārata<BR>
07,164.058a	pāñcālānāṃ tato droṇo 'py akarot kadanaṃ mahat<BR>
07,164.058c	yathā kruddho raṇe śakro dānavānāṃ kṣayaṃ purā<BR>
07,164.059a	droṇāstreṇa mahārāja vadhyamānāḥ pare yudhi<BR>
07,164.059c	nātrasanta raṇe droṇāt sattvavanto mahārathāḥ<BR>
07,164.060a	vadhyamānā mahārāja pāñcālāḥ sṛñjayās tathā<BR>
07,164.060c	droṇam evābhyayur yuddhe mohayanto mahāratham<BR>
07,164.061a	teṣāṃ tūtsādyamānānāṃ pāñcālānāṃ samantataḥ<BR>
07,164.061c	abhavad bhairavo nādo vadhyatāṃ śaraśaktibhiḥ<BR>
07,164.062a	vadhyamāneṣu saṃgrāme pāñcāleṣu mahātmanā<BR>
07,164.062c	udīryamāṇe droṇāstre pāṇḍavān bhayam āviśat<BR>
07,164.063a	dṛṣṭvāśvanarasaṃghānāṃ vipulaṃ ca kṣayaṃ yudhi<BR>
07,164.063b*1304_01	dṛṣṭvā ca naranāgāśvapattīnāṃ vipulaṃ kṣayam<BR>
07,164.063c	pāṇḍaveyā mahārāja nāśaṃsur vijayaṃ tadā<BR>
07,164.064a	kaccid droṇo na naḥ sarvān kṣapayet paramāstravit<BR>
07,164.064c	samiddhaḥ śiśirāpāye dahan kakṣam ivānalaḥ<BR>
07,164.065a	na cainaṃ saṃyuge kaś cit samarthaḥ prativīkṣitum<BR>
07,164.065c	na cainam arjuno jātu pratiyudhyeta dharmavit<BR>
07,164.066a	trastān kuntīsutān dṛṣṭvā droṇasāyakapīḍitān<BR>
07,164.066c	matimāñ śreyase yuktaḥ keśavo 'rjunam abravīt<BR>
07,164.067a	naiṣa yuddhena saṃgrāme jetuṃ śakyaḥ kathaṃ cana<BR>
07,164.067b*1305_01	sadhanur dhanvināṃ śreṣṭho devair api savāsavaiḥ<BR>
07,164.067b*1305_02	nyastaśastras tu saṃgrāme śakyo hantuṃ bhaven nṛbhiḥ<BR>
07,164.067c	api vṛtrahaṇā yuddhe rathayūthapayūthapaḥ<BR>
07,164.068a	āsthīyatāṃ jaye yogo dharmam utsṛjya pāṇḍava<BR>
07,164.068c	yathā vaḥ saṃyuge sarvān na hanyād rukmavāhanaḥ<BR>
07,164.069a	aśvatthāmni hate naiṣa yudhyed iti matir mama<BR>
07,164.069c	taṃ hataṃ saṃyuge kaś cid asmai śaṃsatu mānavaḥ<BR>
07,164.070a	etan nārocayad rājan kuntīputro dhanaṃjayaḥ<BR>
07,164.070c	anye tv arocayan sarve kṛcchreṇa tu yudhiṣṭhiraḥ<BR>
07,164.071a	tato bhīmo mahābāhur anīke sve mahāgajam<BR>
07,164.071c	jaghāna gadayā rājann aśvatthāmānam ity uta<BR>
07,164.071d*1306_01	parapramathanaṃ ghoraṃ mālavasyendravarmaṇaḥ<BR>
07,164.072a	bhīmasenas tu savrīḍam upetya droṇam āhave<BR>
07,164.072c	aśvatthāmā hata iti śabdam uccaiś cakāra ha<BR>
07,164.073a	aśvatthāmeti hi gajaḥ khyāto nāmnā hato 'bhavat<BR>
07,164.073c	kṛtvā manasi taṃ bhīmo mithyā vyāhṛtavāṃs tadā<BR>
07,164.074a	bhīmasenavacaḥ śrutvā droṇas tat param apriyam<BR>
07,164.074c	manasā sannagātro 'bhūd yathā saikatam ambhasi<BR>
07,164.075a	śaṅkamānaḥ sa tan mithyā vīryajñaḥ svasutasya vai<BR>
07,164.075c	hataḥ sa iti ca śrutvā naiva dhairyād akampata<BR>
07,164.076a	sa labdhvā cetanāṃ droṇaḥ kṣaṇenaiva samāśvasat<BR>
07,164.076c	anucintyātmanaḥ putram aviṣahyam arātibhiḥ<BR>
07,164.077a	sa pārṣatam abhidrutya jighāṃsur mṛtyum ātmanaḥ<BR>
07,164.077c	avākirat sahasreṇa tīkṣṇānāṃ kaṅkapatriṇām<BR>
07,164.078a	taṃ vai viṃśatisāhasrāḥ pāñcālānāṃ nararṣabhāḥ<BR>
07,164.078c	tathā carantaṃ saṃgrāme sarvato vyakirañ śaraiḥ<BR>
07,164.078d*1307_01	taiḥ śarair āvṛtaṃ droṇaṃ nāpaśyāma mahāratham<BR>
07,164.078d*1307_02	bhāskaraṃ jaladai ruddhaṃ varṣāsv iva viśāṃ pate<BR>
07,164.078d*1307_03	vidhūya tān bāṇagaṇān pāñcālānāṃ mahārathaḥ<BR>
07,164.079a	tataḥ prāduṣkarod droṇo brāhmam astraṃ paraṃtapaḥ<BR>
07,164.079c	vadhāya teṣāṃ śūrāṇāṃ pāñcālānām amarṣitaḥ<BR>
07,164.080a	tato vyarocata droṇo vinighnan sarvasomakān<BR>
07,164.080c	śirāṃsy apātayac cāpi pāñcālānāṃ mahāmṛdhe<BR>
07,164.080e	tathaiva parighākārān bāhūn kanakabhūṣaṇān<BR>
07,164.081a	te vadhyamānāḥ samare bhāradvājena pārthivāḥ<BR>
07,164.081c	medinyām anvakīryanta vātanunnā iva drumāḥ<BR>
07,164.082a	kuñjarāṇāṃ ca patatāṃ hayaughānāṃ ca bhārata<BR>
07,164.082c	agamyarūpā pṛthivī māṃsaśoṇitakardamā<BR>
07,164.083a	hatvā viṃśatisāhasrān pāñcālānāṃ rathavrajān<BR>
07,164.083c	atiṣṭhad āhave droṇo vidhūmo 'gnir iva jvalan<BR>
07,164.084a	tathaiva ca punaḥ kruddho bhāradvājaḥ pratāpavān<BR>
07,164.084c	vasudānasya bhallena śiraḥ kāyād apāharat<BR>
07,164.085a	punaḥ pañcaśatān matsyān ṣaṭsahasrāṃś ca sṛñjayān<BR>
07,164.085c	hastinām ayutaṃ hatvā jaghānāśvāyutaṃ punaḥ<BR>
07,164.086a	kṣatriyāṇām abhāvāya dṛṣṭvā droṇam avasthitam<BR>
07,164.086c	ṛṣayo 'bhyāgamaṃs tūrṇaṃ havyavāhapurogamāḥ<BR>
07,164.087a	viśvāmitro jamadagnir bhāradvājo 'tha gautamaḥ<BR>
07,164.087c	vasiṣṭhaḥ kaśyapo 'triś ca brahmalokaṃ ninīṣavaḥ<BR>
07,164.088a	sikatāḥ pṛśnayo gargā bālakhilyā marīcipāḥ<BR>
07,164.088c	bhṛgavo 'ṅgirasaś caiva sūkṣmāś cānye maharṣayaḥ<BR>
07,164.089a	ta enam abruvan sarve droṇam āhavaśobhinam<BR>
07,164.089c	adharmataḥ kṛtaṃ yuddhaṃ samayo nidhanasya te<BR>
07,164.090a	nyasyāyudhaṃ raṇe droṇa sametyāsmān avasthitān<BR>
07,164.090c	nātaḥ krūrataraṃ karma punaḥ kartuṃ tvam arhasi<BR>
07,164.091a	vedavedāṅgaviduṣaḥ satyadharmaparasya ca<BR>
07,164.091c	brāhmaṇasya viśeṣeṇa tavaitan nopapadyate<BR>
07,164.092a	nyasyāyudham amogheṣo tiṣṭha vartmani śāśvate<BR>
07,164.092c	paripūrṇaś ca kālas te vastuṃ loke 'dya mānuṣe<BR>
07,164.092d*1308_01	brahmāstreṇa tvayā dagdhā anastrajñā narā bhuvi<BR>
07,164.092d*1308_02	yad etad īdṛśaṃ vipra kṛtaṃ karma na sādhu tat<BR>
07,164.092d*1308_03	nyasyāyudhaṃ raṇe kṣipraṃ droṇa mā tvaṃ ciraṃ kṛthāḥ<BR>
07,164.092d*1308_04	mā pāpiṣṭhataraṃ karma kariṣyasi punar dvija<BR>
07,164.093a	iti teṣāṃ vacaḥ śrutvā bhīmasenavacaś ca tat<BR>
07,164.093c	dhṛṣṭadyumnaṃ ca saṃprekṣya raṇe sa vimanābhavat<BR>
07,164.094a	sa dahyamāno vyathitaḥ kuntīputraṃ yudhiṣṭhiram<BR>
07,164.094b*1309_01	yudhiṣṭhiram upāgamya droṇo vacanam abravīt<BR>
07,164.094b*1309_02	satyaṃ kathaya rājendra yadi jīvati me sutaḥ<BR>
07,164.094c	ahataṃ vā hataṃ veti papraccha sutam ātmanaḥ<BR>
07,164.095a	sthirā buddhir hi droṇasya na pārtho vakṣyate 'nṛtam<BR>
07,164.095c	trayāṇām api lokānām aiśvaryārthe kathaṃ cana<BR>
07,164.096a	tasmāt taṃ paripapraccha nānyaṃ kaṃ cid viśeṣataḥ<BR>
07,164.096c	tasmiṃs tasya hi satyāśā bālyāt prabhṛti pāṇḍave<BR>
07,164.097a	tato niṣpāṇḍavām urvīṃ kariṣyantaṃ yudhāṃ patim<BR>
07,164.097c	droṇaṃ jñātvā dharmarājaṃ govindo vyathito 'bravīt<BR>
07,164.098a	yady ardhadivasaṃ droṇo yudhyate manyum āsthitaḥ<BR>
07,164.098c	satyaṃ bravīmi te senā vināśaṃ samupaiṣyati<BR>
07,164.099a	sa bhavāṃs trātu no droṇāt satyāj jyāyo 'nṛtaṃ bhavet<BR>
07,164.099c	anṛtaṃ jīvitasyārthe vadan na spṛśyate 'nṛtaiḥ<BR>
07,164.099d*1310_01	kāminīṣu vivāheṣu gavām arthe tathā dhane<BR>
07,164.099d*1310_02	brāhmaṇābhyavapattau ca anṛte nāsti pātakam<BR>
07,164.100a	tayoḥ saṃvadator evaṃ bhīmaseno 'bravīd idam<BR>
07,164.100c	śrutvaiva taṃ mahārāja vadhopāyaṃ mahātmanaḥ<BR>
07,164.101a	gāhamānasya te senāṃ mālavasyendravarmaṇaḥ<BR>
07,164.101c	aśvatthāmeti vikhyāto gajaḥ śakragajopamaḥ<BR>
07,164.102a	nihato yudhi vikramya tato 'haṃ droṇam abruvam<BR>
07,164.102c	aśvatthāmā hato brahman nivartasvāhavād iti<BR>
07,164.103a	nūnaṃ nāśraddadhad vākyam eṣa me puruṣarṣabhaḥ<BR>
07,164.103c	sa tvaṃ govindavākyāni mānayasva jayaiṣiṇaḥ<BR>
07,164.104a	droṇāya nihataṃ śaṃsa rājañ śāradvatīsutam<BR>
07,164.104c	tvayokto naiṣa yudhyeta jātu rājan dvijarṣabhaḥ<BR>
07,164.104e	satyavān hi nṛloke 'smin bhavān khyāto janādhipa<BR>
07,164.105a	tasya tad vacanaṃ śrutvā kṛṣṇavākyapracoditaḥ<BR>
07,164.105c	bhāvitvāc ca mahārāja vaktuṃ samupacakrame<BR>
07,164.106a	tam atathyabhaye magno jaye sakto yudhiṣṭhiraḥ<BR>
07,164.106c	avyaktam abravīd rājan hataḥ kuñjara ity uta<BR>
07,164.107a	tasya pūrvaṃ rathaḥ pṛthvyāś caturaṅgula uttaraḥ<BR>
07,164.107c	babhūvaivaṃ tu tenokte tasya vāhāspṛśan mahīm<BR>
07,164.108a	yudhiṣṭhirāt tu tad vākyaṃ śrutvā droṇo mahārathaḥ<BR>
07,164.108c	putravyasanasaṃtapto nirāśo jīvite 'bhavat<BR>
07,164.109a	āgaskṛtam ivātmānaṃ pāṇḍavānāṃ mahātmanām<BR>
07,164.109c	ṛṣivākyaṃ ca manvānaḥ śrutvā ca nihataṃ sutam<BR>
07,164.110a	vicetāḥ paramodvigno dhṛṣṭadyumnam avekṣya ca<BR>
07,164.110c	yoddhuṃ nāśaknuvad rājan yathāpūrvam ariṃdama<BR>
07,164.111a	taṃ dṛṣṭvā paramodvignaṃ śokopahatacetasam<BR>
07,164.111c	pāñcālarājasya suto dhṛṣṭadyumnaḥ samādravat<BR>
07,164.112a	ya iṣṭvā manujendreṇa drupadena mahāmakhe<BR>
07,164.112c	labdho droṇavināśāya samiddhād dhavyavāhanāt<BR>
07,164.113a	sa dhanur jaitram ādāya ghoraṃ jaladanisvanam<BR>
07,164.113c	dṛḍhajyam ajaraṃ divyaṃ śarāṃś cāśīviṣopamān<BR>
07,164.114a	saṃdadhe kārmuke tasmiñ śaram āśīviṣopamam<BR>
07,164.114c	droṇaṃ jighāṃsuḥ pāñcālyo mahājvālam ivānalam<BR>
07,164.115a	tasya rūpaṃ śarasyāsīd dhanurjyāmaṇḍalāntare<BR>
07,164.115c	dyotato bhāskarasyeva ghanānte pariveśinaḥ<BR>
07,164.116a	pārṣatena parāmṛṣṭaṃ jvalantam iva tad dhanuḥ<BR>
07,164.116c	antakālam iva prāptaṃ menire vīkṣya sainikāḥ<BR>
07,164.117a	tam iṣuṃ saṃhitaṃ tena bhāradvājaḥ pratāpavān<BR>
07,164.117c	dṛṣṭvāmanyata dehasya kālaparyāyam āgatam<BR>
07,164.118a	tataḥ sa yatnam ātiṣṭhad ācāryas tasya vāraṇe<BR>
07,164.118c	na cāsyāstrāṇi rājendra prādurāsan mahātmanaḥ<BR>
07,164.119a	tasya tv ahāni catvāri kṣapā caikāsyato gatā<BR>
07,164.119b*1311_01	tasya tv ahaś ca rātriś ca śarān abhyasato 'gamat<BR>
07,164.119c	tasya cāhnas tribhāgena kṣayaṃ jagmuḥ patatriṇaḥ<BR>
07,164.120a	sa śarakṣayam āsādya putraśokena cārditaḥ<BR>
07,164.120c	vividhānāṃ ca divyānām astrāṇām aprasannatām<BR>
07,164.121a	utsraṣṭukāmaḥ śastrāṇi vipravākyābhicoditaḥ<BR>
07,164.121c	tejasā preryamāṇaś ca yuyudhe so 'timānuṣam<BR>
07,164.122a	athānyat sa samādāya divyam āṅgirasaṃ dhanuḥ<BR>
07,164.122c	śarāṃś ca brahmadaṇḍābhān dhṛṣṭadyumnam ayodhayat<BR>
07,164.123a	tatas taṃ śaravarṣeṇa mahatā samavākirat<BR>
07,164.123c	vyaśātayac ca saṃkruddho dhṛṣṭadyumnam amarṣaṇaḥ<BR>
07,164.123d*1312_01	tataś ca pārṣato rājan samākṛṣya dhanur mahat<BR>
07,164.123d*1312_02	śaraṃ mumoca niśitaṃ bhāradvājajighāṃsayā<BR>
07,164.124a	taṃ śaraṃ śatadhā cāsya droṇaś ciccheda sāyakaiḥ<BR>
07,164.124c	dhvajaṃ dhanuś ca niśitaiḥ sārathiṃ cāpy apātayat<BR>
07,164.125a	dhṛṣṭadyumnaḥ prahasyānyat punar ādāya kārmukam<BR>
07,164.125c	śitena cainaṃ bāṇena pratyavidhyat stanāntare<BR>
07,164.126a	so 'tividdho maheṣvāsaḥ saṃbhrānta iva saṃyuge<BR>
07,164.126c	bhallena śitadhāreṇa cicchedāsya mahad dhanuḥ<BR>
07,164.127a	yac cāsya bāṇaṃ vikṛtaṃ dhanūṃṣi ca viśāṃ pate<BR>
07,164.127c	sarvaṃ saṃchidya durdharṣo gadāṃ khaḍgam athāpi ca<BR>
07,164.128a	dhṛṣṭadyumnaṃ tato 'vidhyan navabhir niśitaiḥ śaraiḥ<BR>
07,164.128c	jīvitāntakaraiḥ kruddhaḥ kruddharūpaṃ paraṃtapaḥ<BR>
07,164.129a	dhṛṣṭadyumnarathasyāśvān svarathāśvair mahārathaḥ<BR>
07,164.129c	amiśrayad ameyātmā brāhmam astram udīrayan<BR>
07,164.130a	te miśrā bahv aśobhanta javanā vātaraṃhasaḥ<BR>
07,164.130c	pārāvatasavarṇāś ca śoṇāś ca bharatarṣabha<BR>
07,164.131a	yathā savidyuto meghā nadanto jaladāgame<BR>
07,164.131c	tathā rejur mahārāja miśritā raṇamūrdhani<BR>
07,164.132a	īṣābandhaṃ cakrabandhaṃ rathabandhaṃ tathaiva ca<BR>
07,164.132c	praṇāśayad ameyātmā dhṛṣṭadyumnasya sa dvijaḥ<BR>
07,164.133a	sa chinnadhanvā viratho hatāśvo hatasārathiḥ<BR>
07,164.133c	uttamām āpadaṃ prāpya gadāṃ vīraḥ parāmṛśat<BR>
07,164.134a	tām asya viśikhais tīkṣṇaiḥ kṣipyamāṇāṃ mahārathaḥ<BR>
07,164.134c	nijaghāna śarair droṇaḥ kruddhaḥ satyaparākramaḥ<BR>
07,164.135a	tāṃ dṛṣṭvā tu naravyāghro droṇena nihatāṃ śaraiḥ<BR>
07,164.135c	vimalaṃ khaḍgam ādatta śatacandraṃ ca bhānumat<BR>
07,164.136a	asaṃśayaṃ tathābhūte pāñcālyaḥ sādhv amanyata<BR>
07,164.136c	vadham ācāryamukhyasya prāptakālaṃ mahātmanaḥ<BR>
07,164.137a	tataḥ svarathanīḍasthaḥ svarathasya ratheṣayā<BR>
07,164.137c	agacchad asim udyamya śatacandraṃ ca bhānumat<BR>
07,164.138a	cikīrṣur duṣkaraṃ karma dhṛṣṭadyumno mahārathaḥ<BR>
07,164.138c	iyeṣa vakṣo bhettuṃ ca bhāradvājasya saṃyuge<BR>
07,164.139a	so 'tiṣṭhad yugamadhye vai yugasaṃnahaneṣu ca<BR>
07,164.139c	śoṇānāṃ jaghanārdheṣu tat sainyāḥ samapūjayan<BR>
07,164.140a	tiṣṭhato yugapālīṣu śoṇān apy adhitiṣṭhataḥ<BR>
07,164.140c	nāpaśyad antaraṃ droṇas tad adbhutam ivābhavat<BR>
07,164.141a	kṣipraṃ śyenasya carato yathaivāmiṣagṛddhinaḥ<BR>
07,164.141c	tadvad āsīd abhīsāro droṇaṃ prārthayato raṇe<BR>
07,164.142a	tasyāśvān rathaśaktyāsau tadā kruddhaḥ parākramī<BR>
07,164.142c	sarvān ekaikaśo droṇaḥ kapotābhān ajīghanat<BR>
07,164.143a	te hatā nyapatan bhūmau dhṛṣṭadyumnasya vājinaḥ<BR>
07,164.143c	śoṇāś ca paryamucyanta rathabandhād viśāṃ pate<BR>
07,164.144a	tān hayān nihatān dṛṣṭvā dvijāgryeṇa sa pārṣataḥ<BR>
07,164.144c	nāmṛṣyata yudhāṃ śreṣṭho yājñasenir mahārathaḥ<BR>
07,164.145a	virathaḥ sa gṛhītvā tu khaḍgaṃ khaḍgabhṛtāṃ varaḥ<BR>
07,164.145c	droṇam abhyapatad rājan vainateya ivoragam<BR>
07,164.146a	tasya rūpaṃ babhau rājan bhāradvājaṃ jighāṃsataḥ<BR>
07,164.146c	yathā rūpaṃ paraṃ viṣṇor hiraṇyakaśipor vadhe<BR>
07,164.147a	so 'carad vividhān mārgān prakārān ekaviṃśatim<BR>
07,164.147b*1313_01	darśayām āsa kauravya pārṣato vicaran raṇe<BR>
07,164.147c	bhrāntam udbhrāntam āviddham āplutaṃ prasṛtaṃ sṛtam<BR>
07,164.148a	parivṛttaṃ nivṛttaṃ ca khaḍgaṃ carma ca dhārayan<BR>
07,164.148c	saṃpātaṃ samudīrṇaṃ ca darśayām āsa pārṣataḥ<BR>
07,164.148d*1314_01	bhārataṃ kauśikaṃ caiva sātvataṃ caiva śikṣayā<BR>
07,164.148d*1314_02	darśayan vyacarad yuddhe droṇasyāntacikīrṣayā<BR>
07,164.148d*1314_03	caratas tasya tān mārgān vicitrān khaḍgacarmiṇaḥ<BR>
07,164.148d*1314_04	vyasmayanta raṇe yodhā devatāś ca samāgatāḥ<BR>
07,164.149a	tataḥ śarasahasreṇa śatacandram apātayat<BR>
07,164.149c	khaḍgaṃ carma ca saṃbādhe dhṛṣṭadyumnasya sa dvijaḥ<BR>
07,164.150a	te tu vaitastikā nāma śarā hy āsannaghātinaḥ<BR>
07,164.150c	nikṛṣṭayuddhe droṇasya nānyeṣāṃ santi te śarāḥ<BR>
07,164.151a	śāradvatasya pārthasya drauṇer vaikartanasya ca<BR>
07,164.151b*1315_01	ṛte śāradvatāt pārthād droṇer vaikartanāt tathā<BR>
07,164.151c	pradyumnayuyudhānābhyām abhimanyoś ca te śarāḥ<BR>
07,164.152a	athāsyeṣuṃ samādhatta dṛḍhaṃ paramasaṃśitam<BR>
07,164.152c	antevāsinam ācāryo jighāṃsuḥ putrasaṃmitam<BR>
07,164.153a	taṃ śarair daśabhis tīkṣṇaiś ciccheda śinipuṃgavaḥ<BR>
07,164.153b*1316_01	paśyatas tasya tān mārgān vicitrān khaḍgacarmaṇi<BR>
07,164.153c	paśyatas tava putrasya karṇasya ca mahātmanaḥ<BR>
07,164.153e	grastam ācāryamukhyena dhṛṣṭadyumnam amocayat<BR>
07,164.154a	carantaṃ rathamārgeṣu sātyakiṃ satyavikramam<BR>
07,164.154c	droṇakarṇāntaragataṃ kṛpasyāpi ca bhārata<BR>
07,164.154e	apaśyetāṃ mahātmānau viṣvaksenadhanaṃjayau<BR>
07,164.155a	apūjayetāṃ vārṣṇeyaṃ bruvāṇau sādhu sādhv iti<BR>
07,164.155c	divyāny astrāṇi sarveṣāṃ yudhi nighnantam acyutam<BR>
07,164.155e	abhipatya tataḥ senāṃ viṣvaksenadhanaṃjayau<BR>
07,164.156a	dhanaṃjayas tataḥ kṛṣṇam abravīt paśya keśava<BR>
07,164.156c	ācāryavaramukhyānāṃ madhye krīḍan madhūdvahaḥ<BR>
07,164.157a	ānandayati māṃ bhūyaḥ sātyakiḥ satyavikramaḥ<BR>
07,164.157c	mādrīputrau ca bhīmaṃ ca rājānaṃ ca yudhiṣṭhiram<BR>
07,164.158a	yac chikṣayānuddhataḥ san raṇe carati sātyakiḥ<BR>
07,164.158c	mahārathān upakrīḍan vṛṣṇīnāṃ kīrtivardhanaḥ<BR>
07,164.159a	tam ete pratinandanti siddhāḥ sainyāś ca vismitāḥ<BR>
07,164.159c	ajayyaṃ samare dṛṣṭvā sādhu sādhv iti sātvatam<BR>
07,164.159e	yodhāś cobhayataḥ sarve karmabhiḥ samapūjayan<BR>
07,165.001	saṃjaya uvāca<BR>
07,165.001*1317_01	sātvatasya tu tat karma dṛṣṭvā duryodhanādayaḥ<BR>
07,165.001*1317_02	śaineyaṃ sarvataḥ kruddhā vārayām āsur añjasā<BR>
07,165.001*1317_03	kṛpakarṇau ca samare putrāś ca tava māriṣa<BR>
07,165.001*1317_04	śaineyaṃ tvarayābhyetya vinighnan niśitaiḥ śaraiḥ<BR>
07,165.001*1317_05	yudhiṣṭhiras tato rājā mādrīputrau ca pāṇḍavau<BR>
07,165.001*1317_06	bhīmasenaś ca balavān sātvataṃ paryavārayan<BR>
07,165.001*1317_07	karṇaś ca śaravarṣeṇa gautamaś ca mahārathaḥ<BR>
07,165.001*1317_08	duryodhanādayas te ca śaineyaṃ paryavārayan<BR>
07,165.001*1317_09	tāṃ vṛṣṭiṃ sahasā rājann utthitāṃ ghorarūpiṇīm<BR>
07,165.001*1317_10	vārayām āsa śaineyo yodhayaṃs tān mahārathān<BR>
07,165.001*1317_11	teṣām astrāṇi divyāni saṃhitāni mahātmanām<BR>
07,165.001*1317_12	vārayām āsa vidhivad divyair astrair mahāmṛdhe<BR>
07,165.001*1318_01	saṃprahṛṣṭācyuto dṛṣṭvā sādhu sādhv iti pūjayan<BR>
07,165.001*1318_02	taṃ yaudhāś cābhavan sarve karmaṇānena pūjayan<BR>
07,165.001*1318_03	evam uktvā mahārāja vāsudevaṃ dhanaṃjayaḥ<BR>
07,165.001*1318_04	prāyāt tava balaṃ jiṣṇur bhāradvājarathaṃ prati<BR>
07,165.001*1318_05	tatrāsīd bhairavo nādas tāvakānāṃ jayaiṣiṇām<BR>
07,165.001*1318_06	samabhidravatāṃ pārthaṃ daityānām iva vāsavam<BR>
07,165.001*1318_07	tatrākaron mahārāja mahīṃ śoṇitakardamām<BR>
07,165.001*1318_08	prācchinac cottamāṅgāni pārtho 'śvanaradantinām<BR>
07,165.001a	krūram āyodhanaṃ jajñe tasmin rājasamāgame<BR>
07,165.001c	rudrasyeva hi kruddhasya nighnatas tu paśūn yathā<BR>
07,165.002a	hastānām uttamāṅgānāṃ kārmukāṇāṃ ca bhārata<BR>
07,165.002c	chatrāṇāṃ cāpaviddhānāṃ cāmarāṇāṃ ca saṃyuge<BR>
07,165.002d*1319_01	rāśayaḥ sma vyadṛśyanta tatra tatra raṇājire<BR>
07,165.003a	bhagnacakrai rathaiś cāpi pātitaiś ca mahādhvajaiḥ<BR>
07,165.003c	sādibhiś ca hataiḥ śūraiḥ saṃkīrṇā vasudhābhavat<BR>
07,165.004a	bāṇapātanikṛttās tu yodhās te kurusattama<BR>
07,165.004c	ceṣṭanto vividhāś ceṣṭā vyadṛśyanta mahāhave<BR>
07,165.005a	vartamāne tathā yuddhe ghore devāsuropame<BR>
07,165.005c	abravīt kṣatriyāṃs tatra dharmarājo yudhiṣṭhiraḥ<BR>
07,165.005e	abhidravata saṃyattāḥ kumbhayoniṃ mahārathāḥ<BR>
07,165.006a	eṣa vai pārṣato vīro bhāradvājena saṃgataḥ<BR>
07,165.006c	ghaṭate ca yathāśakti bhāradvājasya nāśane<BR>
07,165.007a	yādṛśāni hi rūpāṇi dṛśyante no mahāraṇe<BR>
07,165.007c	adya droṇaṃ raṇe kruddhaḥ pātayiṣyati pārṣataḥ<BR>
07,165.007e	te yūyaṃ sahitā bhūtvā kumbhayoniṃ parīpsata<BR>
07,165.008a	yudhiṣṭhirasamājñaptāḥ sṛñjayānāṃ mahārathāḥ<BR>
07,165.008c	abhyadravanta saṃyattā bhāradvājaṃ jighāṃsavaḥ<BR>
07,165.009a	tān samāpatataḥ sarvān bhāradvājo mahārathaḥ<BR>
07,165.009c	abhyadravata vegena martavyam iti niścitaḥ<BR>
07,165.010a	prayāte satyasaṃdhe tu samakampata medinī<BR>
07,165.010c	vavur vātāḥ sanirghātās trāsayanto varūthinīm<BR>
07,165.011a	papāta mahatī colkā ādityān nirgateva ha<BR>
07,165.011c	dīpayantīva tāpena śaṃsantīva mahad bhayam<BR>
07,165.012a	jajvaluś caiva śastrāṇi bhāradvājasya māriṣa<BR>
07,165.012c	rathāḥ svananti cātyarthaṃ hayāś cāśrūṇy avāsṛjan<BR>
07,165.013a	hataujā iva cāpy āsīd bhāradvājo mahārathaḥ<BR>
07,165.013b*1320_01	prāsphuran nayanaṃ cāsya dakṣiṇo bāhur eva ca<BR>
07,165.013b*1320_02	vimanāś cābhavad yuddhe dṛṣṭvā pārṣatam agrataḥ<BR>
07,165.013c	ṛṣīṇāṃ brahmavādānāṃ svargasya gamanaṃ prati<BR>
07,165.013e	suyuddhena tataḥ prāṇān utsraṣṭum upacakrame<BR>
07,165.014a	tataś caturdiśaṃ sainyair drupadasyābhisaṃvṛtaḥ<BR>
07,165.014c	nirdahan kṣatriyavrātān droṇaḥ paryacarad raṇe<BR>
07,165.015a	hatvā viṃśatisāhasrān kṣatriyān arimardanaḥ<BR>
07,165.015c	daśāyutāni tīkṣṇāgrair avadhīd viśikhaiḥ śitaiḥ<BR>
07,165.016a	so 'tiṣṭhad āhave yatto vidhūma iva pāvakaḥ<BR>
07,165.016c	kṣatriyāṇām abhāvāya brāhmam ātmānam āsthitaḥ<BR>
07,165.017a	pāñcālyaṃ virathaṃ bhīmo hatasarvāyudhaṃ vaśī<BR>
07,165.017c	aviṣaṇṇaṃ mahātmānaṃ tvaramāṇaḥ samabhyayāt<BR>
07,165.018a	tataḥ svaratham āropya pāñcālyam arimardanaḥ<BR>
07,165.018c	abravīd abhisaṃprekṣya droṇam asyantam antikāt<BR>
07,165.019a	na tvad anya ihācāryaṃ yoddhum utsahate pumān<BR>
07,165.019c	tvarasva prāgvadhāyaiva tvayi bhāraḥ samāhitaḥ<BR>
07,165.020a	sa tathokto mahābāhuḥ sarvabhārasahaṃ navam<BR>
07,165.020c	abhipatyādade kṣipram āyudhapravaraṃ dṛḍham<BR>
07,165.021a	saṃrabdhaś ca śarān asyan droṇaṃ durvāraṇaṃ raṇe<BR>
07,165.021c	vivārayiṣur ācāryaṃ śaravarṣair avākirat<BR>
07,165.022a	tau nyavārayatāṃ śreṣṭhau saṃrabdhau raṇaśobhinau<BR>
07,165.022c	udīrayetāṃ brāhmāṇi divyāny astrāṇy anekaśaḥ<BR>
07,165.023a	sa mahāstrair mahārāja droṇam ācchādayad raṇe<BR>
07,165.023c	nihatya sarvāṇy astrāṇi bhāradvājasya pārṣataḥ<BR>
07,165.024a	sa vasātīñ śibīṃś caiva bāhlīkān kauravān api<BR>
07,165.024c	rakṣiṣyamāṇān saṃgrāme droṇaṃ vyadhamad acyutaḥ<BR>
07,165.025a	dhṛṣṭadyumnas tadā rājan gabhastibhir ivāṃśumān<BR>
07,165.025c	babhau pracchādayann āśāḥ śarajālaiḥ samantataḥ<BR>
07,165.026a	tasya droṇo dhanuś chittvā viddhvā cainaṃ śilīmukhaiḥ<BR>
07,165.026c	marmāṇy abhyahanad bhūyaḥ sa vyathāṃ paramām agāt<BR>
07,165.027a	tato bhīmo dṛḍhakrodho droṇasyāśliṣya taṃ ratham<BR>
07,165.027c	śanakair iva rājendra droṇaṃ vacanam abravīt<BR>
07,165.028a	yadi nāma na yudhyerañ śikṣitā brahmabandhavaḥ<BR>
07,165.028c	svakarmabhir asaṃtuṣṭā na sma kṣatraṃ kṣayaṃ vrajet<BR>
07,165.029a	ahiṃsā sarvabhūteṣu dharmaṃ jyāyastaraṃ viduḥ<BR>
07,165.029c	tasya ca brāhmaṇo mūlaṃ bhavāṃś ca brahmavittamaḥ<BR>
07,165.030a	śvapākavan mlecchagaṇān hatvā cānyān pṛthagvidhān<BR>
07,165.030b*1321_01	bharanti hi sutān dārāṃs tvadvad ajñānamohitāḥ<BR>
07,165.030c	ajñānān mūḍhavad brahman putradāradhanepsayā<BR>
07,165.031a	ekasyārthe bahūn hatvā putrasyādharmavid yathā<BR>
07,165.031b*1322_01	ekaputrasya cārthe tvaṃ bahūn nighnañ janādhipān<BR>
07,165.031c	svakarmasthān vikarmastho na vyapatrapase katham<BR>
07,165.031d*1323_01	ācārahīna nirlajja brahmabandho narādhama<BR>
07,165.031d*1323_02	idānīṃ tiṣṭha durbuddhe na me jīvan gamiṣyasi<BR>
07,165.031d*1324_01	yasyārthe śastram ādāya yam apekṣya ca jīvasi<BR>
07,165.032a	sa cādya patitaḥ śete pṛṣṭenāveditas tava<BR>
07,165.032c	dharmarājena tad vākyaṃ nātiśaṅkitum arhasi<BR>
07,165.033a	evam uktas tato droṇo bhīmenotsṛjya tad dhanuḥ<BR>
07,165.033b*1325_01	saṃnyāsāya śarīrasya yokṣyamāṇaḥ sa vai dvijaḥ<BR>
07,165.033c	sarvāṇy astrāṇi dharmātmā hātukāmo 'bhyabhāṣata<BR>
07,165.033d*1326_01	karṇaduryodhanau rājaṃs tvaramāṇaḥ parākramī<BR>
07,165.033e	karṇa karṇa maheṣvāsa kṛpa duryodhaneti ca<BR>
07,165.034a	saṃgrāme kriyatāṃ yatno bravīmy eṣa punaḥ punaḥ<BR>
07,165.034b*1327_01	raṇe kṛto mayā yatno yan mā brūtha sadā sadā<BR>
07,165.034c	pāṇḍavebhyaḥ śivaṃ vo 'stu śastram abhyutsṛjāmy aham<BR>
07,165.034d*1328_01	utsṛjāmy eva vai prāṇān divaṃ gacchāmi sāṃpratam<BR>
07,165.035a	iti tatra mahārāja prākrośad drauṇim eva ca<BR>
07,165.035c	utsṛjya ca raṇe śastraṃ rathopasthe niveśya ca<BR>
07,165.035e	abhayaṃ sarvabhūtānāṃ pradadau yogayuktavān<BR>
07,165.036a	tasya tac chidram ājñāya dhṛṣṭadyumnaḥ samutthitaḥ<BR>
07,165.036b*1329_01	saśaraṃ tad dhanur ghoraṃ saṃnyasyātha rathe tataḥ<BR>
07,165.036c	khaḍgī rathād avaplutya sahasā droṇam abhyayāt<BR>
07,165.036d*1330_01	pradrute tv atha droṇāya dhṛṣṭadyumne mahārathe<BR>
07,165.037a	hāhākṛtāni bhūtāni mānuṣāṇītarāṇi ca<BR>
07,165.037c	droṇaṃ tathāgataṃ dṛṣṭvā dhṛṣṭadyumnavaśaṃ gatam<BR>
07,165.038a	hāhākāraṃ bhṛśaṃ cakrur aho dhig iti cābruvan<BR>
07,165.038c	droṇo 'pi śastrāṇy utsṛjya paramaṃ sāmyam āsthitaḥ<BR>
07,165.039a	tathoktvā yogam āsthāya jyotirbhūto mahātapāḥ<BR>
07,165.039b*1331_01	purāṇaṃ puruṣaṃ viṣṇuṃ jagāma manasā param<BR>
07,165.039b*1331_02	mukhaṃ kiṃ cit samunnāmya viṣṭabhya uram agrataḥ<BR>
07,165.039b*1331_03	nimīlitākṣaḥ sattvastho nikṣipya hṛdi dhāraṇām<BR>
07,165.039b*1331_04	om ity ekākṣaraṃ brahma jyotirbhūto mahātapāḥ<BR>
07,165.039b*1331_05	smaritvā devadeveśam akṣaraṃ paramaṃ prabhum<BR>
07,165.039b*1332_01	nirāvaraṇam ācāryaṃ paśyāmas tadanantaram<BR>
07,165.039c	divam ākrāmad ācāryaḥ sadbhiḥ saha durākramam<BR>
07,165.039d*1333_01	mūrdhānaṃ yasya nirbhidya jyotī rājan mahātmanaḥ<BR>
07,165.039d*1333_02	jagāma paramaṃ sthānaṃ dehaṃ nyasya rathottame<BR>
07,165.040a	dvau sūryāv iti no buddhir āsīt tasmiṃs tathā gate<BR>
07,165.040c	ekāgram iva cāsīd dhi jyotirbhiḥ pūritaṃ nabhaḥ<BR>
07,165.040e	samapadyata cārkābhe bhāradvājaniśākare<BR>
07,165.041a	nimeṣamātreṇa ca taj jyotir antaradhīyata<BR>
07,165.041c	āsīt kilakilāśabdaḥ prahṛṣṭānāṃ divaukasām<BR>
07,165.041e	brahmalokaṃ gate droṇe dhṛṣṭadyumne ca mohite<BR>
07,165.042a	vayam eva tadādrākṣma pañca mānuṣayonayaḥ<BR>
07,165.042c	yogayuktaṃ mahātmānaṃ gacchantaṃ paramāṃ gatim<BR>
07,165.043a	ahaṃ dhanaṃjayaḥ pārthaḥ kṛpaḥ śāradvato dvijaḥ<BR>
07,165.043c	vāsudevaś ca vārṣṇeyo dharmarājaś ca pāṇḍavaḥ<BR>
07,165.044a	anye tu sarve nāpaśyan bhāradvājasya dhīmataḥ<BR>
07,165.044c	mahimānaṃ mahārāja yogamuktasya gacchataḥ<BR>
07,165.044d*1334_01	brahmalokaṃ mahad divyaṃ devaguhyaṃ hi tat param<BR>
07,165.045a	gatiṃ paramikāṃ prāptam ajānanto nṛyonayaḥ<BR>
07,165.045c	nāpaśyan gacchamānaṃ hi taṃ sārdham ṛṣipuṃgavaiḥ<BR>
07,165.045e	ācāryaṃ yogam āsthāya brahmalokam ariṃdamam<BR>
07,165.046a	vitunnāṅgaṃ śaraśatair nyastāyudham asṛkkṣaram<BR>
07,165.046b*1335_01	vikṛṣya pārṣataḥ khaḍgaṃ krodhāmarṣavaśaṃ gataḥ<BR>
07,165.046b*1336_01	abhyadravat sa vegena pārṣataḥ khaḍgacarmabhṛt<BR>
07,165.046b*1336_02	pradrutaṃ tv atha vegena tam ācāryajighāṃsayā<BR>
07,165.046b*1336_03	prākrośan pāṇḍavāḥ sarve phalgunaś cāpluto rathāt<BR>
07,165.046b*1336_04	na hantavyo na hantavya iti te sarvato 'bruvan<BR>
07,165.046b*1336_05	krośatsu pāṇḍaveyeṣu anudhāvati phalgune<BR>
07,165.046b*1336_06	vikṛtaḥ sarvabhūtasya brahmabhūtaṃ parāmṛśat<BR>
07,165.046c	dhikkṛtaḥ pārṣatas taṃ tu sarvabhūtaiḥ parāmṛśat<BR>
07,165.047a	tasya mūrdhānam ālambya gatasattvasya dehinaḥ<BR>
07,165.047c	kiṃ cid abruvataḥ kāyād vicakartāsinā śiraḥ<BR>
07,165.048a	harṣeṇa mahatā yukto bhāradvāje nipātite<BR>
07,165.048c	siṃhanādaravaṃ cakre bhrāmayan khaḍgam āhave<BR>
07,165.049a	ākarṇapalitaḥ śyāmo vayasāśītipañcakaḥ<BR>
07,165.049c	tvatkṛte vyacarat saṃkhye sa tu ṣoḍaśavarṣavat<BR>
07,165.050a	uktavāṃś ca mahābāhuḥ kuntīputro dhanaṃjayaḥ<BR>
07,165.050b*1337_01	vāhayitvā rathaṃ tatra mā droṇaṃ ghātayiṣyasi<BR>
07,165.050c	jīvantam ānayācāryaṃ mā vadhīr drupadātmaja<BR>
07,165.051a	na hantavyo na hantavya iti te sainikāś ca ha<BR>
07,165.051c	utkrośann arjunaś caiva sānukrośas tam ādravat<BR>
07,165.052a	krośamāne 'rjune caiva pārthiveṣu ca sarvaśaḥ<BR>
07,165.052c	dhṛṣṭadyumno 'vadhīd droṇaṃ rathatalpe nararṣabham<BR>
07,165.053a	śoṇitena pariklinno rathād bhūmim ariṃdamaḥ<BR>
07,165.053c	lohitāṅga ivādityo durdarśaḥ samapadyata<BR>
07,165.053e	evaṃ taṃ nihataṃ saṃkhye dadṛśe sainiko janaḥ<BR>
07,165.054a	dhṛṣṭadyumnas tu tad rājan bhāradvājaśiro mahat<BR>
07,165.054c	tāvakānāṃ maheṣvāsaḥ pramukhe tat samākṣipat<BR>
07,165.055a	te tu dṛṣṭvā śiro rājan bhāradvājasya tāvakāḥ<BR>
07,165.055b*1338_01	rathān nipatitaṃ droṇam ācāryaṃ brāhmaṇaṃ gurum<BR>
07,165.055c	palāyanakṛtotsāhā dudruvuḥ sarvatodiśam<BR>
07,165.056a	droṇas tu divam āsthāya nakṣatrapatham āviśat<BR>
07,165.056c	aham eva tadādrākṣaṃ droṇasya nidhanaṃ nṛpa<BR>
07,165.057a	ṛṣeḥ prasādāt kṛṣṇasya satyavatyāḥ sutasya ca<BR>
07,165.057a*1339_01	**** **** catvāras te ca mānuṣāḥ<BR>
07,165.057a*1339_02	agner iva śikhāṃ dīptām ulkāṃ prajvalitām iva<BR>
07,165.057a*1339_03	apaśyāma divaṃ stabdhvā mahimānaṃ mahātmanaḥ<BR>
07,165.057c	vidhūmām iva saṃyāntīm ulkāṃ prajvalitām iva<BR>
07,165.057e	apaśyāma divaṃ stabdhvā gacchantaṃ taṃ mahādyutim<BR>
07,165.058a	hate droṇe nirutsāhān kurūn pāṇḍavasṛñjayāḥ<BR>
07,165.058c	abhyadravan mahāvegās tataḥ sainyaṃ vyadīryata<BR>
07,165.059a	nihatā hayabhūyiṣṭhāḥ saṃgrāme niśitaiḥ śaraiḥ<BR>
07,165.059c	tāvakā nihate droṇe gatāsava ivābhavan<BR>
07,165.060a	parājayam athāvāpya paratra ca mahad bhayam<BR>
07,165.060c	ubhayenaiva te hīnā nāvindan dhṛtim ātmanaḥ<BR>
07,165.061a	anvicchantaḥ śarīraṃ tu bhāradvājasya pārthivāḥ<BR>
07,165.061c	nādhyagacchaṃs tadā rājan kabandhāyutasaṃkule<BR>
07,165.061d*1340_01	patite tv eva saṃrabdhe senāyāṃ tatra bhārata<BR>
07,165.061d*1340_02	udatiṣṭhann uruṇḍānāṃ sahasrāṇy ekaviṃśatiḥ<BR>
07,165.061d*1341_01	ācchinnāḥ paṭṭasaiḥ khaḍgaiḥ prāsaiś ca bharatarṣabha<BR>
07,165.061d*1341_02	hāhākāreṇa mahatā śastrasaṃtāpatāpitān<BR>
07,165.061d*1341_03	hatān paryavahad yaudhān sajīvān api cāpare<BR>
07,165.061d*1341_04	pradhānahatabhūyiṣṭhāḥ kṛtacintāḥ palāyane<BR>
07,165.061d*1341_05	te ca yaudhā mahārāja nirutsāhās tadābhavan<BR>
07,165.061d*1341_06	rathino 'śvagajasthāś ca pādātāś ca viśāṃ pate<BR>
07,165.061d*1341_07	nihatā hatabhūyiṣṭhā mṛtā iva hataprabhāḥ<BR>
07,165.061d*1341_08	tāvakānāṃ rathaśreṣṭhā udhvastā iva bhasmanā<BR>
07,165.061d*1341_09	adharmapūrvakaṃ yuddham upaskṛtya parājitāḥ<BR>
07,165.062a	pāṇḍavās tu jayaṃ labdhvā paratra ca mahad yaśaḥ<BR>
07,165.062c	bāṇaśabdaravāṃś cakruḥ siṃhanādāṃś ca puṣkalān<BR>
07,165.063a	bhīmasenas tato rājan dhṛṣṭadyumnaś ca pārṣataḥ<BR>
07,165.063c	varūthinyām anṛtyetāṃ pariṣvajya parasparam<BR>
07,165.064a	abravīc ca tadā bhīmaḥ pārṣataṃ śatrutāpanam<BR>
07,165.064c	bhūyo 'haṃ tvāṃ vijayinaṃ pariṣvakṣyāmi pārṣata<BR>
07,165.064e	sūtaputre hate pāpe dhārtarāṣṭre ca saṃyuge<BR>
07,165.065a	etāvad uktvā bhīmas tu harṣeṇa mahatā yutaḥ<BR>
07,165.065c	bāhuśabdena pṛthivīṃ kampayām āsa pāṇḍavaḥ<BR>
07,165.066a	tasya śabdena vitrastāḥ prādravaṃs tāvakā yudhi<BR>
07,165.066b*1342_01	pāṇḍavās tu mudā yuktāḥ siṃhanādaṃ pracakrire<BR>
07,165.066b*1342_02	prādravaṃs te sutān dṛṣṭvā sumukhaṃ caiva pārṣatam<BR>
07,165.066c	kṣatradharmaṃ samutsṛjya palāyanaparāyaṇāḥ<BR>
07,165.067a	pāṇḍavās tu jayaṃ labdhvā hṛṣṭā hy āsan viśāṃ pate<BR>
07,165.067c	arikṣayaṃ ca saṃgrāme tena te sukham āpnuvan<BR>
07,165.068a	tato droṇe hate rājan kuravaḥ śastrapīḍitāḥ<BR>
07,165.068c	hatapravīrā vidhvastā bhṛśaṃ śokaparāyaṇāḥ<BR>
07,165.068d*1343_01	udīrṇāṃś ca parān dṛṣṭvā hṛṣyamāṇān punaḥ punaḥ<BR>
07,165.068d*1343_02	aśrupūrṇekṣaṇās trastā dīnā hy āsan viśāṃ pate<BR>
07,165.069a	vicetaso hatotsāhāḥ kaśmalābhihataujasaḥ<BR>
07,165.069c	ārtasvareṇa mahatā putraṃ te paryavārayan<BR>
07,165.070a	rajasvalā vepamānā vīkṣamāṇā diśo daśa<BR>
07,165.070c	aśrukaṇṭhā yathā daityā hiraṇyākṣe purā hate<BR>
07,165.071a	sa taiḥ parivṛto rājā trastaiḥ kṣudramṛgair iva<BR>
07,165.071c	aśaknuvann avasthātum apāyāt tanayas tava<BR>
07,165.072a	kṣutpipāsāpariśrāntās te yodhās tava bhārata<BR>
07,165.072c	ādityena ca saṃtaptā bhṛśaṃ vimanaso 'bhavan<BR>
07,165.073a	bhāskarasyeva patanaṃ samudrasyeva śoṣaṇam<BR>
07,165.073c	viparyāsaṃ yathā meror vāsavasyeva nirjayam<BR>
07,165.074a	amarṣaṇīyaṃ tad dṛṣṭvā bhāradvājasya pātanam<BR>
07,165.074c	trastarūpatarā rājan kauravāḥ prādravan bhayāt<BR>
07,165.075a	gāndhārarājaḥ śakunis trastas trastataraiḥ saha<BR>
07,165.075c	hataṃ rukmarathaṃ dṛṣṭvā prādravat sahito rathaiḥ<BR>
07,165.076a	varūthinīṃ vegavatīṃ vidrutāṃ sapatākinīm<BR>
07,165.076c	parigṛhya mahāsenāṃ sūtaputro 'payād bhayāt<BR>
07,165.077a	rathanāgāśvakalilāṃ puraskṛtya tu vāhinīm<BR>
07,165.077c	madrāṇām īśvaraḥ śalyo vīkṣamāṇo 'payād bhayāt<BR>
07,165.078a	hatapravīrair bhūyiṣṭhaṃ dvipair bahupadātibhiḥ<BR>
07,165.078c	vṛtaḥ śāradvato 'gacchat kaṣṭaṃ kaṣṭam iti bruvan<BR>
07,165.079a	bhojānīkena śiṣṭena kaliṅgāraṭṭabāhlikaiḥ<BR>
07,165.079c	kṛtavarmā vṛto rājan prāyāt sujavanair hayaiḥ<BR>
07,165.080a	padātigaṇasaṃyuktas trasto rājan bhayārditaḥ<BR>
07,165.080c	ulūkaḥ prādravat tatra dṛṣṭvā droṇaṃ nipātitam<BR>
07,165.081a	darśanīyo yuvā caiva śaurye ca kṛtalakṣaṇaḥ<BR>
07,165.081c	duḥśāsano bhṛśodvignaḥ prādravad gajasaṃvṛtaḥ<BR>
07,165.081d*1344_01	rathānām ayutaṃ gṛhya trisāhasrāṃś ca dantinaḥ<BR>
07,165.081d*1344_02	vṛṣaseno 'payāt tūrṇaṃ dṛṣṭvā droṇaṃ nipātitam<BR>
07,165.082a	gajāśvarathasaṃyukto vṛtaś caiva padātibhiḥ<BR>
07,165.082c	duryodhano mahārāja prāyāt tatra mahārathaḥ<BR>
07,165.082d*1345_01	saṃśaptakabalaṃ gṛhya hataśeṣaṃ kirīṭinā<BR>
07,165.082d*1345_02	suśarmā prādravad rājan dṛṣṭvā droṇaṃ nipātitam<BR>
07,165.083a	gajān rathān samāruhya parasyāpi hayāñ janāḥ<BR>
07,165.083b*1346_01	prādravan sarvataḥ saṃkhye dṛṣṭvā rukmarathaṃ hatam<BR>
07,165.083b*1346_02	tvarayantaḥ pitṝn anye bhrātṝn anye ca mātulān<BR>
07,165.083b*1346_03	putrān anye vayasyāṃś ca prādravan kuravas tathā<BR>
07,165.083b*1346_04	codayantaś ca sainyāni svasrīyāṃś ca tathāpare<BR>
07,165.083b*1346_05	sambandhinas tathānye ca prādravanta diśo daśa<BR>
07,165.083b*1347_01	tato duryodhano rājā aśvatthāmānam abravīt<BR>
07,165.083c	prakīrṇakeśā vidhvastā na dvāv ekatra dhāvataḥ<BR>
07,165.084a	nedam astīti puruṣā hatotsāhā hataujasaḥ<BR>
07,165.084c	utsṛjya kavacān anye prādravaṃs tāvakā vibho<BR>
07,165.085a	anyonyaṃ te samākrośan sainikā bharatarṣabha<BR>
07,165.085c	tiṣṭha tiṣṭheti na ca te svayaṃ tatrāvatasthire<BR>
07,165.086a	dhuryān pramucya tu rathād dhatasūtān svalaṃkṛtān<BR>
07,165.086c	adhiruhya hayān yodhāḥ kṣipraṃ padbhir acodayan<BR>
07,165.087a	dravamāṇe tathā sainye trastarūpe hataujasi<BR>
07,165.087b*1348_01	tasmin hāhākṛte sainye vartamāne bhayāvahe<BR>
07,165.087c	pratisrota iva grāho droṇaputraḥ parān iyāt<BR>
07,165.087d*1349_01	tasyāsīt sumahad yuddhaṃ śikhaṇḍipramukhair gaṇaiḥ<BR>
07,165.087d*1349_02	prabhadrakaiś ca pāñcālaiś cedibhiś ca sakekayaiḥ<BR>
07,165.088a	hatvā bahuvidhāṃ senāṃ pāṇḍūnāṃ yuddhadurmadaḥ<BR>
07,165.088c	kathaṃ cit saṃkaṭān mukto mattadviradavikramaḥ<BR>
07,165.089a	dravamāṇaṃ balaṃ dṛṣṭvā palāyanakṛtakṣaṇam<BR>
07,165.089c	duryodhanaṃ samāsādya droṇaputro 'bravīd idam<BR>
07,165.090a	kim iyaṃ dravate senā trastarūpeva bhārata<BR>
07,165.090c	dravamāṇāṃ ca rājendra nāvasthāpayase raṇe<BR>
07,165.091a	tvaṃ cāpi na yathāpūrvaṃ prakṛtistho narādhipa<BR>
07,165.091c	karṇaprabhṛtayaś ceme nāvatiṣṭhanti pārthivāḥ<BR>
07,165.092a	anyeṣv api ca yuddheṣu naiva senādravat tadā<BR>
07,165.092c	kaccit kṣemaṃ mahābāho tava sainyasya bhārata<BR>
07,165.093a	kasminn idaṃ hate rājan rathasiṃhe balaṃ tava<BR>
07,165.093c	etām avasthāṃ saṃprāptaṃ tan mamācakṣva kaurava<BR>
07,165.094a	tat tu duryodhanaḥ śrutvā droṇaputrasya bhāṣitam<BR>
07,165.094c	ghoram apriyam ākhyātuṃ nāśakat pārthivarṣabhaḥ<BR>
07,165.095a	bhinnā naur iva te putro nimagnaḥ śokasāgare<BR>
07,165.095b*1350_01	aplave plavam anvicchan yathāgādhe naro 'mbhasi<BR>
07,165.095c	bāṣpeṇa pihito dṛṣṭvā droṇaputraṃ rathe sthitam<BR>
07,165.096a	tataḥ śāradvataṃ rājā savrīḍam idam abravīt<BR>
07,165.096c	śaṃseha sarvaṃ bhadraṃ te yathā sainyam idaṃ drutam<BR>
07,165.097a	atha śāradvato rājann ārtiṃ gacchan punaḥ punaḥ<BR>
07,165.097c	śaśaṃsa droṇaputrāya yathā droṇo nipātitaḥ<BR>
07,165.098	kṛpa uvāca<BR>
07,165.098a	vayaṃ droṇaṃ puraskṛtya pṛthivyāṃ pravaraṃ ratham<BR>
07,165.098c	prāvartayāma saṃgrāmaṃ pāñcālair eva kevalaiḥ<BR>
07,165.099a	tataḥ pravṛtte saṃgrāme vimiśrāḥ kurusomakāḥ<BR>
07,165.099c	anyonyam abhigarjantaḥ śastrair dehān apātayan<BR>
07,165.099d*1351_01	vartamāne tathā yuddhe kṣīyamāṇeṣu saṃyuge<BR>
07,165.099d*1351_02	dhārtarāṣṭreṣu saṃkruddhaḥ pitā te 'stram udairayat<BR>
07,165.100a	tato droṇo brāhmam astraṃ vikurvāṇo nararṣabhaḥ<BR>
07,165.100c	ahanac chātravān bhallaiḥ śataśo 'tha sahasraśaḥ<BR>
07,165.100d*1352_01	pitā tava susaṃkruddho ripūn abhimukhe sthitaḥ<BR>
07,165.100d*1352_02	nihanti prabalas tatra vāyur vṛkṣān ivaujasā<BR>
07,165.101a	pāṇḍavāḥ kekayā matsyāḥ pāñcālāś ca viśeṣataḥ<BR>
07,165.101c	saṃkhye droṇarathaṃ prāpya vyanaśan kālacoditāḥ<BR>
07,165.102a	sahasraṃ rathasiṃhānāṃ dvisāhasraṃ ca dantinām<BR>
07,165.102c	droṇo brahmāstranirdagdhaṃ preṣayām āsa mṛtyave<BR>
07,165.103a	ākarṇapalitaḥ śyāmo vayasāśītipañcakaḥ<BR>
07,165.103c	raṇe paryacarad droṇo vṛddhaḥ ṣoḍaśavarṣavat<BR>
07,165.104a	kliśyamāneṣu sainyeṣu vadhyamāneṣu rājasu<BR>
07,165.104c	amarṣavaśam āpannāḥ pāñcālā vimukhābhavan<BR>
07,165.105a	teṣu kiṃ cit prabhagneṣu vimukheṣu sapatnajit<BR>
07,165.105c	divyam astraṃ vikurvāṇo babhūvārka ivoditaḥ<BR>
07,165.106a	sa madhyaṃ prāpya pāṇḍūnāṃ śararaśmiḥ pratāpavān<BR>
07,165.106c	madhyaṃgata ivādityo duṣprekṣyas te pitābhavat<BR>
07,165.107a	te dahyamānā droṇena sūryeṇeva virājatā<BR>
07,165.107c	dagdhavīryā nirutsāhā babhūvur gatacetasaḥ<BR>
07,165.108a	tān dṛṣṭvā pīḍitān bāṇair droṇena madhusūdanaḥ<BR>
07,165.108c	jayaiṣī pāṇḍuputrāṇām idaṃ vacanam abravīt<BR>
07,165.109a	naiṣa jātu paraiḥ śakyo jetuṃ śastrabhṛtāṃ varaḥ<BR>
07,165.109c	api vṛtrahaṇā saṃkhye rathayūthapayūthapaḥ<BR>
07,165.110a	te yūyaṃ dharmam utsṛjya jayaṃ rakṣata pāṇḍavāḥ<BR>
07,165.110b*1353_01	jaye hi yatamānānāṃ śrīr dharmaś ca pravartate<BR>
07,165.110c	yathā vaḥ saṃyuge sarvān na hanyād rukmavāhanaḥ<BR>
07,165.111a	aśvatthāmni hate naiṣa yudhyed iti matir mama<BR>
07,165.111c	hataṃ taṃ saṃyuge kaś cid ākhyātv asmai mṛṣā naraḥ<BR>
07,165.112a	etan nārocayad vākyaṃ kuntīputro dhanaṃjayaḥ<BR>
07,165.112c	arocayaṃs tu sarve 'nye kṛcchreṇa tu yudhiṣṭhiraḥ<BR>
07,165.113a	bhīmasenas tu savrīḍam abravīt pitaraṃ tava<BR>
07,165.113c	aśvatthāmā hata iti tac cābudhyata te pitā<BR>
07,165.114a	sa śaṅkamānas tan mithyā dharmarājam apṛcchata<BR>
07,165.114c	hataṃ vāpy ahataṃ vājau tvāṃ pitā putravatsalaḥ<BR>
07,165.115a	tadatathyabhaye magno jaye sakto yudhiṣṭhiraḥ<BR>
07,165.115c	aśvatthāmānam āhedaṃ hataḥ kuñjara ity uta<BR>
07,165.115e	bhīmena girivarṣmāṇaṃ mālavasyendravarmaṇaḥ<BR>
07,165.116a	upasṛtya tadā droṇam uccair idam abhāṣata<BR>
07,165.116c	yasyārthe śastram ādhatse yam avekṣya ca jīvasi<BR>
07,165.116e	putras te dayito nityaṃ śo 'śvatthāmā nipātitaḥ<BR>
07,165.116f*1354_01	śete vinihato bhūmau vane siṃhaśiśur yathā<BR>
07,165.116f*1354_02	jānann apy anṛtasyātha doṣān sa dvijasattamam<BR>
07,165.116f*1354_03	avyaktam abravīd rājā hataḥ kuñjara ity uta<BR>
07,165.117a	tac chrutvā vimanās tatra ācāryo mahad apriyam<BR>
07,165.117b*1355_01	sa tvāṃ nihatam ākrandan kṛtvā tvannāmapīḍitaḥ<BR>
07,165.117c	niyamya divyāny astrāṇi nāyudhyata yathā purā<BR>
07,165.118a	taṃ dṛṣṭvā paramodvignaṃ śokopahatacetasam<BR>
07,165.118c	pāñcālarājasya sutaḥ krūrakarmā samādravat<BR>
07,165.119a	taṃ dṛṣṭvā vihitaṃ mṛtyuṃ lokatattvavicakṣaṇaḥ<BR>
07,165.119c	divyāny astrāṇy athotsṛjya raṇe prāya upāviśat<BR>
07,165.120a	tato 'sya keśān savyena gṛhītvā pāṇinā tadā<BR>
07,165.120c	pārṣataḥ krośamānānāṃ vīrāṇām acchinac chiraḥ<BR>
07,165.121a	na hantavyo na hantavya iti te sarvato 'bruvan<BR>
07,165.121c	tathaiva cārjuno vāhād avaruhyainam ādravat<BR>
07,165.122a	udyamya bāhū tvarito bruvāṇaś ca punaḥ punaḥ<BR>
07,165.122c	jīvantam ānayācāryaṃ mā vadhīr iti dharmavit<BR>
07,165.123a	tathāpi vāryamāṇena kauravair arjunena ca<BR>
07,165.123c	hata eva nṛśaṃsena pitā tava nararṣabha<BR>
07,165.124a	sainikāś ca tataḥ sarve prādravanta bhayārditāḥ<BR>
07,165.124c	vayaṃ cāpi nirutsāhā hate pitari te 'nagha<BR>
07,165.125	saṃjaya uvāca<BR>
07,165.125a	tac chrutvā droṇaputras tu nidhanaṃ pitur āhave<BR>
07,165.125c	krodham āhārayat tīvraṃ padāhata ivoragaḥ<BR>
07,165.125d*1356_01	tataḥ kruddho raṇe drauṇir bhṛśaṃ jajvāla māriṣa<BR>
07,165.125d*1356_02	yathendhanaṃ mahat prāpya prājvalad dhavyavāhanaḥ<BR>
07,165.125d*1356_03	talaṃ talena niṣpiṣya dantair dantān upaspṛśan<BR>
07,165.125d*1356_04	niḥśvasann urago yadval lohitākṣo 'bhavat tadā<BR>
07,166.001	dhṛtarāṣṭra uvāca<BR>
07,166.001a	adharmeṇa hataṃ śrutvā dhṛṣṭadyumnena saṃjaya<BR>
07,166.001c	brāhmaṇaṃ pitaraṃ vṛddham aśvatthāmā kim abravīt<BR>
07,166.001d*1357_01	śūraś ca kṛtavidyaś ca tejasā jvalanopamaḥ<BR>
07,166.001d*1357_02	yad abravīt tadā sūta tan mamācakṣva saṃjaya<BR>
07,166.001d*1357_03	yo veda divyāny astrāṇi sarvaśastrabhṛtāṃ varaḥ<BR>
07,166.002a	mānuṣaṃ vāruṇāgneyaṃ brāhmam astraṃ ca vīryavān<BR>
07,166.002c	aindraṃ nārāyaṇaṃ caiva yasmin nityaṃ pratiṣṭhitam<BR>
07,166.003a	tam adharmeṇa dharmiṣṭhaṃ dhṛṣṭadyumnena saṃjaya<BR>
07,166.003c	śrutvā nihatam ācāryam aśvatthāmā kim abravīt<BR>
07,166.004a	yena rāmād avāpyeha dhanurvedaṃ mahātmanā<BR>
07,166.004c	proktāny astrāṇi divyāni putrāya gurukāṅkṣiṇe<BR>
07,166.005a	ekam eva hi loke 'sminn ātmano guṇavattaram<BR>
07,166.005c	icchanti putraṃ puruṣā loke nānyaṃ kathaṃ cana<BR>
07,166.006a	ācāryāṇāṃ bhavanty eva rahasyāni mahātmanām<BR>
07,166.006c	tāni putrāya vā dadyuḥ śiṣyāyānugatāya vā<BR>
07,166.007a	sa śilpaṃ prāpya tat sarvaṃ saviśeṣaṃ ca saṃjaya<BR>
07,166.007c	śūraḥ śāradvatīputraḥ saṃkhye droṇād anantaraḥ<BR>
07,166.008a	rāmasyānumataḥ śāstre puraṃdarasamo yudhi<BR>
07,166.008c	kārtavīryasamo vīrye bṛhaspatisamo matau<BR>
07,166.009a	mahīdharasamo dhṛtyā tejasāgnisamo yuvā<BR>
07,166.009c	samudra iva gāmbhīrye krodhe sarpaviṣopamaḥ<BR>
07,166.010a	sa rathī prathamo loke dṛḍhadhanvā jitaklamaḥ<BR>
07,166.010c	śīghro 'nila ivākrande caran kruddha ivāntakaḥ<BR>
07,166.011a	asyatā yena saṃgrāme dharaṇyabhinipīḍitā<BR>
07,166.011b*1358_01	meghastanitanirghoṣā kampate bhayaviklavā<BR>
07,166.011c	yo na vyathati saṃgrāme vīraḥ satyaparākramaḥ<BR>
07,166.012a	vedasnāto vratasnāto dhanurvede ca pāragaḥ<BR>
07,166.012c	mahodadhir ivākṣobhyo rāmo dāśarathir yathā<BR>
07,166.013a	tam adharmeṇa dharmiṣṭhaṃ dhṛṣṭadyumnena saṃyuge<BR>
07,166.013c	śrutvā nihatam ācāryam aśvatthāmā kim abravīt<BR>
07,166.014a	dhṛṣṭadyumnasya yo mṛtyuḥ sṛṣṭas tena mahātmanā<BR>
07,166.014c	yathā droṇasya pāñcālyo yajñasenasuto 'bhavat<BR>
07,166.015a	taṃ nṛśaṃsena pāpena krūreṇātyalpadarśinā<BR>
07,166.015c	śrutvā nihatam ācāryam aśvatthāmā kim abravīt<BR>
07,166.016	saṃjaya uvāca<BR>
07,166.016a	chadmanā nihataṃ śrutvā pitaraṃ pāpakarmaṇā<BR>
07,166.016c	bāṣpeṇāpūryata drauṇī roṣeṇa ca nararṣabha<BR>
07,166.017a	tasya kruddhasya rājendra vapur divyam adṛśyata<BR>
07,166.017c	antakasyeva bhūtāni jihīrṣoḥ kālaparyaye<BR>
07,166.018a	aśrupūrṇe tato netre apamṛjya punaḥ punaḥ<BR>
07,166.018c	uvāca kopān niḥśvasya duryodhanam idaṃ vacaḥ<BR>
07,166.019a	pitā mama yathā kṣudrair nyastaśastro nipātitaḥ<BR>
07,166.019c	dharmadhvajavatā pāpaṃ kṛtaṃ tad viditaṃ mama<BR>
07,166.019e	anāryaṃ sunṛśaṃsasya dharmaputrasya me śrutam<BR>
07,166.019f*1359_01	asatyavākyaṃ yat tena lobhād uktaṃ durātmanā<BR>
07,166.019f*1359_02	rājyahetor nṛśaṃsena tac cāpi viditaṃ mayā<BR>
07,166.020a	yuddheṣv api pravṛttānāṃ dhruvau jayaparājayau<BR>
07,166.020c	dvayam etad bhaved rājan vadhas tatra praśasyate<BR>
07,166.021a	nyāyavṛtto vadho yas tu saṃgrāme yudhyato bhavet<BR>
07,166.021c	na sa duḥkhāya bhavati tathā dṛṣṭo hi sa dvijaḥ<BR>
07,166.022a	gataḥ sa vīralokāya pitā mama na saṃśayaḥ<BR>
07,166.022c	na śocyaḥ puruṣavyāghras tathā sa nidhanaṃ gataḥ<BR>
07,166.023a	yat tu dharmapravṛttaḥ san keśagrahaṇam āptavān<BR>
07,166.023c	paśyatāṃ sarvasainyānāṃ tan me marmāṇi kṛntati<BR>
07,166.023d*1360_01	mayi jīvati yat tātaḥ keśagraham avāptavān<BR>
07,166.023d*1360_02	katham anye kariṣyanti putrebhyaḥ putriṇaḥ spṛhām<BR>
07,166.024a	kāmāt krodhād avajñānād darpād bālyena vā punaḥ<BR>
07,166.024c	vaidharmikāni kurvanti tathā paribhavena ca<BR>
07,166.025a	tad idaṃ pārṣateneha mahad ādharmikaṃ kṛtam<BR>
07,166.025c	avajñāya ca māṃ nūnaṃ nṛśaṃsena durātmanā<BR>
07,166.026a	tasyānubandhaṃ sa draṣṭā dhṛṣṭadyumnaḥ sudāruṇam<BR>
07,166.026c	anāryaṃ paramaṃ kṛtvā mithyāvādī ca pāṇḍavaḥ<BR>
07,166.027a	yo hy asau chadmanācāryaṃ śastraṃ saṃnyāsayat tadā<BR>
07,166.027c	tasyādya dharmarājasya bhūmiḥ pāsyati śoṇitam<BR>
07,166.027d*1361_01	śape satyena kauravya iṣṭāpūrtena cānagha<BR>
07,166.027d*1361_02	ahatvā sarvapāñcālāñ jīveyaṃ na kathaṃ cana<BR>
07,166.028a	sarvopāyair yatiṣyāmi pāñcālānām ahaṃ vadhe<BR>
07,166.028c	dhṛṣṭadyumnaṃ ca samare hantāhaṃ pāpakāriṇam<BR>
07,166.029a	karmaṇā yena teneha mṛdunā dāruṇena vā<BR>
07,166.029c	pāñcālānāṃ vadhaṃ kṛtvā śāntiṃ labdhāsmi kaurava<BR>
07,166.030a	yadarthaṃ puruṣavyāghra putram icchanti mānavāḥ<BR>
07,166.030c	pretya ceha ca saṃprāptaṃ trāṇāya mahato bhayāt<BR>
07,166.031a	pitrā tu mama sāvasthā prāptā nirbandhunā yathā<BR>
07,166.031c	mayi śailapratīkāśe putre śiṣye ca jīvati<BR>
07,166.032a	dhiṅ mamāstrāṇi divyāni dhig bāhū dhik parākramam<BR>
07,166.032c	yan māṃ droṇaḥ sutaṃ prāpya keśagrahaṇam āptavān<BR>
07,166.033a	sa tathāhaṃ kariṣyāmi yathā bharatasattama<BR>
07,166.033c	paralokagatasyāpi gamiṣyāmy anṛṇaḥ pituḥ<BR>
07,166.034a	āryeṇa tu na vaktavyā kadā cit stutir ātmanaḥ<BR>
07,166.034c	pitur vadham amṛṣyaṃs tu vakṣyāmy adyeha pauruṣam<BR>
07,166.035a	adya paśyantu me vīryaṃ pāṇḍavāḥ sajanārdanāḥ<BR>
07,166.035c	mṛdnataḥ sarvasainyāni yugāntam iva kurvataḥ<BR>
07,166.036a	na hi devā na gandharvā nāsurā na ca rākṣasāḥ<BR>
07,166.036c	adya śaktā raṇe jetuṃ rathasthaṃ māṃ nararṣabha<BR>
07,166.037a	mad anyo nāsti loke 'sminn arjunād vāstravittamaḥ<BR>
07,166.037c	ahaṃ hi jvalatāṃ madhye mayūkhānām ivāṃśumān<BR>
07,166.037e	prayoktā devasṛṣṭānām astrāṇāṃ pṛtanāgataḥ<BR>
07,166.038a	kṛśāśvatanayā hy adya matprayuktā mahāmṛdhe<BR>
07,166.038c	darśayanto ''tmano vīryaṃ pramathiṣyanti pāṇḍavān<BR>
07,166.039a	adya sarvā diśo rājan dhārābhir iva saṃkulāḥ<BR>
07,166.039c	āvṛtāḥ patribhis tīkṣṇair draṣṭāro māmakair iha<BR>
07,166.039d*1362_01	bhaviṣyanti mahārāja maccharair vidiśas tathā<BR>
07,166.040a	kiran hi śarajālāni sarvato bhairavasvaram<BR>
07,166.040c	śatrūn nipātayiṣyāmi mahāvāta iva drumān<BR>
07,166.041a	na ca jānāti bībhatsus tad astraṃ na janārdanaḥ<BR>
07,166.041c	na bhīmaseno na yamau na ca rājā yudhiṣṭhiraḥ<BR>
07,166.042a	na pārṣato durātmāsau na śikhaṇḍī na sātyakiḥ<BR>
07,166.042c	yad idaṃ mayi kauravya sakalyaṃ sanivartanam<BR>
07,166.043a	nārāyaṇāya me pitrā praṇamya vidhipūrvakam<BR>
07,166.043c	upahāraḥ purā datto brahmarūpa upasthite<BR>
07,166.044a	taṃ svayaṃ pratigṛhyātha bhagavān sa varaṃ dadau<BR>
07,166.044c	vavre pitā me paramam astraṃ nārāyaṇaṃ tataḥ<BR>
07,166.045a	athainam abravīd rājan bhagavān devasattamaḥ<BR>
07,166.045c	bhavitā tvatsamo nānyaḥ kaś cid yudhi naraḥ kva cit<BR>
07,166.045d*1363_01	gṛhāṇāstram idaṃ vipra nārāyaṇam anuttamam<BR>
07,166.046a	na tv idaṃ sahasā brahman prayoktavyaṃ kathaṃ cana<BR>
07,166.046c	na hy etad astram anyatra vadhāc chatror nivartate<BR>
07,166.047a	na caitac chakyate jñātuṃ ko na vadhyed iti prabho<BR>
07,166.047c	avadhyam api hanyād dhi tasmān naitat prayojayet<BR>
07,166.048a	vadhaḥ saṃkhye dravaś caiva śastrāṇāṃ ca visarjanam<BR>
07,166.048c	prayācanaṃ ca śatrūṇāṃ gamanaṃ śaraṇasya ca<BR>
07,166.049a	ete praśamane yogā mahāstrasya paraṃtapa<BR>
07,166.049c	sarvathā pīḍito hi syād avadhyān pīḍayan raṇe<BR>
07,166.050a	taj jagrāha pitā mahyam abravīc caiva sa prabhuḥ<BR>
07,166.050c	tvaṃ varṣiṣyasi divyāni śastravarṣāṇy anekaśaḥ<BR>
07,166.050e	anenāstreṇa saṃgrāme tejasā ca jvaliṣyasi<BR>
07,166.051a	evam uktvā sa bhagavān divam ācakrame prabhuḥ<BR>
07,166.051c	etan nārāyaṇād astraṃ tat prāptaṃ mama bandhunā<BR>
07,166.051d*1364_01	tatprasādān mayā prāptaṃ mahāstram idam uttamam<BR>
07,166.052a	tenāhaṃ pāṇḍavāṃś caiva pāñcālān matsyakekayān<BR>
07,166.052c	vidrāvayiṣyāmi raṇe śacīpatir ivāsurān<BR>
07,166.053a	yathā yathāham iccheyaṃ tathā bhūtvā śarā mama<BR>
07,166.053c	nipateyuḥ sapatneṣu vikramatsv api bhārata<BR>
07,166.053d*1365_01	iccheyaṃ yadi dūrasthān nihaniṣyanti me śarāḥ<BR>
07,166.054a	yatheṣṭam aśmavarṣeṇa pravarṣiṣye raṇe sthitaḥ<BR>
07,166.054c	ayomukhaiś ca vihagair drāvayiṣye mahārathān<BR>
07,166.054e	paraśvadhāṃś ca vividhān prasakṣye 'ham asaṃśayam<BR>
07,166.055a	so 'haṃ nārāyaṇāstreṇa mahatā śatrutāpana<BR>
07,166.055c	śatrūn vidhvaṃsayiṣyāmi kadarthīkṛtya pāṇḍavān<BR>
07,166.056a	mitrabrahmagurudveṣī jālmakaḥ suvigarhitaḥ<BR>
07,166.056c	pāñcālāpasadaś cādya na me jīvan vimokṣyate<BR>
07,166.056d*1366_01	evam uktvā tato drauṇiḥ śaṅkhaṃ dadhmau sa māriṣa<BR>
07,166.056d*1366_02	pūrayan pṛthivīṃ sarvāṃ saśailavanakānanām<BR>
07,166.056d*1366_03	tasya śaṅkhasvanaṃ śrutvā tava sainyāni māriṣa<BR>
07,166.056d*1366_04	nyavartanta raṇāyaiva bhayaṃ tyaktvā mahārathāḥ<BR>
07,166.057a	tac chrutvā droṇaputrasya paryavartata vāhinī<BR>
07,166.057c	tataḥ sarve mahāśaṅkhān dadhmuḥ puruṣasattamāḥ<BR>
07,166.058a	bherīś cābhyahanan hṛṣṭā ḍiṇḍimāṃś ca sahasraśaḥ<BR>
07,166.058c	tathā nanāda vasudhā khuranemiprapīḍitā<BR>
07,166.058e	sa śabdas tumulaḥ khaṃ dyāṃ pṛthivīṃ ca vyanādayat<BR>
07,166.059a	taṃ śabdaṃ pāṇḍavāḥ śrutvā parjanyaninadopamam<BR>
07,166.059c	sametya rathināṃ śreṣṭhāḥ sahitāḥ saṃnyamantrayan<BR>
07,166.060a	tathoktvā droṇaputro 'pi tadopaspṛśya bhārata<BR>
07,166.060c	prāduścakāra tad divyam astraṃ nārāyaṇaṃ tadā<BR>
07,167.001	saṃjaya uvāca<BR>
07,167.001a	prādurbhūte tatas tasminn astre nārāyaṇe tadā<BR>
07,167.001c	prāvāt sapṛṣato vāyur anabhre stanayitnumān<BR>
07,167.002a	cacāla pṛthivī cāpi cukṣubhe ca mahodadhiḥ<BR>
07,167.002c	pratisrotaḥ pravṛttāś ca gantuṃ tatra samudragāḥ<BR>
07,167.003a	śikharāṇi vyadīryanta girīṇāṃ tatra bhārata<BR>
07,167.003c	apasavyaṃ mṛgāś caiva pāṇḍuputrān pracakrire<BR>
07,167.004a	tamasā cāvakīryanta sūryaś ca kaluṣo 'bhavat<BR>
07,167.004c	saṃpatanti ca bhūtāni kravyādāni prahṛṣṭavat<BR>
07,167.005a	devadānavagandharvās trastā āsan viśāṃ pate<BR>
07,167.005c	kathaṃ kathābhavat tīvrā dṛṣṭvā tad vyākulaṃ mahat<BR>
07,167.006a	vyathitāḥ sarvarājānas tadā hy āsan vicetasaḥ<BR>
07,167.006c	tad dṛṣṭvā ghorarūpaṃ tu drauṇer astraṃ bhayāvaham<BR>
07,167.006d*1367_01	petur ākāśagās tatra vimanaskā viśāṃ pate<BR>
07,167.006d*1367_02	rodasī ca viyac caiva sarvaṃ jvālāsamāvṛtam<BR>
07,167.007	dhṛtarāṣṭra uvāca<BR>
07,167.007a	nivartiteṣu sainyeṣu droṇaputreṇa saṃyuge<BR>
07,167.007c	bhṛśaṃ śokābhitaptena pitur vadham amṛṣyatā<BR>
07,167.008a	kurūn āpatato dṛṣṭvā dhṛṣṭadyumnasya rakṣaṇe<BR>
07,167.008c	ko mantraḥ pāṇḍaveṣv āsīt tan mamācakṣva saṃjaya<BR>
07,167.009	saṃjaya uvāca<BR>
07,167.009a	prāg eva vidrutān dṛṣṭvā dhārtarāṣṭrān yudhiṣṭhiraḥ<BR>
07,167.009c	punaś ca tumulaṃ śabdaṃ śrutvārjunam abhāṣata<BR>
07,167.010a	ācārye nihate droṇe dhṛṣṭadyumnena saṃyuge<BR>
07,167.010c	nihate vajrahastena yathā vṛtre mahāsure<BR>
07,167.011a	nāśaṃsanta jayaṃ yuddhe dīnātmāno dhanaṃjaya<BR>
07,167.011c	ātmatrāṇe matiṃ kṛtvā prādravan kuravo yathā<BR>
07,167.012a	ke cid bhrāntai rathais tūrṇaṃ nihatapārṣṇiyantṛbhiḥ<BR>
07,167.012c	vipatākadhvajacchatraiḥ pārthivāḥ śīrṇakūbaraiḥ<BR>
07,167.013a	bhagnanīḍair ākulāśvair āruhyānye vicetasaḥ<BR>
07,167.013c	bhītāḥ pādair hayān ke cit tvarayantaḥ svayaṃ rathaiḥ<BR>
07,167.013e	yugacakrākṣabhagnaiś ca drutāḥ ke cid bhayāturāḥ<BR>
07,167.013f*1368_01	rathān viśīrṇān utsṛjya padbhiḥ ke cic ca vidrutāḥ<BR>
07,167.013f*1369_01	hayapṛṣṭhagatāś cānye kṛṣyante 'rdhacyutāsanāḥ<BR>
07,167.014a	gajaskandheṣu saṃsyūtā nārācaiś calitāsanāḥ<BR>
07,167.014c	śarārtair vidrutair nāgair hṛtāḥ ke cid diśo daśa<BR>
07,167.015a	viśastrakavacāś cānye vāhanebhyaḥ kṣitiṃ gatāḥ<BR>
07,167.015c	saṃchinnā nemiṣu gatā mṛditāś ca hayadvipaiḥ<BR>
07,167.016a	krośantas tāta putreti palāyanto 'pare bhayāt<BR>
07,167.016c	nābhijānanti cānyonyaṃ kaśmalābhihataujasaḥ<BR>
07,167.017a	putrān pitṝn sakhīn bhrātṝn samāropya dṛḍhakṣatān<BR>
07,167.017c	jalena kledayanty anye vimucya kavacāny api<BR>
07,167.017d*1370_01	palāyanaparāś cānye yodhāḥ śatasahasraśaḥ<BR>
07,167.017d*1370_02	avasthitaṃ punar dṛṣṭvā tava putrasya tad balam<BR>
07,167.017d*1370_03	dharmaputro mahārāja dhanaṃjayam athābravīt<BR>
07,167.018a	avasthāṃ tādṛśīṃ prāpya hate droṇe drutaṃ balam<BR>
07,167.018b*1371_01	evam etad drutaṃ bhagnaṃ droṇe yudhi nipātite<BR>
07,167.018b*1371_02	avasthānam avindan vai vikṣataṃ śarapīḍitam<BR>
07,167.018c	punarāvartitaṃ kena yadi jānāsi śaṃsa me<BR>
07,167.019a	hayānāṃ heṣatāṃ śabdaḥ kuñjarāṇāṃ ca bṛṃhatām<BR>
07,167.019c	rathanemisvanaś cātra vimiśraḥ śrūyate mahān<BR>
07,167.020a	ete śabdā bhṛśaṃ tīvrāḥ pravṛttāḥ kurusāgare<BR>
07,167.020c	muhur muhur udīryantaḥ kampayanti hi māmakān<BR>
07,167.021a	ya eṣa tumulaḥ śabdaḥ śrūyate lomaharṣaṇaḥ<BR>
07,167.021c	sendrān apy eṣa lokāṃs trīn bhañjyād iti matir mama<BR>
07,167.022a	manye vajradharasyaiṣa ninādo bhairavasvanaḥ<BR>
07,167.022c	droṇe hate kauravārthaṃ vyaktam abhyeti vāsavaḥ<BR>
07,167.023a	prahṛṣṭalomakūpāḥ sma saṃvignarathakuñjarāḥ<BR>
07,167.023c	dhanaṃjaya guruṃ śrutvā tatra nādaṃ subhīṣaṇam<BR>
07,167.024a	ka eṣa kauravān dīrṇān avasthāpya mahārathaḥ<BR>
07,167.024c	nivartayati yuddhārthaṃ mṛdhe deveśvaro yathā<BR>
07,167.025	arjuna uvāca<BR>
07,167.025a	udyamyātmānam ugrāya karmaṇe dhairyam āsthitāḥ<BR>
07,167.025c	dhamanti kauravāḥ śaṅkhān yasya vīryam upāśritāḥ<BR>
07,167.026a	yatra te saṃśayo rājan nyastaśastre gurau hate<BR>
07,167.026c	dhārtarāṣṭrān avasthāpya ka eṣa nadatīti ha<BR>
07,167.027a	hrīmantaṃ taṃ mahābāhuṃ mattadviradagāminam<BR>
07,167.027b*1372_01	indraviṣṇusamaṃ vīrye kope 'ntakam iva sthitam<BR>
07,167.027b*1372_02	bṛhaspatisamaṃ buddhyā nītimantaṃ mahāratham<BR>
07,167.027c	vyākhyāsyāmy ugrakarmāṇaṃ kurūṇām abhayaṃkaram<BR>
07,167.028a	yasmiñ jāte dadau droṇo gavāṃ daśaśataṃ dhanam<BR>
07,167.028b*1373_01	sa eṣa nardati drauṇir gharmānte jalado yathā<BR>
07,167.028c	brāhmaṇebhyo mahārhebhyaḥ so 'śvatthāmaiṣa garjati<BR>
07,167.029a	jātamātreṇa vīreṇa yenoccaiḥśravasā iva<BR>
07,167.029c	heṣatā kampitā bhūmir lokāś ca sakalās trayaḥ<BR>
07,167.030a	tac chrutvāntarhitaṃ bhūtaṃ nāma cāsyākarot tadā<BR>
07,167.030c	aśvatthāmeti so 'dyaiṣa śūro nadati pāṇḍava<BR>
07,167.031a	yo 'dyānātha ivākramya pārṣatena hatas tathā<BR>
07,167.031c	karmaṇā sunṛśaṃsena tasya nātho vyavasthitaḥ<BR>
07,167.032a	guruṃ me yatra pāñcālyaḥ keśapakṣe parāmṛśat<BR>
07,167.032c	tan na jātu kṣamed drauṇir jānan pauruṣam ātmanaḥ<BR>
07,167.032d*1374_01	sa hi tenaiva naḥ sarvān kṣapayed iti me matiḥ<BR>
07,167.033a	upacīrṇo gurur mithyā bhavatā rājyakāraṇāt<BR>
07,167.033c	dharmajñena satā nāma so 'dharmaḥ sumahān kṛtaḥ<BR>
07,167.033d*1375_01	ciraṃ sthāsyati cākīrtis trailokye sacarācare<BR>
07,167.033d*1375_02	rāme vālivadhād yadvad evaṃ droṇe nipātite<BR>
07,167.034a	sarvadharmopapanno 'yaṃ mama śiṣyaś ca pāṇḍavaḥ<BR>
07,167.034c	nāyaṃ vakṣyati mithyeti pratyayaṃ kṛtavāṃs tvayi<BR>
07,167.035a	sa satyakañcukaṃ nāma praviṣṭena tato 'nṛtam<BR>
07,167.035c	ācārya ukto bhavatā hataḥ kuñjara ity uta<BR>
07,167.036a	tataḥ śastraṃ samutsṛjya nirmamo gatacetanaḥ<BR>
07,167.036c	āsīt sa vihvalo rājan yathā dṛṣṭas tvayā vibhuḥ<BR>
07,167.037a	sa tu śokena cāviṣṭo vimukhaḥ putravatsalaḥ<BR>
07,167.037c	śāśvataṃ dharmam utsṛjya guruḥ śiṣyeṇa ghātitaḥ<BR>
07,167.038a	nyastaśastram adharmeṇa ghātayitvā guruṃ bhavān<BR>
07,167.038c	rakṣatv idānīṃ sāmātyo yadi śaknoṣi pārṣatam<BR>
07,167.039a	grastam ācāryaputreṇa kruddhena hatabandhunā<BR>
07,167.039c	sarve vayaṃ paritrātuṃ na śakṣyāmo 'dya pārṣatam<BR>
07,167.040a	sauhārdaṃ sarvabhūteṣu yaḥ karoty atimātraśaḥ<BR>
07,167.040c	so 'dya keśagrahaṃ śrutvā pitur dhakṣyati no raṇe<BR>
07,167.041a	vikrośamāne hi mayi bhṛśam ācāryagṛddhini<BR>
07,167.041c	avakīrya svadharmaṃ hi śiṣyeṇa nihato guruḥ<BR>
07,167.042a	yadā gataṃ vayo bhūyaḥ śiṣṭam alpataraṃ ca naḥ<BR>
07,167.042c	tasyedānīṃ vikāro 'yam adharmo yatkṛto mahān<BR>
07,167.043a	piteva nityaṃ sauhārdāt piteva sa hi dharmataḥ<BR>
07,167.043c	so 'lpakālasya rājyasya kāraṇān nihato guruḥ<BR>
07,167.044a	dhṛtarāṣṭreṇa bhīṣmāya droṇāya ca viśāṃ pate<BR>
07,167.044c	visṛṣṭā pṛthivī sarvā saha putraiś ca tatparaiḥ<BR>
07,167.045a	sa prāpya tādṛśīṃ vṛttiṃ satkṛtaḥ satataṃ paraiḥ<BR>
07,167.045c	avṛṇīta sadā putrān mām evābhyadhikaṃ guruḥ<BR>
07,167.046a	akṣīyamāṇo nyastāstras tvadvākyenāhave hataḥ<BR>
07,167.046c	na tv enaṃ yudhyamānaṃ vai hanyād api śatakratuḥ<BR>
07,167.047a	tasyācāryasya vṛddhasya droho nityopakāriṇaḥ<BR>
07,167.047c	kṛto hy anāryair asmābhī rājyārthe laghubuddhibhiḥ<BR>
07,167.047d*1376_01	aho bata mahat pāpaṃ kṛtaṃ karma sudāruṇaṃ<BR>
07,167.047d*1376_02	yad rājyasukhalobhena droṇo 'yaṃ sādhu ghātitaḥ<BR>
07,167.048a	putrān bhrātṝn pitṝn dārāñ jīvitaṃ caiva vāsaviḥ<BR>
07,167.048c	tyajet sarvaṃ mama premṇā jānāty etad dhi me guruḥ<BR>
07,167.049a	sa mayā rājyakāmena hanyamāno 'py upekṣitaḥ<BR>
07,167.049c	tasmād avākśirā rājan prāpto 'smi narakaṃ vibho<BR>
07,167.050a	brāhmaṇaṃ vṛddham ācāryaṃ nyastaśastraṃ yathā munim<BR>
07,167.050c	ghātayitvādya rājyārthe mṛtaṃ śreyo na jīvitam<BR>
07,168.001	saṃjaya uvāca<BR>
07,168.001a	arjunasya vacaḥ śrutvā nocus tatra mahārathāḥ<BR>
07,168.001c	apriyaṃ vā priyaṃ vāpi mahārāja dhanaṃjayam<BR>
07,168.002a	tataḥ kruddho mahābāhur bhīmaseno 'bhyabhāṣata<BR>
07,168.002c	utsmayann iva kaunteyam arjunaṃ bharatarṣabha<BR>
07,168.003a	munir yathāraṇyagato bhāṣase dharmasaṃhitam<BR>
07,168.003c	nyastadaṇḍo yathā pārtha brāhmaṇaḥ saṃśitavrataḥ<BR>
07,168.004a	kṣatāt trātā kṣatāj jīvan kṣāntas triṣv api sādhuṣu<BR>
07,168.004c	kṣatriyaḥ kṣitim āpnoti kṣipraṃ dharmaṃ yaśaḥ śriyam<BR>
07,168.005a	sa bhavān kṣatriyaguṇair yuktaḥ sarvaiḥ kulodvahaḥ<BR>
07,168.005c	avipaścid yathā vākyaṃ vyāharan nādya śobhase<BR>
07,168.005d*1377_01	vartamāne yathā pāpe ugrakarmaṇi bhārata<BR>
07,168.005d*1377_02	svadharmam anavasthāpya kim etāni prabhāṣase<BR>
07,168.006a	parākramas te kaunteya śakrasyeva śacīpateḥ<BR>
07,168.006c	na cātivartase dharmaṃ velām iva mahodadhiḥ<BR>
07,168.007a	na pūjayet tvā ko 'nvadya yat trayodaśavārṣikam<BR>
07,168.007c	amarṣaṃ pṛṣṭhataḥ kṛtvā dharmam evābhikāṅkṣase<BR>
07,168.007d*1378_01	aham āvārayiṣyāmi gadayā sarvakauravān<BR>
07,168.007d*1378_02	tvayā vinā yadi mahīṃ dharmaputrāya dhīmate<BR>
07,168.007d*1378_03	na dadyāṃ pañcame prāpte divase nāsmi kṣatriyaḥ<BR>
07,168.008a	diṣṭyā tāta manas te 'dya svadharmam anuvartate<BR>
07,168.008c	ānṛśaṃsye ca te diṣṭyā buddhiḥ satatam acyuta<BR>
07,168.009a	yat tu dharmapravṛttasya hṛtaṃ rājyam adharmataḥ<BR>
07,168.009c	draupadī ca parāmṛṣṭā sabhām ānīya śatrubhiḥ<BR>
07,168.009d*1379_01	kathaṃ vṛddheṣu tiṣṭhatsu dhārmikeṣu mahatsu ca<BR>
07,168.009d*1379_02	draupadī prāpnuyāt kleśaṃ veśyā yoṣeva bhārata<BR>
07,168.009d*1379_03	kim u teṣāṃ bilvaphalaṃ mukhe hy āsīn mahātmanām<BR>
07,168.009d*1379_04	utāho badhirā hy āsan mūkā vāpi dhanaṃjaya<BR>
07,168.009d*1379_05	andhā vasaṃs tadā te tu yaiś ca noktaṃ hitaṃ vacaḥ<BR>
07,168.009d*1379_06	atha tatra bhaved dharmo na caivātrāsty anāryakam<BR>
07,168.009d*1379_07	anurūpaṃ kṛtaṃ cāpi bhīṣmadroṇakṛpādibhiḥ<BR>
07,168.009d*1379_08	putraiḥ śiṣyaiś ca yat sārdhaṃ saṃnaddhā yoddhum āhave<BR>
07,168.010a	vanaṃ pravrājitāś cāsma valkalājinavāsasaḥ<BR>
07,168.010c	anarhamāṇās taṃ bhāvaṃ trayodaśa samāḥ paraiḥ<BR>
07,168.010d*1380_01	bahūni kṣāmya śatrūṇāṃ satyadharmaratā vayam<BR>
07,168.010d*1380_02	tathā tan marṣayitvā tu yathā te utpathasthitāḥ<BR>
07,168.011a	etāny amarṣasthānāni marṣitāni tvayānagha<BR>
07,168.011c	kṣatradharmaprasaktena sarvam etad anuṣṭhitam<BR>
07,168.012a	tam adharmam apākraṣṭum ārabdhaḥ sahitas tvayā<BR>
07,168.012c	sānubandhān haniṣyāmi kṣudrān rājyaharān aham<BR>
07,168.013a	tvayā tu kathitaṃ pūrvaṃ yuddhāyābhyāgatā vayam<BR>
07,168.013c	ghaṭāmaś ca yathāśakti tvaṃ tu no 'dya jugupsase<BR>
07,168.014a	svadharmaṃ necchase jñātuṃ mithyā vacanam eva te<BR>
07,168.014c	bhayārditānām asmākaṃ vācā marmāṇi kṛntasi<BR>
07,168.015a	vapan vraṇe kṣāram iva kṣatānāṃ śatrukarśana<BR>
07,168.015c	vidīryate me hṛdayaṃ tvayā vākśalyapīḍitam<BR>
07,168.016a	adharmam etad vipulaṃ dhārmikaḥ san na budhyase<BR>
07,168.016c	yat tvam ātmānam asmāṃś ca praśaṃsyān na praśaṃsasi<BR>
07,168.016d*1381_01	vāsudeve sthite cāpi droṇaputraṃ praśaṃsasi<BR>
07,168.016e	yaḥ kalāṃ ṣoḍaśīṃ tvatto nārhate taṃ praśaṃsasi<BR>
07,168.017a	svayam evātmano vaktuṃ na yuktaṃ guṇasaṃstavam<BR>
07,168.017b*1382_01	mama nāgāyutaṃ pārtha balaṃ bāhvor vidhīyate<BR>
07,168.017b*1382_02	prapātayeyaṃ ca śaraiḥ sendrān devān samāgatān<BR>
07,168.017b*1382_03	sarākṣasagaṇān pārtha sāsuroragamānavān<BR>
07,168.017c	dārayeyaṃ mahīṃ krodhād vikireyaṃ ca parvatān<BR>
07,168.018a	āvidhya ca gadāṃ gurvīṃ bhīmāṃ kāñcanamālinīm<BR>
07,168.018c	giriprakāśān kṣitijān bhañjeyam anilo yathā<BR>
07,168.019a	sa tvam evaṃvidhaṃ jānan bhrātaraṃ māṃ nararṣabha<BR>
07,168.019c	droṇaputrād bhayaṃ kartuṃ nārhasy amitavikrama<BR>
07,168.020a	atha vā tiṣṭha bībhatso saha sarvair nararṣabhaiḥ<BR>
07,168.020c	aham enaṃ gadāpāṇir jeṣyāmy eko mahāhave<BR>
07,168.021a	tataḥ pāñcālarājasya putraḥ pārtham athābravīt<BR>
07,168.021c	saṃkruddham iva nardantaṃ hiraṇyakaśipuṃ hariḥ<BR>
07,168.022a	bībhatso viprakarmāṇi viditāni manīṣiṇām<BR>
07,168.022c	yājanādhyāpane dānaṃ tathā yajñapratigrahau<BR>
07,168.023a	ṣaṣṭham adhyayanaṃ nāma teṣāṃ kasmin pratiṣṭhitaḥ<BR>
07,168.023c	hato droṇo mayā yat tat kiṃ māṃ pārtha vigarhase<BR>
07,168.024a	apakrāntaḥ svadharmāc ca kṣatradharmam upāśritaḥ<BR>
07,168.024c	amānuṣeṇa hanty asmān astreṇa kṣudrakarmakṛt<BR>
07,168.025a	tathā māyāṃ prayuñjānam asahyaṃ brāhmaṇabruvam<BR>
07,168.025c	māyayaiva nihanyād yo na yuktaṃ pārtha tatra kim<BR>
07,168.026a	tasmiṃs tathā mayā śaste yadi drauṇāyanī ruṣā<BR>
07,168.026c	kurute bhairavaṃ nādaṃ tatra kiṃ mama hīyate<BR>
07,168.027a	na cādbhutam idaṃ manye yad drauṇiḥ śuddhagarjayā<BR>
07,168.027c	ghātayiṣyati kauravyān paritrātum aśaknuvan<BR>
07,168.028a	yac ca māṃ dhārmiko bhūtvā bravīṣi gurughātinam<BR>
07,168.028c	tadartham aham utpannaḥ pāñcālyasya suto 'nalāt<BR>
07,168.029a	yasya kāryam akāryaṃ vā yudhyataḥ syāt samaṃ raṇe<BR>
07,168.029c	taṃ kathaṃ brāhmaṇaṃ brūyāḥ kṣatriyaṃ vā dhanaṃjaya<BR>
07,168.030a	yo hy anastravido hanyād brahmāstraiḥ krodhamūrchitaḥ<BR>
07,168.030c	sarvopāyair na sa kathaṃ vadhyaḥ puruṣasattama<BR>
07,168.030d*1383_01	viśeṣāt pitṛhantā me na sa vadhyaḥ kathaṃ mayā<BR>
07,168.030d*1383_02	yo 'yaṃ pāpaḥ sudurmedhā bāndhavān yudhi jaghnivān<BR>
07,168.030d*1383_03	tasya viprabruvavadhe kathaṃ pāpaṃ bhaven mama<BR>
07,168.031a	vidharmiṇaṃ dharmavidbhiḥ proktaṃ teṣāṃ viṣopamam<BR>
07,168.031c	jānan dharmārthatattvajñaḥ kim arjuna vigarhase<BR>
07,168.032a	nṛśaṃsaḥ sa mayākramya ratha eva nipātitaḥ<BR>
07,168.032c	tan mābhinandyaṃ bībhatso kimarthaṃ nābhinandase<BR>
07,168.033a	kṛte raṇe kathaṃ pārtha jvalanārkaviṣopamam<BR>
07,168.033c	bhīmaṃ droṇaśiraśchede praśasyaṃ na praśaṃsasi<BR>
07,168.034a	yo 'sau mamaiva nānyasya bāndhavān yudhi jaghnivān<BR>
07,168.034c	chittvāpi tasya mūrdhānaṃ naivāsmi vigatajvaraḥ<BR>
07,168.035a	tac ca me kṛntate marma yan na tasya śiro mayā<BR>
07,168.035c	niṣādaviṣaye kṣiptaṃ jayadrathaśiro yathā<BR>
07,168.036a	avadhaś cāpi śatrūṇām adharmaḥ śiṣyate 'rjuna<BR>
07,168.036c	kṣatriyasya hy ayaṃ dharmo hanyād dhanyeta vā punaḥ<BR>
07,168.037a	sa śatrur nihataḥ saṃkhye mayā dharmeṇa pāṇḍava<BR>
07,168.037c	yathā tvayā hataḥ śūro bhagadattaḥ pituḥ sakhā<BR>
07,168.038a	pitāmahaṃ raṇe hatvā manyase dharmam ātmanaḥ<BR>
07,168.038c	mayā śatrau hate kasmāt pāpe dharmaṃ na manyase<BR>
07,168.038d*1384_01	saṃbandhāvanataṃ pārtha na māṃ tvaṃ bahu manyase<BR>
07,168.038d*1384_02	svagātrakṛtasopānaṃ niṣaṇṇam iva dantinam<BR>
07,168.038d*1384_03	kṣamāmi te sarvam eva vāgvyatikramam arjuna<BR>
07,168.038d*1384_04	draupadyā draupadeyānāṃ kṛte nānyena hetunā<BR>
07,168.038d*1384_05	kulakramāgataṃ vairaṃ mamācāryeṇa viśrutam<BR>
07,168.038d*1384_06	tathā jānāty ayaṃ loko na yūyaṃ pāṇḍunandanāḥ<BR>
07,168.039a	nānṛtaḥ pāṇḍavo jyeṣṭho nāhaṃ vādhārmiko 'rjuna<BR>
07,168.039b*1385_01	na kṣatriya iti prāhur yo na hanti raṇājire<BR>
07,168.039b*1385_02	pitaraṃ vā guruṃ vāpi jighāṃsuṃ putraśiṣyayoḥ<BR>
07,168.039b*1385_03	jihmena vāpy ajihmena hanyād evāvicārayan<BR>
07,168.039b*1385_04	ity uktaṃ brahmaṇā pūrvaṃ kṣatriyāṇāṃ dviṣadvadhe<BR>
07,168.039b*1385_05	tasmāc chiṣyeṇa nihataḥ śatrur me brāhmaṇabruvaḥ<BR>
07,168.039b*1385_06	yaḥ kṣatriyasuto hanyāt pitaraṃ vā guruṃ ca vā<BR>
07,168.039b*1385_07	aniṣṭaṃ kṣatriyo hanyāt sa vai kṣatriya ucyate<BR>
07,168.039c	śiṣyadhruṅ nihataḥ pāpo yudhyasva vijayas tava<BR>
07,169.001	dhṛtarāṣṭra uvāca<BR>
07,169.001a	sāṅgā vedā yathānyāyaṃ yenādhītā mahātmanā<BR>
07,169.001c	yasmin sākṣād dhanurvedo hrīniṣedhe pratiṣṭhitaḥ<BR>
07,169.002a	tasminn ākruśyati droṇe maharṣitanaye tadā<BR>
07,169.002c	nīcātmanā nṛśaṃsena kṣudreṇa gurughātinā<BR>
07,169.003a	yasya prasādāt karmāṇi kurvanti puruṣarṣabhāḥ<BR>
07,169.003c	amānuṣāṇi saṃgrāme devair asukarāṇi ca<BR>
07,169.004a	tasminn ākruśyati droṇe samakṣaṃ pāpakarmiṇaḥ<BR>
07,169.004c	nāmarṣaṃ tatra kurvanti dhik kṣatraṃ dhig amarṣitam<BR>
07,169.005a	pārthāḥ sarve ca rājānaḥ pṛthivyāṃ ye dhanurdharāḥ<BR>
07,169.005c	śrutvā kim āhuḥ pāñcālyaṃ tan mamācakṣva saṃjaya<BR>
07,169.006	saṃjaya uvāca<BR>
07,169.006a	śrutvā drupadaputrasya tā vācaḥ krūrakarmaṇaḥ<BR>
07,169.006c	tūṣṇīṃ babhūvū rājānaḥ sarva eva viśāṃ pate<BR>
07,169.007a	arjunas tu kaṭākṣeṇa jihmaṃ prekṣya ca pārṣatam<BR>
07,169.007c	sabāṣpam abhiniḥśvasya dhig dhig dhig iti cābravīt<BR>
07,169.008a	yudhiṣṭhiraś ca bhīmaś ca yamau kṛṣṇas tathāpare<BR>
07,169.008c	āsan suvrīḍitā rājan sātyakir idam abravīt<BR>
07,169.009a	nehāsti puruṣaḥ kaś cid ya imaṃ pāpapūruṣam<BR>
07,169.009c	bhāṣamāṇam akalyāṇaṃ śīghraṃ hanyān narādhamam<BR>
07,169.009d*1386_01	ete tvāṃ pāṇḍavāḥ sarve kutsayanti vivitsayā<BR>
07,169.009d*1386_02	karmaṇā tena pāpena śvapākam iva brāhmaṇāḥ<BR>
07,169.009d*1387_01	etat kṛtvā mahat pāpaṃ ninditaṃ sarvasādhubhiḥ<BR>
07,169.009d*1387_02	na lajjase kathaṃ vaktuṃ samitiṃ prāpya śobhanām<BR>
07,169.010a	kathaṃ ca śatadhā jihvā na te mūrdhā ca dīryate<BR>
07,169.010c	gurum ākrośataḥ kṣudra na cādharmeṇa pātyase<BR>
07,169.011a	yāpyas tvam asi pārthaiś ca sarvaiś cāndhakavṛṣṇibhiḥ<BR>
07,169.011c	yat karma kaluṣaṃ kṛtvā ślāghase janasaṃsadi<BR>
07,169.012a	akāryaṃ tādṛśaṃ kṛtvā punar eva guruṃ kṣipan<BR>
07,169.012c	vadhyas tvaṃ na tvayārtho 'sti muhūrtam api jīvatā<BR>
07,169.013a	kas tv etad vyavased āryas tvad anyaḥ puruṣādhamaḥ<BR>
07,169.013c	nigṛhya keśeṣu vadhaṃ guror dharmātmanaḥ sataḥ<BR>
07,169.014a	saptāvare tathā pūrve bāndhavās te nipātitāḥ<BR>
07,169.014c	yaśasā ca parityaktās tvāṃ prāpya kulapāṃsanam<BR>
07,169.015a	uktavāṃś cāpi yat pārthaṃ bhīṣmaṃ prati nararṣabham<BR>
07,169.015c	tathānto vihitas tena svayam eva mahātmanā<BR>
07,169.016a	tasyāpi tava sodaryo nihantā pāpakṛttamaḥ<BR>
07,169.016c	nānyaḥ pāñcālaputrebhyo vidyate bhuvi pāpakṛt<BR>
07,169.017a	sa cāpi sṛṣṭaḥ pitrā te bhīṣmasyāntakaraḥ kila<BR>
07,169.017c	śikhaṇḍī rakṣitas tena sa ca mṛtyur mahātmanaḥ<BR>
07,169.018a	pāñcālāś calitā dharmāt kṣudrā mitragurudruhaḥ<BR>
07,169.018c	tvāṃ prāpya sahasodaryaṃ dhikkṛtaṃ sarvasādhubhiḥ<BR>
07,169.019a	punaś ced īdṛśīṃ vācaṃ matsamīpe vadiṣyasi<BR>
07,169.019c	śiras te pātayiṣyāmi gadayā vajrakalpayā<BR>
07,169.019d*1388_01	tvāṃ ca brahmahaṇaṃ dṛṣṭvā janaḥ sūryam avekṣate<BR>
07,169.019d*1388_02	brahmahatyā hi te pāpaṃ prāyaścittārtham ātmanaḥ<BR>
07,169.019d*1388_03	pāñcālaka sudurvṛtta mamaiva gurum agrataḥ<BR>
07,169.019d*1388_04	guror guruṃ ca bhūyo 'pi kṣipan naiva hi lajjase<BR>
07,169.019d*1388_05	tiṣṭha tiṣṭha sahasvaikaṃ gadāpātam imaṃ mama<BR>
07,169.019d*1388_06	tava cāpi sahiṣye 'haṃ gadāpātān anekaśaḥ<BR>
07,169.020a	sātvatenaivam ākṣiptaḥ pārṣataḥ paruṣākṣaram<BR>
07,169.020c	saṃrabdhaḥ sātyakiṃ prāha saṃkruddhaḥ prahasann iva<BR>
07,169.021a	śrūyate śrūyate ceti kṣamyate ceti mādhava<BR>
07,169.021c	na cānārya śubhaṃ sādhuṃ puruṣaṃ kṣeptum arhasi<BR>
07,169.022a	kṣamā praśasyate loke na tu pāpo 'rhati kṣamām<BR>
07,169.022c	kṣamāvantaṃ hi pāpātmā jito 'yam iti manyate<BR>
07,169.023a	sa tvaṃ kṣudrasamācāro nīcātmā pāpaniścayaḥ<BR>
07,169.023c	ā keśāgrān nakhāgrāc ca vaktavyo vaktum icchasi<BR>
07,169.023d*1389_01	varaṃ hi te mṛtaṃ pāpa na ca te vṛttam īdṛśam<BR>
07,169.023d*1389_02	śrotuṃ vaktavyatāmūlaṃ nīcā vakṣyanti mānavāḥ<BR>
07,169.023d*1389_03	parān kṣipanti doṣeṇa sveṣu doṣeṣv adṛṣṭayaḥ<BR>
07,169.024a	yaḥ sa bhūriśravāś chinne bhuje prāyagatas tvayā<BR>
07,169.024c	vāryamāṇena nihatas tataḥ pāpataraṃ nu kim<BR>
07,169.025a	vyūhamāno mayā droṇo divyenāstreṇa saṃyuge<BR>
07,169.025c	visṛṣṭaśastro nihataḥ kiṃ tatra krūra duṣkṛtam<BR>
07,169.026a	ayudhyamānaṃ yas tv ājau tathā prāyagataṃ munim<BR>
07,169.026c	chinnabāhuṃ parair hanyāt sātyake sa kathaṃ bhavet<BR>
07,169.027a	nihatya tvāṃ yadā bhūmau sa vikrāmati vīryavān<BR>
07,169.027c	kiṃ tadā na nihaṃsy enaṃ bhūtvā puruṣasattamaḥ<BR>
07,169.028a	tvayā punar anāryeṇa pūrvaṃ pārthena nirjitaḥ<BR>
07,169.028c	yadā tadā hataḥ śūraḥ saumadattiḥ pratāpavān<BR>
07,169.029a	yatra yatra tu pāṇḍūnāṃ droṇo drāvayate camūm<BR>
07,169.029c	kirañ śarasahasrāṇi tatra tatra prayāmy aham<BR>
07,169.030a	sa tvam evaṃvidhaṃ kṛtvā karma cāṇḍālavat svayam<BR>
07,169.030c	vaktum icchasi vaktavyaḥ kasmān māṃ paruṣāṇy atha<BR>
07,169.031a	kartā tvaṃ karmaṇograsya nāhaṃ vṛṣṇikulādhama<BR>
07,169.031c	pāpānāṃ ca tvam āvāsaḥ karmaṇāṃ mā punar vada<BR>
07,169.032a	joṣam āssva na māṃ bhūyo vaktum arhasy ataḥ param<BR>
07,169.032c	adharottaram etad dhi yan mā tvaṃ vaktum icchasi<BR>
07,169.033a	atha vakṣyasi māṃ maurkhyād bhūyaḥ paruṣam īdṛśam<BR>
07,169.033c	gamayiṣyāmi bāṇais tvāṃ yudhi vaivasvatakṣayam<BR>
07,169.034a	na caiva mūrkha dharmeṇa kevalenaiva śakyate<BR>
07,169.034c	teṣām api hy adharmeṇa ceṣṭitaṃ śṛṇu yādṛśam<BR>
07,169.035a	vañcitaḥ pāṇḍavaḥ pūrvam adharmeṇa yudhiṣṭhiraḥ<BR>
07,169.035c	draupadī ca parikliṣṭā tathādharmeṇa sātyake<BR>
07,169.036a	pravrājitā vanaṃ sarve pāṇḍavāḥ saha kṛṣṇayā<BR>
07,169.036c	sarvasvam apakṛṣṭaṃ ca tathādharmeṇa bāliśa<BR>
07,169.037a	adharmeṇāpakṛṣṭaś ca madrarājaḥ parair itaḥ<BR>
07,169.037b*1390_01	adharmeṇa tathā bālaḥ saubhadro vinipātitaḥ<BR>
07,169.037c	ito 'py adharmeṇa hato bhīṣmaḥ kurupitāmahaḥ<BR>
07,169.037e	bhūriśravā hy adharmeṇa tvayā dharmavidā hataḥ<BR>
07,169.038a	evaṃ parair ācaritaṃ pāṇḍaveyaiś ca saṃyuge<BR>
07,169.038c	rakṣamāṇair jayaṃ vīrair dharmajñair api sātvata<BR>
07,169.039a	durjñeyaḥ paramo dharmas tathādharmaḥ sudurvidaḥ<BR>
07,169.039c	yudhyasva kauravaiḥ sārdhaṃ mā gāḥ pitṛniveśanam<BR>
07,169.040a	evamādīni vākyāni krūrāṇi paruṣāṇi ca<BR>
07,169.040c	śrāvitaḥ sātyakiḥ śrīmān ākampita ivābhavat<BR>
07,169.041a	tac chrutvā krodhatāmrākṣaḥ sātyakis tv ādade gadām<BR>
07,169.041c	viniḥśvasya yathā sarpaḥ praṇidhāya rathe dhanuḥ<BR>
07,169.042a	tato 'bhipatya pāñcālyaṃ saṃrambheṇedam abravīt<BR>
07,169.042c	na tvāṃ vakṣyāmi paruṣaṃ haniṣye tvāṃ vadhakṣamam<BR>
07,169.043a	tam āpatantaṃ sahasā mahābalam amarṣaṇam<BR>
07,169.043c	pāñcālyāyābhisaṃkruddham antakāyāntakopamam<BR>
07,169.044a	codito vāsudevena bhīmaseno mahābalaḥ<BR>
07,169.044c	avaplutya rathāt tūrṇaṃ bāhubhyāṃ samavārayat<BR>
07,169.045a	dravamāṇaṃ tathā kruddhaṃ sātyakiṃ pāṇḍavo balī<BR>
07,169.045c	praskandamānam ādāya jagāma balinaṃ balāt<BR>
07,169.046a	sthitvā viṣṭabhya caraṇau bhīmena śinipuṃgavaḥ<BR>
07,169.046c	nigṛhītaḥ pade ṣaṣṭhe balena balināṃ varaḥ<BR>
07,169.046d*1391_01	tathāpi bhīmād ātmānam āmucya balinocchritaḥ<BR>
07,169.046d*1391_02	jagāmānilavegena bhīmam unmucya mādhavaḥ<BR>
07,169.046d*1391_03	bhīmenāthāśu mahatā vegam āsthāya madhyamam<BR>
07,169.046d*1391_04	viṣṭabhya vidhṛto darpāt sātyakir daśame pade<BR>
07,169.047a	avaruhya rathāt taṃ tu hriyamāṇaṃ balīyasā<BR>
07,169.047c	uvāca ślakṣṇayā vācā sahadevo viśāṃ pate<BR>
07,169.048a	asmākaṃ puruṣavyāghra mitram anyan na vidyate<BR>
07,169.048c	param andhakavṛṣṇibhyaḥ pāñcālebhyaś ca mādhava<BR>
07,169.049a	tathaivāndhakavṛṣṇīnāṃ tava caiva viśeṣataḥ<BR>
07,169.049c	kṛṣṇasya ca tathāsmatto mitram anyan na vidyate<BR>
07,169.050a	pāñcālānāṃ ca vārṣṇeya samudrāntāṃ vicinvatām<BR>
07,169.050c	nānyad asti paraṃ mitraṃ yathā pāṇḍavavṛṣṇayaḥ<BR>
07,169.051a	sa bhavān īdṛśaṃ mitraṃ manyate ca yathā bhavān<BR>
07,169.051c	bhavantaś ca yathāsmākaṃ bhavatāṃ ca tathā vayam<BR>
07,169.052a	sa evaṃ sarvadharmajño mitradharmam anusmaran<BR>
07,169.052c	niyaccha manyuṃ pāñcālyāt praśāmya śinipuṃgava<BR>
07,169.053a	pārṣatasya kṣama tvaṃ vai kṣamatāṃ tava pārṣataḥ<BR>
07,169.053c	vayaṃ kṣamayitāraś ca kim anyatra śamād bhavet<BR>
07,169.054a	praśāmyamāne śaineye sahadevena māriṣa<BR>
07,169.054c	pāñcālarājasya sutaḥ prahasann idam abravīt<BR>
07,169.055a	muñca muñca śineḥ pautraṃ bhīma yuddhamadānvitam<BR>
07,169.055c	āsādayatu mām eṣa dharādharam ivānilaḥ<BR>
07,169.056a	yāvad asya śitair bāṇaiḥ saṃrambhaṃ vinayāmy aham<BR>
07,169.056c	yuddhaśraddhāṃ ca kaunteya jīvitasya ca saṃyuge<BR>
07,169.057a	kiṃ nu śakyaṃ mayā kartuṃ kāryaṃ yad idam udyatam<BR>
07,169.057c	sumahat pāṇḍuputrāṇām āyānty ete hi kauravāḥ<BR>
07,169.058a	atha vā phalgunaḥ sarvān vārayiṣyati saṃyuge<BR>
07,169.058c	aham apy asya mūrdhānaṃ pātayiṣyāmi sāyakaiḥ<BR>
07,169.059a	manyate chinnabāhuṃ māṃ bhūriśravasam āhave<BR>
07,169.059c	utsṛjainam ahaṃ vainam eṣa māṃ vā haniṣyati<BR>
07,169.060a	śṛṇvan pāñcālavākyāni sātyakiḥ sarpavac chvasan<BR>
07,169.060c	bhīmabāhvantare sakto visphuraty aniśaṃ balī<BR>
07,169.060d*1392_01	tau vṛṣāv iva nardantau balinau bāhuśālinau<BR>
07,169.061a	tvarayā vāsudevaś ca dharmarājaś ca māriṣa<BR>
07,169.061c	yatnena mahatā vīrau vārayām āsatus tataḥ<BR>
07,169.062a	nivārya parameṣvāsau krodhasaṃraktalocanau<BR>
07,169.062c	yuyutsavaḥ parān saṃkhye pratīyuḥ kṣatriyarṣabhāḥ<BR>
07,170.001	saṃjaya uvāca<BR>
07,170.001a	tataḥ sa kadanaṃ cakre ripūṇāṃ droṇanandanaḥ<BR>
07,170.001c	yugānte sarvabhūtānāṃ kālasṛṣṭa ivāntakaḥ<BR>
07,170.002a	dhvajadrumaṃ śastraśṛṅgaṃ hatanāgamahāśilam<BR>
07,170.002c	aśvakiṃpuruṣākīrṇaṃ śarāsanalatāvṛtam<BR>
07,170.003a	śūlakravyādasaṃghuṣṭaṃ bhūtayakṣagaṇākulam<BR>
07,170.003c	nihatya śātravān bhallaiḥ so 'cinod dehaparvatam<BR>
07,170.004a	tato vegena mahatā vinadya sa nararṣabhaḥ<BR>
07,170.004c	pratijñāṃ śrāvayām āsa punar eva tavātmajam<BR>
07,170.005a	yasmād yudhyantam ācāryaṃ dharmakañcukam āsthitaḥ<BR>
07,170.005c	muñca śastram iti prāha kuntīputro yudhiṣṭhiraḥ<BR>
07,170.006a	tasmāt saṃpaśyatas tasya drāvayiṣyāmi vāhinīm<BR>
07,170.006c	vidrāvya satyaṃ hantāsmi pāpaṃ pāñcālyam eva tu<BR>
07,170.007a	sarvān etān haniṣyāmi yadi yotsyanti māṃ raṇe<BR>
07,170.007c	satyaṃ te pratijānāmi parāvartaya vāhinīm<BR>
07,170.008a	tac chrutvā tava putras tu vāhinīṃ paryavartayat<BR>
07,170.008c	siṃhanādena mahatā vyapohya sumahad bhayam<BR>
07,170.008d*1393_01	bherīś cāvādayan hṛṣṭāḥ paṭahān dundubhīṃś ca ha<BR>
07,170.008d*1393_02	āḍambarān mṛdaṅgāṃś ca jharjharīś cānakān api<BR>
07,170.008d*1393_03	maḍḍukān paṇavān vīṇā ḍiṇḍimāṃś ca sahasraśaḥ<BR>
07,170.008d*1393_04	sarve caiva maheṣvāsā dadhmuḥ śaṅkhān mahāsvanān<BR>
07,170.008d*1393_05	tato nanāda vasudhā khuranemisamāhatā<BR>
07,170.008d*1393_06	sa śabdas tumulaḥ khaṃ ca pṛthivīṃ ca vyanādayat<BR>
07,170.008d*1393_07	kurūṇām atha taṃ śabdaṃ śrutvā ghoraṃ samutthitam<BR>
07,170.008d*1393_08	pāṇḍavāḥ somakaiḥ sārdhaṃ samapadyanta vismitāḥ<BR>
07,170.008d*1393_09	te tu dṛṣṭvā kurūn rājan nadato bhairavān ravān<BR>
07,170.008d*1393_10	abhyavartanta vegena mṛtyuṃ kṛtvā nivartanam<BR>
07,170.009a	tataḥ samāgamo rājan kurupāṇḍavasenayoḥ<BR>
07,170.009c	punar evābhavat tīvraḥ pūrṇasāgarayor iva<BR>
07,170.010a	saṃrabdhā hi sthirībhūtā droṇaputreṇa kauravāḥ<BR>
07,170.010c	udagrāḥ pāṇḍupāñcālā droṇasya nidhanena ca<BR>
07,170.011a	teṣāṃ paramahṛṣṭānāṃ jayam ātmani paśyatām<BR>
07,170.011c	saṃrabdhānāṃ mahāvegaḥ prādurāsīd raṇājire<BR>
07,170.012a	yathā śiloccaye śailaḥ sāgare sāgaro yathā<BR>
07,170.012c	pratihanyeta rājendra tathāsan kurupāṇḍavāḥ<BR>
07,170.013a	tataḥ śaṅkhasahasrāṇi bherīṇām ayutāni ca<BR>
07,170.013c	avādayanta saṃhṛṣṭāḥ kurupāṇḍavasainikāḥ<BR>
07,170.013d*1394_01	cukṣubhe pṛthivī sarvā diśaś ca pratisasvanuḥ<BR>
07,170.013d*1394_02	saṃbhrāntāni ca bhūtāni jalajāny api māriṣa<BR>
07,170.013d*1394_03	te ca sarve tathā yaudhāḥ saṃprahṛṣṭā yuyutsavaḥ<BR>
07,170.013d*1394_04	vartamāne tathā śabde raudre tasmin bhayānake<BR>
07,170.013d*1394_05	saṃpatatsu rathaugheṣu tava teṣāṃ ca bhārata<BR>
07,170.014a	tato nirmathyamānasya sāgarasyeva nisvanaḥ<BR>
07,170.014c	abhavat tasya sainyasya sumahān adbhutopamaḥ<BR>
07,170.015a	prāduścakre tato drauṇir astraṃ nārāyaṇaṃ tadā<BR>
07,170.015c	abhisaṃdhāya pāṇḍūnāṃ pāñcālānāṃ ca vāhinīm<BR>
07,170.016a	prādurāsaṃs tato bāṇā dīptāgrāḥ khe sahasraśaḥ<BR>
07,170.016c	pāṇḍavān bhakṣayiṣyanto dīptāsyā iva pannagāḥ<BR>
07,170.017a	te diśaḥ khaṃ ca sainyaṃ ca samāvṛṇvan mahāhave<BR>
07,170.017b*1395_01	tato 'ntarikṣaṃ khagamair nānāliṅgaiḥ subhairavaiḥ<BR>
07,170.017c	muhūrtād bhāskarasyeva rājaṃl lokaṃ gabhastayaḥ<BR>
07,170.018a	tathāpare dyotamānā jyotīṃṣīvāmbare 'male<BR>
07,170.018c	prādurāsan mahīpāla kārṣṇāyasamayā guḍāḥ<BR>
07,170.019a	caturdiśaṃ vicitrāś ca śataghnyo 'tha hutāśadāḥ<BR>
07,170.019c	cakrāṇi ca kṣurāntāni maṇḍalānīva bhāsvataḥ<BR>
07,170.019d*1396_01	pāśāś ca vividhākārā nārācāñjalikās tathā<BR>
07,170.019d*1396_02	saṃpatanta[ḥ] sma dṛśyante śataśo 'tha sahasraśaḥ<BR>
07,170.019d*1396_03	yathā yugakṣaye ghore paribhūtaṃ jagad bhavet<BR>
07,170.019d*1396_04	tadvad āsīt tadā rājañ jyotirbhūtaṃ nabhaḥsthalam<BR>
07,170.020a	śastrākṛtibhir ākīrṇam atīva bharatarṣabha<BR>
07,170.020c	dṛṣṭvāntarikṣam āvignāḥ pāṇḍupāñcālasṛñjayāḥ<BR>
07,170.021a	yathā yathā hy ayudhyanta pāṇḍavānāṃ mahārathāḥ<BR>
07,170.021c	tathā tathā tad astraṃ vai vyavardhata janādhipa<BR>
07,170.022a	vadhyamānās tathāstreṇa tena nārāyaṇena vai<BR>
07,170.022b@021_0001	prapetuḥ kuñjarās tatra śastrasaṃghair nipātitāḥ<BR>
07,170.022b@021_0002	vyadīryamāṇā girayo vajranunnā yathā purā<BR>
07,170.022b@021_0003	hastihastaiś ca saṃchinnair gātraiś caiva viśāṃ pate<BR>
07,170.022b@021_0004	aparaiś ca tathā bāṇaiḥ kuntaiś ca kanakojjvalaiḥ<BR>
07,170.022b@021_0005	saṃkīrṇā pṛthivī jajñe māṃsaśoṇitakardamā<BR>
07,170.022b@021_0006	gajebhyaś cyavamānānāṃ yantṝṇāṃ tatra bhārata<BR>
07,170.022b@021_0007	vibhujānāṃ viśīrṇānāṃ nyastakārmukavarmaṇām<BR>
07,170.022b@021_0008	pūrṇam āyodhanaṃ jajñe pretarājapuropamam<BR>
07,170.022b@021_0009	aṅkuśair apaviddhaiś ca tomaraiś ca mahādhanaiḥ<BR>
07,170.022b@021_0010	alaṃkāraiś ca nāgānāṃ graiveyaiś ca sakaṅkaṭaiḥ<BR>
07,170.022b@021_0011	kakṣyābhir agnikuṇḍaiś ca yantraiś caiva patākibhiḥ<BR>
07,170.022b@021_0012	śaktibhiś ca mahārāja bāṇaiś ca nataparvabhiḥ<BR>
07,170.022b@021_0013	rathināṃ ca rathair bhagnaiś chinnair vā yugadaṇḍakaiḥ<BR>
07,170.022b@021_0014	cakrair vimathitair bhagnair yugair akṣaiś ca bhūṣitā<BR>
07,170.022b@021_0015	tūṇīrair apaviddhaiś ca cāpaiś ca sumahādhanaiḥ<BR>
07,170.022b@021_0016	anukarṣaiḥ patākābhir yoktraiś caiva viśāṃ pate<BR>
07,170.022b@021_0017	raśmibhiś ca pratodaiś ca kiṅkiṇībhiś ca māriṣa<BR>
07,170.022b@021_0018	kavacaiś ca tathā dīptaiś cāmaravyajanair api<BR>
07,170.022b@021_0019	chattraiś ca candrasaṃkāśair vṛṣṭyātapanivāribhiḥ<BR>
07,170.022b@021_0020	aṅgulitraiḥ sakeyūrair dīptair niṣkaiś ca kāñcanaiḥ<BR>
07,170.022b@021_0021	karṇasūtraiḥ kirīṭaiś ca mukuṭaiś ca mahādhanaiḥ<BR>
07,170.022b@021_0022	citrair vastrair alaṃkāraiḥ kuṇḍalaiś cāpi bhārata<BR>
07,170.022b@021_0023	apaviddhais tathā śīrṣair bāhubhiś ca mahātmanām<BR>
07,170.022b@021_0024	saṃchannā pṛthivī reje tatra tatra yathātatham<BR>
07,170.022b@021_0025	uraśchadais tathā citrair ghaṇṭājālaiś ca bhāsvaraiḥ<BR>
07,170.022b@021_0026	nihatais turagaiś caiva nirjihvaiḥ śoṇitokṣitaiḥ<BR>
07,170.022b@021_0027	hayārohaparaiś caiva nirdagdhair astratejasā<BR>
07,170.022b@021_0028	nānāṅgāvayavair hīnā yaudhāḥ sasrur bhayārditāḥ<BR>
07,170.022b@021_0029	cukruśus tāta tāteti hā hā putreti cāsakṛt<BR>
07,170.022b@021_0030	yaudhā nūnaṃ te nidhanaṃ prāptāḥ pāṇḍaveyā mahārathāḥ<BR>
07,170.022b@021_0031	vāsudevaś ca vārṣṇeyas tathā somakasṛñjayāḥ<BR>
07,170.022b@021_0032	jīvatsu samare teṣu na hi vīreṣu sainikāḥ<BR>
07,170.022b@021_0033	imām avasthāṃ sahasā gaccheyur vai kathaṃ cana<BR>
07,170.022b@021_0034	ity abruvaṃs tathā yaudhā hanyamānās tadā raṇe<BR>
07,170.022b@021_0035	kruddhena droṇaputreṇa kāleneva yugakṣaye<BR>
07,170.022b@021_0036	hanyamānās tathāstreṇa tena nārāyaṇena te<BR>
07,170.022c	dahyamānānaleneva sarvato 'bhyarditā raṇe<BR>
07,170.023a	yathā hi śiśirāpāye dahet kakṣaṃ hutāśanaḥ<BR>
07,170.023c	tathā tad astraṃ pāṇḍūnāṃ dadāha dhvajinīṃ prabho<BR>
07,170.024a	āpūryamāṇenāstreṇa sainye kṣīyati cābhibho<BR>
07,170.024c	jagāma paramaṃ trāsaṃ dharmaputro yudhiṣṭhiraḥ<BR>
07,170.025a	dravamāṇaṃ tu tat sainyaṃ dṛṣṭvā vigatacetanam<BR>
07,170.025c	madhyasthatāṃ ca pārthasya dharmaputro 'bravīd idam<BR>
07,170.026a	dhṛṣṭadyumna palāyasva saha pāñcālasenayā<BR>
07,170.026c	sātyake tvaṃ ca gacchasva vṛṣṇyandhakavṛto gṛhān<BR>
07,170.027a	vāsudevo 'pi dharmātmā kariṣyaty ātmanaḥ kṣamam<BR>
07,170.027c	upadeṣṭuṃ samartho 'yaṃ lokasya kim utātmanaḥ<BR>
07,170.028a	saṃgrāmas tu na kartavyaḥ sarvasainyān bravīmi vaḥ<BR>
07,170.028c	ahaṃ hi saha sodaryaiḥ pravekṣye havyavāhanam<BR>
07,170.029a	bhīṣmadroṇārṇavaṃ tīrtvā saṃgrāmaṃ bhīrudustaram<BR>
07,170.029c	avasatsyāmy asalile sagaṇo drauṇigoṣpade<BR>
07,170.030a	kāmaḥ saṃpadyatām asya bībhatsor āśu māṃ prati<BR>
07,170.030c	kalyāṇavṛtta ācāryo mayā yudhi nipātitaḥ<BR>
07,170.031a	yena bālaḥ sa saubhadro yuddhānām aviśāradaḥ<BR>
07,170.031c	samarthair bahubhiḥ krūrair ghātito nābhipālitaḥ<BR>
07,170.032a	yenāvibruvatā praśnaṃ tathā kṛṣṇā sabhāṃ gatā<BR>
07,170.032c	upekṣitā saputreṇa dāsabhāvaṃ niyacchatī<BR>
07,170.032d*1397_01	rakṣaṇe ca mahān yatnaḥ saindhavasya kṛto yudhi<BR>
07,170.032d*1397_02	arjunasya vighātārthaṃ pratijñā yena rakṣitā<BR>
07,170.032d*1397_03	vyūhadvāri vayaṃ caiva dhṛtā yena jigīṣavaḥ<BR>
07,170.032d*1397_04	vāritaṃ ca mahat sainyaṃ prāviśat tad yathābalam<BR>
07,170.033a	jighāṃsur dhārtarāṣṭraś ca śrānteṣv aśveṣu phalgunam<BR>
07,170.033c	kavacena tathā yukto rakṣārthaṃ saindhavasya ca<BR>
07,170.034a	yena brahmāstraviduṣā pāñcālāḥ satyajinmukhāḥ<BR>
07,170.034c	kurvāṇā majjaye yatnaṃ samūlā vinipātitāḥ<BR>
07,170.034d*1398_01	grahaṇe ca paro yatnaḥ kṛtas tena yathā mama<BR>
07,170.034d*1398_02	viditaṃ sarvam evaitad bhavatāṃ sarvayodhinām<BR>
07,170.035a	yena pravrājyamānāś ca rājyād vayam adharmataḥ<BR>
07,170.035c	nivāryamāṇenāsmābhir anugantuṃ tad eṣitāḥ<BR>
07,170.035d*1399_01	vanavāsān nivṛttānāṃ samaye ca tathā kṛte<BR>
07,170.035d*1399_02	snehaś ca darśito nityaṃ pratyakṣaṃ vo mahārathāḥ<BR>
07,170.036a	yo 'sāv atyantam asmāsu kurvāṇaḥ sauhṛdaṃ param<BR>
07,170.036c	hatas tadarthe maraṇaṃ gamiṣyāmi sabāndhavaḥ<BR>
07,170.037a	evaṃ bruvati kaunteye dāśārhas tvaritas tataḥ<BR>
07,170.037c	nivārya sainyaṃ bāhubhyām idaṃ vacanam abravīt<BR>
07,170.038a	śīghraṃ nyasyata śastrāṇi vāhebhyaś cāvarohata<BR>
07,170.038c	eṣa yogo 'tra vihitaḥ pratighāto mahātmanā<BR>
07,170.039a	dvipāśvasyandanebhyaś ca kṣitiṃ sarve 'varohata<BR>
07,170.039c	evam etan na vo hanyād astraṃ bhūmau nirāyudhān<BR>
07,170.039d*1400_01	sāyudhān yudhyamānān vo hanyād etān api dhruvam<BR>
07,170.040a	yathā yathā hi yudhyante yodhā hy astrabalaṃ prati<BR>
07,170.040c	tathā tathā bhavanty ete kauravā balavattarāḥ<BR>
07,170.040d*1401_01	rāmeṇa pṛthivī sarvā niḥkṣatriyagaṇā kṛtā<BR>
07,170.040d*1401_02	anenāstreṇa bhīmena kṣatram utsāditaṃ purā<BR>
07,170.040d*1401_03	yat tan nārāyaṇaṃ tejaḥ astratejaḥpramardanam<BR>
07,170.040d*1401_04	tad astraṃ nirmitaṃ pūrvaṃ viṣṇunā prabhaviṣṇunā<BR>
07,170.040d*1401_05	yadā nipātito daityo hiraṇyākṣo mahāsuraḥ<BR>
07,170.040d*1401_06	tadā nārāyaṇāstraṃ hi pūrvasṛṣṭaṃ hi viṣṇunā<BR>
07,170.040d*1401_07	taṃ nipātya mahādaityaṃ dvāparānte nṛpottama<BR>
07,170.040d*1401_08	rāmeṇa tapa āsthāya labdhaṃ pūrvaṃ mahātmanā<BR>
07,170.040d*1401_09	devadevaṃ samārādhya viṣṇuṃ tribhuvaneśvaram<BR>
07,170.040d*1401_10	tasmād droṇam anuprāptaṃ sarvāstraprativāraṇam<BR>
07,170.040d*1401_11	tathaitad dhi mahāśastraṃ kena cin na nivāryate<BR>
07,170.040d*1401_12	nārāyaṇāstrasya nṛpā eṣa yogo nivāraṇe<BR>
07,170.041a	nikṣepsyanti ca śastrāṇi vāhanebhyo 'varuhya ye<BR>
07,170.041b*1402_01	ye 'ñjaliṃ kurvate vīrā namanti ca vivāhanāḥ<BR>
07,170.041c	tān naitad astraṃ saṃgrāme nihaniṣyati mānavān<BR>
07,170.042a	ye tv etat pratiyotsyanti manasāpīha ke cana<BR>
07,170.042c	nihaniṣyati tān sarvān rasātalagatān api<BR>
07,170.043a	te vacas tasya tac chrutvā vāsudevasya bhārata<BR>
07,170.043c	īṣuḥ sarve 'stram utsraṣṭuṃ manobhiḥ karaṇena ca<BR>
07,170.044a	tata utsraṣṭukāmāṃs tān astrāṇy ālakṣya pāṇḍavaḥ<BR>
07,170.044c	bhīmaseno 'bravīd rājann idaṃ saṃharṣayan vacaḥ<BR>
07,170.045a	na kathaṃ cana śastrāṇi moktavyānīha kena cit<BR>
07,170.045c	aham āvārayiṣyāmi droṇaputrāstram āśugaiḥ<BR>
07,170.046a	atha vāpy anayā gurvyā hemavigrahayā raṇe<BR>
07,170.046c	kālavad vicariṣyāmi drauṇer astraṃ viśātayan<BR>
07,170.047a	na hi me vikrame tulyaḥ kaś cid asti pumān iha<BR>
07,170.047c	yathaiva savitus tulyaṃ jyotir anyan na vidyate<BR>
07,170.048a	paśyadhvaṃ me dṛḍhau bāhū nāgarājakaropamā<BR>
07,170.048c	samarthau parvatasyāpi śaiśirasya nipātane<BR>
07,170.049a	nāgāyutasamaprāṇo hy aham eko nareṣv iha<BR>
07,170.049c	śakro yathā pratidvaṃdvo divi deveṣu viśrutaḥ<BR>
07,170.050a	adya paśyata me vīryaṃ bāhvoḥ pīnāṃsayor yudhi<BR>
07,170.050c	jvalamānasya dīptasya drauṇer astrasya vāraṇe<BR>
07,170.051a	yadi nārāyaṇāstrasya pratiyoddhā na vidyate<BR>
07,170.051c	adyainaṃ pratiyotsyāmi paśyatsu kurupāṇḍuṣu<BR>
07,170.051d*1403_01	arjunārjuna bībhatso na nyasyaṃ gāṇḍivaṃ tvayā<BR>
07,170.051d*1403_02	arjuna uvāca<BR>
07,170.051d*1403_02	śaśāṅkasyeva te paṅko nairmalyaṃ pātayiṣyati<BR>
07,170.051d*1403_03	bhīma nārāyaṇāstre me goṣu ca brāhmaṇeṣu ca<BR>
07,170.051d*1403_04	eteṣu gāṇḍivaṃ nyasyam etad dhi vratam uttamam<BR>
07,170.052a	evam uktvā tato bhīmo droṇaputram ariṃdamaḥ<BR>
07,170.052c	abhyayān meghaghoṣeṇa rathenādityavarcasā<BR>
07,170.052d*1404_01	kampayan medinīṃ sarvāṃ trāsayaṃś ca camūṃ tava<BR>
07,170.052d*1404_02	śaṅkhaśabdaṃ mahat kṛtvā bhujaśabdaṃ ca pāṇḍavaḥ<BR>
07,170.052d*1404_03	tasya śaṅkhasvanaṃ śrutvā bāhuśabdaṃ ca tāvakāḥ<BR>
07,170.052d*1404_04	samantāt koṣṭhakīkṛtya śaravrātair avākiran<BR>
07,170.052d*1405_01	samakampanta vitrastāḥ śakṛn mūtraṃ prasusruvuḥ<BR>
07,170.053a	sa enam iṣujālena laghutvāc chīghravikramaḥ<BR>
07,170.053c	nimeṣamātreṇāsādya kuntīputro 'bhyavākirat<BR>
07,170.054a	tato drauṇiḥ prahasyainam udāsam abhibhāṣya ca<BR>
07,170.054c	avākirat pradīptāgraiḥ śarais tair abhimantritaiḥ<BR>
07,170.055a	pannagair iva dīptāsyair vamadbhir analaṃ raṇe<BR>
07,170.055c	avakīrṇo 'bhavat pārthaḥ sphuliṅgair iva kāñcanaiḥ<BR>
07,170.056a	tasya rūpam abhūd rājan bhīmasenasya saṃyuge<BR>
07,170.056c	khadyotair āvṛtasyeva parvatasya dinakṣaye<BR>
07,170.057a	tad astraṃ droṇaputrasya tasmin pratisamasyati<BR>
07,170.057c	avardhata mahārāja yathāgnir aniloddhataḥ<BR>
07,170.058a	vivardhamānam ālakṣya tad astraṃ bhīmavikramam<BR>
07,170.058c	pāṇḍusainyam ṛte bhīmaṃ sumahad bhayam āviśat<BR>
07,170.059a	tataḥ śastrāṇi te sarve samutsṛjya mahītale<BR>
07,170.059c	avārohan rathebhyaś ca hastyaśvebhyaś ca sarvaśaḥ<BR>
07,170.060a	teṣu nikṣiptaśastreṣu vāhanebhyaś cyuteṣu ca<BR>
07,170.060b*1406_01	upariṣṭād bhraman yatra yatra yodhān prapaśyati<BR>
07,170.060b*1406_02	gṛhītaśastrān ārūḍhān vāhaneṣu mahātmasu<BR>
07,170.060b*1406_03	yatra yatra prayāti sma kramamāṇaṃ raṇājire<BR>
07,170.060b*1406_04	tatra tatra vimuktās tāḥ sarve 'dṛśyanta saṃghaśaḥ<BR>
07,170.060b*1406_05	tato 'paśyad raṇe bhīmaṃ gadāhastam ariṃdamam<BR>
07,170.060b*1406_06	asaṃbhrāntaṃ samāyāntaṃ droṇaputrarathaṃ prati<BR>
07,170.060c	tad astravīryaṃ vipulaṃ bhīmamūrdhany athāpatat<BR>
07,170.061a	hāhākṛtāni bhūtāni pāṇḍavāś ca viśeṣataḥ<BR>
07,170.061c	bhīmasenam apaśyanta tejasā saṃvṛtaṃ tadā<BR>
07,171.001	saṃjaya uvāca<BR>
07,171.001a	bhīmasenaṃ samākīrṇaṃ dṛṣṭvāstreṇa dhanaṃjayaḥ<BR>
07,171.001c	tejasaḥ pratighātārthaṃ vāruṇena samāvṛṇot<BR>
07,171.002a	nālakṣayata taṃ kaś cid vāruṇāstreṇa saṃvṛtam<BR>
07,171.002c	arjunasya laghutvāc ca saṃvṛtatvāc ca tejasaḥ<BR>
07,171.003a	sāśvasūtaratho bhīmo droṇaputrāstrasaṃvṛtaḥ<BR>
07,171.003c	agnāv agnir iva nyasto jvālāmālī sudurdṛśaḥ<BR>
07,171.004a	yathā rātrikṣaye rājañ jyotīṃṣy astagiriṃ prati<BR>
07,171.004c	samāpetus tathā bāṇā bhīmasenarathaṃ prati<BR>
07,171.004d*1407_01	tad astraṃ vāruṇaṃ bhaktā nārāyaṇasamudbhavam<BR>
07,171.004d*1407_02	prajajvāla punar bhīmaṃ saṃvṛtya tu raṇājire<BR>
07,171.005a	sa hi bhīmo rathaś cāsya hayāḥ sūtaś ca māriṣa<BR>
07,171.005c	saṃvṛtā droṇaputreṇa pāvakāntargatābhavan<BR>
07,171.006a	yathā dagdhvā jagat kṛtsnaṃ samaye sacarācaram<BR>
07,171.006c	gacched agnir vibhor āsyaṃ tathāstraṃ bhīmam āvṛṇot<BR>
07,171.007a	sūryam agniḥ praviṣṭaḥ syād yathā cāgniṃ divākaraḥ<BR>
07,171.007c	tathā praviṣṭaṃ tat tejo na prājñāyata kiṃ cana<BR>
07,171.007d*1408_01	tad astraṃ bhīmahuṃkārād apayāti punaḥ punaḥ<BR>
07,171.007d*1408_02	punaḥ punas tam āyāti huṃkārāt taṃ vimuñcati<BR>
07,171.007d*1408_03	tato devā sagandharvā bhīmaṃ dṛṣṭvā suvismitāḥ<BR>
07,171.008a	vikīrṇam astraṃ tad dṛṣṭvā tathā bhīmarathaṃ prati<BR>
07,171.008c	udīryamāṇaṃ drauṇiṃ ca niṣpratidvaṃdvam āhave<BR>
07,171.009a	sarvasainyāni pāṇḍūnāṃ nyastaśastrāṇy acetasaḥ<BR>
07,171.009c	yudhiṣṭhirapurogāṃś ca vimukhāṃs tān mahārathān<BR>
07,171.010a	arjuno vāsudevaś ca tvaramāṇau mahādyutī<BR>
07,171.010c	avaplutya rathād vīrau bhīmam ādravatāṃ tataḥ<BR>
07,171.011a	tatas tad droṇaputrasya tejo 'strabalasaṃbhavam<BR>
07,171.011c	vigāhya tau subalinau māyayāviśatāṃ tadā<BR>
07,171.012a	nyastaśastrau tatas tau tu nādahad astrajo 'nalaḥ<BR>
07,171.012c	vāruṇāstraprayogāc ca vīryavattvāc ca kṛṣṇayoḥ<BR>
07,171.013a	tataś cakṛṣatur bhīmaṃ tasya sarvāyudhāni ca<BR>
07,171.013c	nārāyaṇāstraśāntyarthaṃ naranārāyaṇau balāt<BR>
07,171.013d*1409_01	pātayām āsatuḥ punar bhīmasenaṃ raṇe balāt<BR>
07,171.013d*1409_02	bhīmaṃ nirāyudhaṃ kṛtvā tadā kṛṣṇadhanaṃjayau<BR>
07,171.014a	apakṛṣyamāṇaḥ kaunteyo nadaty eva mahārathaḥ<BR>
07,171.014c	vardhate caiva tad ghoraṃ drauṇer astraṃ sudurjayam<BR>
07,171.015a	tam abravīd vāsudevaḥ kim idaṃ pāṇḍunandana<BR>
07,171.015c	vāryamāṇo 'pi kaunteya yad yuddhān na nivartase<BR>
07,171.016a	yadi yuddhena jeyāḥ syur ime kauravanandanāḥ<BR>
07,171.016c	vayam apy atra yudhyema tathā ceme nararṣabhāḥ<BR>
07,171.017a	rathebhyas tv avatīrṇās tu sarva eva sma tāvakāḥ<BR>
07,171.017c	tasmāt tvam api kaunteya rathāt tūrṇam apākrama<BR>
07,171.018a	evam uktvā tataḥ kṛṣṇo rathād bhūmim apātayat<BR>
07,171.018c	niḥśvasantaṃ yathā nāgaṃ krodhasaṃraktalocanam<BR>
07,171.019a	yadāpakṛṣṭaḥ sa rathān nyāsitaś cāyudhaṃ bhuvi<BR>
07,171.019c	tato nārāyaṇāstraṃ tat praśāntaṃ śatrutāpanam<BR>
07,171.020a	tasmin praśānte vidhinā tadā tejasi duḥsahe<BR>
07,171.020c	babhūvur vimalāḥ sarvā diśaḥ pradiśa eva ca<BR>
07,171.021a	pravavuś ca śivā vātāḥ praśāntā mṛgapakṣiṇaḥ<BR>
07,171.021c	vāhanāni ca hṛṣṭāni yodhāś ca manujeśvara<BR>
07,171.022a	vyapoḍhe ca tato ghore tasmiṃs tejasi bhārata<BR>
07,171.022c	babhau bhīmo niśāpāye dhīmān sūrya ivoditaḥ<BR>
07,171.023a	hataśeṣaṃ balaṃ tatra pāṇḍavānām atiṣṭhata<BR>
07,171.023c	astravyuparamād dhṛṣṭaṃ tava putrajighāṃsayā<BR>
07,171.024a	vyavasthite bale tasminn astre pratihate tathā<BR>
07,171.024c	duryodhano mahārāja droṇaputram athābravīt<BR>
07,171.025a	aśvatthāman punaḥ śīghram astram etat prayojaya<BR>
07,171.025c	vyavasthitā hi pāñcālāḥ punar eva jayaiṣiṇaḥ<BR>
07,171.026a	aśvatthāmā tathoktas tu tava putreṇa māriṣa<BR>
07,171.026c	sudīnam abhiniḥśvasya rājānam idam abravīt<BR>
07,171.027a	naitad āvartate rājann astraṃ dvir nopapadyate<BR>
07,171.027c	āvartayan nihanty etat prayoktāraṃ na saṃśayaḥ<BR>
07,171.028a	eṣa cāstrapratīghātaṃ vāsudevaḥ prayuktavān<BR>
07,171.028b*1410_01	astrasya tu hy eṣa veda mānuṣeṣu na vidyate<BR>
07,171.028b*1410_02	parāvarajño lokānāṃ na tad asti na vetti yat<BR>
07,171.028b*1410_03	tad etad astraṃ praśamaṃ yātaṃ kṛṣṇasya mantrite<BR>
07,171.028c	anyathā vihitaḥ saṃkhye vadhaḥ śatror janādhipa<BR>
07,171.029a	parājayo vā mṛtyur vā śreyo mṛtyur na nirjayaḥ<BR>
07,171.029c	nirjitāś cārayo hy ete śastrotsargān mṛtopamāḥ<BR>
07,171.030	duryodhana uvāca<BR>
07,171.030a	ācāryaputra yady etad dvir astraṃ na prayujyate<BR>
07,171.030c	anyair gurughnā vadhyantām astrair astravidāṃ vara<BR>
07,171.031a	tvayi hy astrāṇi divyāni yathā syus tryambake tathā<BR>
07,171.031c	icchato na hi te mucyet kruddhasyāpi puraṃdaraḥ<BR>
07,171.031d*1411_01	ghnataitān sumahāvīrya śātravān yuddhakovida<BR>
07,171.032	dhṛtarāṣṭra uvāca<BR>
07,171.032a	tasminn astre pratihate droṇe copadhinā hate<BR>
07,171.032c	tathā duryodhanenokto drauṇiḥ kim akarot punaḥ<BR>
07,171.033a	dṛṣṭvā pārthāṃś ca saṃgrāme yuddhāya samavasthitān<BR>
07,171.033c	nārāyaṇāstranirmuktāṃś carataḥ pṛtanāmukhe<BR>
07,171.034	saṃjaya uvāca<BR>
07,171.034a	jānan pituḥ sa nidhanaṃ siṃhalāṅgūlaketanaḥ<BR>
07,171.034c	sakrodho bhayam utsṛjya abhidudrāva pārṣatam<BR>
07,171.035a	abhidrutya ca viṃśatyā kṣudrakāṇāṃ nararṣabhaḥ<BR>
07,171.035c	pañcabhiś cātivegena vivyādha puruṣarṣabham<BR>
07,171.036a	dhṛṣṭadyumnas tato rājañ jvalantam iva pāvakam<BR>
07,171.036b@022_0001	tam ātmabhujavegena vikarṣantaṃ śarāsanam<BR>
07,171.036b@022_0002	taṃ tu dṛṣṭvā susaṃkruddhaṃ kālānalayamopamam<BR>
07,171.036b@022_0003	vimuñcan viśikhāṃs tūrṇaṃ pārṣato 'bhyadravad raṇe<BR>
07,171.036b@022_0004	tau drauṇiḥ krodhatāmrākṣo didhikṣann iva tejasā<BR>
07,171.036b@022_0005	chādayām āsa bāṇaughair dhṛṣṭadyumnaṃ samantataḥ<BR>
07,171.036b@022_0006	dhṛṣṭadyumno 'pi saṃbhrāntaḥ śareṇānataparvaṇā<BR>
07,171.036b@022_0007	pratyavidhyata saṃkruddhaḥ pārṣataṃ prayato balāt<BR>
07,171.036b@022_0008	tasya drauṇir dhanuś chittvā sthūṇena paravīrahā<BR>
07,171.036b@022_0009	dhṛṣṭadyumnaṃ trisaptatyā vivyādha niśitair nadan<BR>
07,171.036b@022_0010	tad apāsya dhanuś chinnaṃ dhṛṣṭadyumnaḥ pratāpavān<BR>
07,171.036b@022_0011	anyat kārmukam ādāya so 'śvatthāmānam ārdayat<BR>
07,171.036b@022_0012	sa tad apy asya saṃkruddhaś ciccheda paramāstravit<BR>
07,171.036b@022_0013	taṃ cāpy avākirad bāṇair dhṛṣṭadyumnaṃ paraṃtapaḥ<BR>
07,171.036b@022_0014	tataḥ sa pārṣatas tūrṇaṃ śaktiṃ hemapariṣkṛtām<BR>
07,171.036b@022_0015	cikṣepa paramakruddho jvalantīm aśanīm iva<BR>
07,171.036b@022_0016	tām āpatantīṃ sahasā vyālīkāla ivāhave<BR>
07,171.036b@022_0017	ciccheda saptadhā rājañ śaraiḥ paramatejanaiḥ<BR>
07,171.036b@022_0018	tāṃ nikṛttāṃ tato dṛṣṭvā drauṇinā pārṣatas tataḥ<BR>
07,171.036b@022_0019	dhanur anyat samādāya samare vegavattaram<BR>
07,171.036b@022_0020	tato 'vidhyat sutīkṣṇābhyāṃ śarābhyāṃ drauṇim āhave<BR>
07,171.036b@022_0021	tato dvābhyāṃ sutīkṣṇābhyāṃ bhallābhyāṃ tatra kārmukam<BR>
07,171.036b@022_0022	drauṇir drupadaputrasya ciccheda prahasann iva<BR>
07,171.036b@022_0023	taṃ ca bāṇair mahātejāḥ punar anyaiḥ samāvṛṇot<BR>
07,171.036b@022_0024	sāśvasūtarathaṃ tūrṇaṃ chādayām āsa saṃyuge<BR>
07,171.036b@022_0025	tasya cānucarān sarvān dīptāstrān pārśvataḥ sthitān<BR>
07,171.036b@022_0026	vyadrāvayata saṃkruddhaḥ śaraiḥ saṃnataparvabhiḥ<BR>
07,171.036b@022_0027	brahmadattaṃ tato bāṇaṃ dhṛṣṭadyumnajighāṃsayā<BR>
07,171.036b@022_0028	droṇaputraḥ pracikṣepa sātyakis tad dvidhācchinat<BR>
07,171.036b@022_0029	sātyakis tu tam ādāya rājaputraṃ śarārditam<BR>
07,171.036b@022_0030	aṣṭābhir niśitair bāṇair aśvatthāmānam ārdayat<BR>
07,171.036b@022_0031	aśītyā punar āhatya nānārūpair amarṣaṇaḥ<BR>
07,171.036b@022_0032	vivyādhāsya tribhiḥ sūtaṃ caturbhiś caturo hayān<BR>
07,171.036b@022_0033	evam uktvā śarais tīkṣṇaiḥ sātyakiṃ tūrṇam āvṛṇot<BR>
07,171.036b@022_0034	saṃrabdhaḥ krodhatāmrākṣo droṇaputraḥ pratāpavān<BR>
07,171.036b@022_0035	sātyakis tu tataḥ kruddhaḥ śareṇānataparvaṇā<BR>
07,171.036b@022_0036	droṇaputraṃ samājaghne sarvasainyasya paśyataḥ<BR>
07,171.036b@022_0037	tato drauṇir mahārāja bāṇaiḥ saṃchādya sātyakim<BR>
07,171.036b@022_0038	dhanuḥ krodhaparītātmā cicchedāśu mahāstravit<BR>
07,171.036b@022_0039	tataḥ śaktiṃ mahāghorāṃ hemadaṇḍām ayasmayīm<BR>
07,171.036b@022_0040	cikṣepa sātyakis tūrṇaṃ droṇaputrajighāṃsayā<BR>
07,171.036b@022_0041	tām āpatantīṃ sahasā śakramuktām ivāśanim<BR>
07,171.036b@022_0042	aprāptām eva ciccheda drauṇiḥ saptabhir āśugaiḥ<BR>
07,171.036b@022_0043	tāṃ nikṛttāṃ śarair dṛṣṭvā drauṇinā sāyakair bhṛśam<BR>
07,171.036b@022_0044	so 'nyat kārmukam ādāya bhāraghnaṃ vegavattaram<BR>
07,171.036b@022_0045	tad vikṛṣya mahac cāpaṃ sātyakiḥ sātvatāṃ varaḥ<BR>
07,171.036b@022_0046	sāyakair bahubhis tūrṇam aśvatthāmānam ārdayat<BR>
07,171.036b@022_0047	tato drauṇiḥ susaṃrabdhaḥ śarajālena mādhavam<BR>
07,171.036b@022_0048	chādayām āsa samare sātyakiṃ krodhamūrchitaḥ<BR>
07,171.036b@022_0049	tāny asya śarajālāni antarikṣe viśāṃ pate<BR>
07,171.036b@022_0050	aprāptān eva ciccheda yuyudhāno mahārathaḥ<BR>
07,171.036b@022_0051	tataḥ pūrṇāyatotsṛṣṭair hemapuṅkhaiḥ śilāśitaiḥ<BR>
07,171.036b@022_0052	bāṇair vivyādha sudṛḍhaṃ droṇaputram amarṣitaḥ<BR>
07,171.036b@022_0053	tathā sa viddhaḥ subhṛśaṃ droṇaputro 'tyamarṣaṇaḥ<BR>
07,171.036b@022_0054	śaineyaṃ samare kruddhaḥ pradahann iva cakṣuṣā<BR>
07,171.036b@022_0055	avākirad ameyātmā bāṇavarṣaiḥ samantataḥ<BR>
07,171.036b@022_0056	parvataṃ vāridhārābhis tapānte jalado yathā<BR>
07,171.036c	droṇaputraṃ triṣaṣṭyā tu rājan vivyādha patriṇām<BR>
07,171.037a	sārathiṃ cāsya viṃśatyā svarṇapuṅkhaiḥ śilāśitaiḥ<BR>
07,171.037c	hayāṃś ca caturo 'vidhyac caturbhir niśitaiḥ śaraiḥ<BR>
07,171.038a	viddhvā viddhvānadad drauṇiḥ kampayann iva medinīm<BR>
07,171.038c	ādadat sarvalokasya prāṇān iva mahāraṇe<BR>
07,171.039a	pārṣatas tu balī rājan kṛtāstraḥ kṛtaniśramaḥ<BR>
07,171.039c	drauṇim evābhidudrāva kṛtvā mṛtyuṃ nivartanam<BR>
07,171.040a	tato bāṇamayaṃ varṣaṃ droṇaputrasya mūrdhani<BR>
07,171.040c	avāsṛjad ameyātmā pāñcālyo rathināṃ varaḥ<BR>
07,171.041a	taṃ drauṇiḥ samare kruddhaś chādayām āsa patribhiḥ<BR>
07,171.041c	vivyādha cainaṃ daśabhiḥ pitur vadham anusmaran<BR>
07,171.042a	dvābhyāṃ ca suvikṛṣṭābhyāṃ kṣurābhyāṃ dhvajakārmuke<BR>
07,171.042c	chittvā pāñcālarājasya drauṇir anyaiḥ samārdayat<BR>
07,171.043a	vyaśvasūtarathaṃ cainaṃ drauṇiś cakre mahāhave<BR>
07,171.043c	tasya cānucarān sarvān kruddhaḥ prācchādayac charaiḥ<BR>
07,171.044a	pradrudrāva tataḥ sainyaṃ pāñcālānāṃ viśāṃ pate<BR>
07,171.044c	saṃbhrāntarūpam ārtaṃ ca śaravarṣaparikṣatam<BR>
07,171.045a	dṛṣṭvā ca vimukhān yodhān dhṛṣṭadyumnaṃ ca pīḍitam<BR>
07,171.045c	śaineyo 'codayat tūrṇaṃ raṇaṃ drauṇirathaṃ prati<BR>
07,171.046a	aṣṭabhir niśitaiś caiva so 'śvatthāmānam ārdayat<BR>
07,171.046c	viṃśatyā punar āhatya nānārūpair amarṣaṇam<BR>
07,171.046e	vivyādha ca tathā sūtaṃ caturbhiś caturo hayān<BR>
07,171.046f@023_0001	dhanurdhvajaṃ ca saṃyattaiś ciccheda kṛtahastavat<BR>
07,171.046f@023_0002	sa sāśvaṃ vyadhamac cāpi rathaṃ hemapariṣkṛtam<BR>
07,171.046f@023_0003	hṛdi vivyādha samare triṃśatā sāyakair bhṛśam<BR>
07,171.046f@023_0004	evaṃ sa pīḍito rājann aśvatthāmā mahābalaḥ<BR>
07,171.046f@023_0005	śarajālaiḥ parivṛtaḥ kartavyaṃ nānvapadyata<BR>
07,171.046f@023_0006	evaṃ gate guroḥ putre tava putro mahārathaḥ<BR>
07,171.046f@023_0007	kṛpakarṇādibhiḥ sārdhaṃ śaraiḥ sātvatam āvṛṇot<BR>
07,171.046f@023_0008	duryodhanas tu viṃśatyā kṛpaḥ śāradvatas tribhiḥ<BR>
07,171.046f@023_0009	kṛtavarmātha daśabhiḥ karṇaḥ pañcāśatā śaraiḥ<BR>
07,171.046f@023_0010	duḥśāsanaḥ śatenaiva vṛṣasenaś ca saptabhiḥ<BR>
07,171.046f@023_0011	sātyakiṃ vivyadhus tūrṇaṃ samantān niśitaiḥ śaraiḥ<BR>
07,171.046f@023_0012	tataḥ sa sātyakī rājan sarvān eva mahārathān<BR>
07,171.046f@023_0013	virathān vimukhāṃś caiva kṣaṇenaivākaron nṛpa<BR>
07,171.046f@023_0014	aśvatthāmā tu saṃprāpya cetanāṃ bharatarṣabha<BR>
07,171.046f@023_0015	cintayām āsa duḥkhārto niḥśvasaṃś ca punaḥ punaḥ<BR>
07,171.046f@023_0016	tato rathāntaraṃ drauṇiḥ samāruhya paraṃtapaḥ<BR>
07,171.046f@023_0017	sātyakiṃ vārayām āsa kirañ śaraśatān bahūn<BR>
07,171.046f@023_0018	tam āpatantaṃ saṃprekṣya bhāradvājasutaṃ raṇe<BR>
07,171.046f@023_0019	virathaṃ vimukhaṃ caiva punaś cakre mahārathaḥ<BR>
07,171.046f@023_0020	tatas te pāṇḍavā rājan dṛṣṭvā sātyakivikramam<BR>
07,171.046f@023_0021	śaṅkhaśabdān bhṛśaṃ cakruḥ siṃhanādāṃś ca nedire<BR>
07,171.046f@023_0022	evaṃ taṃ virathaṃ kṛtvā sātyakiḥ satyavikramaḥ<BR>
07,171.046f@023_0023	jaghāna vṛṣasenasya trisāhasrān mahārathān<BR>
07,171.046f@023_0024	ayutaṃ dantināṃ sārdhaṃ kṛpasya nijaghāna saḥ<BR>
07,171.046f@023_0025	pañcāyutāni cāśvānāṃ śakuner nijaghāna ha<BR>
07,171.046f@023_0026	tato drauṇir mahārāja ratham āruhya vīryavān<BR>
07,171.046f@023_0027	sātyakiṃ prati saṃkruddhaḥ prayayau tadvadhepsayā<BR>
07,171.046f@023_0028	punas tam āgataṃ dṛṣṭvā śaineyo niśitaiḥ śaraiḥ<BR>
07,171.046f@023_0029	adārayat krūrataraiḥ punaḥ punar ariṃdama<BR>
07,171.047a	so 'tividdho maheṣvāso nānāliṅgair amarṣaṇaḥ<BR>
07,171.047c	yuyudhānena vai drauṇiḥ prahasan vākyam abravīt<BR>
07,171.048a	śaineyābhyavapattiṃ te jānāmy ācāryaghātinaḥ<BR>
07,171.048c	na tv enaṃ trāsyasi mayā grastam ātmānam eva ca<BR>
07,171.048d*1412_01	śape ''tmanāhaṃ śaineya satyena tapasā tathā<BR>
07,171.048d*1412_02	ahatvā sarvapāñcālān yathā śāntim avāpnuyām<BR>
07,171.048d*1412_03	yad balaṃ pāṇḍaveyānāṃ vṛṣṇīnām api yad balam<BR>
07,171.048d*1412_04	kriyatāṃ sarvam eveha nihaniṣyāmi somakān<BR>
07,171.049a	evam uktvārkaraśmyābhaṃ suparvāṇaṃ śarottamam<BR>
07,171.049c	vyasṛjat sātvate drauṇir vajraṃ vṛtre yathā hariḥ<BR>
07,171.050a	sa taṃ nirbhidya tenāstaḥ sāyakaḥ saśarāvaram<BR>
07,171.050c	viveśa vasudhāṃ bhittvā śvasan bilam ivoragaḥ<BR>
07,171.051a	sa bhinnakavacaḥ śūras tottrārdita iva dvipaḥ<BR>
07,171.051c	vimucya saśaraṃ cāpaṃ bhūrivraṇaparisravaḥ<BR>
07,171.052a	sīdan rudhirasiktaś ca rathopastha upāviśat<BR>
07,171.052c	sūtenāpahṛtas tūrṇaṃ droṇaputrād rathāntaram<BR>
07,171.053a	athānyena supuṅkhena śareṇa nataparvaṇā<BR>
07,171.053c	ājaghāna bhruvor madhye dhṛṣṭadyumnaṃ paraṃtapaḥ<BR>
07,171.054a	sa pūrvam atividdhaś ca bhṛśaṃ paścāc ca pīḍitaḥ<BR>
07,171.054c	sasāda yudhi pāñcālyo vyapāśrayata ca dhvajam<BR>
07,171.055a	taṃ mattam iva siṃhena rājan kuñjaram arditam<BR>
07,171.055c	javenābhyadravañ śūrāḥ pañca pāṇḍavato rathāḥ<BR>
07,171.056a	kirīṭī bhīmasenaś ca vṛddhakṣatraś ca pauravaḥ<BR>
07,171.056c	yuvarājaś ca cedīnāṃ mālavaś ca sudarśanaḥ<BR>
07,171.056d*1413_01	ete hāhākṛtāḥ sarve pragṛhītaśarāsanāḥ<BR>
07,171.056d*1413_02	vīraṃ drauṇāyaniṃ vīrāḥ sarvataḥ paryavārayan<BR>
07,171.056d*1413_03	te viṃśatipade yattā guruputram amarṣaṇam<BR>
07,171.056e	pañcabhiḥ pañcabhir bāṇair abhyaghnan sarvataḥ samam<BR>
07,171.057a	āśīviṣābhair viṃśadbhiḥ pañcabhiś cāpi tāñ śaraiḥ<BR>
07,171.057c	ciccheda yugapad drauṇiḥ pañcaviṃśatisāyakān<BR>
07,171.058a	saptabhiś ca śitair bāṇaiḥ pauravaṃ drauṇir ārdayat<BR>
07,171.058c	mālavaṃ tribhir ekena pārthaṃ ṣaḍbhir vṛkodaram<BR>
07,171.059a	tatas te vivyadhuḥ sarve drauṇiṃ rājan mahārathāḥ<BR>
07,171.059c	yugapac ca pṛthak caiva rukmapuṅkhaiḥ śilāśitaiḥ<BR>
07,171.060a	yuvarājas tu viṃśatyā drauṇiṃ vivyādha patriṇām<BR>
07,171.060b*1414_01	tatas tān ardayan sarvān drauṇir yugapad eva hi<BR>
07,171.060c	pārthaś ca punar aṣṭābhis tathā sarve tribhis tribhiḥ<BR>
07,171.061a	tato 'rjunaṃ ṣaḍbhir athājaghāna; drauṇāyanir daśabhir vāsudevam<BR>
07,171.061c	bhīmaṃ daśārdhair yuvarājaṃ caturbhir; dvābhyāṃ chittvā kārmukaṃ ca dhvajaṃ ca<BR>
07,171.061c*1415_01	dvābhyāṃ dvābhyāṃ mālavapauravau ca<BR>
07,171.061c*1415_02	sūtaṃ viddhvā bhīmasenasya ṣaḍbhiḥ<BR>
07,171.061e	punaḥ pārthaṃ śaravarṣeṇa viddhvā; drauṇir ghoraṃ siṃhanādaṃ nanāda<BR>
07,171.062a	tasyāsyataḥ suniśitān pītadhārān; drauṇeḥ śarān pṛṣṭhataś cāgrataś ca<BR>
07,171.062c	dharā viyad dyauḥ pradiśo diśaś ca; channā bāṇair abhavan ghorarūpaiḥ<BR>
07,171.063a	āsīnasya svarathaṃ tūgratejāḥ; sudarśanasyendraketuprakāśau<BR>
07,171.063c	bhujau śiraś cendrasamānavīryas; tribhiḥ śarair yugapat saṃcakarta<BR>
07,171.064a	sa pauravaṃ rathaśaktyā nihatya; chittvā rathaṃ tilaśaś cāpi bāṇaiḥ<BR>
07,171.064c	chittvāsya bāhū varacandanāktau; bhallena kāyāc chira uccakarta<BR>
07,171.065a	yuvānam indīvaradāmavarṇaṃ; cedipriyaṃ yuvarājaṃ prahasya<BR>
07,171.065c	bāṇais tvarāvāñ jvalitāgnikalpair; viddhvā prādān mṛtyave sāśvasūtam<BR>
07,171.065d@024_0001	mālavaṃ pauravaṃ caiva yuvarājaṃ ca cedipam<BR>
07,171.065d@024_0002	dṛṣṭvā samakṣaṃ nihataṃ droṇaputreṇa pāṇḍavaḥ<BR>
07,171.065d@024_0003	bhīmaseno mahābāhuḥ krodham āhārayat param<BR>
07,171.065d@024_0004	tataḥ śaraśatais tīkṣṇaiḥ saṃkruddhāśīviṣopamaiḥ<BR>
07,171.065d@024_0005	chādayām āsa samare droṇaputraṃ paraṃtapaḥ<BR>
07,171.065d@024_0006	tato drauṇir mahātejāḥ śaravarṣaṃ nihatya tam<BR>
07,171.065d@024_0007	vivyādha niśitair bāṇair bhīmasenam amarṣaṇaḥ<BR>
07,171.065d@024_0008	tato bhīmo mahābāhur drauṇer yudhi mahābalaḥ<BR>
07,171.065d@024_0009	kṣurapreṇa dhanuś chittvā drauṇiṃ vivyādha patriṇā<BR>
07,171.065d@024_0010	tad apāsya dhanuś chinnaṃ droṇaputro mahāmanāḥ<BR>
07,171.065d@024_0011	anyat kārmukam ādāya bhīmaṃ vivyādha patribhiḥ<BR>
07,171.065d@024_0012	tau drauṇibhīmau samare parākrāntau mahābalau<BR>
07,171.065d@024_0013	avarṣatāṃ śaravarṣaṃ vṛṣṭimantāv ivāmbudau<BR>
07,171.065d@024_0014	bhīmanāmāṅkitā bāṇāḥ svarṇapuṅkhāḥ śilāśitāḥ<BR>
07,171.065d@024_0015	drauṇiṃ saṃchādayām āsur ghanaughā iva bhāskaram<BR>
07,171.065d@024_0016	tathaiva drauṇinirmuktair bhīmaḥ saṃnataparvabhiḥ<BR>
07,171.065d@024_0017	avākīryata sa kṣipraṃ śaraiḥ śatasahasraśaḥ<BR>
07,171.065d@024_0018	sa chādyamānaḥ samare drauṇinā raṇaśālinā<BR>
07,171.065d@024_0019	na vivyathe mahārāja tad adbhutam ivābhavat<BR>
07,171.065d@024_0020	tato bhīmo mahābāhuḥ kārtasvaravibhūṣitān<BR>
07,171.065d@024_0021	nārācān daśa saṃpraiṣīd yamadaṇḍanibhāñ śitān<BR>
07,171.065d@024_0022	te jatrudeśam āsādya droṇaputrasya māriṣa<BR>
07,171.065d@024_0023	nirbhidya viviśus tūrṇaṃ valmīkam iva pannagāḥ<BR>
07,171.065d@024_0024	so 'tividdho bhṛśaṃ drauṇiḥ pāṇḍavena mahātmanā<BR>
07,171.065d@024_0025	dhvajayaṣṭiṃ samāśritya nyamīlayata locane<BR>
07,171.065d@024_0026	sa muhūrtāt punaḥ saṃjñāṃ labdhvā drauṇir narādhipa<BR>
07,171.065d@024_0027	krodhaṃ paramam ātasthau samare rudhirokṣitaḥ<BR>
07,171.065d@024_0028	dṛḍhaṃ so 'bhihatas tena pāṇḍavena mahātmanā<BR>
07,171.065d@024_0029	vegaṃ cakre mahābāhur bhīmasenarathaṃ prati<BR>
07,171.065d@024_0030	tata ākarṇapūrṇānāṃ śarāṇāṃ tigmatejasām<BR>
07,171.065d@024_0031	śatam āśīviṣābhānāṃ preṣayām āsa bhārata<BR>
07,171.065d@024_0032	bhīmo 'pi samaraślāghī tasya vīryam acintayat<BR>
07,171.065d@024_0033	tūrṇaṃ prāsṛjad ugrāṇi śaravarṣāṇi pāṇḍavaḥ<BR>
07,171.065d@024_0034	tato drauṇir mahārāja chittvāsya viśikhair dhanuḥ<BR>
07,171.065d@024_0035	ājaghānorasi kruddhaḥ pāṇḍavaṃ niśitaiḥ śaraiḥ<BR>
07,171.065d@024_0036	tato 'nyad dhanur ādāya bhīmaseno 'tyamarṣaṇaḥ<BR>
07,171.065d@024_0037	vivyādha niśitair bāṇair drauṇiṃ pañcabhir āhave<BR>
07,171.065d@024_0038	jīmūtāv iva gharmānte tau śaraughapravarṣiṇau<BR>
07,171.065d@024_0039	anyonyakrodhatāmrākṣau chādayām āsatur yudhi<BR>
07,171.065d@024_0040	talaśabdais tato ghorais trāsayantau parasparam<BR>
07,171.065d@024_0041	ayudhyetāṃ susaṃrabdhau kṛtapratikṛtaiṣiṇau<BR>
07,171.065d@024_0042	tato visphārya sumahac cāpaṃ rukmavibhūṣitam<BR>
07,171.065d@024_0043	bhīmaṃ praikṣata sa drauṇiḥ śarān asyantam antikāt<BR>
07,171.065d@024_0044	śarady aharmadhyagato dīptārcir iva bhāskaraḥ<BR>
07,171.065d@024_0045	ādadānasya viśikhān saṃdadhānasya cāśugān<BR>
07,171.065d@024_0046	vikarṣato muñcataś ca nāntaraṃ dadṛśur janāḥ<BR>
07,171.065d@024_0047	alātacakrapratimaṃ tasya maṇḍalam āyudham<BR>
07,171.065d@024_0048	drauṇer āsīn mahārāja bāṇān visṛjatas tadā<BR>
07,171.065d@024_0049	dhanuś cyutāḥ śarās tasya śataśo 'tha sahasraśaḥ<BR>
07,171.065d@024_0050	ākāśe pratyadṛśyanta śalabhānām ivāyatīḥ<BR>
07,171.065d@024_0051	te tu drauṇidhanurmuktāḥ śarā hemavibhūṣitāḥ<BR>
07,171.065d@024_0052	ajasram anvakīryanta ghorā bhīmarathaṃ prati<BR>
07,171.065d@024_0053	tatrādbhutam apaśyāma bhīmasenasya vikramam<BR>
07,171.065d@024_0054	balaṃ vīryaṃ prabhāvaṃ ca vyavasāyaṃ ca bhārata<BR>
07,171.065d@024_0055	tāṃ sa meghād ivodbhūtāṃ bāṇavṛṣṭiṃ samantataḥ<BR>
07,171.065d@024_0056	jalavṛṣṭiṃ mahāghorāṃ tapānta iva cintayan<BR>
07,171.065d@024_0057	droṇaputravadhaprepsur bhīmo bhīmaparākramaḥ<BR>
07,171.065d@024_0058	amuñcac charavarṣāṇi prāvṛṣīva balāhakaḥ<BR>
07,171.065d@024_0059	tad rukmapṛṣṭhaṃ bhīmasya dhanur ghoraṃ mahad raṇe<BR>
07,171.065d@024_0060	vikṛṣyamāṇaṃ vibabhau śakracāpam ivāparam<BR>
07,171.065d@024_0061	tasmāc charāḥ prādur āsañ śataśo 'tha sahasraśaḥ<BR>
07,171.065d@024_0062	saṃchādayantaḥ samare drauṇim āhavaśobhinam<BR>
07,171.065d@024_0063	tayor visṛjator evaṃ śarajālāni māriṣa<BR>
07,171.065d@024_0064	vāyur apyantarā rājan nāśaknot pratisarpitum<BR>
07,171.065d@024_0065	tathā drauṇir mahārāja śarān hemavibhūṣitān<BR>
07,171.065d@024_0066	tailadhautān prasannāgrān prāhiṇod vadhakāṅkṣayā<BR>
07,171.065d@024_0067	tān antarikṣe viśikhais tridhaikaikam aśātayat<BR>
07,171.065d@024_0068	viśeṣayan droṇasutaṃ tiṣṭha tiṣṭheti cābravīt<BR>
07,171.065d@024_0069	punaś ca śaravarṣāṇi ghorāṇy ugrāṇi pāṇḍavaḥ<BR>
07,171.065d@024_0070	vyasṛjad balavān kruddho droṇaputravadhepsayā<BR>
07,171.065d@024_0071	tato 'stramāyayā tūrṇaṃ śaravṛṣṭiṃ nivārya tām<BR>
07,171.065d@024_0072	dhanuś ciccheda bhīmasya droṇaputro mahāstravit<BR>
07,171.065d@024_0073	śaraiś cainaṃ subahubhiḥ kruddhaḥ saṃkhye parābhinat<BR>
07,171.065d@024_0074	sa chinnadhanvā balavān rathaśaktiṃ sudāruṇām<BR>
07,171.065d@024_0075	vegenāvidhya cikṣepa droṇaputrarathaṃ prati<BR>
07,171.065d@024_0076	tām āpatantīṃ sahasā maholkābhāṃ śitaiḥ śaraiḥ<BR>
07,171.065d@024_0077	ciccheda samare drauṇir darśayan pāṇilāghavam<BR>
07,171.065d@024_0078	etasminn antare bhīmo dṛḍham ādāya kārmukam<BR>
07,171.065d@024_0079	drauṇiṃ vivyādha viśikhaiḥ smayamāno vṛkodaraḥ<BR>
07,171.065d@024_0080	tato drauṇir mahārāja bhīmasenasya sārathim<BR>
07,171.065d@024_0081	lalāṭe dārayām āsa śareṇānataparvaṇā<BR>
07,171.065d@024_0082	so 'tividdho balavatā droṇaputreṇa sārathiḥ<BR>
07,171.065d@024_0083	vyāmoham agamad rājan raśmīn utsṛjya vājinām<BR>
07,171.065d@024_0084	tato 'śvāḥ prādravaṃs tūrṇaṃ mohite rathasārathau<BR>
07,171.065d@024_0085	bhīmasenasya rājendra paśyatāṃ sarvadhanvinām<BR>
07,171.065d@024_0086	taṃ dṛṣṭvā pradrutair aśvair apakṛṣṭaṃ raṇājirāt<BR>
07,171.066a	tān nihatya raṇe vīro droṇaputro yudhāṃ patiḥ<BR>
07,171.066c	dadhmau pramuditaḥ śaṅkhaṃ bṛhantam aparājitaḥ<BR>
07,171.067a	tataḥ sarve ca pāñcālā bhīmasenaś ca pāṇḍavaḥ<BR>
07,171.067b*1416_01	pāñcālās tu tataḥ sarve droṇaputraśarārditāḥ<BR>
07,171.067c	dhṛṣṭadyumnarathaṃ bhītās tyaktvā saṃprādravan diśaḥ<BR>
07,171.068a	tān prabhagnāṃs tathā drauṇiḥ pṛṣṭhato vikirañ śaraiḥ<BR>
07,171.068c	abhyavartata vegena kālavat pāṇḍuvāhinīm<BR>
07,171.069a	te vadhyamānāḥ samare droṇaputreṇa kṣatriyāḥ<BR>
07,171.069c	droṇaputraṃ bhayād rājan dikṣu sarvāsu menire<BR>
07,172.001	saṃjaya uvāca<BR>
07,172.001*1417_01	tān dṛṣṭvā dravataḥ śūrān bībhatsur aparājitaḥ<BR>
07,172.001*1417_02	matsyaiś ca somakaiś caiva sahito* *m abhyayāt<BR>
07,172.001a	tat prabhagnaṃ balaṃ dṛṣṭvā kuntīputro dhanaṃjayaḥ<BR>
07,172.001c	nyavārayad ameyātmā droṇaputravadhepsayā<BR>
07,172.002a	tatas te sainikā rājan naiva tatrāvatasthire<BR>
07,172.002c	saṃsthāpyamānā yatnena govindenārjunena ca<BR>
07,172.003a	eka eva tu bībhatsuḥ somakāvayavaiḥ saha<BR>
07,172.003c	matsyair anyaiś ca saṃdhāya kauravaiḥ saṃnyavartata<BR>
07,172.004a	tato drutam atikramya siṃhalāṅgūlaketanam<BR>
07,172.004c	savyasācī maheṣvāsam aśvatthāmānam abravīt<BR>
07,172.005a	yā śaktir yac ca te vīryaṃ yaj jñānaṃ yac ca pauruṣam<BR>
07,172.005c	dhārtarāṣṭreṣu yā prītiḥ pradveṣo 'smāsu yaś ca te<BR>
07,172.005e	yac ca bhūyo 'sti tejas tat paramaṃ mama darśaya<BR>
07,172.006a	sa eva droṇahantā te darpaṃ bhetsyati pārṣataḥ<BR>
07,172.006c	kālānalasamaprakhyo dviṣatām antako yudhi<BR>
07,172.006e	samāsādaya pāñcālyaṃ māṃ cāpi sahakeśavam<BR>
07,172.006f*1418_01	darpaṃ nāśayitāsmy adya tavodvṛttasya saṃyuge<BR>
07,172.007	dhṛtarāṣṭra uvāca<BR>
07,172.007a	ācāryaputro mānārho balavāṃś cāpi saṃjaya<BR>
07,172.007c	prītir dhanaṃjaye cāsya priyaś cāpi sa vāsaveḥ<BR>
07,172.008a	na bhūtapūrvaṃ bībhatsor vākyaṃ paruṣam īdṛśam<BR>
07,172.008c	atha kasmāt sa kaunteyaḥ sakhāyaṃ rūkṣam abravīt<BR>
07,172.009	saṃjaya uvāca<BR>
07,172.009a	yuvarāje hate caiva vṛddhakṣatre ca paurave<BR>
07,172.009c	iṣvastravidhisaṃpanne mālave ca sudarśane<BR>
07,172.010a	dhṛṣṭadyumne sātyakau ca bhīme cāpi parājite<BR>
07,172.010c	yudhiṣṭhirasya tair vākyair marmaṇy api ca ghaṭṭite<BR>
07,172.011a	antarbhede ca saṃjāte duḥkhaṃ saṃsmṛtya ca prabho<BR>
07,172.011c	abhūtapūrvo bībhatsor duḥkhān manyur ajāyata<BR>
07,172.012a	tasmād anarham aślīlam apriyaṃ drauṇim uktavān<BR>
07,172.012c	mānyam ācāryatanayaṃ rūkṣaṃ kāpuruṣo yathā<BR>
07,172.013a	evam uktaḥ śvasan krodhān maheṣvāsatamo nṛpa<BR>
07,172.013c	pārthena paruṣaṃ vākyaṃ sarvamarmaghnayā girā<BR>
07,172.013e	drauṇiś cukopa pārthāya kṛṣṇāya ca viśeṣataḥ<BR>
07,172.014a	sa tu yatto rathe sthitvā vāry upaspṛśya vīryavān<BR>
07,172.014c	devair api sudurdharṣam astram āgneyam ādade<BR>
07,172.015a	dṛśyādṛśyān arigaṇān uddiśyācāryanandanaḥ<BR>
07,172.015c	so 'bhimantrya śaraṃ dīptaṃ vidhūmam iva pāvakam<BR>
07,172.015e	sarvataḥ krodham āviśya cikṣepa paravīrahā<BR>
07,172.016a	tatas tumulam ākāśe śaravarṣam ajāyata<BR>
07,172.016b*1419_01	pāvakārciḥ parītaṃ tat pārtham evābhipupluve<BR>
07,172.016b*1419_02	ulkāś ca gaganāt petur diśaś ca na cakāśire<BR>
07,172.016b*1419_03	tamaś ca sahasā raudraṃ camūm avatatāra tām<BR>
07,172.016b*1419_04	rakṣāṃsi ca piśācāś ca vinedur abhisaṃgatāḥ<BR>
07,172.016c	vavuś ca śiśirā vātāḥ sūryo naiva tatāpa ca<BR>
07,172.017a	cukruśur dānavāś cāpi dikṣu sarvāsu bhairavam<BR>
07,172.017c	rudhiraṃ cāpi varṣanto vinedus toyadāmbare<BR>
07,172.018a	pakṣiṇaḥ paśavo gāvo munayaś cāpi suvratāḥ<BR>
07,172.018c	paramaṃ prayatātmāno na śāntim upalebhire<BR>
07,172.019a	bhrāntasarvamahābhūtam āvarjitadivākaram<BR>
07,172.019c	trailokyam abhisaṃtaptaṃ jvarāviṣṭam ivāturam<BR>
07,172.020a	śaratejo 'bhisaṃtaptā nāgā bhūmiśayās tathā<BR>
07,172.020c	niḥśvasantaḥ samutpetus tejo ghoraṃ mumukṣavaḥ<BR>
07,172.021a	jalajāni ca sattvāni dahyamānāni bhārata<BR>
07,172.021c	na śāntim upajagmur hi tapyamānair jalāśayaiḥ<BR>
07,172.022a	diśaḥ khaṃ pradiśaś caiva bhuvaṃ ca śaravṛṣṭayaḥ<BR>
07,172.022c	uccāvacā nipetur vai garuḍānilaraṃhasaḥ<BR>
07,172.023a	taiḥ śarair droṇaputrasya vajravegasamāhitaiḥ<BR>
07,172.023c	pradagdhāḥ śatravaḥ petur agnidagdhā iva drumāḥ<BR>
07,172.023d*1420_01	kṛṣṇārjunau hatāv adya droṇaputrasya māyayā<BR>
07,172.023d*1420_02	iti sma sarve yo[? -rvayo]dhānāṃ matam āsīt tadānagha<BR>
07,172.024a	dahyamānā mahānāgāḥ petur urvyāṃ samantataḥ<BR>
07,172.024c	nadanto bhairavān nādāñ jaladopamanisvanān<BR>
07,172.025a	apare pradrutās tatra dahyamānā mahāgajāḥ<BR>
07,172.025c	tresus tathāpare ghore vane dāvāgnisaṃvṛtāḥ<BR>
07,172.026a	drumāṇāṃ śikharāṇīva dāvadagdhāni māriṣa<BR>
07,172.026c	aśvavṛndāny adṛśyanta rathavṛndāni cābhibho<BR>
07,172.026e	apatanta rathaughāś ca tatra tatra sahasraśaḥ<BR>
07,172.027a	tat sainyaṃ bhagavān agnir dadāha yudhi bhārata<BR>
07,172.027c	yugānte sarvabhūtāni saṃvartaka ivānalaḥ<BR>
07,172.028a	dṛṣṭvā tu pāṇḍavīṃ senāṃ dahyamānāṃ mahāhave<BR>
07,172.028c	prahṛṣṭās tāvakā rājan siṃhanādān vinedire<BR>
07,172.029a	tatas tūryasahasrāṇi nānāliṅgāni bhārata<BR>
07,172.029c	tūrṇam ājaghnire hṛṣṭās tāvakā jitakāśinaḥ<BR>
07,172.029d*1421_01	hāhākāre tataḥ sainye pāṇḍaveyeṣu bhārata<BR>
07,172.029d*1421_02	rathasaṃghāś ca dahyanta hayānāṃ prayutāni ca<BR>
07,172.029d*1421_03	tathā hayānāṃ vṛndāni pattayaś cāpy analpakāḥ<BR>
07,172.029d*1421_04	guruputrāstravṛrdhyata[?ddhyartha]m ekajvālam abhūd balam<BR>
07,172.029d*1421_05	vastrair ābharaṇaiś channaiḥ ketubhiś coddhatānalaiḥ<BR>
07,172.029d*1421_06	dhāvamānaiś ca puruṣair dehabaddhair ivāgnibhiḥ<BR>
07,172.029d*1421_07	nādahyamānaḥ pāṇḍūnāṃ kaś cit sainye vyadṛśyata<BR>
07,172.029d*1421_08	udīrṇaṃ droṇaputraṃ ca dṛṣṭvā pārthaḥ paraṃtapaḥ<BR>
07,172.029d*1421_09	gāṇḍīvaṃ jyāṃ ca bāṇāṃś ca so 'numantrya mahābalaḥ<BR>
07,172.029d*1421_10	sasarja pra[?rjāpra]timaṃ divyam astraṃ brāhmam atitvaram<BR>
07,172.030a	kṛtsnā hy akṣauhiṇī rājan savyasācī ca pāṇḍavaḥ<BR>
07,172.030c	tamasā saṃvṛte loke nādṛśyata mahāhave<BR>
07,172.031a	naiva nas tādṛśaṃ rājan dṛṣṭapūrvaṃ na ca śrutam<BR>
07,172.031c	yādṛśaṃ droṇaputreṇa sṛṣṭam astram amarṣiṇā<BR>
07,172.032a	arjunas tu mahārāja brāhmam astram udairayat<BR>
07,172.032c	sarvāstrapratighātāya vihitaṃ padmayoninā<BR>
07,172.033a	tato muhūrtād iva tat tamo vyupaśaśāma ha<BR>
07,172.033c	pravavau cānilaḥ śīto diśaś ca vimalābhavan<BR>
07,172.034a	tatrādbhutam apaśyāma kṛtsnām akṣauhiṇīṃ hatām<BR>
07,172.034c	anabhijñeyarūpāṃ ca pradagdhām astramāyayā<BR>
07,172.035a	tato vīrau maheṣvāsau vimuktau keśavārjunau<BR>
07,172.035c	sahitau saṃpradṛśyetāṃ nabhasīva tamonudau<BR>
07,172.035d*1422_01	tato gāṇḍīvadhanvā ca keśavaś cākṣatāv ubhau<BR>
07,172.036a	sapatākadhvajahayaḥ sānukarṣavarāyudhaḥ<BR>
07,172.036c	prababhau sa ratho muktas tāvakānāṃ bhayaṃkaraḥ<BR>
07,172.037a	tataḥ kilakilāśabdaḥ śaṅkhabherīravaiḥ saha<BR>
07,172.037c	pāṇḍavānāṃ prahṛṣṭānāṃ kṣaṇena samajāyata<BR>
07,172.037d*1423_01	pāṇḍavān muditān dṛṣṭvā sarvān eva svasainikān<BR>
07,172.037d*1423_02	duryodhanapurogās tu kauravyā vyathitābhavan<BR>
07,172.037d*1423_03	itthaṃ drauṇimaheṣvāsaṃ pārtham apratimaṃ raṇe<BR>
07,172.037d*1423_04	yuddhāyodīrṇamanasam apradhṛṣyaṃ surair api<BR>
07,172.037d*1423_05	āvṛṇvānaṃ diśaḥ sarvā bāṇajālaiḥ samantataḥ<BR>
07,172.037d*1423_06	dṛṣṭvā gāṇḍīvanirmuktaiḥ śarair āśīviṣopamaiḥ<BR>
07,172.037d*1423_07	ādityam iva duṣprekṣyaṃ dahantam ahitān raṇe<BR>
07,172.038a	hatāv iti tayor āsīt senayor ubhayor matiḥ<BR>
07,172.038c	tarasābhyāgatau dṛṣṭvā vimuktau keśavārjunau<BR>
07,172.039a	tāv akṣatau pramuditau dadhmatur vārijottamau<BR>
07,172.039c	dṛṣṭvā pramuditān pārthāṃs tvadīyā vyathitābhavan<BR>
07,172.040a	vimuktau ca mahātmānau dṛṣṭvā drauṇiḥ suduḥkhitaḥ<BR>
07,172.040c	muhūrtaṃ cintayām āsa kiṃ tv etad iti māriṣa<BR>
07,172.041a	cintayitvā tu rājendra dhyānaśokaparāyaṇaḥ<BR>
07,172.041c	niḥśvasan dīrgham uṣṇaṃ ca vimanāś cābhavat tadā<BR>
07,172.042a	tato drauṇir dhanur nyasya rathāt praskandya vegitaḥ<BR>
07,172.042c	dhig dhik sarvam idaṃ mithyety uktvā saṃprādravad raṇāt<BR>
07,172.043a	tataḥ snigdhāmbudābhāsaṃ vedavyāsam akalmaṣam<BR>
07,172.043c	āvāsaṃ ca sarasvatyāḥ sa vai vyāsaṃ dadarśa ha<BR>
07,172.044a	taṃ drauṇir agrato dṛṣṭvā sthitaṃ kurukulodvaha<BR>
07,172.044c	sannakaṇṭho 'bravīd vākyam abhivādya sudīnavat<BR>
07,172.045a	bho bho māyā yadṛcchā vā na vidmaḥ kim idaṃ bhavet<BR>
07,172.045b*1424_01	pṛcchāmi tvām ahaṃ tāta saṃdehaṃ taṃ vadasva me<BR>
07,172.045c	astraṃ tv idaṃ kathaṃ mithyā mama kaś ca vyatikramaḥ<BR>
07,172.046a	adharottaram etad vā lokānāṃ vā parābhavaḥ<BR>
07,172.046c	yad imau jīvataḥ kṛṣṇau kālo hi duratikramaḥ<BR>
07,172.047a	nāsurāmaragandharvā na piśācā na rākṣasāḥ<BR>
07,172.047c	na sarpayakṣapatagā na manuṣyāḥ kathaṃ cana<BR>
07,172.048a	utsahante 'nyathā kartum etad astraṃ mayeritam<BR>
07,172.048c	tad idaṃ kevalaṃ hatvā yuktām akṣauhiṇīṃ jvalat<BR>
07,172.048d*1425_01	sarvaghāti mayā muktam astraṃ paramadāruṇam<BR>
07,172.049a	kenemau martyadharmāṇau nāvadhīt keśavārjunau<BR>
07,172.049c	etat prabrūhi bhagavan mayā pṛṣṭo yathātatham<BR>
07,172.049d*1426_01	śrotum icchāmi tattvena sarvam etan mahāmune<BR>
07,172.049d*1427_00	saṃjaya uvāca<BR>
07,172.049d*1427_01	tataḥ samāyayau vyāso dṛṣṭvāstraṃ samudīritam<BR>
07,172.049d*1427_02	taṃ prāptaṃ pūjayitvā tu drauṇiḥ papraccha saṃśayam<BR>
07,172.049d*1427_03	yan nimittaṃ mahāstreṇa na dagdhau keśavārjunau<BR>
07,172.049d*1427_04	kenopāyena nirmuktau tan me tvaṃ brūhi tattvataḥ<BR>
07,172.050	vyāsa uvāca<BR>
07,172.050a	mahāntam etam arthaṃ māṃ yaṃ tvaṃ pṛcchasi vismayāt<BR>
07,172.050c	tat pravakṣyāmi te sarvaṃ samādhāya manaḥ śṛṇu<BR>
07,172.051a	yo 'sau nārāyaṇo nāma pūrveṣām api pūrvajaḥ<BR>
07,172.051b*1428_01	ādidevo jagannātho lokakartā svayaṃ prabhuḥ<BR>
07,172.051b*1428_02	ādyaḥ sarvasya lokasya anādinidhano 'cyutaḥ<BR>
07,172.051b*1428_03	vyākurvate yasya tattvaṃ śrutayo munayaś ca ha<BR>
07,172.051b*1428_04	ato 'jayyaḥ sarvabhūtair manasāpi jagatpatiḥ<BR>
07,172.051b*1428_05	tasmād imaṃ jetukāmo ajñānatamasā vṛtaḥ<BR>
07,172.051b*1428_06	mā śucaḥ puruṣavyāghra viddhi tadvad ihārjunam<BR>
07,172.051b*1428_07	tasya śaktir asau pārthas tasmāc chokam imaṃ tyaja<BR>
07,172.051b*1428_08	viśveśvaro 'tha lokādiḥ paramātmā hy adhokṣajaḥ<BR>
07,172.051b*1428_09	sahasrasaṃmitād aṃśād ekāṃśo 'yam ajāyata<BR>
07,172.051b*1428_10	devānāṃ hitakāmārthaṃ lokānāṃ caiva sattama<BR>
07,172.051c	ajāyata ca kāryārthaṃ putro dharmasya viśvakṛt<BR>
07,172.052a	sa tapas tīvram ātasthe mainākaṃ girim āsthitaḥ<BR>
07,172.052c	ūrdhvabāhur mahātejā jvalanādityasaṃnibhaḥ<BR>
07,172.053a	ṣaṣṭiṃ varṣasahasrāṇi tāvanty eva śatāni ca<BR>
07,172.053c	aśoṣayat tadātmānaṃ vāyubhakṣo 'mbujekṣaṇaḥ<BR>
07,172.054a	athāparaṃ tapas taptvā dvis tato 'nyat punar mahat<BR>
07,172.054c	dyāvāpṛthivyor vivaraṃ tejasā samapūrayat<BR>
07,172.055a	sa tena tapasā tāta brahmabhūto yadābhavat<BR>
07,172.055c	tato viśveśvaraṃ yoniṃ viśvasya jagataḥ patim<BR>
07,172.056a	dadarśa bhṛśadurdarśaṃ sarvadevair apīśvaram<BR>
07,172.056c	aṇīyasām aṇīyāṃsaṃ bṛhadbhyaś ca bṛhattaram<BR>
07,172.056d*1429_01	astāvīt samanudhyāyan mahādevaṃ bṛhattaram<BR>
07,172.057a	rudram īśānam ṛṣabhaṃ cekitānam ajaṃ param<BR>
07,172.057a*1430_01	**** **** haraṃ śaṃbhuṃ kapardinam<BR>
07,172.057c	gacchatas tiṣṭhato vāpi sarvabhūtahṛdi sthitam<BR>
07,172.058a	durvāraṇaṃ durdṛśaṃ tigmamanyuṃ; mahātmānaṃ sarvaharaṃ pracetasam<BR>
07,172.058c	divyaṃ cāpam iṣudhī cādadānaṃ; hiraṇyavarmāṇam anantavīryam<BR>
07,172.058c*1431_01	durvāraṇaṃ sudurdharṣaṃ durnirīkṣyaṃ durāsadam<BR>
07,172.058c*1431_02	atimanyuṃ mahātmānaṃ sarvabhūtapracetasam<BR>
07,172.058c*1431_03	taṃ devadevaṃ paramāṇum īḍyaṃ<BR>
07,172.058c*1431_04	saṃkhye divyāviṣudhī ādadānam<BR>
07,172.059a	pinākinaṃ vajriṇaṃ dīptaśūlaṃ; paraśvadhiṃ gadinaṃ svāyatāsim<BR>
07,172.059c	subhruṃ jaṭāmaṇḍalacandramauliṃ; vyāghrājinaṃ parighaṃ daṇḍapāṇim<BR>
07,172.060a	śubhāṅgadaṃ nāgayajñopavītiṃ; viśvair gaṇaiḥ śobhitaṃ bhūtasaṃghaiḥ<BR>
07,172.060c	ekībhūtaṃ tapasāṃ saṃnidhānaṃ; vayotigaiḥ suṣṭutam iṣṭavāgbhiḥ<BR>
07,172.061a	jalaṃ divaṃ khaṃ kṣitiṃ candrasūryau; tathā vāyvagnī pratimānaṃ jagac ca<BR>
07,172.061c	nālaṃ draṣṭuṃ yamajaṃ bhinnavṛttā; brahmadviṣaghnam amṛtasya yonim<BR>
07,172.061c*1432_01	ye cānṛtā nāstikāḥ pāpaśīlāḥ<BR>
07,172.062a	yaṃ paśyanti brāhmaṇāḥ sādhuvṛttāḥ; kṣīṇe pāpe manasā ye viśokāḥ<BR>
07,172.062c	sa tanniṣṭhas tapasā dharmam īḍyaṃ; tadbhaktyā vai viśvarūpaṃ dadarśa<BR>
07,172.062c*1433_01	nārāyaṇo devam evaprabhāvam<BR>
07,172.062e	dṛṣṭvā cainaṃ vāṅmanobuddhidehaiḥ; saṃhṛṣṭātmā mumude devadevam<BR>
07,172.063a	akṣamālāparikṣiptaṃ jyotiṣāṃ paramaṃ nidhim<BR>
07,172.063c	tato nārāyaṇo dṛṣṭvā vavande viśvasaṃbhavam<BR>
07,172.064a	varadaṃ pṛthucārvaṅgyā pārvatyā sahitaṃ prabhum<BR>
07,172.064b*1434_01	krīḍamānaṃ mahātmānaṃ bhūtasaṃghagaṇair vṛtam<BR>
07,172.064c	ajam īśānam avyagraṃ kāraṇātmānam acyutam<BR>
07,172.065a	abhivādyātha rudrāya sadyo 'ndhakanipātine<BR>
07,172.065b*1435_01	sa jānubhyāṃ mahīṃ gatvā kṛtvā śirasi cāñjalim<BR>
07,172.065c	padmākṣas taṃ virūpākṣam abhituṣṭāva bhaktimān<BR>
07,172.066a	tvat saṃbhūtā bhūtakṛto vareṇya; goptāro 'dya bhuvanaṃ pūrvadevāḥ<BR>
07,172.066c	āviśyemāṃ dharaṇīṃ ye 'bhyarakṣan; purā purāṇāṃ tava deva sṛṣṭim<BR>
07,172.067a	surāsurān nāgarakṣaḥpiśācān; narān suparṇān atha gandharvayakṣān<BR>
07,172.067c	pṛthagvidhān bhūtasaṃghāṃś ca viśvāṃs; tvatsaṃbhūtān vidma sarvāṃs tathaiva<BR>
07,172.067e	aindraṃ yāmyaṃ vāruṇaṃ vaittapālyaṃ; maitraṃ tvāṣṭraṃ karma saumyaṃ ca tubhyam<BR>
07,172.068a	rūpaṃ jyotiḥ śabda ākāśavāyuḥ; sparśaḥ svādyaṃ salilaṃ gandha urvī<BR>
07,172.068c	kāmo brahmā brahma ca brāhmaṇāś ca; tvatsaṃbhūtaṃ sthāsnu cariṣṇu cedam<BR>
07,172.069a	adbhyaḥ stokā yānti yathā pṛthaktvaṃ; tābhiś caikyaṃ saṃkṣaye yānti bhūyaḥ<BR>
07,172.069c	evaṃ vidvān prabhavaṃ cāpy ayaṃ ca; hitvā bhūtānāṃ tatra sāyujyam eti<BR>
07,172.070a	divyāvṛtau mānasau dvau suparṇāv; avākśākhaḥ pippalaḥ sapta gopāḥ<BR>
07,172.070c	daśāpy anye ye puraṃ dhārayanti; tvayā sṛṣṭās te hi tebhyaḥ paras tvam<BR>
07,172.070d*1436_01	vācaś cārthā devatā lokapālā<BR>
07,172.070d*1436_02	lokān anye ye purā dhārayanti<BR>
07,172.070d*1436_03	gatā hi tebhyaḥ paramaṃ tatparaṃ ca<BR>
07,172.070d*1436_04	tvat saṃbhūtās te ca tebhyaḥ paras tvam<BR>
07,172.070e	bhūtaṃ bhavyaṃ bhavitā cāpy adhṛṣyaṃ; tvatsaṃbhūtā bhuvanānīha viśvā<BR>
07,172.070f*1437_01	tvatto bhāvāḥ sarva evābhivṛttāḥ<BR>
07,172.071a	bhaktaṃ ca māṃ bhajamānaṃ bhajasva; mā rīriṣo mām ahitāhitena<BR>
07,172.071c	ātmānaṃ tvām ātmano 'nanyabhāvo; vidvān evaṃ gacchati brahma śukram<BR>
07,172.072a	astauṣaṃ tvāṃ tava saṃmānam icchan; vicinvan vai savṛṣaṃ devavarya<BR>
07,172.072c	sudurlabhān dehi varān mameṣṭān; abhiṣṭutaḥ pratikārṣīś ca mā mām<BR>
07,172.073a	tasmai varān acintyātmā nīlakaṇṭhaḥ pinākadhṛk<BR>
07,172.073c	arhate devamukhyāya prāyacchad ṛṣisaṃstutaḥ<BR>
07,172.074	nīlakaṇṭha uvāca<BR>
07,172.074a	matprasādān manuṣyeṣu devagandharvayoniṣu<BR>
07,172.074c	aprameyabalātmā tvaṃ nārāyaṇa bhaviṣyasi<BR>
07,172.075a	na ca tvā prasahiṣyanti devāsuramahoragāḥ<BR>
07,172.075c	na piśācā na gandharvā na narā na ca rākṣasāḥ<BR>
07,172.076a	na suparṇās tathā nāgā na ca viśve viyonijāḥ<BR>
07,172.076c	na kaś cit tvāṃ ca devo 'pi samareṣu vijeṣyati<BR>
07,172.077a	na śastreṇa na vajreṇa nāgninā na ca vāyunā<BR>
07,172.077c	nārdreṇa na ca śuṣkeṇa trasena sthāvareṇa vā<BR>
07,172.077d*1438_01	na hastena na pādena na kāṣṭhena na loṣṭunā<BR>
07,172.078a	kaś cit tava rujaṃ kartā matprasādāt kathaṃ cana<BR>
07,172.078c	api cet samaraṃ gatvā bhaviṣyasi mamādhikaḥ<BR>
07,172.079	vyāsa uvāca<BR>
07,172.079a	evam ete varā labdhāḥ purastād viddhi śauriṇā<BR>
07,172.079c	sa eṣa devaś carati māyayā mohayañ jagat<BR>
07,172.080a	tasyaiva tapasā jātaṃ naraṃ nāma mahāmunim<BR>
07,172.080c	tulyam etena devena taṃ jānīhy arjunaṃ sadā<BR>
07,172.081a	tāv etau pūrvadevānāṃ paramopacitāv ṛṣī<BR>
07,172.081c	lokayātrāvidhānārthaṃ saṃjāyete yuge yuge<BR>
07,172.081c*1439_01	**** **** dānavānāṃ vadhāya ca<BR>
07,172.081c*1439_02	dharmasaṃsthāpanārthāya<BR>
07,172.082a	tathaiva karmaṇaḥ kṛtsnaṃ mahatas tapaso 'pi ca<BR>
07,172.082c	tejomanyuś ca vidvaṃs tvaṃ jāto raudro mahāmate<BR>
07,172.083a	sa bhavān devavat prājño jñātvā bhavamayaṃ jagat<BR>
07,172.083c	avākarṣas tvam ātmānaṃ niyamais tatpriyepsayā<BR>
07,172.084a	śubham aurvaṃ navaṃ kṛtvā mahāpuruṣavigraham<BR>
07,172.084c	ījivāṃs tvaṃ japair homair upahāraiś ca mānada<BR>
07,172.085a	sa tathā pūjyamānas te pūrvadevo 'py atūtuṣat<BR>
07,172.085c	puṣkalāṃś ca varān prādāt tava vidvan hṛdi sthitān<BR>
07,172.086a	janmakarmatapoyogās tayos tava ca puṣkalāḥ<BR>
07,172.086c	tābhyāṃ liṅge 'rcito devas tvayārcāyāṃ yuge yuge<BR>
07,172.086d*1440_01	caturdaśyaṣṭamītithye liṅgaṃ naktena yo 'rcayet<BR>
07,172.086d*1440_02	yāvaj jīvan vratadharaḥ samadeśacaro bhavet<BR>
07,172.086d*1440_03	sa eṣa viṣṇurudraś ca śaṃkaro viṣṇusaṃbhavaḥ<BR>
07,172.086d*1440_04	śarīram ekam etābhyāṃ yogād arthe dvidhākṛtam<BR>
07,172.086d*1440_05	sarve viṣṇumayā devāḥ sarvaviṣṇumayā gaṇāḥ<BR>
07,172.086d*1440_06	sarvaṃ vai viṣṇunā vyāptaṃ trailokyaṃ sacarācaram<BR>
07,172.086d*1440_07	mūrtayas tasya devasya brahmāviṣṇumaheśvarāḥ<BR>
07,172.086d*1440_08	anantasya mahābāho yac cānyad api kiṃ cana<BR>
07,172.086d*1441_01	devadevas tv acintyātmā ajeyo viṣṇusaṃbhavaḥ<BR>
07,172.087a	sarvarūpaṃ bhavaṃ jñātvā liṅge yo 'rcayati prabhum<BR>
07,172.087c	ātmayogāś ca tasmin vai śāstrayogāś ca śāśvatāḥ<BR>
07,172.088a	evaṃ devā yajanto hi siddhāś ca paramarṣayaḥ<BR>
07,172.088c	prārthayanti paraṃ loke sthānam eva ca śāśvatam<BR>
07,172.089a	sa eṣa rudrabhaktaś ca keśavo rudrasaṃbhavaḥ<BR>
07,172.089c	kṛṣṇa eva hi yaṣṭavyo yajñaiś caiṣa sanātanaḥ<BR>
07,172.089d*1442_01	cintyate yogibhir nityaṃ tad viṣṇoḥ paramaṃ padam<BR>
07,172.089d*1442_02	yadā yadā hi dharmasya glānir loke pravartate<BR>
07,172.089d*1442_03	abhyutthānam adharmasya tadātmānaṃ sṛjaty asau<BR>
07,172.089d*1442_04	matsyaḥ kūrmo varāhaś ca nṛsiṃho vāmano hariḥ<BR>
07,172.089d*1442_05	sādhyo nārāyaṇo viṣṇuḥ kaśyapasyātmasaṃbhavaḥ<BR>
07,172.089d*1442_06	rāmo rāmaś ca rāmaś ca vāsudevaś ca yādavaḥ<BR>
07,172.089d*1442_07	kalkī bhaviṣyate vipro yuge kṣīṇe punar hariḥ<BR>
07,172.089d*1442_08	ekenaivātmanā viśvaṃ sthāvaraṃ jaṅgamaṃ ca yat<BR>
07,172.089d*1442_09	tat sarvaṃ viṣṇunā sṛṣṭam anantena mahātmanā<BR>
07,172.089d*1442_10	tapa eṣa prakurute lokānāṃ hitakāmyayā<BR>
07,172.089d*1442_11	tapaḥpradhānena kṛto lokaś cāpi pravartate<BR>
07,172.089d*1442_12	ato nimittaṃ hi haris tapaś carati nityaśaḥ<BR>
07,172.089d*1442_13	varāṃś ca prārthayaty asmāt pradhānād devasattamāt<BR>
07,172.089d*1442_14	badarīṃ samupāgamya viṣṇunā viṣṇunā saha<BR>
07,172.089d*1442_15	tapaś cīrṇaṃ viśālāyām etat te kathitaṃ mayā<BR>
07,172.090a	sarvabhūtabhavaṃ jñātvā liṅge 'rcayati yaḥ prabhum<BR>
07,172.090c	tasminn abhyadhikāṃ prītiṃ karoti vṛṣabhadhvajaḥ<BR>
07,172.091	saṃjaya uvāca<BR>
07,172.091a	tasya tad vacanaṃ śrutvā droṇaputro mahārathaḥ<BR>
07,172.091c	namaścakāra rudrāya bahu mene ca keśavam<BR>
07,172.092a	hṛṣṭalomā ca vaśyātmā namaskṛtya maharṣaye<BR>
07,172.092c	varūthinīm abhipretya avahāram akārayat<BR>
07,172.093a	tataḥ pratyavahāro 'bhūt pāṇḍavānāṃ viśāṃ pate<BR>
07,172.093c	kauravāṇāṃ ca dīnānāṃ droṇe yudhi nipātite<BR>
07,172.094a	yuddhaṃ kṛtvā dinān pañca droṇo hatvā varūthinīm<BR>
07,172.094c	brahmalokaṃ gato rājan brāhmaṇo vedapāragaḥ<BR>
07,173.001	dhṛtarāṣṭra uvāca<BR>
07,173.001a	tasminn atirathe droṇe nihate tatra saṃjaya<BR>
07,173.001c	māmakāḥ pāṇḍavāś caiva kim akurvann ataḥ param<BR>
07,173.002	saṃjaya uvāca<BR>
07,173.002a	tasminn atirathe droṇe nihate pārṣatena vai<BR>
07,173.002c	kauraveṣu ca bhagneṣu kuntīputro dhanaṃjayaḥ<BR>
07,173.003a	dṛṣṭvā sumahad āścaryam ātmano vijayāvaham<BR>
07,173.003b*1443_01	muniṃ snigdhāmbudābhāsaṃ vedavyāsam akalmaṣam<BR>
07,173.003c	yadṛcchayāgataṃ vyāsaṃ papraccha bharatarṣabha<BR>
07,173.004a	saṃgrāme nighnataḥ śatrūñ śaraughair vimalair aham<BR>
07,173.004c	agrato lakṣaye yāntaṃ puruṣaṃ pāvakaprabham<BR>
07,173.005a	jvalantaṃ śūlam udyamya yāṃ diśaṃ pratipadyate<BR>
07,173.005c	tasyāṃ diśi viśīryante śatravo me mahāmune<BR>
07,173.006a	na padbhyāṃ spṛśate bhūmiṃ na ca śūlaṃ vimuñcati<BR>
07,173.006c	śūlāc chūlasahasrāṇi niṣpetus tasya tejasā<BR>
07,173.007a	tena bhagnān arīn sarvān madbhagnān manyate janaḥ<BR>
07,173.007c	tena dagdhāni sainyāni pṛṣṭhato 'nudahāmy aham<BR>
07,173.008a	bhagavaṃs tan mamācakṣva ko vai sa puruṣottamaḥ<BR>
07,173.008c	śūlapāṇir mahān kṛṣṇa tejasā sūryasaṃnibhaḥ<BR>
07,173.009	vyāsa uvāca<BR>
07,173.009a	prajāpatīnāṃ prathamaṃ taijasaṃ puruṣaṃ vibhum<BR>
07,173.009c	bhuvanaṃ bhūr bhuvaṃ devaṃ sarvalokeśvaraṃ prabhum<BR>
07,173.010a	īśānaṃ varadaṃ pārtha dṛṣṭavān asi śaṃkaram<BR>
07,173.010c	taṃ gaccha śaraṇaṃ devaṃ sarvādiṃ bhuvaneśvaram<BR>
07,173.011a	mahādevaṃ mahātmānam īśānaṃ jaṭilaṃ śivam<BR>
07,173.011c	tryakṣaṃ mahābhujaṃ rudraṃ śikhinaṃ cīravāsasam<BR>
07,173.011d*1444_01	devadevaṃ haraṃ sthāṇuṃ varadaṃ bhuvaneśvaram<BR>
07,173.011d*1444_02	jagatpradhānam ajitaṃ jagatpatim adhīśvaram<BR>
07,173.011d*1444_03	jagadyoniṃ jagadbījaṃ jayinaṃ jagato gatim<BR>
07,173.011d*1444_04	viśvātmānaṃ viśvasṛjaṃ viśvamūrtiṃ yaśasvinam<BR>
07,173.011d*1444_05	viśveśvaraṃ viśvayoniṃ viśvakarmāṇam īśvaram<BR>
07,173.011d*1444_06	śaṃbhuṃ svayaṃbhuṃ bhūteśaṃ bhūtabhavyabhavodbhavam<BR>
07,173.011d*1444_07	yogaṃ yogeśvaraṃ sarvaṃ sarvalokeśvareśvaram<BR>
07,173.011d*1444_08	sarvaśreṣṭhaṃ jagacchreṣṭhaṃ variṣṭhaṃ parameṣṭhinam<BR>
07,173.011d*1444_09	lokatrayavidhātāram ekaṃ lokatrayāśrayam<BR>
07,173.011d*1444_10	sudurjayaṃ jagannāthaṃ janmamṛtyujarātigam<BR>
07,173.011d*1444_11	jñānātmānaṃ jñānagamyaṃ jñānajñeyaṃ sudurvidam<BR>
07,173.011d*1445_01	śuddhātmānaṃ varaṃ bhīmaṃ vaśinaṃ viśvaretasam<BR>
07,173.011d*1445_02	śāśvataṃ bhūdharaṃ devaṃ sarvavāgīśvareśvaram<BR>
07,173.011e	dātāraṃ caiva bhaktānāṃ prasādavihitān varān<BR>
07,173.012a	tasya te pārṣadā divyā rūpair nānāvidhaiḥ vibhoḥ<BR>
07,173.012c	vāmanā jaṭilā muṇḍā hrasvagrīvā mahodarāḥ<BR>
07,173.013a	mahākāyā mahotsāhā mahākarṇās tathāpare<BR>
07,173.013c	ānanair vikṛtaiḥ pādaiḥ pārtha veṣaiś ca vaikṛtaiḥ<BR>
07,173.014a	īdṛśaiḥ sa mahādevaḥ pūjyamāno maheśvaraḥ<BR>
07,173.014c	sa śivas tāta tejasvī prasādād yāti te 'grataḥ<BR>
07,173.014e	tasmin ghore tadā pārtha saṃgrāme lomaharṣaṇe<BR>
07,173.015a	droṇakarṇakṛpair guptāṃ maheṣvāsaiḥ prahāribhiḥ<BR>
07,173.015c	kas tāṃ senāṃ tadā pārtha manasāpi pradharṣayet<BR>
07,173.015e	ṛte devān maheṣvāsād bahurūpān maheśvarāt<BR>
07,173.016a	sthātum utsahate kaś cin na tasminn agrataḥ sthite<BR>
07,173.016c	na hi bhūtaṃ samaṃ tena triṣu lokeṣu vidyate<BR>
07,173.017a	gandhenāpi hi saṃgrāme tasya kruddhasya śatravaḥ<BR>
07,173.017c	visaṃjñā hatabhūyiṣṭhā vepanti ca patanti ca<BR>
07,173.018a	tasmai namas tu kurvanto devās tiṣṭhanti vai divi<BR>
07,173.018c	ye cānye mānavā loke ye ca svargajito narāḥ<BR>
07,173.019a	ye bhaktā varadaṃ devaṃ śivaṃ rudram umāpatim<BR>
07,173.019b*1446_01	ananyabhāvena sadā sarveśaṃ samupāsate<BR>
07,173.019b*1447_01	saṃgrāmeṣu jayaṃ prāpya pālayanti mahīm imām<BR>
07,173.019c	iha loke sukhaṃ prāpya te yānti paramāṃ gatim<BR>
07,173.020a	namaskuruṣva kaunteya tasmai śāntāya vai sadā<BR>
07,173.020c	rudrāya śitikaṇṭhāya kaniṣṭhāya suvarcase<BR>
07,173.021a	kapardine karālāya haryakṣṇe varadāya ca<BR>
07,173.021c	yāmyāyāvyaktakeśāya sadvṛtte śaṃkarāya ca<BR>
07,173.022a	kāmyāya harinetrāya sthāṇave puruṣāya ca<BR>
07,173.022c	harikeśāya muṇḍāya kṛśāyottaraṇāya ca<BR>
07,173.023a	bhāskarāya sutīrthāya devadevāya raṃhase<BR>
07,173.023c	bahurūpāya śarvāya priyāya priyavāsase<BR>
07,173.024a	uṣṇīṣiṇe suvaktrāya sahasrākṣāya mīḍhuṣe<BR>
07,173.024b*1448_01	namo vṛkṣāya senānye madhyamāya namo namaḥ<BR>
07,173.024c	giriśāya praśāntāya pataye cīravāsase<BR>
07,173.025a	hiraṇyabāhave caiva ugrāya pataye diśām<BR>
07,173.025b*1449_01	diśāṃ digdantināṃ caiva dikkālapataye namaḥ<BR>
07,173.025c	parjanyapataye caiva bhūtānāṃ pataye namaḥ<BR>
07,173.026a	vṛkṣāṇāṃ pataye caiva apāṃ ca pataye tathā<BR>
07,173.026c	vṛkṣair āvṛtakāyāya senānye madhyamāya ca<BR>
07,173.027a	sruvahastāya devāya dhanvine bhārgavāya ca<BR>
07,173.027c	bahurūpāya viśvasya pataye cīravāsase<BR>
07,173.028a	sahasraśirase caiva sahasranayanāya ca<BR>
07,173.028c	sahasrabāhave caiva sahasracaraṇāya ca<BR>
07,173.028d*1450_01	sahasrabāhvor upādāya namo 'saṃkhyeyakarmaṇe<BR>
07,173.029a	śaraṇaṃ prāpya kaunteya varadaṃ bhuvaneśvaram<BR>
07,173.029c	umāpatiṃ virūpākṣaṃ dakṣayajñanibarhaṇam<BR>
07,173.029e	prajānāṃ patim avyagraṃ bhūtānāṃ patim avyayam<BR>
07,173.030a	kapardinaṃ vṛṣāvartaṃ vṛṣanābhaṃ vṛṣadhvajam<BR>
07,173.030c	vṛṣadarpaṃ vṛṣapatiṃ vṛṣaśṛṅgaṃ vṛṣarṣabham<BR>
07,173.031a	vṛṣāṅkaṃ vṛṣabhodāraṃ vṛṣabhaṃ vṛṣabhekṣaṇam<BR>
07,173.031c	vṛṣāyudhaṃ vṛṣaśaraṃ vṛṣabhūtaṃ maheśvaram<BR>
07,173.032a	mahodaraṃ mahākāyaṃ dvīpicarmanivāsinam<BR>
07,173.032c	lokeśaṃ varadaṃ muṇḍaṃ brahmaṇyaṃ brāhmaṇapriyam<BR>
07,173.033a	triśūlapāṇiṃ varadaṃ khaḍgacarmadharaṃ prabhum<BR>
07,173.033c	pinākinaṃ khaṇḍaparaśuṃ lokānāṃ patim īśvaram<BR>
07,173.033d*1451_01	niṣaṅginaṃ paraśuhastaṃ dharmāṇāṃ ca prakāśakam<BR>
07,173.033e	prapadye śaraṇaṃ devaṃ śaraṇyaṃ cīravāsasam<BR>
07,173.034a	namas tasmai sureśāya yasya vaiśravaṇaḥ sakhā<BR>
07,173.034c	suvāsase namo nityaṃ suvratāya sudhanvine<BR>
07,173.034d*1452_01	ugrāyudhāya devāya suvratāya bhavāya ca<BR>
07,173.035a	sruvahastāya devāya sukhadhanvāya dhanvine<BR>
07,173.035c	dhanvantarāya dhanuṣe dhanvācāryāya dhanvine<BR>
07,173.036a	ugrāyudhāya devāya namaḥ suravarāya ca<BR>
07,173.036c	namo 'stu bahurūpāya namaś ca bahudhanvine<BR>
07,173.037a	namo 'stu sthāṇave nityaṃ suvratāya sudhanvine<BR>
07,173.037c	namo 'stu tripuraghnāya bhagaghnāya ca vai namaḥ<BR>
07,173.038a	vanaspatīnāṃ pataye narāṇāṃ pataye namaḥ<BR>
07,173.038b*1453_01	mātṝṇāṃ pataye caiva gaṇānāṃ pataye namaḥ<BR>
07,173.038c	apāṃ ca pataye nityaṃ yajñānāṃ pataye namaḥ<BR>
07,173.039a	pūṣṇo dantavināśāya tryakṣāya varadāya ca<BR>
07,173.039c	nīlakaṇṭhāya piṅgāya svarṇakeśāya vai namaḥ<BR>
07,173.040a	karmāṇi caiva divyāni mahādevasya dhīmataḥ<BR>
07,173.040c	tāni te kīrtayiṣyāmi yathāprajñaṃ yathāśrutam<BR>
07,173.041a	na surā nāsurā loke na gandharvā na rākṣasāḥ<BR>
07,173.041c	sukham edhanti kupite tasminn api guhāgatāḥ<BR>
07,173.041d*1454_01	dakṣasya yajamānasya vidhivat saṃbhṛtaṃ purā<BR>
07,173.042a	vivyādha kupito yajñaṃ nirbhayas tu bhavas tadā<BR>
07,173.042c	dhanuṣā bāṇam utsṛjya saghoṣaṃ vinanāda ca<BR>
07,173.043a	te na śarma kutaḥ śāntiṃ lebhire sma surās tadā<BR>
07,173.043c	vidrute sahasā yajñe kupite ca maheśvare<BR>
07,173.044a	tena jyātalaghoṣeṇa sarve lokāḥ samākulāḥ<BR>
07,173.044c	babhūvur vaśagāḥ pārtha nipetuś ca surāsurāḥ<BR>
07,173.045a	āpaś cukṣubhire sarvāś cakampe ca vasuṃdharā<BR>
07,173.045c	parvatāś ca vyaśīryanta diśo nāgāś ca mohitāḥ<BR>
07,173.046a	andhāś ca tamasā lokā na prakāśanta saṃvṛtāḥ<BR>
07,173.046c	jaghnivān saha sūryeṇa sarveṣāṃ jyotiṣāṃ prabhāḥ<BR>
07,173.047a	cukruśur bhayabhītāś ca śāntiṃ cakrus tathaiva ca<BR>
07,173.047c	ṛṣayaḥ sarvabhūtānām ātmanaś ca sukhaiṣiṇaḥ<BR>
07,173.048a	pūṣāṇam abhyadravata śaṃkaraḥ prahasann iva<BR>
07,173.048c	puroḍāśaṃ bhakṣayato daśanān vai vyaśātayat<BR>
07,173.049a	tato niścakramur devā vepamānā natāḥ sma tam<BR>
07,173.049c	punaś ca saṃdadhe dīptaṃ devānāṃ niśitaṃ śaram<BR>
07,173.049d*1455_01	sadhūmavisphuliṅgābhaṃ vidyuttoyadasaṃnibham<BR>
07,173.049d*1455_02	taṃ dṛṣṭvā tu surāḥ sarve praṇipatya maheśvaram<BR>
07,173.050a	rudrasya yajñabhāgaṃ ca viśiṣṭaṃ te nv akalpayan<BR>
07,173.050c	bhayena tridaśā rājañ śaraṇaṃ ca prapedire<BR>
07,173.051a	tena caivātikopena sa yajñaḥ saṃdhitas tadā<BR>
07,173.051c	yattāś cāpi surā āsan yattāś cādyāpi taṃ prati<BR>
07,173.052a	asurāṇāṃ purāṇy āsaṃs trīṇi vīryavatāṃ divi<BR>
07,173.052c	āyasaṃ rājataṃ caiva sauvarṇam aparaṃ mahat<BR>
07,173.053a	āyasaṃ tārakākṣasya kamalākṣasya rājatam<BR>
07,173.053c	sauvarṇaṃ paramaṃ hy āsīd vidyunmālina eva ca<BR>
07,173.054a	na śaktas tāni maghavān bhettuṃ sarvāyudhair api<BR>
07,173.054c	atha sarve 'marā rudraṃ jagmuḥ śaraṇam arditāḥ<BR>
07,173.055a	te tam ūcur mahātmānaṃ sarve devāḥ savāsavāḥ<BR>
07,173.055b*1456_01	brahmadattavarā hy ete ghorās tripuravāsinaḥ<BR>
07,173.055b*1456_02	pīḍayanty adhikaṃ lokaṃ yasmāt te varadarpitāḥ<BR>
07,173.055b*1456_03	tvad ṛte devadeveśa nānyaḥ śaktaḥ kathaṃ cana<BR>
07,173.055b*1456_04	hantuṃ daityān mahādeva tvaṃ hantā ca suradviṣām<BR>
07,173.055c	rudra raudrā bhaviṣyanti paśavaḥ sarvakarmasu<BR>
07,173.055e	nipātayiṣyase cainān asurān bhuvaneśvara<BR>
07,173.056a	sa tathoktas tathety uktvā devānāṃ hitakāmyayā<BR>
07,173.056b*1457_01	śalyam agniṃ ca vai kṛtvā puṅkhe somam apāṃ patim<BR>
07,173.056b*1457_02	sa kṛtvā dhanur oṃkāraṃ sāvitrīṃ jyāṃ maheśvaraḥ<BR>
07,173.056b*1457_03	hayāṃś ca caturo vedān sarvavedamayaṃ ratham<BR>
07,173.056b*1457_04	prajāpatiṃ rathaśreṣṭhe viniyujya sa sārathim<BR>
07,173.056b@025_0001	gandhamādanavindhyau ca kṛtvā vaṃśadhvajau haraḥ<BR>
07,173.056b@025_0002	pṛthvīṃ sasāgaravanāṃ rathaṃ kṛtvā tu śaṃkaraḥ<BR>
07,173.056b@025_0003	akṣaṃ kṛtvā tu nāgendraṃ śeṣaṃ nāgaṃ trilocanaḥ<BR>
07,173.056b@025_0004	cakraṃ kṛtvā tu candrārkau devadevaḥ pinākadhṛk<BR>
07,173.056b@025_0005	aṇī kṛtvailapatraṃ ca puṣpadantaṃ ca tryambakaḥ<BR>
07,173.056b@025_0006	yūpaṃ kṛtvā ca malayam avanāhaṃ ca takṣakam<BR>
07,173.056b@025_0007	yoktrāṅgāni ca catvāri kṛtvā śarvaḥ pratāpavān<BR>
07,173.056b@025_0008	vedān kṛtvātha caturaś caturo 'śvān maheśvaraḥ<BR>
07,173.056b@025_0009	upavedān khalīnāṃś ca kṛtvā lokatrayeśvaraḥ<BR>
07,173.056b@025_0010	gāyatrīṃ pragrahaṃ kṛtvā sāvitrīṃ ca maheśvaraḥ<BR>
07,173.056b@025_0011	kṛtvoṃkāraṃ pratodaṃ ca brahmāṇaṃ caiva sārathim<BR>
07,173.056b@025_0012	gāṇḍīvaṃ mandaraṃ kṛtvā guṇaṃ kṛtvā ca vāsukim<BR>
07,173.056b@025_0013	viṣṇuṃ śarottamaṃ kṛtvā śalyam agniṃ tathaiva ca<BR>
07,173.056b@025_0014	vāyuṃ kṛtvātha vājābhyāṃ puṅkhe vaivasvataṃ yamam<BR>
07,173.056b@025_0015	vidyut kṛtvātha niśrāṇaṃ meruṃ kṛtvātha vai dhvajam<BR>
07,173.056b@025_0016	āruhya sa rathaṃ divyaṃ sarvadevamayaṃ śivaḥ<BR>
07,173.056b@025_0017	tripurasya vadhārthāya sthāṇuḥ praharatāṃ varaḥ<BR>
07,173.056b@025_0018	asurāṇām antakaraḥ śrīmān atulavikramaḥ<BR>
07,173.056b@025_0019	stūyamānaḥ suraiḥ pārtha ṛṣibhiś ca tapodhanaiḥ<BR>
07,173.056b@025_0020	sthānaṃ māheśvaraṃ kṛtvā divyam apratimaṃ prabhuḥ<BR>
07,173.056c	atiṣṭhat sthāṇubhūtaḥ sa sahasraṃ parivatsarān<BR>
07,173.057a	yadā trīṇi sametāni antarikṣe purāṇi vai<BR>
07,173.057c	triparvaṇā triśalyena tena tāni bibheda saḥ<BR>
07,173.058a	purāṇi na ca taṃ śekur dānavāḥ prativīkṣitum<BR>
07,173.058c	śaraṃ kālāgnisaṃyuktaṃ viṣṇusomasamāyutam<BR>
07,173.058d*1458_01	purāṇi dagdhavantaṃ taṃ devī yātā pravīkṣitum<BR>
07,173.058d*1459_01	mumoca bhagavāñ śaṃbhuḥ purāṇy ādiśya vīryavān<BR>
07,173.058d*1459_02	tato daityā mahābhāga saputrāḥ saparigrahāḥ<BR>
07,173.058d*1459_03	bhasmībhūtā durātmāno bhinnāś ca tripure purā<BR>
07,173.058d*1459_04	hatvā daityān mahādevaḥ sarvadevaiḥ sabhājitaḥ<BR>
07,173.058d*1459_05	ṛṣibhiḥ saṃstutaś caiva parāṃ mudam upāgamat<BR>
07,173.058d*1459_06	tato brahmā suraiḥ sārdhaṃ bṛhaspatipurogamaiḥ<BR>
07,173.058d*1459_07	stutim ārebhire kartuṃ bhinne tripuramandire<BR>
07,173.058d*1460_01	devyāḥ svayaṃvare vṛttaṃ śṛṇuṣvānyad dhanaṃjaya<BR>
07,173.059a	bālam aṅkagataṃ kṛtvā svayaṃ pañcaśikhaṃ punaḥ<BR>
07,173.059c	umā jijñāsamānā vai ko 'yam ity abravīt surān<BR>
07,173.059d*1461_01	asūyataś ca śakrasya vajreṇa prahariṣyataḥ<BR>
07,173.060a	bāhuṃ savajraṃ śakrasya kruddhasyāstambhayat prabhuḥ<BR>
07,173.060b*1462_01	prahasya bhagavāṃs tūrṇaṃ sarvalokeśvaraḥ śivaḥ<BR>
07,173.060b*1462_02	tataḥ saṃstambhitabhujaḥ śakro devagaṇair vṛtaḥ<BR>
07,173.060b*1462_03	jagāma śaraṇaṃ tūrṇaṃ brahmāṇaṃ prabhum avyayam<BR>
07,173.060b*1462_04	te taṃ praṇamya śirasā procuḥ prāñjalayas tadā<BR>
07,173.060b*1462_05	kim apy aṅkagataṃ brahman pārvatyā bhūtam adbhutam<BR>
07,173.060b*1462_06	bālarūpadharaṃ dṛṣṭvā nāsmābhis tac ca lakṣitam<BR>
07,173.060b*1462_07	tasmāt tvāṃ praṣṭum icchāmo nirjitā yena vai vayam<BR>
07,173.060b*1462_08	ayudhyatā hi bālena līlayā sapuraṃdarāḥ<BR>
07,173.060b*1462_09	teṣāṃ tad vacanaṃ śrutvā brahmā brahmavidāṃ varaḥ<BR>
07,173.060b*1462_10	dhyātvā sa śaṃbhuṃ bhagavān bālaṃ cāmitatejasam<BR>
07,173.060b*1462_11	uvāca bhagavān brahmā śakrādīṃś ca surottamān<BR>
07,173.060b*1462_12	carācarasya jagataḥ prabhuḥ sa bhagavān haraḥ<BR>
07,173.060b*1462_13	tasmāt parataraṃ nānyat kiṃ cid asti maheśvarāt<BR>
07,173.060b*1462_14	yo dṛṣṭo hy umayā sārdhaṃ yuṣmābhir amitadyutiḥ<BR>
07,173.060b*1462_15	sa pārvatyāḥ kṛte devaḥ kṛtavān bālarūpatām<BR>
07,173.060b*1462_16	te mayā sahitā yūyaṃ prapadyadhvaṃ tam eva hi<BR>
07,173.060c	sa eṣa bhagavān devaḥ sarvalokeśvaraḥ prabhuḥ<BR>
07,173.060d*1463_01	evam uktā gatā devā yatra devo maheśvaraḥ<BR>
07,173.060d*1464_01	athānyena svarūpeṇa brahmā dṛṣṭvā tam avyayam<BR>
07,173.061a	na saṃbubudhire cainaṃ devās taṃ bhuvaneśvaram<BR>
07,173.061c	saprajāpatayaḥ sarve bālārkasadṛśaprabham<BR>
07,173.062a	athābhyetya tato brahmā dṛṣṭvā ca sa maheśvaram<BR>
07,173.062c	ayaṃ śreṣṭha iti jñātvā vavande taṃ pitāmahaḥ<BR>
07,173.062d*1465_00	brahmovāca<BR>
07,173.062d*1465_01	tvaṃ yajño bhuvanasyāsya tvaṃ gatis tvaṃ parāyaṇam<BR>
07,173.062d*1465_02	tvaṃ bhavas tvaṃ mahādevas tvaṃ dhāma paramaṃ padam<BR>
07,173.062d*1465_03	tvayā sarvam idaṃ vyāptaṃ jagat sthāvarajaṅgamam<BR>
07,173.062d*1465_04	bhagavan bhūtabhavyeśa lokanātha jagatpate<BR>
07,173.062d*1465_05	prasādaṃ kuru śakrasya tvayā krodhārditasya vai<BR>
07,173.062d*1465_05	vyāsa uvāca<BR>
07,173.062d*1465_06	padmayoner vacaḥ śrutvā tataḥ prīto maheśvaraḥ<BR>
07,173.062d*1465_07	prasādābhimukho bhūtvā cāṭṭahāsam athākarot<BR>
07,173.063a	tataḥ prasādayām āsur umāṃ rudraṃ ca te surāḥ<BR>
07,173.063c	abhavac ca punar bāhur yathāprakṛti vajriṇaḥ<BR>
07,173.064a	teṣāṃ prasanno bhagavān sapatnīko vṛṣadhvajaḥ<BR>
07,173.064c	devānāṃ tridaśaśreṣṭho dakṣayajñavināśanaḥ<BR>
07,173.065a	sa vai rudraḥ sa ca śivaḥ so 'gniḥ śarvaḥ sa sarvavit<BR>
07,173.065c	sa cendraś caiva vāyuś ca so 'śvinau sa ca vidyutaḥ<BR>
07,173.066a	sa bhavaḥ sa ca parjanyo mahādevaḥ sa cānaghaḥ<BR>
07,173.066c	sa candramāḥ sa ceśānaḥ sa sūryo varuṇaś ca saḥ<BR>
07,173.067a	sa kālaḥ so 'ntako mṛtyuḥ sa yamo rātryahāni ca<BR>
07,173.067c	māsārdhamāsā ṛtavaḥ saṃdhye saṃvatsaraś ca saḥ<BR>
07,173.068a	sa ca dhātā vidhātā ca viśvātmā viśvakarmakṛt<BR>
07,173.068c	sarvāsāṃ devatānāṃ ca dhārayaty avapur vapuḥ<BR>
07,173.069a	sarvair devaiḥ stuto devaḥ saikadhā bahudhā ca saḥ<BR>
07,173.069c	śatadhā sahasradhā caiva tathā śatasahasradhā<BR>
07,173.069d*1466_01	dve tanū tasya devasya vedajñā brāhmaṇā viduḥ<BR>
07,173.069d*1466_02	ghorā cānyā śivā cānyā te tanū bahudhā punaḥ<BR>
07,173.069d*1466_03	ghorā tu yā tanus tasya so 'gnir vidyut sa bhāskaraḥ<BR>
07,173.069d*1466_04	somārdhaṃ punar evāsya āpo jyotīṃṣi candramāḥ<BR>
07,173.069d*1466_05	vedāṅgāḥ sopaniṣadaḥ purāṇādhyātmaniścayāḥ<BR>
07,173.069d*1466_06	yad atra paramaṃ guhyaṃ sa vai devo maheśvaraḥ<BR>
07,173.070a	īdṛśaḥ sa mahādevo bhūyaś ca bhagavān ajaḥ<BR>
07,173.070c	na hi sarve mayā śakyā vaktuṃ bhagavato guṇāḥ<BR>
07,173.070d*1467_01	api varṣasahasreṇa satataṃ pāṇḍunandana<BR>
07,173.071a	sarvair grahair gṛhītān vai sarvapāpasamanvitān<BR>
07,173.071c	sa mocayati suprītaḥ śaraṇyaḥ śaraṇāgatān<BR>
07,173.072a	āyur ārogyam aiśvaryaṃ vittaṃ kāmāṃś ca puṣkalān<BR>
07,173.072c	sa dadāti manuṣyebhyaḥ sa caivākṣipate punaḥ<BR>
07,173.073a	sendrādiṣu ca deveṣu tasya caiśvaryam ucyate<BR>
07,173.073c	sa caiva vyāhṛte loke manuṣyāṇāṃ śubhāśubhe<BR>
07,173.074a	aiśvaryāc caiva kāmānām īśvaraḥ punar ucyate<BR>
07,173.074c	maheśvaraś ca bhūtānāṃ mahatām īśvaraś ca saḥ<BR>
07,173.075a	bahubhir bahudhā rūpair viśvaṃ vyāpnoti vai jagat<BR>
07,173.075c	asya devasya yad vaktraṃ samudre tad atiṣṭhata<BR>
07,173.075d*1468_01	vaḍavāmukheti vikhyātaṃ pibat toyamayaṃ haviḥ<BR>
07,173.076a	eṣa caiva śmaśāneṣu devo vasati nityaśaḥ<BR>
07,173.076c	yajanty enaṃ janās tatra vīrasthāna itīśvaram<BR>
07,173.077a	asya dīptāni rūpāṇi ghorāṇi ca bahūni ca<BR>
07,173.077c	loke yāny asya kurvanti manuṣyāḥ pravadanti ca<BR>
07,173.078a	nāmadheyāni lokeṣu bahūny atra yathārthavat<BR>
07,173.078c	nirucyante mahattvāc ca vibhutvāt karmabhis tathā<BR>
07,173.079a	vede cāsya samāmnātaṃ śatarudrīyam uttamam<BR>
07,173.079c	nāmnā cānantarudreti upasthānaṃ mahātmanaḥ<BR>
07,173.080a	sa kāmānāṃ prabhur devo ye divyā ye ca mānuṣāḥ<BR>
07,173.080c	sa vibhuḥ sa prabhur devo viśvaṃ vyāpnuvate mahat<BR>
07,173.081a	jyeṣṭhaṃ bhūtaṃ vadanty enaṃ brāhmaṇā munayas tathā<BR>
07,173.081c	prathamo hy eṣa devānāṃ mukhād asyānalo 'bhavat<BR>
07,173.082a	sarvathā yat paśūn pāti taiś ca yad ramate punaḥ<BR>
07,173.082c	teṣām adhipatir yac ca tasmāt paśupatiḥ smṛtaḥ<BR>
07,173.083a	nityena brahmacaryeṇa liṅgam asya yadā sthitam<BR>
07,173.083c	mahayanti ca lokāś ca maheśvara iti smṛtaḥ<BR>
07,173.084a	ṛṣayaś caiva devāś ca gandharvāpsarasas tathā<BR>
07,173.084c	liṅgam asyārcayanti sma tac cāpy ūrdhvaṃ samāsthitam<BR>
07,173.084d*1469_01	urdhvaliṅgas tataś cokto bhagavān brāhmaṇaiḥ sadā<BR>
07,173.085a	pūjyamāne tatas tasmin modate sa maheśvaraḥ<BR>
07,173.085c	sukhī prītaś ca bhavati prahṛṣṭaś caiva śaṃkaraḥ<BR>
07,173.086a	yad asya bahudhā rūpaṃ bhūtabhavyabhavatsthitam<BR>
07,173.086c	sthāvaraṃ jaṅgamaṃ caiva bahurūpas tataḥ smṛtaḥ<BR>
07,173.087a	ekākṣo jājvalann āste sarvatokṣimayo 'pi vā<BR>
07,173.087c	krodhād yaś cāviśal lokāṃs tasmāc charva iti smṛtaḥ<BR>
07,173.088a	dhūmraṃ rūpaṃ ca yat tasya dhūrjaṭis tena ucyate<BR>
07,173.088c	viśve devāś ca yat tasmin viśvarūpas tataḥ smṛtaḥ<BR>
07,173.089a	tisro devīr yadā caiva bhajate bhuvaneśvaraḥ<BR>
07,173.089c	dyām apaḥ pṛthivīṃ caiva tryambakaś ca tataḥ smṛtaḥ<BR>
07,173.090a	samedhayati yan nityaṃ sarvārthān sarvakarmasu<BR>
07,173.090c	śivam icchan manuṣyāṇāṃ tasmād eśa śivaḥ smṛtaḥ<BR>
07,173.091a	sahasrākṣo 'yutākṣo vā sarvatokṣimayo 'pi vā<BR>
07,173.091c	yac ca viśvaṃ mahat pāti mahādevas tataḥ smṛtaḥ<BR>
07,173.092a	dahaty ūrdhvaṃ sthito yac ca prāṇotpattisthitaś ca yat<BR>
07,173.092c	sthitaliṅgaś ca yan nityaṃ tasmāt sthāṇur iti smṛtaḥ<BR>
07,173.092d*1470_01	sūryācandramasor loke prakāśanty aṃśavaś ca ye<BR>
07,173.092d*1470_02	te keśāḥ saṃjñitās tasya vyomakeśas tataḥ smṛtaḥ<BR>
07,173.092d*1470_03	kapiḥ śreṣṭha iti prokto dharmaś ca vṛṣa ucyate<BR>
07,173.092d*1470_04	sa devadevo bhagavān kīrtyate vai vṛṣākapiḥ<BR>
07,173.092d*1470_05	brahmāṇam indraṃ varuṇaṃ yamaṃ dhanadam eva ca<BR>
07,173.092d*1470_06	nigṛhya harate yasmāt tasmād dhara iti smṛtaḥ<BR>
07,173.092d*1470_07	nimīlitābhyāṃ netrābhyāṃ bālyād devyā maheśvaraḥ<BR>
07,173.092d*1470_08	lalāṭe netram asṛjat tena tryakṣaḥ sa ucyate<BR>
07,173.092d*1470_09	bhūtaṃ bhavyaṃ bhaviṣyac ca sarvaṃ sarvam aśeṣataḥ<BR>
07,173.092d*1470_10	bhava eṣa tato yasmād bhūtabhavyabhavodbhavaḥ<BR>
07,173.093a	viṣamasthaḥ śarīreṣu samaś ca prāṇinām iha<BR>
07,173.093c	sa vāyur viṣamastheṣu prāṇāpānaśarīriṣu<BR>
07,173.094a	pūjayed vigrahaṃ yas tu liṅgaṃ vāpi samarcayet<BR>
07,173.094c	liṅgaṃ pūjayitā nityaṃ mahatīṃ śriyam aśnute<BR>
07,173.095a	ūrubhyām ardham āgneyaṃ somārdhaṃ ca śivā tanuḥ<BR>
07,173.095c	ātmano 'rdhaṃ ca tasyāgniḥ somo 'rdhaṃ punar ucyate<BR>
07,173.096a	taijasī mahatī dīptā devebhyaś ca śivā tanuḥ<BR>
07,173.096c	bhāsvatī mānuṣeṣv asya tanur ghorāgnir ucyate<BR>
07,173.097a	brahmacaryaṃ caraty eṣa śivā yāsya tanus tayā<BR>
07,173.097c	yāsya ghoratarā mūrtiḥ sarvān atti tayeśvaraḥ<BR>
07,173.098a	yan nirdahati yat tīkṣṇo yad ugro yat pratāpavān<BR>
07,173.098c	māṃsaśoṇitamajjādo yat tato rudra ucyate<BR>
07,173.099a	eṣa devo mahādevo yo 'sau pārtha tavāgrataḥ<BR>
07,173.099c	saṃgrāme śātravān nighnaṃs tvayā dṛṣṭaḥ pinākadhṛk<BR>
07,173.099d*1471_01	sindhurājavadhārthāya pratijñāte tvayānagha<BR>
07,173.099d*1472_01	kṛṣṇena darśite svapne yas te śailendramūrdhani<BR>
07,173.100a	eṣa vai bhagavān devaḥ saṃgrāme yāti te 'grataḥ<BR>
07,173.100c	yena dattāni te 'strāṇi yais tvayā dānavā hatāḥ<BR>
07,173.101a	dhanyaṃ yaśasyam āyuṣyaṃ puṇyaṃ vedaiś ca saṃjñitam<BR>
07,173.101c	devadevasya te pārtha vyākhyātaṃ śatarudriyam<BR>
07,173.102a	sarvārthasādhakaṃ puṇyaṃ sarvakilbiṣanāśanam<BR>
07,173.102c	sarvapāpapraśamanaṃ sarvaduḥkhabhayāpaham<BR>
07,173.102d*1473_01	aśvamedhasahasrasya rājasūyaśatasya ca<BR>
07,173.102d*1473_02	iṣṭasya phalam āpnoti durācāro 'pi mānavaḥ<BR>
07,173.102d*1473_03	gavāṃ koṭiśatasyāpi dānasya phalam aśnute<BR>
07,173.103a	caturvidham idaṃ stotraṃ yaḥ śṛṇoti naraḥ sadā<BR>
07,173.103c	vijitya sarvāñ śatrūn sa rudraloke mahīyate<BR>
07,173.104a	caritaṃ mahātmano divyaṃ sāṃgrāmikam idaṃ śubham<BR>
07,173.104c	paṭhan vai śatarudrīyaṃ śṛṇvaṃś ca satatotthitaḥ<BR>
07,173.104d*1474_01	yaḥ śṛṇoti naro bhaktyā yaś cāpi parikīrtayet<BR>
07,173.104d*1474_02	divā vā yadi vā rātrau brahmahatyāṃ vyapohati<BR>
07,173.105a	bhakto viśveśvaraṃ devaṃ mānuṣeṣu tu yaḥ sadā<BR>
07,173.105c	varān sa kāmāṃl labhate prasanne tryambake naraḥ<BR>
07,173.106a	gaccha yudhyasva kaunteya na tavāsti parājayaḥ<BR>
07,173.106c	yasya mantrī ca goptā ca pārśvatas te janārdanaḥ<BR>
07,173.107	saṃjaya uvāca<BR>
07,173.107a	evam uktvārjunaṃ saṃkhye parāśarasutas tadā<BR>
07,173.107c	jagāma bharataśreṣṭha yathāgatam ariṃdama<BR>
07,173.107d*1475_00	saṃjaya uvāca<BR>
07,173.107d*1475_01	yuddhaṃ kṛtvā mahāghoraṃ pañcāhāni mahābalaḥ<BR>
07,173.107d*1475_02	brāhmaṇo nihato rājan brahmalokam avāptavān<BR>
07,173.107d*1475_03	adhīte yat phalaṃ vede tad asminn api parvaṇi<BR>
07,173.107d*1475_04	kṣatriyāṇām abhīrūṇāṃ viśuddhaṃ khyāpyate yaśaḥ<BR>
07,173.107d*1476_01	ya idaṃ paṭhate parva śṛṇuyād vāpi nityaśaḥ<BR>
07,173.107d*1476_02	sa mucyate mahāpāpaiḥ kṛtair ghoraiś ca karmabhiḥ<BR>
07,173.107d*1477_01	idaṃ paṭhet sarvamahārthasaṃyutaṃ<BR>
07,173.107d*1477_02	raṇe jayaṃ pāṇḍavavṛṣṇisiṃhayoḥ<BR>
07,173.107d*1477_03	sadā śubhaṃ yaḥ śṛṇuyāt tathā naraḥ<BR>
07,173.107d*1477_04	sa mucyate pāpakaro 'pi karmabhiḥ<BR>
07,173.107d*1478_01	yajñāvāptir brāhmaṇasyeha nityaṃ<BR>
07,173.107d*1478_02	yuddhe nityaṃ kṣatriyāṇāṃ jayaś ca<BR>
07,173.107d*1478_03	śeṣau varṇau kāmam iṣṭaṃ labhete<BR>
07,173.107d*1478_04	putrān pautrān nityam iṣṭāṃs tathaiva<BR>
07,173.107d*1479_01	etad ākhyāya vai sūto rājñaḥ sarvaṃ tu saṃjayaḥ<BR>
07,173.107d*1479_02	prayātaḥ śibirāyaiva draṣṭuṃ karṇasya vaiśasam<BR>
<BR>
<BR>
<BR>
</body></html>
