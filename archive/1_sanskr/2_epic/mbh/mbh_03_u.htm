<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>% Mahabharata: Aranyakaparvan</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

% Mahabharata: Aranyakaparvan<BR>
% Electronic text (C) Bhandarkar Oriental Research Institute,<BR>
% Pune, India, 1999<BR>
<BR>
% Appendix 21A not included!<BR>
<BR>
% On the basis of the text entered by Muneo Tokunaga et al., <BR>
% revised by John Smith, Cambridge, et al.<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


03,001.000*0001_01	nārāyaṇaṃ namaskṛtya naraṃ caiva narottamam<BR>
03,001.000*0001_02	devīṃ sarasvatīṃ caiva tato jayam udīrayet<BR>
03,001.000*0002_01	śuklāmbaradharaṃ viṣṇuṃ śaśivarṇaṃ caturbhujam<BR>
03,001.000*0002_02	prasannavadanaṃ dhyāyet sarvavighnopaśāntaye<BR>
03,001.000*0003_01	oṃ vyāsaṃ vasiṣṭhanaptāraṃ śakteḥ pautram akalmaṣam<BR>
03,001.000*0003_02	parāśarātmajaṃ vande śukatātaṃ taponidhim<BR>
03,001.000*0003_03	vyāsāya viṣṇurūpāya vyāsarūpāya viṣṇave<BR>
03,001.000*0003_04	namo vai brahmanidhaye vāsiṣṭhāya namo namaḥ<BR>
03,001.001	janamejaya uvāca<BR>
03,001.001a	evaṃ dyūtajitāḥ pārthāḥ kopitāś ca durātmabhiḥ<BR>
03,001.001c	dhārtarāṣṭraiḥ sahāmātyair nikṛtyā dvijasattama<BR>
03,001.002a	śrāvitāḥ paruṣā vācaḥ sṛjadbhir vairam uttamam<BR>
03,001.002c	kim akurvanta kauravyā mama pūrvapitāmahāḥ<BR>
03,001.003a	kathaṃ caiśvaryavibhraṣṭāḥ sahasā duḥkham eyuṣaḥ<BR>
03,001.003c	vane vijahrire pārthāḥ śakrapratimatejasaḥ<BR>
03,001.004a	ke cainān anvavartanta prāptān vyasanam uttamam<BR>
03,001.004c	kimāhārāḥ kimācārāḥ kva ca vāso mahātmanām<BR>
03,001.005a	kathaṃ dvādaśa varṣāṇi vane teṣāṃ mahātmanām<BR>
03,001.005c	vyatīyur brāhmaṇaśreṣṭha śūrāṇām arighātinām<BR>
03,001.006a	kathaṃ ca rājaputrī sā pravarā sarvayoṣitām<BR>
03,001.006c	pativratā mahābhāgā satataṃ satyavādinī<BR>
03,001.006e	vanavāsam aduḥkhārhā dāruṇaṃ pratyapadyata<BR>
03,001.007a	etad ācakṣva me sarvaṃ vistareṇa tapodhana<BR>
03,001.007c	śrotum icchāmi caritaṃ bhūridraviṇatejasām<BR>
03,001.007e	kathyamānaṃ tvayā vipra paraṃ kautūhalaṃ hi me<BR>
03,001.008	vaiśaṃpāyana uvāca<BR>
03,001.008a	evaṃ dyūtajitāḥ pārthāḥ kopitāś ca durātmabhiḥ<BR>
03,001.008c	dhārtarāṣṭraiḥ sahāmātyair niryayur gajasāhvayāt<BR>
03,001.009a	vardhamānapuradvāreṇābhiniṣkramya te tadā<BR>
03,001.009c	udaṅmukhāḥ śastrabhṛtaḥ prayayuḥ saha kṛṣṇayā<BR>
03,001.010a	indrasenādayaś cainān bhṛtyāḥ paricaturdaśa<BR>
03,001.010c	rathair anuyayuḥ śīghraiḥ striya ādāya sarvaśaḥ<BR>
03,001.010d*0004_01	tatas te puruṣavyāghrā rathān āsthāya bhārata<BR>
03,001.010d*0004_02	dadṛśur jāhnavītīre pramāṇākhyaṃ mahāvaṭam<BR>
03,001.011a	vrajatas tān viditvā tu paurāḥ śokābhipīḍitāḥ<BR>
03,001.011c	garhayanto 'sakṛd bhīṣmaviduradroṇagautamān<BR>
03,001.011e	ūcur vigatasaṃtrāsāḥ samāgamya parasparam<BR>
03,001.012a	nedam asti kulaṃ sarvaṃ na vayaṃ na ca no gṛhāḥ<BR>
03,001.012c	yatra duryodhanaḥ pāpaḥ saubaleyena pālitaḥ<BR>
03,001.012e	karṇaduḥśāsanābhyāṃ ca rājyam etac cikīrṣati<BR>
03,001.013a	no cet kulaṃ na cācāro na dharmo 'rthaḥ kutaḥ sukham<BR>
03,001.013c	yatra pāpasahāyo 'yaṃ pāpo rājyaṃ bubhūṣate<BR>
03,001.014a	duryodhano gurudveṣī tyaktācārasuhṛjjanaḥ<BR>
03,001.014c	arthalubdho 'bhimānī ca nīcaḥ prakṛtinirghṛṇaḥ<BR>
03,001.015a	neyam asti mahī kṛtsnā yatra duryodhano nṛpaḥ<BR>
03,001.015c	sādhu gacchāmahe sarve yatra gacchanti pāṇḍavāḥ<BR>
03,001.016a	sānukrośā mahātmāno vijitendriyaśatravaḥ<BR>
03,001.016c	hrīmantaḥ kīrtimantaś ca dharmācāraparāyaṇāḥ<BR>
03,001.017a	evam uktvānujagmus tān pāṇḍavāṃs te sametya ca<BR>
03,001.017c	ūcuḥ prāñjalayaḥ sarve tān kuntīmādrinandanān<BR>
03,001.018a	kva gamiṣyatha bhadraṃ vas tyaktvāsmān duḥkhabhāginaḥ<BR>
03,001.018c	vayam apy anuyāsyāmo yatra yūyaṃ gamiṣyatha<BR>
03,001.019a	adharmeṇa jitāñ śrutvā yuṣmāṃs tyaktaghṛṇaiḥ paraiḥ<BR>
03,001.019c	udvignāḥ sma bhṛśaṃ sarve nāsmān hātum ihārhatha<BR>
03,001.020a	bhaktānuraktāḥ suhṛdaḥ sadā priyahite ratān<BR>
03,001.020c	kurājādhiṣṭhite rājye na vinaśyema sarvaśaḥ<BR>
03,001.021a	śrūyatāṃ cābhidhāsyāmo guṇadoṣān nararṣabhāḥ<BR>
03,001.021c	śubhāśubhādhivāsena saṃsargaṃ kurute yathā<BR>
03,001.022a	vastram āpas tilān bhūmiṃ gandho vāsayate yathā<BR>
03,001.022c	puṣpāṇām adhivāsena tathā saṃsargajā guṇāḥ<BR>
03,001.023a	mohajālasya yonir hi mūḍhair eva samāgamaḥ<BR>
03,001.023c	ahany ahani dharmasya yoniḥ sādhusamāgamaḥ<BR>
03,001.024a	tasmāt prājñaiś ca vṛddhaiś ca susvabhāvais tapasvibhiḥ<BR>
03,001.024c	sadbhiś ca saha saṃsargaḥ kāryaḥ śamaparāyaṇaiḥ<BR>
03,001.025a	yeṣāṃ trīṇy avadātāni yonir vidyā ca karma ca<BR>
03,001.025c	tān sevet taiḥ samāsyā hi śāstrebhyo 'pi garīyasī<BR>
03,001.026a	nirārambhā hy api vayaṃ puṇyaśīleṣu sādhuṣu<BR>
03,001.026c	puṇyam evāpnuyāmeha pāpaṃ pāpopasevanāt<BR>
03,001.027a	asatāṃ darśanāt sparśāt saṃjalpanasahāsanāt<BR>
03,001.027c	dharmācārāḥ prahīyante na ca sidhyanti mānavāḥ<BR>
03,001.028a	buddhiś ca hīyate puṃsāṃ nīcaiḥ saha samāgamāt<BR>
03,001.028c	madhyamair madhyatāṃ yāti śreṣṭhatāṃ yāti cottamaiḥ<BR>
03,001.028d*0005_01	anīcair nāpy aviṣayair nādharmiṣṭhair viśeṣataḥ<BR>
03,001.029a	ye guṇāḥ kīrtitā loke dharmakāmārthasaṃbhavāḥ<BR>
03,001.029c	lokācārātmasaṃbhūtā vedoktāḥ śiṣṭasaṃmatāḥ<BR>
03,001.030a	te yuṣmāsu samastāś ca vyastāś caiveha sadguṇāḥ<BR>
03,001.030c	icchāmo guṇavan madhye vastuṃ śreyo 'bhikāṅkṣiṇaḥ<BR>
03,001.031	yudhiṣṭhira uvāca<BR>
03,001.031a	dhanyā vayaṃ yad asmākaṃ snehakāruṇyayantritāḥ<BR>
03,001.031c	asato 'pi guṇān āhur brāhmaṇapramukhāḥ prajāḥ<BR>
03,001.032a	tad ahaṃ bhrātṛsahitaḥ sarvān vijñāpayāmi vaḥ<BR>
03,001.032c	nānyathā tad dhi kartavyam asmatsnehānukampayā<BR>
03,001.033a	bhīṣmaḥ pitāmaho rājā viduro jananī ca me<BR>
03,001.033c	suhṛjjanaś ca prāyo me nagare nāgasāhvaye<BR>
03,001.034a	te tv asmaddhitakāmārthaṃ pālanīyāḥ prayatnataḥ<BR>
03,001.034c	yuṣmābhiḥ sahitaiḥ sarvaiḥ śokasaṃtāpavihvalāḥ<BR>
03,001.035a	nivartatāgatā dūraṃ samāgamanaśāpitāḥ<BR>
03,001.035c	svajane nyāsabhūte me kāryā snehānvitā matiḥ<BR>
03,001.036a	etad dhi mama kāryāṇāṃ paramaṃ hṛdi saṃsthitam<BR>
03,001.036c	sukṛtānena me tuṣṭiḥ satkāraś ca bhaviṣyati<BR>
03,001.037	vaiśaṃpāyana uvāca<BR>
03,001.037a	tathānumantritās tena dharmarājena tāḥ prajāḥ<BR>
03,001.037c	cakrur ārtasvaraṃ ghoraṃ hā rājann iti duḥkhitāḥ<BR>
03,001.038a	guṇān pārthasya saṃsmṛtya duḥkhārtāḥ paramāturāḥ<BR>
03,001.038c	akāmāḥ saṃnyavartanta samāgamyātha pāṇḍavān<BR>
03,001.039a	nivṛtteṣu tu paureṣu rathān āsthāya pāṇḍavāḥ<BR>
03,001.039c	prajagmur jāhnavītīre pramāṇākhyaṃ mahāvaṭam<BR>
03,001.040a	taṃ te divasaśeṣeṇa vaṭaṃ gatvā tu pāṇḍavāḥ<BR>
03,001.040c	ūṣus tāṃ rajanīṃ vīrāḥ saṃspṛśya salilaṃ śuci<BR>
03,001.040e	udakenaiva tāṃ rātrim ūṣus te duḥkhakarśitāḥ<BR>
03,001.041a	anujagmuś ca tatraitān snehāt ke cid dvijātayaḥ<BR>
03,001.041c	sāgnayo 'nagnayaś caiva saśiṣyagaṇabāndhavāḥ<BR>
03,001.041e	sa taiḥ parivṛto rājā śuśubhe brahmavādibhiḥ<BR>
03,001.042a	teṣāṃ prāduṣkṛtāgnīnāṃ muhūrte ramyadāruṇe<BR>
03,001.042c	brahmaghoṣapuraskāraḥ saṃjalpaḥ samajāyata<BR>
03,001.043a	rājānaṃ tu kuruśreṣṭhaṃ te haṃsamadhurasvarāḥ<BR>
03,001.043c	āśvāsayanto viprāgryāḥ kṣapāṃ sarvāṃ vyanodayan<BR>
03,001.043d*0006_01	rājā tu bhrātṛbhiḥ sārdhaṃ tathā sarvaiḥ suhṛdgaṇaiḥ<BR>
03,001.043d*0006_02	aśeta tāṃ niśāṃ rājā duḥkhaśokasamāhataḥ<BR>
03,002.001	vaiśaṃpāyana uvāca<BR>
03,002.001a	prabhātāyāṃ tu śarvaryāṃ teṣām akliṣṭakarmaṇām<BR>
03,002.001c	vanaṃ yiyāsatāṃ viprās tasthur bhikṣābhujo 'grataḥ<BR>
03,002.001e	tān uvāca tato rājā kuntīputro yudhiṣṭhiraḥ<BR>
03,002.002a	vayaṃ hi hṛtasarvasvā hṛtarājyā hṛtaśriyaḥ<BR>
03,002.002c	phalamūlāmiṣāhārā vanaṃ yāsyāma duḥkhitāḥ<BR>
03,002.003a	vanaṃ ca doṣabahulaṃ bahuvyālasarīsṛpam<BR>
03,002.003c	parikleśaś ca vo manye dhruvaṃ tatra bhaviṣyati<BR>
03,002.004a	brāhmaṇānāṃ parikleśo daivatāny api sādayet<BR>
03,002.004c	kiṃ punar mām ito viprā nivartadhvaṃ yatheṣṭataḥ<BR>
03,002.005	brāhmaṇā ūcuḥ<BR>
03,002.005a	gatir yā bhavatāṃ rājaṃs tāṃ vayaṃ gantum udyatāḥ<BR>
03,002.005c	nārhathāsmān parityaktuṃ bhaktān saddharmadarśinaḥ<BR>
03,002.006a	anukampāṃ hi bhakteṣu daivatāny api kurvate<BR>
03,002.006c	viśeṣato brāhmaṇeṣu sadācārāvalambiṣu<BR>
03,002.007	yudhiṣṭhira uvāca<BR>
03,002.007a	mamāpi paramā bhaktir brāhmaṇeṣu sadā dvijāḥ<BR>
03,002.007c	sahāyaviparibhraṃśas tv ayaṃ sādayatīva mām<BR>
03,002.008a	āhareyur hi me ye 'pi phalamūlamṛgāṃs tathā<BR>
03,002.008c	ta ime śokajair duḥkhair bhrātaro me vimohitāḥ<BR>
03,002.009a	draupadyā viprakarṣeṇa rājyāpaharaṇena ca<BR>
03,002.009c	duḥkhānvitān imān kleśair nāhaṃ yoktum ihotsahe<BR>
03,002.010	brāhmaṇā ūcuḥ<BR>
03,002.010a	asmatpoṣaṇajā cintā mā bhūt te hṛdi pārthiva<BR>
03,002.010c	svayam āhṛtya vanyāni anuyāsyāmahe vayam<BR>
03,002.011a	anudhyānena japyena vidhāsyāmaḥ śivaṃ tava<BR>
03,002.011c	kathābhiś cānukūlābhiḥ saha raṃsyāmahe vane<BR>
03,002.012	yudhiṣṭhira uvāca<BR>
03,002.012a	evam etan na saṃdeho rameyaṃ brāhmaṇaiḥ saha<BR>
03,002.012c	nyūnabhāvāt tu paśyāmi pratyādeśam ivātmanaḥ<BR>
03,002.013a	kathaṃ drakṣyāmi vaḥ sarvān svayam āhṛtabhojanān<BR>
03,002.013c	madbhaktyā kliśyato 'narhān dhik pāpān dhṛtarāṣṭrajān<BR>
03,002.014	vaiśaṃpāyana uvāca<BR>
03,002.014a	ity uktvā sa nṛpaḥ śocan niṣasāda mahītale<BR>
03,002.014c	tam adhyātmaratir vidvāñ śaunako nāma vai dvijaḥ<BR>
03,002.014e	yoge sāṃkhye ca kuśalo rājānam idam abravīt<BR>
03,002.015a	śokasthānasahasrāṇi bhayasthānaśatāni ca<BR>
03,002.015c	divase divase mūḍham āviśanti na paṇḍitam<BR>
03,002.016a	na hi jñānaviruddheṣu bahudoṣeṣu karmasu<BR>
03,002.016c	śreyoghātiṣu sajjante buddhimanto bhavadvidhāḥ<BR>
03,002.017a	aṣṭāṅgāṃ buddhim āhur yāṃ sarvāśreyovighātinīm<BR>
03,002.017c	śrutismṛtisamāyuktāṃ sā rājaṃs tvayy avasthitā<BR>
03,002.017d*0007_01	śuśrūṣā śravaṇaṃ caiva grahaṇaṃ dhāraṇaṃ tathā<BR>
03,002.017d*0007_02	ūhāpoho 'pi vijñānaṃ tattvajñānaṃ ca dhīguṇāḥ<BR>
03,002.018a	arthakṛcchreṣu durgeṣu vyāpatsu svajanasya ca<BR>
03,002.018c	śārīramānasair duḥkhair na sīdanti bhavadvidhāḥ<BR>
03,002.019a	śrūyatāṃ cābhidhāsyāmi janakena yathā purā<BR>
03,002.019c	ātmavyavasthānakarā gītāḥ ślokā mahātmanā<BR>
03,002.020a	manodehasamutthābhyāṃ duḥkhābhyām arditaṃ jagat<BR>
03,002.020c	tayor vyāsasamāsābhyāṃ śamopāyam imaṃ śṛṇu<BR>
03,002.020d*0008_01	vyādhayo 'tra śarīre 'smin vātapittakaphodbhavāḥ<BR>
03,002.020d*0008_02	ajīrṇaprabhavāḥ sarve duḥkhāḥ pāpodbhavās tathā<BR>
03,002.021a	vyādher aniṣṭasaṃsparśāc chramād iṣṭavivarjanāt<BR>
03,002.021c	duḥkhaṃ caturbhiḥ śārīraṃ kāraṇaiḥ saṃpravartate<BR>
03,002.022a	tad āśupratikārāc ca satataṃ cāvicintanāt<BR>
03,002.022c	ādhivyādhipraśamanaṃ kriyāyogadvayena tu<BR>
03,002.023a	matimanto hy ato vaidyāḥ śamaṃ prāg eva kurvate<BR>
03,002.023c	mānasasya priyākhyānaiḥ saṃbhogopanayair nṛṇām<BR>
03,002.024a	mānasena hi duḥkhena śarīram upatapyate<BR>
03,002.024c	ayaḥpiṇḍena taptena kumbhasaṃstham ivodakam<BR>
03,002.025a	mānasaṃ śamayet tasmāj jñānenāgnim ivāmbunā<BR>
03,002.025c	praśānte mānase duḥkhe śārīram upaśāmyati<BR>
03,002.026a	manaso duḥkhamūlaṃ tu sneha ity upalabhyate<BR>
03,002.026c	snehāt tu sajjate jantur duḥkhayogam upaiti ca<BR>
03,002.027a	snehamūlāni duḥkhāni snehajāni bhayāni ca<BR>
03,002.027c	śokaharṣau tathāyāsaḥ sarvaṃ snehāt pravartate<BR>
03,002.028a	snehāt karaṇarāgaś ca prajajñe vaiṣayas tathā<BR>
03,002.028c	aśreyaskāv ubhāv etau pūrvas tatra guruḥ smṛtaḥ<BR>
03,002.029a	koṭarāgnir yathāśeṣaṃ samūlaṃ pādapaṃ dahet<BR>
03,002.029c	dharmārthinaṃ tathālpo 'pi rāgadoṣo vināśayet<BR>
03,002.030a	viprayoge na tu tyāgī doṣadarśī samāgamāt<BR>
03,002.030c	virāgaṃ bhajate jantur nirvairo niṣparigrahaḥ<BR>
03,002.031a	tasmāt snehaṃ svapakṣebhyo mitrebhyo dhanasaṃcayāt<BR>
03,002.031c	svaśarīrasamutthaṃ tu jñānena vinivartayet<BR>
03,002.032a	jñānānviteṣu mukhyeṣu śāstrajñeṣu kṛtātmasu<BR>
03,002.032c	na teṣu sajjate snehaḥ padmapatreṣv ivodakam<BR>
03,002.033a	rāgābhibhūtaḥ puruṣaḥ kāmena parikṛṣyate<BR>
03,002.033c	icchā saṃjāyate tasya tatas tṛṣṇā pravartate<BR>
03,002.034a	tṛṣṇā hi sarvapāpiṣṭhā nityodvegakarī nṛṇām<BR>
03,002.034c	adharmabahulā caiva ghorā pāpānubandhinī<BR>
03,002.035a	yā dustyajā durmatibhir yā na jīryati jīryataḥ<BR>
03,002.035c	yo 'sau prāṇāntiko rogas tāṃ tṛṣṇāṃ tyajataḥ sukham<BR>
03,002.036a	anādyantā tu sā tṛṣṇā antardehagatā nṛṇām<BR>
03,002.036c	vināśayati saṃbhūtā ayonija ivānalaḥ<BR>
03,002.037a	yathaidhaḥ svasamutthena vahninā nāśam ṛcchati<BR>
03,002.037c	tathākṛtātmā lobhena sahajena vinaśyati<BR>
03,002.038a	rājataḥ salilād agneś corataḥ svajanād api<BR>
03,002.038b*0009_01	arthibhyaḥ kālatas tasmān nityam arthavatāṃ bhayam<BR>
03,002.038c	bhayam arthavatāṃ nityaṃ mṛtyoḥ prāṇabhṛtām iva<BR>
03,002.039a	yathā hy āmiṣam ākāśe pakṣibhiḥ śvāpadair bhuvi<BR>
03,002.039c	bhakṣyate salile matsyais tathā sarveṇa vittavān<BR>
03,002.040a	artha eva hi keṣāṃ cid anartho bhavitā nṛṇām<BR>
03,002.040c	arthaśreyasi cāsakto na śreyo vindate naraḥ<BR>
03,002.040e	tasmād arthāgamāḥ sarve manomohavivardhanāḥ<BR>
03,002.041a	kārpaṇyaṃ darpamānau ca bhayam udvega eva ca<BR>
03,002.041c	arthajāni viduḥ prājñā duḥkhāny etāni dehinām<BR>
03,002.042a	arthasyopārjane duḥkhaṃ pālane ca kṣaye tathā<BR>
03,002.042c	nāśe duḥkhaṃ vyaye duḥkhaṃ ghnanti caivārthakāraṇāt<BR>
03,002.043a	arthā duḥkhaṃ parityaktuṃ pālitāś cāpi te 'sukhāḥ<BR>
03,002.043c	duḥkhena cādhigamyante teṣāṃ nāśaṃ na cintayet<BR>
03,002.044a	asaṃtoṣaparā mūḍhāḥ saṃtoṣaṃ yānti paṇḍitāḥ<BR>
03,002.044c	anto nāsti pipāsāyāḥ saṃtoṣaḥ paramaṃ sukham<BR>
03,002.045a	tasmāt saṃtoṣam eveha dhanaṃ paśyanti paṇḍitāḥ<BR>
03,002.045c	anityaṃ yauvanaṃ rūpaṃ jīvitaṃ dravyasaṃcayaḥ<BR>
03,002.045e	aiśvaryaṃ priyasaṃvāso gṛdhyed eṣu na paṇḍitaḥ<BR>
03,002.046a	tyajeta saṃcayāṃs tasmāt tajjaṃ kleśaṃ saheta kaḥ<BR>
03,002.046c	na hi saṃcayavān kaś cid dṛśyate nirupadravaḥ<BR>
03,002.047a	ataś ca dharmibhiḥ pumbhir anīhārthaḥ praśasyate<BR>
03,002.047b*0010_01	dharmārthaṃ yasya vittehā varaṃ tasya nirīhatā<BR>
03,002.047c	prakṣālanād dhi paṅkasya dūrād asparśanaṃ varam<BR>
03,002.048a	yudhiṣṭhiraivam artheṣu na spṛhāṃ kartum arhasi<BR>
03,002.048c	dharmeṇa yadi te kāryaṃ vimukteccho bhavārthataḥ<BR>
03,002.049	yudhiṣṭhira uvāca<BR>
03,002.049a	nārthopabhogalipsārtham iyam arthepsutā mama<BR>
03,002.049c	bharaṇārthaṃ tu viprāṇāṃ brahman kāṅkṣe na lobhataḥ<BR>
03,002.050a	kathaṃ hy asmadvidho brahman vartamāno gṛhāśrame<BR>
03,002.050c	bharaṇaṃ pālanaṃ cāpi na kuryād anuyāyinām<BR>
03,002.051a	saṃvibhāgo hi bhūtānāṃ sarveṣām eva śiṣyate<BR>
03,002.051c	tathaivāpacamānebhyaḥ pradeyaṃ gṛhamedhinā<BR>
03,002.052a	tṛṇāni bhūmir udakaṃ vāk caturthī ca sūnṛtā<BR>
03,002.052c	satām etāni geheṣu nocchidyante kadā cana<BR>
03,002.053a	deyam ārtasya śayanaṃ sthitaśrāntasya cāsanam<BR>
03,002.053c	tṛṣitasya ca pānīyaṃ kṣudhitasya ca bhojanam<BR>
03,002.054a	cakṣur dadyān mano dadyād vācaṃ dadyāc ca sūnṛtām<BR>
03,002.054b*0011_01	utthāya cāsanaṃ dadyād eṣa dharmaḥ sanātanaḥ<BR>
03,002.054c	pratyudgamyābhigamanaṃ kuryān nyāyena cārcanam<BR>
03,002.055a	aghihotram anaḍvāṃś ca jñātayo 'tithibāndhavāḥ<BR>
03,002.055c	putradārabhṛtāś caiva nirdaheyur apūjitāḥ<BR>
03,002.056a	nātmārthaṃ pācayed annaṃ na vṛthā ghātayet paśūn<BR>
03,002.056c	na ca tat svayam aśnīyād vidhivad yan na nirvapet<BR>
03,002.057a	śvabhyaś ca śvapacebhyaś ca vayobhyaś cāvaped bhuvi<BR>
03,002.057c	vaiśvadevaṃ hi nāmaitat sāyaṃprātar vidhīyate<BR>
03,002.058a	vighasāśī bhavet tasmān nityaṃ cāmṛtabhojanaḥ<BR>
03,002.058c	vighasaṃ bhṛtyaśeṣaṃ tu yajñaśeṣaṃ tathāmṛtam<BR>
03,002.058d*0012_01	cakṣur dadyān mano dadyād vācaṃ dadyāc ca sūnṛtām<BR>
03,002.058d*0012_02	anuvrajed upāsīta sa yajñaḥ pañcadakṣiṇaḥ<BR>
03,002.058d*0012_03	yo dadyād aparikliṣṭam adhvani vartate<BR>
03,002.058d*0012_04	śrāntāyādṛṣṭapūrvāya tasya puṇyaphalaṃ mahat<BR>
03,002.059a	etāṃ yo vartate vṛttiṃ vartamāno gṛhāśrame<BR>
03,002.059c	tasya dharmaṃ paraṃ prāhuḥ kathaṃ vā vipra manyase<BR>
03,002.060	śaunaka uvāca<BR>
03,002.060a	aho bata mahat kaṣṭaṃ viparītam idaṃ jagat<BR>
03,002.060c	yenāpatrapate sādhur asādhus tena tuṣyati<BR>
03,002.061a	śiśnodarakṛte 'prājñaḥ karoti vighasaṃ bahu<BR>
03,002.061c	moharāgasamākrānta indriyārthavaśānugaḥ<BR>
03,002.062a	hriyate budhyamāno 'pi naro hāribhir indriyaiḥ<BR>
03,002.062c	vimūḍhasaṃjño duṣṭāśvair udbhrāntair iva sārathiḥ<BR>
03,002.063a	ṣaḍindriyāṇi viṣayaṃ samāgacchanti vai yadā<BR>
03,002.063c	tadā prādurbhavaty eṣāṃ pūrvasaṃkalpajaṃ manaḥ<BR>
03,002.064a	mano yasyendriyagrāmaviṣayaṃ prati coditam<BR>
03,002.064c	tasyautsukyaṃ saṃbhavati pravṛttiś copajāyate<BR>
03,002.065a	tataḥ saṃkalpavīryeṇa kāmena viṣayeṣubhiḥ<BR>
03,002.065c	viddhaḥ patati lobhāgnau jyotir lobhāt pataṃgavat<BR>
03,002.066a	tato vihārair āhārair mohitaś ca viśāṃ pate<BR>
03,002.066c	mahāmohamukhe magno nātmānam avabudhyate<BR>
03,002.067a	evaṃ patati saṃsāre tāsu tāsv iha yoniṣu<BR>
03,002.067c	avidyākarmatṛṣṇābhir bhrāmyamāṇo 'tha cakravat<BR>
03,002.068a	brahmādiṣu tṛṇānteṣu hūteṣu parivartate<BR>
03,002.068c	jale bhuvi tathākāśe jāyamānaḥ punaḥ punaḥ<BR>
03,002.069a	abudhānāṃ gatis tv eṣā budhānām api me śṛṇu<BR>
03,002.069c	ye dharme śreyasi ratā vimokṣaratayo janāḥ<BR>
03,002.070a	yad idaṃ vedavacanaṃ kuru karma tyajeti ca<BR>
03,002.070c	tasmād dharmān imān sarvān nābhimānāt samācaret<BR>
03,002.071a	ijyādhyayanadānāni tapaḥ satyaṃ kṣamā damaḥ<BR>
03,002.071c	alobha iti mārgo 'yaṃ dharmasyāṣṭavidhaḥ smṛtaḥ<BR>
03,002.072a	tatra pūrvaś caturvargaḥ pitṛyānapathe sthitaḥ<BR>
03,002.072c	kartavyam iti yat kāryaṃ nābhimānāt samācaret<BR>
03,002.073a	uttaro devayānas tu sadbhir ācaritaḥ sadā<BR>
03,002.073c	aṣṭāṅgenaiva mārgeṇa viśuddhātmā samācaret<BR>
03,002.074a	samyak saṃkalpasaṃbandhāt samyak cendriyanigrahāt<BR>
03,002.074c	samyag vrataviśeṣāc ca samyak ca gurusevanāt<BR>
03,002.075a	samyag āhārayogāc ca samyak cādhyayanāgamāt<BR>
03,002.075c	samyak karmopasaṃnyāsāt samyak cittanirodhanāt<BR>
03,002.075e	evaṃ karmāṇi kurvanti saṃsāravijigīṣavaḥ<BR>
03,002.076a	rāgadveṣavinirmuktā aiśvaryaṃ devatā gatāḥ<BR>
03,002.076c	rudrāḥ sādhyās tathādityā vasavo 'thāśvināv api<BR>
03,002.076e	yogaiśvaryeṇa saṃyuktā dhārayanti prajā imāḥ<BR>
03,002.077a	tathā tvam api kaunteya śamam āsthāya puṣkalam<BR>
03,002.077c	tapasā siddhim anviccha yogasiddhiṃ ca bhārata<BR>
03,002.078a	pitṛmātṛmayī siddhiḥ prāptā karmamayī ca te<BR>
03,002.078c	tapasā siddhim anviccha dvijānāṃ bharaṇāya vai<BR>
03,002.079a	siddhā hi yad yad icchanti kurvate tad anugrahāt<BR>
03,002.079c	tasmāt tapaḥ samāsthāya kuruṣvātmamanoratham<BR>
03,003.001	vaiśaṃpāyana uvāca<BR>
03,003.001a	śaunakenaivam uktas tu kuntīputro yudhiṣṭhiraḥ<BR>
03,003.001c	purohitam upāgamya bhrātṛmadhye 'bravīd idam<BR>
03,003.002a	prasthitaṃ mānuyāntīme brāhmaṇā vedapāragāḥ<BR>
03,003.002c	na cāsmi pālane śakto bahuduḥkhasamanvitaḥ<BR>
03,003.003a	parityaktuṃ na śaknomi dānaśaktiś ca nāsti me<BR>
03,003.003c	katham atra mayā kāryaṃ bhagavāṃs tad bravītu me<BR>
03,003.004a	muhūrtam iva sa dhyātvā dharmeṇānviṣya tāṃ gatim<BR>
03,003.004c	yudhiṣṭhiram uvācedaṃ dhaumyo dharmabhṛtāṃ varaḥ<BR>
03,003.005a	purā sṛṣṭāni bhūtāni pīḍyante kṣudhayā bhṛśam<BR>
03,003.005c	tato 'nukampayā teṣāṃ savitā svapitā iva<BR>
03,003.005d*0013_01	sāntvayitvā tato devaḥ prāṇikārye yuyoja ca<BR>
03,003.006a	gatvottarāyaṇaṃ tejorasān uddhṛtya raśmibhiḥ<BR>
03,003.006c	dakṣiṇāyanam āvṛtto mahīṃ niviśate raviḥ<BR>
03,003.007a	kṣetrabhūte tatas tasminn oṣadhīr oṣadhīpatiḥ<BR>
03,003.007c	divas tejaḥ samuddhṛtya janayām āsa vāriṇā<BR>
03,003.008a	niṣiktaś candratejobhiḥ sūyate bhūgato raviḥ<BR>
03,003.008c	oṣadhyaḥ ṣaḍrasā medhyās tadannaṃ prāṇināṃ bhuvi<BR>
03,003.009a	evaṃ bhānumayaṃ hy annaṃ bhūtānāṃ prāṇadhāraṇam<BR>
03,003.009c	pitaiṣa sarvabhūtānāṃ tasmāt taṃ śaraṇaṃ vraja<BR>
03,003.010a	rājāno hi mahātmāno yonikarmaviśodhitāḥ<BR>
03,003.010c	uddharanti prajāḥ sarvās tapa āsthāya puṣkalam<BR>
03,003.011a	bhīmena kārtavīryeṇa vainyena nahuṣeṇa ca<BR>
03,003.011c	tapoyogasamādhisthair uddhṛtā hy āpadaḥ prajāḥ<BR>
03,003.012a	tathā tvam api dharmātman karmaṇā ca viśodhitaḥ<BR>
03,003.012c	tapa āsthāya dharmeṇa dvijātīn bhara bhārata<BR>
03,003.013a	evam uktas tu dhaumyena tat kālasadṛśaṃ vacaḥ<BR>
03,003.013b*0014_01	vipratyāgasamādhisthaḥ saṃyatātmā dṛḍhavrataḥ<BR>
03,003.013b*0015_01	tatas tv adhyāpayām āsa mantraṃ sarvārthasādhakam<BR>
03,003.013b*0015_02	aṣṭākṣaraṃ paraṃ mantram ārtasya satataṃ priyam<BR>
03,003.013c	dharmarājo viśuddhātmā tapa ātiṣṭhad uttamam<BR>
03,003.014a	puṣpopahārair balibhir arcayitvā divākaram<BR>
03,003.014b*0016_01	so 'vagāhya jalaṃ rājā devasyābhimukho 'bhavat<BR>
03,003.014c	yogam āsthāya dharmātmā vāyubhakṣo jitendriyaḥ<BR>
03,003.014e	gāṅgeyaṃ vāry upaspṛṣya prāṇāyāmena tasthivān<BR>
03,003.014f@001_0001	śuciḥ prayatavāg bhūtvā stotram ārabdhavāṃs tataḥ<BR>
03,003.014f@001_0001	yudhiṣṭhira uvāca<BR>
03,003.014f@001_0002	tvaṃ bhāno jagataś cakṣus tvam ātmā sarvadehinām<BR>
03,003.014f@001_0003	tvaṃ yoniḥ sarvabhūtānāṃ tvam ācāraḥ kriyāvatām<BR>
03,003.014f@001_0004	tvaṃ gatiḥ sarvasāṃkhyānāṃ yogināṃ tvaṃ parāyaṇam<BR>
03,003.014f@001_0005	anāvṛtārgaladvāraṃ tvaṃ gatis tvaṃ mumukṣatām<BR>
03,003.014f@001_0006	tvayā saṃdhāryate lokas tvayā lokaḥ prakāśyate<BR>
03,003.014f@001_0007	tvayā pavitrīkriyate nirvyājaṃ pālyate tvayā<BR>
03,003.014f@001_0008	tvām upasthāya kāle tu brāhmaṇā vedapāragāḥ<BR>
03,003.014f@001_0009	svaśākhāvihitair mantrair arcanty ṛṣigaṇārcitam<BR>
03,003.014f@001_0010	tava divyaṃ rathaṃ yāntam anuyānti varārthinaḥ<BR>
03,003.014f@001_0011	siddhacāraṇagandharvā yakṣaguhyakapannagāḥ<BR>
03,003.014f@001_0012	trayastriṃśac ca vai devās tathā vaimānikā gaṇāḥ<BR>
03,003.014f@001_0013	sopendrāḥ samahendrāś ca tvām iṣṭvā siddhim āgatāḥ<BR>
03,003.014f@001_0014	upayānty arcayitvā tu tvāṃ vai prāptamanorathāḥ<BR>
03,003.014f@001_0015	divyamandāramālābhis tūrṇaṃ vidyādharottamāḥ<BR>
03,003.014f@001_0016	guhyāḥ pitṛgaṇāḥ sapta ye divyā ye ca mānuṣāḥ<BR>
03,003.014f@001_0017	te pūjayitvā tvām eva gacchantyāśu pradhānatām<BR>
03,003.014f@001_0018	vasavo maruto rudrā ye ca sādhyā marīcipāḥ<BR>
03,003.014f@001_0019	vālakhilyādayaḥ siddhāḥ śreṣṭhatvaṃ prāṇināṃ gatāḥ<BR>
03,003.014f@001_0020	sabrahmakeṣu lokeṣu saptasv apy akhileṣu ca<BR>
03,003.014f@001_0021	na tad bhūtam ahaṃ manye yad arkād atiricyate<BR>
03,003.014f@001_0022	santi cānyāni sattvāni vīryavanti mahānti ca<BR>
03,003.014f@001_0023	na tu teṣāṃ tathā dīptiḥ prabhāvo vā yathā tava<BR>
03,003.014f@001_0024	jyotīṃṣi tvayi sarvāṇi tvaṃ sarvajyotiṣāṃ patiḥ<BR>
03,003.014f@001_0025	tvayi satyaṃ ca sattvaṃ ca sarve bhāvāś ca sāttvikāḥ<BR>
03,003.014f@001_0026	tvattejasā kṛtaṃ cakraṃ sunābhaṃ viśvakarmaṇā<BR>
03,003.014f@001_0027	devārīṇāṃ mado yena nāśitaḥ śārṅgadhanvanā<BR>
03,003.014f@001_0028	tvam ādāyāṃśubhis tejo nidāghe sarvadehinām<BR>
03,003.014f@001_0029	sarvauṣadhirasānāṃ ca punar varṣāsu muñcasi<BR>
03,003.014f@001_0030	tapanty anye dahanty anye garjanty anye tathā ghanāḥ<BR>
03,003.014f@001_0031	vidyotante pravarṣanti tava prāvṛṣi raśmayaḥ<BR>
03,003.014f@001_0032	na tathā sukhayaty agnir na prāvārā na kambalāḥ<BR>
03,003.014f@001_0033	śītavātārditaṃ loke yathā tava marīcayaḥ<BR>
03,003.014f@001_0034	trayodaśadvīpavatīṃ gobhir bhāsayase mahīm<BR>
03,003.014f@001_0035	trayāṇām api lokānāṃ hitāyaikaḥ pravartase<BR>
03,003.014f@001_0036	tava yady udayo na syād andhaṃ jagad idaṃ bhavet<BR>
03,003.014f@001_0037	na ca dharmārthakāmeṣu pravarteran manīṣiṇaḥ<BR>
03,003.014f@001_0038	ādhānapaśubandheṣṭimantrayajñatapaḥkriyāḥ<BR>
03,003.014f@001_0039	tvatprasādād avāpyante brahmakṣatraviśāṃ gaṇaiḥ<BR>
03,003.014f@001_0040	yad ahar brahmaṇaḥ proktaṃ sahasrayugasaṃmitam<BR>
03,003.014f@001_0041	tasya tvam ādir antaś ca kālajñaiḥ parikīrtitaḥ<BR>
03,003.014f@001_0042	manūnāṃ manuputrāṇāṃ jagato 'mānavasya ca<BR>
03,003.014f@001_0043	manvantarāṇāṃ sarveṣām īśvarāṇāṃ tvam īśvaraḥ<BR>
03,003.014f@001_0044	saṃhārakāle saṃprāpte tava krodhaviniḥsṛtaḥ<BR>
03,003.014f@001_0045	saṃvartakāgnis trailokyaṃ bhasmīkṛtyāvatiṣṭhate<BR>
03,003.014f@001_0046	tvaddīdhitisamutpannā nānāvarṇā mahāghanāḥ<BR>
03,003.014f@001_0047	sairāvatāḥ sāśanayaḥ kurvanty ābhūtasaṃplavam<BR>
03,003.014f@001_0048	kṛtvā dvādaśadhātmānaṃ dvādaśādityatāṃ gataḥ<BR>
03,003.014f@001_0049	saṃhṛtyaikārṇavaṃ sarvaṃ tvaṃ śoṣayasi raśmibhiḥ<BR>
03,003.014f@001_0050	tvām indram āhus tvaṃ rudras tvaṃ viṣṇus tvaṃ prajāpatiḥ<BR>
03,003.014f@001_0051	tvam agnis tvaṃ manaḥ sūkṣmaṃ prabhus tvaṃ brahma śāśvatam<BR>
03,003.014f@001_0052	tvaṃ haṃsaḥ savitā bhānur aṃśumālī vṛṣākapiḥ<BR>
03,003.014f@001_0053	vivasvān mihiraḥ pūṣā mitro dharmas tathaiva ca<BR>
03,003.014f@001_0054	sahasraraśmir ādityas tapanas tvaṃ gavāṃ patiḥ<BR>
03,003.014f@001_0055	mārtaṇḍo 'rko raviḥ sūryaḥ śaraṇyo dinakṛt tathā<BR>
03,003.014f@001_0056	divākaraḥ saptasaptir dhāmakeśī virocanaḥ<BR>
03,003.014f@001_0057	āśugāmī tamoghnaś ca haritāśvaś ca kīrtyase<BR>
03,003.014f@001_0058	saptamyām atha vā ṣaṣṭhyāṃ bhaktyā pūjāṃ karoti yaḥ<BR>
03,003.014f@001_0059	anirviṇṇo 'nahaṃkārī taṃ lakṣmīr bhajate naram<BR>
03,003.014f@001_0060	na teṣām āpadaḥ santi nādhayo vyādhayas tathā<BR>
03,003.014f@001_0061	ye tavānanyamanasaḥ kurvanty arcanavandanam<BR>
03,003.014f@001_0062	sarvarogair virahitāḥ sarvapāpavivarjitāḥ<BR>
03,003.014f@001_0063	tvadbhāvabhaktāḥ sukhino bhavanti cirajīvinaḥ<BR>
03,003.014f@001_0064	tvaṃ mamāpy annakāmasya sarvātithyaṃ cikīrṣataḥ<BR>
03,003.014f@001_0065	annam annapate dātum abhitaḥ śraddhayārhasi<BR>
03,003.014f@001_0066	ye ca te 'nucarāḥ sarve pādopāntaṃ samāśritāḥ<BR>
03,003.014f@001_0067	māṭharāruṇadaṇḍādyās tāṃs tān vande 'śanikṣubhān<BR>
03,003.014f@001_0068	kṣubhayā sahitā maitrī yāś cānyā bhūtamātaraḥ<BR>
03,003.014f@001_0069	tāś ca sarvā namasyāmi pāntu māṃ śaraṇāgatam<BR>
03,003.014f@001_0069	vaiśaṃpāyana uvāca<BR>
03,003.014f@001_0070	evaṃ stuto mahārāja bhāskaro lokabhāvanaḥ<BR>
03,003.015	janamejaya uvāca<BR>
03,003.015*0017_01	puṣpopahārair balibhir bahuśaś ca yathāvidhi<BR>
03,003.015*0017_02	sarvātmabhūtaṃ saṃpūjya yataprāṇo jitendriyaḥ<BR>
03,003.015a	kathaṃ kurūṇām ṛṣabhaḥ sa tu rājā yudhiṣṭhiraḥ<BR>
03,003.015c	viprārtham ārādhitavān sūryam adbhutavikramam<BR>
03,003.015d*0018_01	mayi sneho 'sti ced brahman yady anugrahabhāg aham<BR>
03,003.015d*0018_02	bhagavan nāsti ced guhyaṃ tac ca me brūhi sāṃpratam<BR>
03,003.016	vaiśaṃpāyana uvāca<BR>
03,003.016a	śṛṇuṣvāvahito rājañ śucir bhūtvā samāhitaḥ<BR>
03,003.016c	kṣaṇaṃ ca kuru rājendra sarvaṃ vakṣyāmy aśeṣataḥ<BR>
03,003.017a	dhaumyena tu yatha proktaṃ pārthāya sumahātmane<BR>
03,003.017c	nāmnām aṣṭaśataṃ puṇyaṃ tac chṛṇuṣva mahāmate<BR>
03,003.018a	sūryo 'ryamā bhagas tvaṣṭā pūṣārkaḥ savitā raviḥ<BR>
03,003.018c	gabhastimān ajaḥ kālo mṛtyur dhātā prabhākaraḥ<BR>
03,003.019a	pṛthivy āpaś ca tejaś ca khaṃ vāyuś ca parāyaṇam<BR>
03,003.019c	somo bṛhaspatiḥ śukro budho 'ṅgāraka eva ca<BR>
03,003.020a	indro vivasvān dīptāṃśuḥ śuciḥ śauriḥ śanaiścaraḥ<BR>
03,003.020c	brahmā viṣṇuś ca rudraś ca skando vaiśravaṇo yamaḥ<BR>
03,003.021a	vaidyuto jāṭharaś cāgnir aindhanas tejasāṃ patiḥ<BR>
03,003.021c	dharmadhvajo vedakartā vedāṅgo vedavāhanaḥ<BR>
03,003.022a	kṛtaṃ tretā dvāparaś ca kaliḥ sarvāmarāśrayaḥ<BR>
03,003.022c	kalā kāṣṭhā muhūrtāś ca pakṣā māsā ṛtus tathā<BR>
03,003.023a	saṃvatsarakaro 'śvatthaḥ kālacakro vibhāvasuḥ<BR>
03,003.023c	puruṣaḥ śāśvato yogī vyaktāvyaktaḥ sanātanaḥ<BR>
03,003.024a	lokādhyakṣaḥ prajādhyakṣo viśvakarmā tamonudaḥ<BR>
03,003.024c	varuṇaḥ sāgaro 'ṃśuś ca jīmūto jīvano 'rihā<BR>
03,003.025a	bhūtāśrayo bhūtapatiḥ sarvabhūtaniṣevitaḥ<BR>
03,003.025b*0019_01	sraṣṭā saṃvartako vahniḥ sarvasyādir alolupaḥ<BR>
03,003.025b*0019_02	anantaḥ kapilo bhānuḥ<BR>
03,003.025c	maṇiḥ suvarṇo bhūtādiḥ kāmadaḥ sarvatomukhaḥ<BR>
03,003.026a	jayo viśālo varadaḥ śīghragaḥ prāṇadhāraṇaḥ<BR>
03,003.026a*0020_01	**** **** sarvadhātuniṣevitaḥ<BR>
03,003.026c	dhanvantarir dhūmaketur ādidevo 'diteḥ sutaḥ<BR>
03,003.027a	dvādaśātmāravindākṣaḥ pitā mātā pitāmahaḥ<BR>
03,003.027c	svargadvāraṃ prajādvāraṃ mokṣadvāraṃ triviṣṭapam<BR>
03,003.028a	dehakartā praśāntātmā viśvātmā viśvatomukhaḥ<BR>
03,003.028c	carācarātmā sūkṣmātmā maitreṇa vapuṣānvitaḥ<BR>
03,003.029a	etad vai kīrtanīyasya sūryasyaiva mahātmanaḥ<BR>
03,003.029c	nāmnām aṣṭaśataṃ puṇyaṃ śakreṇoktaṃ mahātmanā<BR>
03,003.030a	śakrāc ca nāradaḥ prāpto dhaumyaś ca tadanantaram<BR>
03,003.030c	dhaumyād yudhiṣṭhiraḥ prāpya sarvān kāmān avāptavān<BR>
03,003.031a	surapitṛgaṇayakṣasevitaṃ; hy asuraniśācarasiddhavanditam<BR>
03,003.031c	varakanakahutāśanaprabhaṃ; tvam api manasy abhidhehi bhāskaram<BR>
03,003.032a	sūryodaye yas tu samāhitaḥ paṭhet; sa putralābhaṃ dhanaratnasaṃcayān<BR>
03,003.032c	labheta jātismaratāṃ sadā naraḥ; smṛtiṃ ca medhāṃ ca sa vindate parām<BR>
03,003.033a	imaṃ stavaṃ devavarasya yo naraḥ; prakīrtayec chucisumanāḥ samāhitaḥ<BR>
03,003.033c	sa mucyate śokadavāgnisāgarāl; labheta kāmān manasā yathepsitān<BR>
03,004.001	vaiśaṃpāyana uvāca<BR>
03,004.001a	tato divākaraḥ prīto darśayām āsa pāṇḍavam<BR>
03,004.001c	dīpyamānaḥ svavapuṣā jvalann iva hutāśanaḥ<BR>
03,004.002a	yat te 'bhilaṣitaṃ rājan sarvam etad avāpsyasi<BR>
03,004.002c	aham annaṃ pradāsyāmi sapta pañca ca te samāḥ<BR>
03,004.003a	phalamūlāmiṣaṃ śākaṃ saṃskṛtaṃ yan mahānase<BR>
03,004.003b*0021_01	gṛhṇīṣva piṭharaṃ tāmraṃ mayā dattaṃ narādhipa<BR>
03,004.003b*0021_02	yāvad vāñchati pāñcālī pātreṇānena suvrata<BR>
03,004.003c	caturvidhaṃ tadannādyam akṣayyaṃ te bhaviṣyati<BR>
03,004.003d*0022_01	itaś caturdaśe varṣe bhūyo rājyam avāpsyasi<BR>
03,004.003e	dhanaṃ ca vividhaṃ tubhyam ity uktvāntaradhīyata<BR>
03,004.003f@002_0001	imaṃ stavaṃ prayatamānāḥ samādhinā<BR>
03,004.003f@002_0002	paṭhed ihānyo 'pi varaṃ samarthayan<BR>
03,004.003f@002_0003	tat tasya dadyāc ca ravir manīṣitaṃ<BR>
03,004.003f@002_0004	tad āpnuyād yady api tat sudurlabham<BR>
03,004.003f@002_0005	yaś cedaṃ dhārayen nityaṃ śṛṇuyād vāpy abhīkṣṇaśaḥ<BR>
03,004.003f@002_0006	putrārthī labhate putraṃ dhanārthī labhate dhanam<BR>
03,004.003f@002_0007	vidyārthī labhate vidyāṃ puruṣo 'py atha vā striyaḥ<BR>
03,004.003f@002_0008	ubhe saṃdhye paṭhen nityaṃ nārī vā puruṣo yadi<BR>
03,004.003f@002_0009	āpadaṃ prāpya mucyeta baddho mucyeta bandhanāt<BR>
03,004.003f@002_0010	etad brahmā dadau pūrvaṃ śakrāya sumahātmane<BR>
03,004.003f@002_0011	śakrāc ca nāradaḥ prāpto dhaumyas tu tadanantaram<BR>
03,004.003f@002_0012	dhaumyād yudhiṣṭhiraḥ prāpya sarvān kāmān avāptavān<BR>
03,004.003f@002_0013	saṃgrāme ca jayen nityaṃ vipulaṃ cāpnuyād vasu<BR>
03,004.003f@002_0014	mucyate sarvapāpebhyaḥ sūryalokaṃ sa gacchati<BR>
03,004.004a	labdhvā varaṃ tu kaunteyo jalād uttīrya dharmavit<BR>
03,004.004c	jagrāha pādau dhaumyasya bhrātṝṃś cāsvajatācyutaḥ<BR>
03,004.004d*0023_00	yudhiṣṭhira uvāca<BR>
03,004.004d*0023_01	tvatprasādād dvijaśreṣṭha yad iṣṭaṃ prāptavān aham<BR>
03,004.005a	draupadyā saha saṃgamya paśyamāno 'bhyayāt prabhuḥ<BR>
03,004.005c	mahānase tadānnaṃ tu sādhayām āsa pāṇḍavaḥ<BR>
03,004.006a	saṃskṛtaṃ prasavaṃ yāti vanyam annaṃ caturvidham<BR>
03,004.006c	akṣayyaṃ vardhate cānnaṃ tena bhojayate dvijān<BR>
03,004.007a	bhuktavatsu ca vipreṣu bhojayitvānujān api<BR>
03,004.007c	śeṣaṃ vighasasaṃjñaṃ tu paścād bhuṅkte yudhiṣṭhiraḥ<BR>
03,004.007e	yudhiṣṭhiraṃ bhojayitvā śeṣam aśnāti pārṣatī<BR>
03,004.008a	evaṃ divākarāt prāpya divākarasamadyutiḥ<BR>
03,004.008c	kāmān mano 'bhilaṣitān brāhmaṇebhyo dadau prabhuḥ<BR>
03,004.009a	purohitapurogāś ca tithinakṣatraparvasu<BR>
03,004.009c	yajñiyārthāḥ pravartante vidhimantrapramāṇataḥ<BR>
03,004.010a	tataḥ kṛtasvastyayanā dhaumyena saha pāṇḍavāḥ<BR>
03,004.010c	dvijasaṃghaiḥ parivṛtāḥ prayayuḥ kāmyakaṃ vanam<BR>
03,005.001	vaiśaṃpāyana uvāca<BR>
03,005.001a	vanaṃ praviṣṭeṣv atha pāṇḍaveṣu; prajñācakṣus tapyamāno 'mbikeyaḥ<BR>
03,005.001c	dharmātmānaṃ viduram agādhabuddhiṃ; sukhāsīno vākyam uvāca rājā<BR>
03,005.002a	prajñā ca te bhārgavasyeva śuddhā; dharmaṃ ca tvaṃ paramaṃ vettha sūkṣmam<BR>
03,005.002c	samaś ca tvaṃ saṃmataḥ kauravāṇāṃ; pathyaṃ caiṣāṃ mama caiva bravīhi<BR>
03,005.003a	evaṃ gate vidura yad adya kāryaṃ; paurāś ceme katham asmān bhajeran<BR>
03,005.003c	te cāpy asmān noddhareyuḥ samūlān; na kāmaye tāṃś ca vinaśyamānān<BR>
03,005.003d*0024_01	saubalenaiva pāpena duryodhanahitaiṣiṇā<BR>
03,005.003d*0024_02	krūram ācaritaṃ karma na me priyam anuṣṭhitam<BR>
03,005.003d*0024_03	tathaivaṃ hi kṛte tatra tad bhavān vaktum arhati<BR>
03,005.003d*0024_04	uttaraṃ prāptakālaṃ ca kim anyan manyate kṣamam<BR>
03,005.003d*0024_05	nāsti dharme sahāyatvam iti me dīryate manaḥ<BR>
03,005.003d*0024_06	yatra pāṇḍusutāḥ sarve kliśyanti vanam āgatāḥ<BR>
03,005.004	vidura uvāca<BR>
03,005.004a	trivargo 'yaṃ dharmamūlo narendra; rājyaṃ cedaṃ dharmamūlaṃ vadanti<BR>
03,005.004c	dharme rājan vartamānaḥ svaśaktyā; putrān sarvān pāhi kuntīsutāṃś ca<BR>
03,005.005a	sa vai dharmo vipraluptaḥ sabhāyāṃ; pāpātmabhiḥ saubaleyapradhānaiḥ<BR>
03,005.005c	āhūya kuntīsutam akṣavatyāṃ; parājaiṣīt satyasaṃdhaṃ sutas te<BR>
03,005.006a	etasya te duṣpraṇītasya rājañ; śeṣasyāhaṃ paripaśyāmy upāyam<BR>
03,005.006c	yathā putras tava kauravya pāpān; mukto loke pratitiṣṭheta sādhu<BR>
03,005.007a	tad vai sarvaṃ pāṇḍuputrā labhantāṃ; yat tad rājann atisṛṣṭaṃ tvayāsīt<BR>
03,005.007c	eṣa dharmaḥ paramo yat svakena; rājā tuṣyen na parasveṣu gṛdhyet<BR>
03,005.007d*0025_01	yaśo na naśyej jñātibhedaś ca na syād<BR>
03,005.007d*0025_02	dharmo na syān naiva caivaṃ kṛte tvām<BR>
03,005.008a	etat kāryaṃ tava sarvapradhānaṃ; teṣāṃ tuṣṭiḥ śakuneś cāvamānaḥ<BR>
03,005.008c	evaṃ śeṣaṃ yadi putreṣu te syād; etad rājaṃs tvaramāṇaḥ kuruṣva<BR>
03,005.009a	athaitad evaṃ na karoṣi rājan; dhruvaṃ kurūṇāṃ bhavitā vināśaḥ<BR>
03,005.009c	na hi kruddho bhīmaseno 'rjuno vā; śeṣaṃ kuryāc chātravāṇām anīke<BR>
03,005.010a	yeṣāṃ yoddhā savyasācī kṛtāstro; dhanur yeṣāṃ gāṇḍivaṃ lokasāram<BR>
03,005.010c	yeṣāṃ bhīmo bāhuśālī ca yoddhā; teṣāṃ loke kiṃ nu na prāpyam asti<BR>
03,005.010d*0026_01	yeṣāṃ rājā dharmaputro mahātmā<BR>
03,005.010d*0026_02	teṣāṃ loke kiṃ nu duṣprāpam asti<BR>
03,005.011a	uktaṃ pūrvaṃ jātamātre sute te; mayā yat te hitam āsīt tadānīm<BR>
03,005.011c	putraṃ tyajemam ahitaṃ kulasyety; etad rājan na ca tat tvaṃ cakartha<BR>
03,005.011e	idānīṃ te hitam uktaṃ na cet tvaṃ; kartāsi rājan paritaptāsi paścāt<BR>
03,005.012a	yady etad evam anumantā sutas te; saṃprīyamāṇaḥ pāṇḍavair ekarājyam<BR>
03,005.012c	tāpo na te vai bhavitā prītiyogāt; tvaṃ cen na gṛhṇāsi sutaṃ sahāyaiḥ<BR>
03,005.012e	athāparo bhavati hi taṃ nigṛhya; pāṇḍoḥ putraṃ prakuruṣvādhipatye<BR>
03,005.012f*0027_01	dhruvaṃ vināśas tava putreṇa dhīman<BR>
03,005.012f*0027_02	sabandhuvargeṇa sahaiva rājabhiḥ<BR>
03,005.012f*0027_03	caturdaśe caiva varṣe narendra<BR>
03,005.012f*0027_04	kulakṣayaṃ prāpsyasi rājasiṃha<BR>
03,005.012f*0027_05	tasmāt kuruṣvādhipatye narendra<BR>
03,005.012f*0027_06	yudhiṣṭhiraṃ dharmavatāṃ variṣṭham<BR>
03,005.013a	ajātaśatrur hi vimuktarāgo; dharmeṇemāṃ pṛthivīṃ śāstu rājan<BR>
03,005.013c	tato rājan pārthivāḥ sarva eva; vaiśyā ivāsmān upatiṣṭhantu sadyaḥ<BR>
03,005.014a	duryodhanaḥ śakuniḥ sūtaputraḥ; prītyā rājan pāṇḍuputrān bhajantām<BR>
03,005.014c	duḥśāsano yācatu bhīmasenaṃ; sabhāmadhye drupadasyātmajāṃ ca<BR>
03,005.015a	yudhiṣṭhiraṃ tvaṃ parisāntvayasva; rājye cainaṃ sthāpayasvābhipūjya<BR>
03,005.015c	tvayā pṛṣṭaḥ kim aham anyad vadeyam; etat kṛtvā kṛtakṛtyo 'si rājan<BR>
03,005.016	dhṛtarāṣṭra uvāca<BR>
03,005.016a	etad vākyaṃ vidura yat te sabhāyām; iha proktaṃ pāṇḍavān prāpya māṃ ca<BR>
03,005.016c	hitaṃ teṣām ahitaṃ māmakānām; etat sarvaṃ mama nopaiti cetaḥ<BR>
03,005.017a	idaṃ tv idānīṃ kuta eva niścitaṃ; teṣām arthe pāṇḍavānāṃ yad āttha<BR>
03,005.017c	tenādya manye nāsi hito mameti; kathaṃ hi putraṃ pāṇḍavārthe tyajeyam<BR>
03,005.018a	asaṃśayaṃ te 'pi mamaiva putrā; duryodhanas tu mama dehāt prasūtaḥ<BR>
03,005.018c	svaṃ vai dehaṃ parahetos tyajeti; ko nu brūyāt samatām anvavekṣan<BR>
03,005.019a	sa mā jihmaṃ vidura sarvaṃ bravīṣi; mānaṃ ca te 'ham adhikaṃ dhārayāmi<BR>
03,005.019c	yathecchakaṃ gaccha vā tiṣṭha vā tvaṃ; susāntvyamānāpy asatī strī jahāti<BR>
03,005.020	vaiśaṃpāyana uvāca<BR>
03,005.020a	etāvad uktvā dhṛtarāṣṭro 'nvapadyad; antarveśma sahasotthāya rājan<BR>
03,005.020c	nedam astīty atha viduro bhāṣamāṇaḥ; saṃprādravad yatra pārthā babhūvuḥ<BR>
03,006.001	vaiśaṃpāyana uvāca<BR>
03,006.001a	pāṇḍavās tu vane vāsam uddiśya bharatarṣabhāḥ<BR>
03,006.001c	prayayur jāhnavīkūlāt kurukṣetraṃ sahānugāḥ<BR>
03,006.002a	sarasvatīdṛṣadvatyau yamunāṃ ca niṣevya te<BR>
03,006.002c	yayur vanenaiva vanaṃ satataṃ paścimāṃ diśam<BR>
03,006.003a	tataḥ sarasvatīkūle sameṣu marudhanvasu<BR>
03,006.003c	kāmyakaṃ nāma dadṛśur vanaṃ munijanapriyam<BR>
03,006.004a	tatra te nyavasan vīrā vane bahumṛgadvije<BR>
03,006.004c	anvāsyamānā munibhiḥ sāntvyamānāś ca bhārata<BR>
03,006.005a	viduras tv api pāṇḍūnāṃ tadā darśanalālasaḥ<BR>
03,006.005c	jagāmaikarathenaiva kāmyakaṃ vanam ṛddhimat<BR>
03,006.006a	tato yātvā viduraḥ kānanaṃ tac; chīghrair aśvair vāhinā syandanena<BR>
03,006.006c	dadarśāsīnaṃ dharmarājaṃ vivikte; sārdhaṃ draupadyā bhrātṛbhir brāhmaṇaiś ca<BR>
03,006.007a	tato 'paśyad viduraṃ tūrṇam ārād; abhyāyāntaṃ satyasaṃdhaḥ sa rājā<BR>
03,006.007c	athābravīd bhrātaraṃ bhīmasenaṃ; kiṃ nu kṣattā vakṣyati naḥ sametya<BR>
03,006.008a	kaccin nāyaṃ vacanāt saubalasya; samāhvātā devanāyopayāti<BR>
03,006.008c	kaccit kṣudraḥ śakunir nāyudhāni; jeṣyaty asmān punar evākṣavatyām<BR>
03,006.009a	samāhūtaḥ kena cid ādraveti; nāhaṃ śakto bhīmasenāpayātum<BR>
03,006.009c	gāṇḍīve vā saṃśayite kathaṃ cid; rājyaprāptiḥ saṃśayitā bhaven naḥ<BR>
03,006.010a	tata utthāya viduraṃ pāṇḍaveyāḥ; pratyagṛhṇan nṛpate sarva eva<BR>
03,006.010c	taiḥ satkṛtaḥ sa ca tān ājamīḍho; yathocitaṃ pāṇḍuputrān sameyāt<BR>
03,006.011a	samāśvastaṃ viduraṃ te nararṣabhās; tato 'pṛcchann āgamanāya hetum<BR>
03,006.011c	sa cāpi tebhyo vistarataḥ śaśaṃsa; yathāvṛtto dhṛtarāṣṭro ''mbikeyaḥ<BR>
03,006.012	vidura uvāca<BR>
03,006.012a	avocan māṃ dhṛtarāṣṭro 'nuguptam; ajātaśatro parigṛhyābhipūjya<BR>
03,006.012c	evaṃ gate samatām abhyupetya; pathyaṃ teṣāṃ mama caiva bravīhi<BR>
03,006.013a	mayāpy uktaṃ yat kṣamaṃ kauravāṇāṃ; hitaṃ pathyaṃ dhṛtarāṣṭrasya caiva<BR>
03,006.013c	tad vai pathyaṃ tan mano nābhyupaiti; tataś cāhaṃ kṣamam anyan na manye<BR>
03,006.014a	paraṃ śreyaḥ pāṇḍaveyā mayoktaṃ; na me tac ca śrutavān āmbikeyaḥ<BR>
03,006.014c	yathāturasyeva hi pathyam annaṃ; na rocate smāsya tad ucyamānam<BR>
03,006.015a	na śreyase nīyate 'jātaśatro; strī śrotriyasyeva gṛhe praduṣṭā<BR>
03,006.015c	bruvan na rucyai bharatarṣabhasya; patiḥ kumāryā iva ṣaṣṭivarṣaḥ<BR>
03,006.016a	dhruvaṃ vināśo nṛpa kauravāṇāṃ; na vai śreyo dhṛtarāṣṭraḥ paraiti<BR>
03,006.016c	yathā parṇe puṣkarasyeva siktaṃ; jalaṃ na tiṣṭhet pathyam uktaṃ tathāsmin<BR>
03,006.017a	tataḥ kruddho dhṛtarāṣṭro 'bravīn māṃ; yatra śraddhā bhārata tatra yāhi<BR>
03,006.017c	nāhaṃ bhūyaḥ kāmaye tvāṃ sahāyaṃ; mahīm imāṃ pālayituṃ puraṃ vā<BR>
03,006.018a	so 'haṃ tyakto dhṛtarāṣṭreṇa rājaṃs; tvāṃ śāsitum upayātas tvarāvān<BR>
03,006.018c	tad vai sarvaṃ yan mayoktaṃ sabhāyāṃ; tad dhāryatāṃ yat pravakṣyāmi bhūyaḥ<BR>
03,006.019a	kleśais tīvrair yujyamānaḥ sapatnaiḥ; kṣamāṃ kurvan kālam upāsate yaḥ<BR>
03,006.019c	saṃ vardhayan stokam ivāgnim ātmavān; sa vai bhuṅkte pṛthivīm eka eva<BR>
03,006.020a	yasyāvibhaktaṃ vasu rājan sahāyais; tasya duḥkhe 'py aṃśabhājaḥ sahāyāḥ<BR>
03,006.020c	sahāyānām eṣa saṃgrahaṇe 'bhyupāyaḥ; sahāyāptau pṛthivīprāptim āhuḥ<BR>
03,006.020d*0028_01	tasmāt satyaṃ satataṃ vai bruvāṇo<BR>
03,006.020d*0028_02	lokasya hṛdyo bhavatīti sadyaḥ<BR>
03,006.021a	satyaṃ śreṣṭhaṃ pāṇḍava niṣpralāpaṃ; tulyaṃ cānnaṃ saha bhojyaṃ sahāyaiḥ<BR>
03,006.021c	ātmā caiṣām agrato nātivarted; evaṃvṛttir vardhate bhūmipālaḥ<BR>
03,006.021d*0029_01	mitraiḥ putrair bhūmihastyaśvabhūri<BR>
03,006.021d*0029_02	mahīm imāṃ pālayituṃ purastāt<BR>
03,006.022	yudhiṣṭhira uvāca<BR>
03,006.022a	evaṃ kariṣyāmi yathā bravīṣi; parāṃ buddhim upagamyāpramattaḥ<BR>
03,006.022c	yac cāpy anyad deśakālopapannaṃ; tad vai vācyaṃ tat kariṣyāmi kṛtsnam<BR>
03,007.001	vaiśaṃpāyana uvāca<BR>
03,007.001a	gate tu vidure rājann āśramaṃ pāṇḍavān prati<BR>
03,007.001c	dhṛtarāṣṭro mahāprājñaḥ paryatapyata bhārata<BR>
03,007.001d*0030_01	vidurasya prabhāvaṃ ca saṃdhivigrahakāritam<BR>
03,007.001d*0030_02	vivṛddhiṃ ca parāṃ matvā pāṇḍavānāṃ bhaviṣyati<BR>
03,007.002a	sa sabhādvāram āgamya vidurasmāramohitaḥ<BR>
03,007.002c	samakṣaṃ pārthivendrāṇāṃ papātāviṣṭacetanaḥ<BR>
03,007.002d*0031_01	papāta sahasā rājā chinnadruma ivāvaśaḥ<BR>
03,007.003a	sa tu labdhvā punaḥ saṃjñāṃ samutthāya mahītalāt<BR>
03,007.003c	samīpopasthitaṃ rājā saṃjayaṃ vākyam abravīt<BR>
03,007.004a	bhrātā mama suhṛc caiva sākṣād dharma ivāparaḥ<BR>
03,007.004c	tasya smṛtvādya subhṛśaṃ hṛdayaṃ dīryatīva me<BR>
03,007.005a	tam ānayasva dharmajñaṃ mama bhrātaram āśu vai<BR>
03,007.005c	iti bruvan sa nṛpatiḥ karuṇaṃ paryadevayat<BR>
03,007.006a	paścāttāpābhisaṃtapto vidurasmārakarśitaḥ<BR>
03,007.006c	bhrātṛsnehād idaṃ rājan saṃjayaṃ vākyam abravīt<BR>
03,007.007a	gaccha saṃjaya jānīhi bhrātaraṃ viduraṃ mama<BR>
03,007.007c	yadi jīvati roṣeṇa mayā pāpena nirdhutaḥ<BR>
03,007.008a	na hi tena mama bhrātrā susūkṣmam api kiṃ cana<BR>
03,007.008c	vyalīkaṃ kṛtapūrvaṃ me prājñenāmitabuddhinā<BR>
03,007.009a	sa vyalīkaṃ kathaṃ prāpto mattaḥ paramabuddhimān<BR>
03,007.009c	na jahyāj jīvitaṃ prājñas taṃ gacchānaya saṃjaya<BR>
03,007.010a	tasya tad vacanaṃ śrutvā rājñas tam anumānya ca<BR>
03,007.010c	saṃjayo bāḍham ity uktvā prādravat kāmyakaṃ vanam<BR>
03,007.011a	so 'cireṇa samāsādya tad vanaṃ yatra pāṇḍavāḥ<BR>
03,007.011c	rauravājinasaṃvītaṃ dadarśātha yudhiṣṭhiram<BR>
03,007.012a	vidureṇa sahāsīnaṃ brāhmaṇaiś ca sahasraśaḥ<BR>
03,007.012c	bhrātṛbhiś cābhisaṃguptaṃ devair iva śatakratum<BR>
03,007.013a	yudhiṣṭhiram athābhyetya pūjayām āsa saṃjayaḥ<BR>
03,007.013c	bhīmārjunayamāṃś cāpi tadarhaṃ pratyapadyata<BR>
03,007.014a	rājñā pṛṣṭaḥ sa kuśalaṃ sukhāsīnaś ca saṃjayaḥ<BR>
03,007.014c	śaśaṃsāgamane hetum idaṃ caivābravīd vacaḥ<BR>
03,007.015a	rājā smarati te kṣattar dhṛtarāṣṭro 'mbikāsutaḥ<BR>
03,007.015c	taṃ paśya gatvā tvaṃ kṣipraṃ saṃjīvaya ca pārthivam<BR>
03,007.016a	so 'numānya naraśreṣṭhān pāṇḍavān kurunandanān<BR>
03,007.016c	niyogād rājasiṃhasya gantum arhasi mānada<BR>
03,007.017a	evam uktas tu viduro dhīmān svajanavatsalaḥ<BR>
03,007.017c	yudhiṣṭhirasyānumate punar āyād gajāhvayam<BR>
03,007.017d*0032_01	so 'bhigatvā tadā veśma rājñaḥ samabhivādya ca<BR>
03,007.017d*0032_02	upātiṣṭhan mahātmānaṃ rājānaṃ preṣyavat tadā<BR>
03,007.018a	tam abravīn mahāprājñaṃ dhṛtarāṣṭraḥ pratāpavān<BR>
03,007.018c	diṣṭyā prāpto 'si dharmajña diṣṭyā smarasi me 'nagha<BR>
03,007.019a	adya rātrau divā cāhaṃ tvatkṛte bharatarṣabha<BR>
03,007.019c	prajāgare prapaśyāmi vicitraṃ deham ātmanaḥ<BR>
03,007.020a	so 'ṅkam ādāya viduraṃ mūrdhny upāghrāya caiva ha<BR>
03,007.020c	kṣamyatām iti covāca yad ukto 'si mayā ruṣā<BR>
03,007.020d*0033_01	dhṛtarāṣṭro mahārāja bhrātṛsnehād uvāca ha<BR>
03,007.020d*0033_02	yudhiṣṭhiras tu kuśalī bhrātṛbhiḥ saha tiṣṭhati<BR>
03,007.020d*0033_03	atha rātriṃ dinaṃ cāhaṃ tvatkṛte bharatarṣabha<BR>
03,007.020d*0033_04	prītas tvam eva me nityaṃ bhrātā sarvaguṇānvitaḥ<BR>
03,007.021	vidura uvāca<BR>
03,007.021a	kṣāntam eva mayā rājan gurur naḥ paramo bhavān<BR>
03,007.021c	tathā hy asmy āgataḥ kṣipraṃ tvaddarśanaparāyaṇaḥ<BR>
03,007.022a	bhavanti hi naravyāghra puruṣā dharmacetasaḥ<BR>
03,007.022c	dīnābhipātino rājan nātra kāryā vicāraṇā<BR>
03,007.023a	pāṇḍoḥ sutā yādṛśā me tādṛśā me sutās tava<BR>
03,007.023c	dīnā iti hi me buddhir abhipannādya tān prati<BR>
03,007.024	vaiśaṃpāyana uvāca<BR>
03,007.024a	anyonyam anunīyaivaṃ bhrātarau tau mahādyutī<BR>
03,007.024c	viduro dhṛtarāṣṭraś ca lebhāte paramāṃ mudam<BR>
03,008.001	vaiśaṃpāyana uvāca<BR>
03,008.001a	śrutvā ca viduraṃ prāptaṃ rājñā ca parisāntvitam<BR>
03,008.001c	dhṛtarāṣṭrātmajo rājā paryatapyata durmatiḥ<BR>
03,008.002a	sa saubalaṃ samānāyya karṇaduḥśāsanāv api<BR>
03,008.002c	abravīd vacanaṃ rājā praviśyābuddhijaṃ tamaḥ<BR>
03,008.003a	eṣa pratyāgato mantrī dhṛtarāṣṭrasya saṃmataḥ<BR>
03,008.003c	viduraḥ pāṇḍuputrāṇāṃ suhṛd vidvān hite rataḥ<BR>
03,008.004a	yāvad asya punar buddhiṃ viduro nāpakarṣati<BR>
03,008.004c	pāṇḍavānayane tāvan mantrayadhvaṃ hitaṃ mama<BR>
03,008.005a	atha paśyāmy ahaṃ pārthān prāptān iha kathaṃ cana<BR>
03,008.005c	punaḥ śoṣaṃ gamiṣyāmi nirāsur niravagrahaḥ<BR>
03,008.006a	viṣam udbandhanaṃ vāpi śastram agnipraveśanam<BR>
03,008.006c	kariṣye na hi tān ṛddhān punar draṣṭum ihotsahe<BR>
03,008.007	śakunir uvāca<BR>
03,008.007a	kiṃ bāliṣāṃ matiṃ rājann āsthito 'si viśāṃ pate<BR>
03,008.007c	gatās te samayaṃ kṛtvā naitad evaṃ bhaviṣyati<BR>
03,008.008a	satyavākye sthitāḥ sarve pāṇḍavā bharatarṣabha<BR>
03,008.008c	pitus te vacanaṃ tāta na grahīṣyanti karhi cit<BR>
03,008.009a	atha vā te grahīṣyanti punar eṣyanti vā puram<BR>
03,008.009b*0034_01	athāgamiṣyanti punaḥ pāṇḍavā vāraṇāhvayam<BR>
03,008.009c	nirasya samayaṃ bhūyaḥ paṇo 'smākaṃ bhaviṣyati<BR>
03,008.010a	sarve bhavāmo madhyasthā rājñaś chandānuvartinaḥ<BR>
03,008.010c	chidraṃ bahu prapaśyantaḥ pāṇḍavānāṃ susaṃvṛtāḥ<BR>
03,008.011	duḥśāsana uvāca<BR>
03,008.011a	evam etan mahāprājña yathā vadasi mātula<BR>
03,008.011c	nityaṃ hi me kathayatas tava buddhir hi rocate<BR>
03,008.011d*0035_01	tathā tad bhavitā rājan nānyathā tad bhaviṣyati<BR>
03,008.011d*0036_01	nāgamiṣyanti te vīrā akṛtvā kālasaṃvidam<BR>
03,008.011d*0036_02	āgaccheyuś ca te mohāt punar dyūtaṃ na saṃśayaḥ<BR>
03,008.012	karṇa uvāca<BR>
03,008.012a	kāmam īkṣāmahe sarve duryodhana tavepsitam<BR>
03,008.012c	aikamatyaṃ hi no rājan sarveṣām eva lakṣyate<BR>
03,008.013	vaiśaṃpāyana uvāca<BR>
03,008.013a	evam uktas tu karṇena rājā duryodhanas tadā<BR>
03,008.013c	nātihṛṣṭamanāḥ kṣipram abhavat sa parāṅmukhaḥ<BR>
03,008.014a	upalabhya tataḥ karṇo vivṛtya nayane śubhe<BR>
03,008.014c	roṣād duḥśāsanaṃ caiva saubaleyaṃ ca tāv ubhau<BR>
03,008.015a	uvāca paramakruddha udyamyātmānam ātmanā<BR>
03,008.015c	aho mama mataṃ yat tan nibodhata narādhipāḥ<BR>
03,008.016a	priyaṃ sarve cikīrṣāmo rājñaḥ kiṃkarapāṇayaḥ<BR>
03,008.016c	na cāsya śaknumaḥ sarve priye sthātum atandritāḥ<BR>
03,008.017a	vayaṃ tu śastrāṇy ādāya rathān āsthāya daṃśitāḥ<BR>
03,008.017c	gacchāmaḥ sahitā hantuṃ pāṇḍavān vanagocarān<BR>
03,008.018a	teṣu sarveṣu śānteṣu gateṣv aviditāṃ gatim<BR>
03,008.018c	nirvivādā bhaviṣyanti dhārtarāṣṭrās tathā vayam<BR>
03,008.019a	yāvad eva paridyūnā yāvac chokaparāyaṇāḥ<BR>
03,008.019c	yāvan mitravihīnāś ca tāvac chakyā mataṃ mama<BR>
03,008.020a	tasya tad vacanaṃ śrutvā pūjayantaḥ punaḥ punaḥ<BR>
03,008.020c	bāḍham ity eva te sarve pratyūcuḥ sūtajaṃ tadā<BR>
03,008.020d*0037_01	etat kṛtyatamaṃ rājñaḥ kauravyasya mahātmanaḥ<BR>
03,008.021a	evam uktvā tu saṃkruddhā rathaiḥ sarve pṛthak pṛthak<BR>
03,008.021c	niryayuḥ pāṇḍavān hantuṃ saṃghaśaḥ kṛtaniścayāḥ<BR>
03,008.022a	tān prasthitān parijñāya kṛṣṇadvaipāyanas tadā<BR>
03,008.022c	ājagāma viśuddhātmā dṛṣṭvā divyena cakṣuṣā<BR>
03,008.023a	pratiṣidhyātha tān sarvān bhagavāṃl lokapūjitaḥ<BR>
03,008.023c	prajñācakṣuṣam āsīnam uvācābhyetya satvaraḥ<BR>
03,009.001	vyāsa uvāca<BR>
03,009.001a	dhṛtarāṣṭra mahāprājña nibodha vacanaṃ mama<BR>
03,009.001c	vakṣyāmi tvā kauravāṇāṃ sarveṣāṃ hitam uttamam<BR>
03,009.002a	na me priyaṃ mahābāho yad gatāḥ pāṇḍavā vanam<BR>
03,009.002c	nikṛtyā nirjitāś caiva duryodhanavaśānugaiḥ<BR>
03,009.003a	te smarantaḥ parikleśān varṣe pūrṇe trayodaśe<BR>
03,009.003c	vimokṣyanti viṣaṃ kruddhāḥ karaveyeṣu bhārata<BR>
03,009.004a	tad ayaṃ kiṃ nu pāpātmā tava putraḥ sumandadhīḥ<BR>
03,009.004c	pāṇḍavān nityasaṃkruddho rājyahetor jighāṃsati<BR>
03,009.005a	vāryatāṃ sādhv ayaṃ mūḍhaḥ śamaṃ gacchatu te sutaḥ<BR>
03,009.005c	vanasthāṃs tān ayaṃ hantum icchan prāṇair vimokṣyate<BR>
03,009.006a	yathāha viduraḥ prājño yathā bhīṣmo yathā vayam<BR>
03,009.006c	yathā kṛpaś ca droṇaś ca tathā sādhu vidhīyatām<BR>
03,009.007a	vigraho hi mahāprājña svajanena vigarhitaḥ<BR>
03,009.007c	adharmyam ayaśasyaṃ ca mā rājan pratipadyathāḥ<BR>
03,009.008a	samīkṣā yādṛśī hy asya pāṇḍavān prati bhārata<BR>
03,009.008c	upekṣyamāṇā sā rājan mahāntam anayaṃ spṛśet<BR>
03,009.009a	atha vāyaṃ sumandātmā vanaṃ gacchatu te sutaḥ<BR>
03,009.009c	pāṇḍavaiḥ sahito rājann eka evāsahāyavān<BR>
03,009.010a	tataḥ saṃsargajaḥ snehaḥ putrasya tava pāṇḍavaiḥ<BR>
03,009.010c	yadi syāt kṛtakāryo 'dya bhaves tvaṃ manujeśvara<BR>
03,009.011a	atha vā jāyamānasya yac chīlam anujāyate<BR>
03,009.011c	śrūyate tan mahārāja nāmṛtasyāpasarpati<BR>
03,009.012a	kathaṃ vā manyate bhīṣmo droṇo vā viduro 'pi vā<BR>
03,009.012c	bhavān vātra kṣamaṃ kāryaṃ purā cārtho 'tivartate<BR>
03,010.001	dhṛtarāṣṭra uvāca<BR>
03,010.001a	bhagavan nāham apy etad rocaye dyūtasaṃstavam<BR>
03,010.001c	manye tad vidhinākramya kārito 'smīti vai mune<BR>
03,010.002a	naitad rocayate bhīṣmo na droṇo viduro na ca<BR>
03,010.002c	gāndhārī necchati dyūtaṃ tac ca mohāt pravartitam<BR>
03,010.003a	parityaktuṃ na śaknomi duryodhanam acetanam<BR>
03,010.003c	putrasnehena bhagavañ jānann api yatavrata<BR>
03,010.004	vyāsa uvāca<BR>
03,010.004a	vaicitravīrya nṛpate satyam āha yathā bhavān<BR>
03,010.004c	dṛḍhaṃ vedmi paraṃ putraṃ paraṃ putrān na vidyate<BR>
03,010.005a	indro 'py aśrunipātena surabhyā pratibodhitaḥ<BR>
03,010.005c	anyaiḥ samṛddhair apy arthair na sutād vidyate param<BR>
03,010.006a	atra te vartayiṣyāmi mahad ākhyānam uttamam<BR>
03,010.006c	surabhyāś caiva saṃvādam indrasya ca viśāṃ pate<BR>
03,010.007a	triviṣṭapagatā rājan surabhiḥ prārudat kila<BR>
03,010.007c	gavāṃ māta purā tāta tām indro 'nvakṛpāyata<BR>
03,010.008	indra uvāca<BR>
03,010.008a	kim idaṃ rodiṣi śubhe kaccit kṣemaṃ divaukasām<BR>
03,010.008c	mānuṣeṣv atha vā goṣu naitad alpaṃ bhaviṣyati<BR>
03,010.009	surabhir uvāca<BR>
03,010.009a	vinipāto na vaḥ kaś cid dṛśyate tridaśādhipa<BR>
03,010.009c	ahaṃ tu putraṃ śocāmi tena rodimi kauśika<BR>
03,010.010a	paśyainaṃ karṣakaṃ raudraṃ durbalaṃ mama putrakam<BR>
03,010.010c	pratodenābhinighnantaṃ lāṅgalena nipīḍitam<BR>
03,010.011a	etaṃ dṛṣṭvā bhṛśaṃ śrantaṃ vadhyamānaṃ surādhipa<BR>
03,010.011c	kṛpāviṣṭāsmi devendra manaś codvijate mama<BR>
03,010.012a	ekas tatra balopeto dhuram udvahate 'dhikām<BR>
03,010.012c	aparo 'lpabalaprāṇaḥ kṛśo dhamanisaṃtataḥ<BR>
03,010.012e	kṛcchrād udvahate bhāraṃ taṃ vai śocāmi vāsava<BR>
03,010.013a	vadhyamānaḥ pratodena tudyamānaḥ punaḥ punaḥ<BR>
03,010.013c	naiva śaknoti taṃ bhāram udvoḍhuṃ paśya vāsava<BR>
03,010.014a	tato 'haṃ tasya duḥkhārtā viraumi bhṛśaduḥkhitā<BR>
03,010.014c	aśrūṇy āvartayantī ca netrābhyāṃ karuṇāyatī<BR>
03,010.015	indra uvāca<BR>
03,010.015a	tava putrasahasreṣu pīḍyamāneṣu śobhane<BR>
03,010.015c	kiṃ kṛpāyitam asty atra putra eko 'tra pīḍyate<BR>
03,010.016	surabhir uvāca<BR>
03,010.016a	yadi putrasahasraṃ me sarvatra samam eva me<BR>
03,010.016c	dīnasya tu sataḥ śakra putrasyābhyadhikā kṛpā<BR>
03,010.017	vyāsa uvāca<BR>
03,010.017a	tad indraḥ surabhīvākyaṃ niśamya bhṛśavismitaḥ<BR>
03,010.017c	jīvitenāpi kauravya mene 'bhyadhikam ātmajam<BR>
03,010.018a	pravavarṣa ca tatraiva sahasā toyam ulbaṇam<BR>
03,010.018c	karṣakasyācaran vighnaṃ bhagavān pākaśāsanaḥ<BR>
03,010.019a	tad yathā surabhiḥ prāha samam evāstu te tathā<BR>
03,010.019c	suteṣu rājan sarveṣu dīneṣv abhyadhikā kṛpā<BR>
03,010.020a	yādṛśo me sutaḥ paṇḍus tādṛśo me 'si putraka<BR>
03,010.020c	viduraś ca mahāprājñaḥ snehād etad bravīmy aham<BR>
03,010.021a	cirāya tava putrāṇāṃ śatam ekaś ca pārthiva<BR>
03,010.021c	pāṇḍoḥ pañcaiva lakṣyante te 'pi mandāḥ suduḥkhitāḥ<BR>
03,010.022a	kathaṃ jīveyur atyantaṃ kathaṃ vardheyur ity api<BR>
03,010.022c	iti dīneṣu pārtheṣu mano me paritapyate<BR>
03,010.023a	yadi pārthiva kauravyāñ jīvamānān ihecchasi<BR>
03,010.023c	duryodhanas tava sutaḥ śamaṃ gacchatu pāṇḍavaiḥ<BR>
03,011.001	dhṛtarāṣṭra uvāca<BR>
03,011.001a	evam etan mahāprājña yathā vadasi no mune<BR>
03,011.001c	ahaṃ caiva vijānāmi sarve ceme narādhipāḥ<BR>
03,011.002a	bhavāṃs tu manyate sādhu yat kurūṇāṃ sukhodayam<BR>
03,011.002c	tad eva viduro 'py āha bhīṣmo droṇaś ca māṃ mune<BR>
03,011.003a	yadi tv aham anugrāhyaḥ kauraveṣu dayā yadi<BR>
03,011.003c	anuśādhi durātmānaṃ putraṃ duryodhanaṃ mama<BR>
03,011.004	vyāsa uvāca<BR>
03,011.004a	ayam āyāti vai rājan maitreyo bhagavān ṛṣiḥ<BR>
03,011.004c	anvīya pāṇḍavān bhrātṝn ihaivāsmad didṛkṣayā<BR>
03,011.005a	eṣa duryodhanaṃ putraṃ tava rājan mahān ṛṣiḥ<BR>
03,011.005c	anuśāstā yathānyāyaṃ śamāyāsya kulasya te<BR>
03,011.006a	brūyād yad eṣa rājendra tat kāryam aviśaṅkayā<BR>
03,011.006c	akriyāyāṃ hi kāryasya putraṃ te śapsyate ruṣā<BR>
03,011.007	vaiśaṃpāyana uvāca<BR>
03,011.007a	evam uktvā yayau vyāso maitreyaḥ pratyadṛśyata<BR>
03,011.007b*0038_01	tam āgatam ṛṣiṃ dṛṣṭvā dhṛtarāṣṭro janeśvaraḥ<BR>
03,011.007b*0038_02	pūjayitvā yathānyāyaṃ papracchāgamanakriyām<BR>
03,011.007c	pūjayā pratijagrāha saputras taṃ narādhipaḥ<BR>
03,011.008a	dattvārghyādyāḥ kriyāḥ sarvā viśrāntaṃ munipuṃgavam<BR>
03,011.008c	praśrayeṇābravīd rājā dhṛtarāṣṭro 'mbikāsutaḥ<BR>
03,011.009a	sukhenāgamanaṃ kaccid bhagavan kurujāṅgale<BR>
03,011.009c	kaccit kuśalino vīrā bhrātaraḥ pañca pāṇḍavāḥ<BR>
03,011.010a	samaye sthātum icchanti kaccic ca puruṣarṣabhāḥ<BR>
03,011.010c	kaccit kurūṇāṃ saubhrātram avyucchinnaṃ bhaviṣyati<BR>
03,011.011	maitreya uvāca<BR>
03,011.011a	tīrthayātrām anukrāman prāpto 'smi kurujāṅgalam<BR>
03,011.011c	yadṛcchayā dharmarājaṃ dṛṣṭavān kāmyake vane<BR>
03,011.012a	taṃ jaṭājinasaṃvītaṃ tapovananivāsinam<BR>
03,011.012c	samājagmur mahātmānaṃ draṣṭuṃ munigaṇāḥ prabho<BR>
03,011.013a	tatrāśrauṣaṃ mahārāja putrāṇāṃ tava vibhramam<BR>
03,011.013c	anayaṃ dyūtarūpeṇa mahāpāyam upasthitam<BR>
03,011.014a	tato 'haṃ tvām anuprāptaḥ kauravāṇām avekṣayā<BR>
03,011.014c	sadā hy abhyadhikaḥ snehaḥ prītiś ca tvayi me prabho<BR>
03,011.015a	naitad aupayikaṃ rājaṃs tvayi bhīṣme ca jīvati<BR>
03,011.015c	yad anyonyena te putrā virudhyante narādhipa<BR>
03,011.016a	meḍhībhūtaḥ svayaṃ rājan nigrahe pragrahe bhavān<BR>
03,011.016c	kimartham anayaṃ ghoram utpatantam upekṣase<BR>
03,011.017a	dasyūnām iva yadvṛttaṃ sabhāyāṃ kurunandana<BR>
03,011.017c	tena na bhrājase rājaṃs tāpasānāṃ samāgame<BR>
03,011.018	vaiśaṃpāyana uvāca<BR>
03,011.018a	tato vyāvṛtya rājānaṃ duryodhanam amarṣaṇam<BR>
03,011.018c	uvāca ślakṣṇayā vācā maitreyo bhagavān ṛṣiḥ<BR>
03,011.019a	duryodhana mahābāho nibodha vadatāṃ vara<BR>
03,011.019c	vacanaṃ me mahāprājña bruvato yad dhitaṃ tava<BR>
03,011.020a	mā druhaḥ pāṇḍavān rājan kuruṣva hitam ātmanaḥ<BR>
03,011.020c	pāṇḍavānāṃ kurūṇāṃ ca lokasya ca nararṣabha<BR>
03,011.021a	te hi sarve naravyāghrāḥ śūrā vikrāntayodhinaḥ<BR>
03,011.021c	sarve nāgāyutaprāṇā vajrasaṃhananā dṛḍhāḥ<BR>
03,011.022a	satyavrataparāḥ sarve sarve puruṣamāninaḥ<BR>
03,011.022c	hantāro devaśatrūṇāṃ rakṣasāṃ kāmarūpiṇām<BR>
03,011.022e	hiḍimbabakamukhyānāṃ kirmīrasya ca rakṣasaḥ<BR>
03,011.023a	itaḥ pracyavatāṃ rātrau yaḥ sa teṣāṃ mahātmanām<BR>
03,011.023c	āvṛtya mārgaṃ raudrātmā tasthau girir ivācalaḥ<BR>
03,011.024a	taṃ bhīmaḥ samaraślāghī balena balināṃ varaḥ<BR>
03,011.024c	jaghāna paśumāreṇa vyāghraḥ kṣudramṛgaṃ yathā<BR>
03,011.025a	paśya digvijaye rājan yathā bhīmena pātitaḥ<BR>
03,011.025c	jarāsaṃdho maheṣvāso nāgāyutabalo yudhi<BR>
03,011.026a	saṃbandhī vāsudevaś ca yeṣāṃ śyālaś ca pārṣataḥ<BR>
03,011.026c	kas tān yudhi samāsīta jarāmaraṇavān naraḥ<BR>
03,011.027a	tasya te śama evāstu pāṇḍavair bharatarṣabha<BR>
03,011.027c	kuru me vacanaṃ rājan mā mṛtyuvaśam anvagāḥ<BR>
03,011.028a	evaṃ tu bruvatas tasya maitreyasya viśāṃ pate<BR>
03,011.028c	ūruṃ gajakarākāraṃ kareṇābhijaghāna saḥ<BR>
03,011.029a	duryodhanaḥ smitaṃ kṛtvā caraṇenālikhan mahīm<BR>
03,011.029c	na kiṃ cid uktvā durmedhās tasthau kiṃ cid avāṅmukhaḥ<BR>
03,011.030a	tam aśuśrūṣamāṇaṃ tu vilikhantaṃ vasuṃdharām<BR>
03,011.030c	dṛṣṭvā duryodhanaṃ rājan maitreyaṃ kopa āviśat<BR>
03,011.031a	sa kopavaśam āpanno maitreyo munisattamaḥ<BR>
03,011.031c	vidhinā saṃprayuktaś ca śāpāyāsya mano dadhe<BR>
03,011.032a	tataḥ sa vāry upaspṛśya kopasaṃraktalocanaḥ<BR>
03,011.032c	maitreyo dhārtarāṣṭraṃ tam aśapad duṣṭacetasam<BR>
03,011.033a	yasmāt tvaṃ mām anādṛtya nemāṃ vācaṃ cikīrṣasi<BR>
03,011.033c	tasmād asyābhimānasya sadyaḥ phalam avāpnuhi<BR>
03,011.034a	tvadabhidrohasaṃyuktaṃ yuddham utpatsyate mahat<BR>
03,011.034c	yatra bhīmo gadāpātais tavoruṃ bhetsyate balī<BR>
03,011.035a	ity evam ukte vacane dhṛtarāṣṭro mahīpatiḥ<BR>
03,011.035c	prasādayām āsa muniṃ naitad evaṃ bhaved iti<BR>
03,011.036	maitreya uvāca<BR>
03,011.036a	śamaṃ yāsyati cet putras tava rājan yathā tathā<BR>
03,011.036c	śāpo na bhavitā tāta viparīte bhaviṣyati<BR>
03,011.037	vaiśaṃpāyana uvāca<BR>
03,011.037a	sa vilakṣas tu rājendra duryodhanapitā tadā<BR>
03,011.037c	maitreyaṃ prāha kirmīraḥ kathaṃ bhīmena pātitaḥ<BR>
03,011.038	maitreya uvāca<BR>
03,011.038a	nāhaṃ vakṣyāmy asūyā te na te śuśrūṣate sutaḥ<BR>
03,011.038c	eṣa te viduraḥ sarvam ākhyāsyati gate mayi<BR>
03,011.039	vaiśaṃpāyana uvāca<BR>
03,011.039a	ity evam uktvā maitreyaḥ prātiṣṭhata yathāgatam<BR>
03,011.039c	kirmīravadhasaṃvigno bahir duryodhano 'gamat<BR>
03,012.001	dhṛtarāṣṭra uvāca<BR>
03,012.001a	kirmīrasya vadhaṃ kṣattaḥ śrotum icchāmi kathyatām<BR>
03,012.001c	rakṣasā bhīmasenasya katham āsīt samāgamaḥ<BR>
03,012.002	vidura uvāca<BR>
03,012.002a	śṛṇu bhīmasya karmedam atimānuṣakarmaṇaḥ<BR>
03,012.002c	śrutapūrvaṃ mayā teṣāṃ kathānteṣu punaḥ punaḥ<BR>
03,012.002d*0039_01	yaṃ jaghānaikacakrāyāṃ bhīmo bhīmaparākramaḥ<BR>
03,012.002d*0039_02	rākṣasaṃ krodhatāmrākṣaṃ darpotsiktaṃ balādhikam<BR>
03,012.002d*0039_03	tasya bhrātā mahāvīryaḥ kanīyān uruvikramaḥ<BR>
03,012.002d*0039_04	bhrātṛnāśasamutthena channo vyasanabhasmanā<BR>
03,012.002d*0039_05	bhīmasenāntaraprepsuś cacāra pṛthivīm imām<BR>
03,012.002d*0039_06	sa nirjitān upāśrauṣīt pāṇḍavān anulakṣaye<BR>
03,012.003a	itaḥ prayātā rājendra pāṇḍavā dyūtanirjitāḥ<BR>
03,012.003c	jagmus tribhir ahorātraiḥ kāmyakaṃ nāma tad vanam<BR>
03,012.004a	rātrau niśīthe svābhīle gate 'rdhasamaye nṛpa<BR>
03,012.004c	pracāre puruṣādānāṃ rakṣasāṃ bhīmakarmaṇām<BR>
03,012.005a	tad vanaṃ tāpasā nityaṃ śeṣāś ca vanacāriṇaḥ<BR>
03,012.005c	dūrāt pariharanti sma puruṣādabhayāt kila<BR>
03,012.006a	teṣāṃ praviśatāṃ tatra mārgam āvṛtya bhārata<BR>
03,012.006c	dīptākṣaṃ bhīṣaṇaṃ rakṣaḥ solmukaṃ pratyadṛśyata<BR>
03,012.007a	bāhū mahāntau kṛtvā tu tathāsyaṃ ca bhayānakam<BR>
03,012.007c	sthitam āvṛtya panthānaṃ yena yānti kurūdvahāḥ<BR>
03,012.008a	daṣṭoṣṭhadaṃṣṭraṃ tāmrākṣaṃ pradīptordhvaśiroruham<BR>
03,012.008c	sārkaraśmitaḍiccakraṃ sabalākam ivāmbudam<BR>
03,012.009a	sṛjantaṃ rākṣasīṃ māyāṃ mahārāvavirāviṇam<BR>
03,012.009c	muñcantaṃ vipulaṃ nādaṃ satoyam iva toyadam<BR>
03,012.010a	tasya nādena saṃtrastāḥ pakṣiṇaḥ sarvatodiśam<BR>
03,012.010c	vimuktanādāḥ saṃpetuḥ sthalajā jalajaiḥ saha<BR>
03,012.011a	saṃpradrutamṛgadvīpimahiṣarkṣasamākulam<BR>
03,012.011c	tad vanaṃ tasya nādena saṃprasthitam ivābhavat<BR>
03,012.012a	tasyoruvātābhihatā tāmrapallavabāhavaḥ<BR>
03,012.012c	vidūrajātāś ca latāḥ samāśliṣyanta pādapān<BR>
03,012.013a	tasmin kṣaṇe 'tha pravavau māruto bhṛśadāruṇaḥ<BR>
03,012.013c	rajasā saṃvṛtaṃ tena naṣṭarṣkam abhavan nabhaḥ<BR>
03,012.014a	pañcānāṃ pāṇḍuputrāṇām avijñāto mahāripuḥ<BR>
03,012.014c	pañcānām indriyāṇāṃ tu śokavega ivātulaḥ<BR>
03,012.015a	sa dṛṣṭvā pāṇḍavān dūrāt kṛṣṇājinasamāvṛtān<BR>
03,012.015c	āvṛṇot tad vanadvāraṃ maināka iva parvataḥ<BR>
03,012.016a	taṃ samāsādya vitrastā kṛṣṇā kamalalocanā<BR>
03,012.016c	adṛṣṭapūrvaṃ saṃtrāsān nyamīlayata locane<BR>
03,012.017a	duḥśāsanakarotsṛṣṭaviprakīrṇaśiroruhā<BR>
03,012.017c	pañcaparvatamadhyasthā nadīvākulatāṃ gatā<BR>
03,012.018a	momuhyamānāṃ tāṃ tatra jagṛhuḥ pañca pāṇḍavāḥ<BR>
03,012.018c	indriyāṇi prasaktāni viṣayeṣu yathā ratim<BR>
03,012.019a	atha tāṃ rākṣasīṃ māyām utthitāṃ ghoradarśanām<BR>
03,012.019c	rakṣoghnair vividhair mantrair dhaumyaḥ samyakprayojitaiḥ<BR>
03,012.019e	paśyatāṃ pāṇḍuputrāṇāṃ nāśayām āsa vīryavān<BR>
03,012.020a	sa naṣṭamāyo 'tibalaḥ krodhavisphāritekṣaṇaḥ<BR>
03,012.020c	kāmamūrtidharaḥ kṣudraḥ kālakalpo vyadṛśyata<BR>
03,012.021a	tam uvāca tato rājā dīrghaprajño yudhiṣṭhiraḥ<BR>
03,012.021c	ko bhavān kasya vā kiṃ te kriyatāṃ kāryam ucyatām<BR>
03,012.022a	pratyuvācātha tad rakṣo dharmarājaṃ yudhiṣṭhiram<BR>
03,012.022c	ahaṃ bakasya vai bhrātā kirmīra iti viśrutaḥ<BR>
03,012.022d*0040_01	paiṭhīnagotre utpanno nāstiko vedanindakaḥ<BR>
03,012.023a	vane 'smin kāmyake śūnye nivasāmi gatajvaraḥ<BR>
03,012.023c	yudhi nirjitya puruṣān āhāraṃ nityam ācaran<BR>
03,012.024a	ke yūyam iha saṃprāptā bhakṣyabhūtā mamāntikam<BR>
03,012.024c	yudhi nirjitya vaḥ sarvān bhakṣayiṣye gatajvaraḥ<BR>
03,012.025a	yudhiṣṭhiras tu tac chrutvā vacas tasya durātmanaḥ<BR>
03,012.025c	ācacakṣe tataḥ sarvaṃ gotranāmādi bhārata<BR>
03,012.026a	pāṇḍavo dharmarājo 'haṃ yadi te śrotram āgataḥ<BR>
03,012.026c	sahito bhrātṛbhiḥ sarvair bhīmasenārjunādibhiḥ<BR>
03,012.027a	hṛtarājyo vane vāsaṃ vastuṃ kṛtamatis tataḥ<BR>
03,012.027c	vanam abhyāgato ghoram idaṃ tava parigraham<BR>
03,012.028a	kirmīras tv abravīd enaṃ diṣṭyā devair idaṃ mama<BR>
03,012.028c	upapāditam adyeha cirakālān manogatam<BR>
03,012.028d*0041_01	vismayaṃ paramaṃ gatvā rākṣaso ghoradarśanaḥ<BR>
03,012.029a	bhīmasenavadhārthaṃ hi nityam abhyudyatāyudhaḥ<BR>
03,012.029c	carāmi pṛthivīṃ kṛtsnāṃ nainam āsādayāmy aham<BR>
03,012.030a	so 'yam āsādito diṣṭyā bhrātṛhā kāṅkṣitaś ciram<BR>
03,012.030c	anena hi mama bhrātā bako vinihataḥ priyaḥ<BR>
03,012.031a	vetrakīyagṛhe rājan brāhmaṇacchadmarūpiṇā<BR>
03,012.031c	vidyābalam upāśritya na hy asty asyaurasaṃ balam<BR>
03,012.032a	hiḍimbaś ca sakhā mahyaṃ dayito vanagocaraḥ<BR>
03,012.032c	hato durātmanānena svasā cāsya hṛtā purā<BR>
03,012.033a	so 'yam abhyāgato mūḍho mamedaṃ gahanaṃ vanam<BR>
03,012.033c	pracārasamaye 'smākam ardharātre samāsthite<BR>
03,012.034a	adyāsya yātayiṣyāmi tad vairaṃ cirasaṃbhṛtam<BR>
03,012.034c	tarpayiṣyāmi ca bakaṃ rudhireṇāsya bhūriṇā<BR>
03,012.035a	adyāham anṛṇo bhūtvā bhrātuḥ sakhyus tathaiva ca<BR>
03,012.035c	śāntiṃ labdhāsmi paramāṃ hatva rākṣasakaṇṭakam<BR>
03,012.036a	yadi tena purā mukto bhīmaseno bakena vai<BR>
03,012.036c	adyainaṃ bhakṣayiṣyāmi paśyatas te yudhiṣṭhira<BR>
03,012.037a	enaṃ hi vipulaprāṇam adya hatvā vṛkodaram<BR>
03,012.037c	saṃbhakṣya jarayiṣyāmi yathāgastyo mahāsuram<BR>
03,012.038a	evam uktas tu dharmātmā satyasaṃdho yudhiṣṭhiraḥ<BR>
03,012.038c	naitad astīti sakrodho bhartsayām āsa rākṣasam<BR>
03,012.039a	tato bhīmo mahābāhur ārujya tarasā druma<BR>
03,012.039c	daśavyāmam ivodviddhaṃ niṣpatram akarot tadā<BR>
03,012.040a	cakāra sajyaṃ gāṇḍīvaṃ vajraniṣpeṣagauravam<BR>
03,012.040c	nimeṣāntaramātreṇa tathaiva vijayo 'rjunaḥ<BR>
03,012.041a	nivārya bhīmo jiṣṇuṃ tu tad rakṣo ghoradarśanam<BR>
03,012.041c	abhidrutyābravīd vākyaṃ tiṣṭha tiṣṭheti bhārata<BR>
03,012.042a	ity uktvainam abhikruddhaḥ kakṣyām utpīḍya pāṇḍavaḥ<BR>
03,012.042c	niṣpiṣya pāṇinā pāṇiṃ saṃdaṣṭoṣṭhapuṭo balī<BR>
03,012.042e	tam abhyadhāvad vegena bhīmo vṛkṣāyudhas tadā<BR>
03,012.043a	yamadaṇḍapratīkāśaṃ tatas taṃ tasya mūrdhani<BR>
03,012.043c	pātayām āsa vegena kuliśaṃ maghavān iva<BR>
03,012.044a	asaṃbhrāntaṃ tu tad rakṣaḥ samare pratyadṛśyata<BR>
03,012.044c	cikṣepa colmukaṃ dīptam aśaniṃ jvalitām iva<BR>
03,012.045a	tad udastam alātaṃ tu bhīmaḥ praharatāṃ varaḥ<BR>
03,012.045c	padā savyena cikṣepa tad rakṣaḥ punar āvrajat<BR>
03,012.046a	kirmīraś cāpi sahasā vṛkṣam utpāṭya pāṇḍavam<BR>
03,012.046c	daṇḍapāṇir iva kruddhaḥ samare pratyayudhyata<BR>
03,012.047a	tad vṛkṣayuddham abhavan mahīruhavināśanam<BR>
03,012.047c	vālisugrīvayor bhrātror yathā śrīkāṅkṣiṇoḥ purā<BR>
03,012.048a	śīrṣayoḥ patitā vṛkṣā bibhidur naikadhā tayoḥ<BR>
03,012.048c	yathaivotpalapadmāni mattayor dvipayos tathā<BR>
03,012.049a	muñjavaj jarjarībhūtā bahavas tatra pādapāḥ<BR>
03,012.049c	cīrāṇīva vyudastāni rejus tatra mahāvane<BR>
03,012.050a	tad vṛkṣayuddham abhavat sumuhūrtaṃ viśāṃ pate<BR>
03,012.050c	rākṣasānāṃ ca mukhyasya narāṇām uttamasya ca<BR>
03,012.051a	tataḥ śilāṃ samutkṣipya bhīmasya yudhi tiṣṭhataḥ<BR>
03,012.051c	prāhiṇod rākṣasaḥ kruddho bhīmasenaś cacāla ha<BR>
03,012.052a	taṃ śilātāḍanajaḍaṃ paryadhāvat sa rākṣasaḥ<BR>
03,012.052c	bāhuvikṣiptakiraṇaḥ svarbhānur iva bhāskaram<BR>
03,012.053a	tāv anyonyaṃ samāśliṣya prakarṣantau parasparam<BR>
03,012.053c	ubhāv api cakāśete prayuddhau vṛṣabhāv iva<BR>
03,012.054a	tayor āsīt sutumulaḥ saṃprahāraḥ sudāruṇaḥ<BR>
03,012.054c	nakhadaṃṣṭrāyudhavator vyāghrayor iva dṛptayoḥ<BR>
03,012.055a	duryodhananikārāc ca bāhuvīryāc ca darpitaḥ<BR>
03,012.055c	kṛṣṇānayanadṛṣṭaś ca vyavardhata vṛkodaraḥ<BR>
03,012.056a	abhipatyātha bāhubhyāṃ pratyagṛhṇād amarṣitaḥ<BR>
03,012.056c	mātaṅga iva mātaṅgaṃ prabhinnakaraṭāmukhaḥ<BR>
03,012.057a	taṃ cāpy ātha tato rakṣaḥ pratijagrāha vīryavān<BR>
03,012.057c	tam ākṣipad bhīmaseno balena balināṃ varaḥ<BR>
03,012.058a	tayor bhujaviniṣpeṣād ubhayor balinos tadā<BR>
03,012.058c	śabdaḥ samabhavad ghoro veṇusphoṭasamo yudhi<BR>
03,012.059a	athainam ākṣipya balād gṛhya madhye vṛkodaraḥ<BR>
03,012.059c	dhūnayām āsa vegena vāyuś caṇḍa iva drumam<BR>
03,012.060a	sa bhīmena parāmṛṣṭo durbalo balinā raṇe<BR>
03,012.060c	vyaspandata yathāprāṇaṃ vicakarṣa ca pāṇḍavam<BR>
03,012.061a	tata enaṃ pariśrāntam upalabhya vṛkodaraḥ<BR>
03,012.061c	yoktrayām āsa bāhubhyāṃ paśuṃ raśanayā yathā<BR>
03,012.062a	vinadantaṃ mahānādaṃ bhinnabherīsamasvanam<BR>
03,012.062c	bhrāmayām āsa suciraṃ visphurantam acetasam<BR>
03,012.063a	taṃ viṣīdantam ājñāya rākṣasaṃ pāṇḍunandanaḥ<BR>
03,012.063c	pragṛhya tarasā dorbhyāṃ paśumāram amārayat<BR>
03,012.064a	ākramya sa kaṭīdeśe jānunā rākṣasādhamam<BR>
03,012.064c	apīḍayata bāhubhyāṃ kaṇṭhaṃ tasya vṛkodaraḥ<BR>
03,012.065a	atha taṃ jaḍasarvāṅgaṃ vyāvṛttanayanolbaṇam<BR>
03,012.065c	bhūtale pātayām āsa vākyaṃ cedam uvāca ha<BR>
03,012.066a	hiḍimbabakayoḥ pāpa na tvam aśrupramārjanam<BR>
03,012.066c	kariṣyasi gataś cāsi yamasya sadanaṃ prati<BR>
03,012.067a	ity evam uktvā puruṣapravīras; taṃ rākṣasaṃ krodhavivṛttanetraḥ<BR>
03,012.067c	prasrastavastrābharaṇaṃ sphurantam; udbhrāntacittaṃ vyasum utsasarja<BR>
03,012.068a	tasmin hate toyadatulyarūpe; kṛṣṇāṃ puraskṛtya narendraputrāḥ<BR>
03,012.068c	bhīmaṃ praśasyātha guṇair anekair; hṛṣṭās tato dvaitavanāya jagmuḥ<BR>
03,012.069a	evaṃ vinihataḥ saṃkhye kirmīro manujādhipa<BR>
03,012.069c	bhīmena vacanāt tasya dharmarājasya kaurava<BR>
03,012.070a	tato niṣkaṇṭakaṃ kṛtvā vanaṃ tad aparājitaḥ<BR>
03,012.070c	draupadyā saha dharmajño vasatiṃ tām uvāsa ha<BR>
03,012.071a	samāśvāsya ca te sarve draupadīṃ bharatarṣabhāḥ<BR>
03,012.071c	prahṛṣṭamanasaḥ prītyā praśaśaṃsur vṛkodaram<BR>
03,012.072a	bhīmabāhubalotpiṣṭe vinaṣṭe rākṣase tataḥ<BR>
03,012.072c	viviśus tad vanaṃ vīrāḥ kṣemaṃ nihatakaṇṭakam<BR>
03,012.073a	sa mayā gacchatā mārge vinikīrṇo bhayāvahaḥ<BR>
03,012.073c	vane mahati duṣṭātmā dṛṣṭo bhīmabalād dhataḥ<BR>
03,012.074a	tatrāśrauṣam ahaṃ caitat karma bhīmasya bhārata<BR>
03,012.074c	brāhmaṇānāṃ kathayatāṃ ye tatrāsan samāgatāḥ<BR>
03,012.075	vaiśaṃpāyana uvāca<BR>
03,012.075a	evaṃ vinihataṃ saṃkhye kirmīraṃ rākṣasottamam<BR>
03,012.075c	śrutvā dhyānaparo rājā niśaśvāsārtavat tadā<BR>
03,013.001	vaiśaṃpāyana uvāca<BR>
03,013.001a	bhojāḥ pravrajitāñ śrutvā vṛṣṇayaś cāndhakaiḥ saha<BR>
03,013.001c	pāṇḍavān duḥkhasaṃtaptān samājagmur mahāvane<BR>
03,013.002a	pāñcālasya ca dāyādā dhṛṣṭaketuś ca cedipaḥ<BR>
03,013.002a*0042_01	**** **** dhṛṣṭadyumnaḥ pratāpavān<BR>
03,013.002a*0042_02	śiśupālasutaḥ śrīmān<BR>
03,013.002c	kekayāś ca mahāvīryā bhrātaro lokaviśrutāḥ<BR>
03,013.003a	vane te 'bhiyayuḥ pārthān krodhāmarśasamanvitāḥ<BR>
03,013.003b*0043_01	keśavaḥ sātyakiś caiva dhṛṣṭadyumnaś ca pārṣataḥ<BR>
03,013.003b*0043_02	amātyaiḥ saha mitraiś ca balena svajanena ca<BR>
03,013.003b*0043_03	vane tena yayuḥ pārthān ūcuḥ kiṃ karavāmahe<BR>
03,013.003c	garhayanto dhārtarāṣṭrān kiṃ kurma iti cābruvan<BR>
03,013.004a	vāsudevaṃ puraskṛtya sarve te kṣatriyarṣabhāḥ<BR>
03,013.004c	parivāryopaviviśur dharmarājaṃ yudhiṣṭhiram<BR>
03,013.004d*0044_01	abhivādya kuruśreṣṭhaṃ viṣaṇṇaḥ keśavo 'bravīt<BR>
03,013.005	vāsudeva uvāca<BR>
03,013.005a	duryodhanasya karṇasya śakuneś ca durātmanaḥ<BR>
03,013.005c	duḥśāsanacaturthānāṃ bhūmiḥ pāsyati śoṇitam<BR>
03,013.005d*0045_01	etān nihatya samare ye ca teṣāṃ padānugāḥ<BR>
03,013.005d*0045_02	tāṃś ca sarvān vinirjitya sahitān sanarādhipān<BR>
03,013.006a	tataḥ sarve 'bhiṣiñcāmo dharmarājaṃ yudhiṣṭhiram<BR>
03,013.006c	nikṛtyopacaran vadhya eṣa dharmaḥ sanātanaḥ<BR>
03,013.007	vaiśaṃpāyana uvāca<BR>
03,013.007a	pārthānām abhiṣaṅgeṇa tathā kruddhaṃ janārdanam<BR>
03,013.007c	arjunaḥ śamayām āsā didhakṣantam iva prajāḥ<BR>
03,013.008a	saṃkruddhaṃ keśavaṃ dṛṣṭvā pūrvadeheṣu phalgunaḥ<BR>
03,013.008c	kīrtayām āsa karmāṇi satyakīrter mahātmanaḥ<BR>
03,013.009a	puruṣasyāprameyasya satyasyāmitatejasaḥ<BR>
03,013.009c	prajāpatipater viṣṇor lokanāthasya dhīmataḥ<BR>
03,013.010	arjuna uvāca<BR>
03,013.010a	daśa varṣasahasrāṇi yatrasāyaṃgṛho muniḥ<BR>
03,013.010c	vyacaras tvaṃ purā kṛṣṇa parvate gandhamādane<BR>
03,013.011a	daśa varṣasahasrāṇi daśa varṣaśatāni ca<BR>
03,013.011c	puṣkareṣv avasaḥ kṛṣṇa tvam apo bhakṣayan purā<BR>
03,013.012a	ūrdhvabāhur viśālāyāṃ badaryāṃ madhusūdana<BR>
03,013.012c	atiṣṭha ekapādena vāyubhakṣaḥ śataṃ samāḥ<BR>
03,013.013a	apakṛṣṭottarāsaṅgaḥ kṛśo dhamanisaṃtataḥ<BR>
03,013.013c	āsīḥ kṛṣṇa sarasvatyāṃ satre dvādaśavārṣike<BR>
03,013.014a	prabhāsaṃ cāpy athāsādya tīrthaṃ puṇyajanocitam<BR>
03,013.014c	tathā kṛṣṇa mahātejā divyaṃ varṣasahasrakam<BR>
03,013.014e	ātiṣṭhas tapa ekena pādena niyame sthitaḥ<BR>
03,013.014f*0046_01	lokapravṛttihetos tvam iti vyāso mamābravīt<BR>
03,013.015a	kṣetrajñaḥ sarvabhūtānām ādir antaś ca keśava<BR>
03,013.015c	nidhānaṃ tapasāṃ kṛṣṇa yajñas tvaṃ ca sanātanaḥ<BR>
03,013.015d*0047_01	yogakartā hṛṣīkeśa sāṃkhyakartā sanātanaḥ<BR>
03,013.015d*0047_02	śīlas tvaṃ sarvayogānāṃ vīrāṇāṃ niyamasya ca<BR>
03,013.016a	nihatya narakaṃ bhaumam āhṛtya maṇikuṇḍale<BR>
03,013.016c	prathamotpāditaṃ kṛṣṇa medhyam aśvam avāsṛjaḥ<BR>
03,013.017a	kṛtvā tat karma lokānām ṛṣabhaḥ sarvalokajit<BR>
03,013.017c	avadhīs tvaṃ raṇe sarvān sametān daityadānavān<BR>
03,013.018a	tataḥ sarveśvaratvaṃ ca saṃpradāya śacīpateḥ<BR>
03,013.018c	mānuṣeṣu mahābāho prādurbhūto 'si keśava<BR>
03,013.019a	sa tvaṃ nārāyaṇo bhūtvā harir āsīḥ paraṃtapa<BR>
03,013.019c	brahmā somaś ca sūryaś ca dharmo dhātā yamo 'nalaḥ<BR>
03,013.020a	vāyur vaiśravaṇo rudraḥ kālaḥ khaṃ pṛthivī diśaḥ<BR>
03,013.020c	ajaś carācaraguruḥ sraṣṭā tvaṃ puruṣottama<BR>
03,013.021a	turāyaṇādibhir deva kratubhir bhūridakṣiṇaiḥ<BR>
03,013.021c	ayajo bhūritejā vai kṛṣṇa caitrarathe vane<BR>
03,013.022a	śataṃ śatasahasrāṇi suvarṇasya janārdana<BR>
03,013.022c	ekaikasmiṃs tadā yajñe paripūrṇāni bhāgaśaḥ<BR>
03,013.023a	aditer api putratvam etya yādavanandana<BR>
03,013.023c	tvaṃ viṣṇur iti vikhyāta indrād avarajo bhuvi<BR>
03,013.024a	śiśur bhūtvā divaṃ khaṃ ca pṛthivīṃ ca paraṃtapa<BR>
03,013.024c	tribhir vikramaṇaiḥ kṛṣṇa krāntavān asi tejasā<BR>
03,013.025a	saṃprāpya divam ākāśam ādityasadane sthitaḥ<BR>
03,013.025c	atyarocaś ca bhūtātman bhāskaraṃ svena tejasā<BR>
03,013.025d*0048_01	prādurbhāvasahasreṣu teṣu teṣu tvayā vibho<BR>
03,013.025d*0048_02	adharmarucayaḥ kṛṣṇa nihatāḥ śataśo 'surāḥ<BR>
03,013.026a	sāditā mauravāḥ pāśā nisundanarakau hatau<BR>
03,013.026c	kṛtaḥ kṣemaḥ punaḥ panthāḥ puraṃ prāgjyotiṣaṃ prati<BR>
03,013.027a	jārūthyām āhutiḥ krāthaḥ śiśupālo janaiḥ saha<BR>
03,013.027c	bhīmasenaś ca śaibyaś ca śatadhanvā ca nirjitaḥ<BR>
03,013.028a	tathā parjanyaghoṣeṇa rathenādityavarcasā<BR>
03,013.028c	avākṣīr mahiṣīṃ bhojyāṃ raṇe nirjitya rukmiṇam<BR>
03,013.029a	indradyumno hataḥ kopād yavanaś ca kaśerumān<BR>
03,013.029c	hataḥ saubhapatiḥ śālvas tvayā saubhaṃ ca pātitam<BR>
03,013.029d*0049_01	evam ete yudhi hatā bhūyaś cānyāñ śṛṇuṣva ha<BR>
03,013.030a	irāvatyāṃ tathā bhojaḥ kārtavīryasamo yudhi<BR>
03,013.030c	gopatis tālaketuś ca tvayā vinihatāv ubhau<BR>
03,013.031a	tāṃ ca bhogavatīṃ puṇyām ṛṣikāntāṃ janārdana<BR>
03,013.031c	dvārakām ātmasāt kṛtvā samudraṃ gamayiṣyasi<BR>
03,013.032a	na krodho na ca mātsaryaṃ nānṛtaṃ madhusūdana<BR>
03,013.032c	tvayi tiṣṭhati dāśārha na nṛśaṃsyaṃ kuto 'nṛju<BR>
03,013.033a	āsīnaṃ cittamadhye tvāṃ dīpyamānaṃ svatejasā<BR>
03,013.033c	āgamya ṛṣayaḥ sarve 'yācantābhayam acyuta<BR>
03,013.034a	yugānte sarvabhūtāni saṃkṣipya madhusūdana<BR>
03,013.034c	ātmany evātmasāt kṛtvā jagad āsse paraṃtapa<BR>
03,013.034d*0050_01	yugādau tava vārṣṇeya nābhipadmād ajāyata<BR>
03,013.034d*0050_02	brahmā carācaragurur yasyedaṃ sakalaṃ jagat<BR>
03,013.034d*0050_03	taṃ hantum udyatau ghorau dānavau madhukaiṭabhau<BR>
03,013.034d*0050_04	tayor vyatikramaṃ dṛṣṭvā kruddhasya bhavato hareḥ<BR>
03,013.034d*0050_05	lalāṭāj jātavāñ śambhuḥ śūlapāṇis trilocanaḥ<BR>
03,013.034d*0050_06	itthaṃ tāv api deveśau tvaccharīrasamudbhavau<BR>
03,013.034d*0050_07	tvanniyogakārāv etāv iti me nārado 'bravīt<BR>
03,013.034d*0051_01	tathā nārāyaṇa purā kratubhir bhūridakṣiṇaiḥ<BR>
03,013.034d*0051_02	iṣṭavāṃs tvaṃ mahāsatraṃ kṛṣṇa caitrarathe vane<BR>
03,013.035a	naivaṃ pūrve nāpare vā kariṣyanti kṛtāni te<BR>
03,013.035c	karmāṇi yāni deva tvaṃ bāla eva mahādyute<BR>
03,013.036a	kṛtavān puṇḍarīkākṣa baladevasahāyavān<BR>
03,013.036c	vairājabhavane cāpi brahmaṇā nyavasaḥ saha<BR>
03,013.037	vaiśaṃpāyana uvāca<BR>
03,013.037a	evam uktvā tadātmānam ātmā kṛṣṇasya pāṇḍavaḥ<BR>
03,013.037c	tūṣṇīm āsīt tataḥ pārtham ity uvāca janārdanaḥ<BR>
03,013.038a	mamaiva tvaṃ tavaivāhaṃ ye madīyās tavaiva te<BR>
03,013.038c	yas tvāṃ dveṣṭi sa māṃ dveṣṭi yas tvām anu sa mām anu<BR>
03,013.039a	naras tvam asi durdharṣa harir nārāyaṇo hy aham<BR>
03,013.039c	lokāl lokam imaṃ prāptau naranārāyaṇāv ṛṣī<BR>
03,013.040a	ananyaḥ pārtha mattas tvam ahaṃ tvattaś ca bhārata<BR>
03,013.040c	nāvayor antaraṃ śakyaṃ vedituṃ bharatarṣabha<BR>
03,013.041*0052_01	evam ukte tu vacane keśavena mahātmanā<BR>
03,013.041*0053_01	ity uktvā puṇḍarīkākṣaḥ pāṇḍavaṃ supriyaṃ priyam<BR>
03,013.041*0053_02	prīyamāṇo hṛṣīkeśas tūṣṇīm āsāṃ babhūva ha<BR>
03,013.041a	tasmin vīrasamāvāye saṃrabdheṣv atha rājasu<BR>
03,013.041c	dhṛṣṭadyumnamukhair vīrair bhrātṛbhiḥ parivāritā<BR>
03,013.042a	pāñcālī puṇḍarīkākṣam āsīnaṃ yādavaiḥ saha<BR>
03,013.042c	abhigamyābravīt kṛṣṇā śaraṇyaṃ śaraṇaiṣiṇī<BR>
03,013.043*0054_01	vāsudeva vasūnāṃ ca vāsavo bahudhācyuta<BR>
03,013.043*0054_02	devadevo 'si lokānāṃ kṛṣṇadvaipāyano 'bravīt<BR>
03,013.043a	pūrve prajānisarge tvām āhur ekaṃ prajāpatim<BR>
03,013.043c	sraṣṭāraṃ sarvabhūtānām asito devalo 'bravīt<BR>
03,013.044a	viṣṇus tvam asi durdharṣa tvaṃ yajño madhusūdana<BR>
03,013.044c	yaṣṭā tvam asi yaṣṭavyo jāmadagnyo yathābravīt<BR>
03,013.045a	ṛṣayas tvāṃ kṣamām āhuḥ satyaṃ ca puruṣottama<BR>
03,013.045c	satyād yajño 'si saṃbhūtaḥ kaśyapas tvāṃ yathābravīt<BR>
03,013.046a	sādhyānām api devānāṃ vasūnām īśvareśvaraḥ<BR>
03,013.046c	lokabhāvana lokeśa yathā tvāṃ nārado 'bravīt<BR>
03,013.046d*0055_01	brahmaśaṃkaraśakrādyair devavṛndaiḥ punaḥ punaḥ<BR>
03,013.046d*0055_02	krīḍase tvaṃ naravyāghra bālaḥ krīḍanakair iva<BR>
03,013.047a	divaṃ te śirasā vyāptaṃ padbhyāṃ ca pṛthivī vibho<BR>
03,013.047c	jaṭharaṃ te ime lokāḥ puruṣo 'si sanātanaḥ<BR>
03,013.048a	vidyātapo 'bhitaptānāṃ tapasā bhāvitātmanām<BR>
03,013.048c	ātmadarśanasiddhānām ṛṣīṇām ṛṣisattama<BR>
03,013.049a	rājarṣīṇāṃ puṇyakṛtām āhaveṣv anivartinām<BR>
03,013.049c	sarvadharmopapannānāṃ tvaṃ gatiḥ puruṣottama<BR>
03,013.050a	tvaṃ prabhus tvaṃ vibhus tvaṃ bhūr ātmabhūs tvaṃ sanātanaḥ<BR>
03,013.050c	lokapālāś ca lokāś ca nakṣatrāṇi diśo daśa<BR>
03,013.050e	nabhaś candraś ca sūryaś ca tvayi sarvaṃ pratiṣṭhitam<BR>
03,013.051a	martyatā caiva bhūtānām amaratvaṃ divaukasām<BR>
03,013.051c	tvayi sarvaṃ mahābāho lokakāryaṃ pratiṣṭhitam<BR>
03,013.052a	sā te 'haṃ duḥkham ākhyāsye praṇayān madhusūdana<BR>
03,013.052c	īśas tvaṃ sarvabhūtānāṃ ye divyā ye ca mānuṣāḥ<BR>
03,013.053a	kathaṃ nu bhāryā pārthānāṃ tava kṛṣṇa sakhī vibho<BR>
03,013.053c	dhṛṣṭadyumnasya bhaginī sabhāṃ kṛṣyeta mādṛśī<BR>
03,013.054a	strīdharmiṇī vepamānā rudhireṇa samukṣitā<BR>
03,013.054c	ekavastrā vikṛṣṭāsmi duḥkhitā kurusaṃsadi<BR>
03,013.055a	rājamadhye sabhāyāṃ tu rajasābhisamīritām<BR>
03,013.055c	dṛṣṭvā ca māṃ dhārtarāṣṭrāḥ prāhasan pāpacetasaḥ<BR>
03,013.055d*0056_01	kṛṣyamāṇāṃ tathā dīnām anāthām iva mādhava<BR>
03,013.055d*0056_02	āhuś caitān ṣaṇḍatilān pañca caiva tu pāṇḍavān<BR>
03,013.055d*0056_03	patim anyaṃ vṛṇīṣveti sarve te madhusūdana<BR>
03,013.056a	dāsībhāvena bhoktuṃ mām īṣus te madhusūdana<BR>
03,013.056c	jīvatsu pāṇḍuputreṣu pāñcāleṣv atha vṛṣṇiṣu<BR>
03,013.057a	nanv ahaṃ kṛṣṇa bhīṣmasya dhṛtarāṣṭrasya cobhayoḥ<BR>
03,013.057c	snuṣā bhavāmi dharmeṇa sāhaṃ dāsīkṛtā balāt<BR>
03,013.058a	garhaye pāṇḍavāṃs tv eva yudhi śreṣṭhān mahābalān<BR>
03,013.058c	ye kliśyamānāṃ prekṣante dharmapatnīṃ yaśasvinīm<BR>
03,013.059a	dhig balaṃ bhīmasenasya dhik pārthasya dhanuṣmatām<BR>
03,013.059c	yau māṃ viprakṛtāṃ kṣudrair marṣayetāṃ janārdana<BR>
03,013.060a	śāśvato 'yaṃ dharmapathaḥ sadbhir ācaritaḥ sadā<BR>
03,013.060c	yad bhāryāṃ parirakṣanti bhartāro 'lpabalā api<BR>
03,013.061a	bhāryāyāṃ rakṣyamāṇāyāṃ prajā bhavati rakṣitā<BR>
03,013.061c	prajāyāṃ rakṣyamāṇāyām ātmā bhavati rakṣitaḥ<BR>
03,013.062a	ātmā hi jāyate tasyāṃ tasmāj jāyā bhavaty uta<BR>
03,013.062c	bhartā ca bhāryayā rakṣyaḥ kathaṃ jāyān mamodare<BR>
03,013.063a	nanv ime śaraṇaṃ prāptān na tyajanti kadā cana<BR>
03,013.063c	te māṃ śaraṇam āpannāṃ nānvapadyanta pāṇḍavāḥ<BR>
03,013.064a	pañceme pañcabhir jātāḥ kumārāś cāmitaujasaḥ<BR>
03,013.064c	eteṣām apy avekṣārthaṃ trātavyāsmi janārdana<BR>
03,013.065a	prativindhyo yudhiṣṭhirāt sutasomo vṛkodarāt<BR>
03,013.065c	arjunāc chrutakīrtis tu śatānīkas tu nākuliḥ<BR>
03,013.066a	kaniṣṭhāc chrutakarmā tu sarve satyaparākramāḥ<BR>
03,013.066c	pradyumno yādṛśaḥ kṛṣṇa tādṛśās te mahārathāḥ<BR>
03,013.067a	nanv ime dhanuṣi śreṣṭhā ajeyā yudhi śātravaiḥ<BR>
03,013.067c	kimarthaṃ dhārtarāṣṭrāṇāṃ sahante durbalīyasām<BR>
03,013.068a	adharmeṇa hṛtaṃ rājyaṃ sarve dāsāḥ kṛtās tathā<BR>
03,013.068c	sabhāyāṃ parikṛṣṭāham ekavastrā rajasvalā<BR>
03,013.069a	nādhijyam api yac chakyaṃ kartum anyena gāṇḍivam<BR>
03,013.069c	anyatrārjunabhīmābhyāṃ tvayā vā madhusūdana<BR>
03,013.070a	dhig bhīmasenasya balaṃ dhik pārthasya ca gāṇḍivam<BR>
03,013.070c	yatra duryodhanaḥ kṛṣṇa muhūrtam api jīvati<BR>
03,013.070d*0057_01	kālaḥ sṛjati bhūtāni kālaḥ saṃharate prajāḥ<BR>
03,013.070d*0057_02	tat kālena kṛtaṃ manye na te pauruṣavardhanam<BR>
03,013.071a	ya etān ākṣipad rāṣṭrāt saha mātrāvihiṃsakān<BR>
03,013.071c	adhīyānān purā bālān vratasthān madhusūdana<BR>
03,013.072a	bhojane bhīmasenasya pāpaḥ prākṣepayad viṣam<BR>
03,013.072c	kālakūṭaṃ navaṃ tīkṣṇaṃ saṃbhṛtaṃ lomaharṣaṇam<BR>
03,013.073a	taj jīrṇam avikāreṇa sahānnena janārdana<BR>
03,013.073c	saśeṣatvān mahābāho bhīmasya puruṣottama<BR>
03,013.074a	pramāṇakoṭyāṃ viśvastaṃ tathā suptaṃ vṛkodaram<BR>
03,013.074c	baddhvainaṃ kṛṣṇa gaṅgāyāṃ prakṣipya punar āvrajat<BR>
03,013.075a	yadā vibuddhaḥ kaunteyas tadā saṃchidya bandhanam<BR>
03,013.075c	udatiṣṭhan mahābāhur bhīmaseno mahābalaḥ<BR>
03,013.076a	āśīviṣaiḥ kṛṣṇasarpaiḥ suptaṃ cainam adaṃśayat<BR>
03,013.076c	sarveṣv evāṅgadeśeṣu na mamāra ca śatruhā<BR>
03,013.077a	pratibuddhas tu kaunteyaḥ sarvān sarpān apothayat<BR>
03,013.077c	sārathiṃ cāsya dayitam apahastena jaghnivān<BR>
03,013.078a	punaḥ suptān upādhākṣīd bālakān vāraṇāvate<BR>
03,013.078c	śayānān āryayā sārdhaṃ ko nu tat kartum arhati<BR>
03,013.079a	yatrāryā rudatī bhītā pāṇḍavān idam abravīt<BR>
03,013.079c	mahad vyasanam āpannā śikhinā parivāritā<BR>
03,013.080a	hā hatāsmi kuto nv adya bhavec chāntir ihānalāt<BR>
03,013.080c	anāthā vinaśiṣyāmi bālakaiḥ putrakaiḥ saha<BR>
03,013.081a	tatra bhīmo mahābāhur vāyuvegaparākramaḥ<BR>
03,013.081c	āryām āśvāsayām āsa bhrātṝṃś cāpi vṛkodaraḥ<BR>
03,013.082a	vainateyo yathā pakṣī garuḍaḥ patatāṃ varaḥ<BR>
03,013.082c	tathaivābhipatiṣyāmi bhayaṃ vo neha vidyate<BR>
03,013.083a	āryām aṅkena vāmena rājānaṃ dakṣiṇena ca<BR>
03,013.083c	aṃsayoś ca yamau kṛtvā pṛṣṭhe bībhatsum eva ca<BR>
03,013.084a	sahasotpatya vegena sarvān ādāya vīryavān<BR>
03,013.084c	bhrātṝn āryāṃ ca balavān mokṣayām āsa pāvakāt<BR>
03,013.085a	te rātrau prasthitāḥ sarve mātrā saha yaśasvinaḥ<BR>
03,013.085c	abhyagacchan mahāraṇyaṃ hiḍimbavanam antikāt<BR>
03,013.086a	śrāntāḥ prasuptās tatreme mātrā saha suduḥkhitāḥ<BR>
03,013.086c	suptāṃś cainān abhyagacchad dhiḍimbā nāma rākṣasī<BR>
03,013.086d*0058_01	sā dṛṣṭvā pāṇḍavaṃ tatra śayānaṃ bhrātṛbhiḥ saha<BR>
03,013.086d*0058_02	hṛcchayenābhibhūtā hi bhīmasenam akāmayat<BR>
03,013.087a	bhīmasya pādau kṛtvā tu sva utsaṅge tato balāt<BR>
03,013.087c	paryamardata saṃhṛṣṭā kalyāṇī mṛdupāṇinā<BR>
03,013.088a	tām abudhyad ameyātmā balavān satyavikramaḥ<BR>
03,013.088c	paryapṛcchac ca tāṃ bhīmaḥ kim ihecchasy anindite<BR>
03,013.088d*0059_01	saivam uktā tu bhīmena rākṣasī kāmarūpiṇī<BR>
03,013.088d*0059_02	bhīmasenaṃ mahātmānam idam āha śucismitā<BR>
03,013.088d*0059_03	palāyadhvam itaḥ kṣipraṃ mama bhrātā suvīryavān<BR>
03,013.088d*0059_04	āgamiṣyati vo hantuṃ tasmād gacchata māciram<BR>
03,013.088d*0059_05	atha bhīmo 'bhyuvācaināṃ sābhimānam idaṃ vacaḥ<BR>
03,013.088d*0059_06	nodvijeyam ahaṃ tasmān nihaniṣye 'ham āgatam<BR>
03,013.088d*0060_01	āgataṃ pratiyotsyāmi rākṣasaṃ bhrātaraṃ tava<BR>
03,013.089a	tayoḥ śrutvā tu kathitam āgacchad rākṣasādhamaḥ<BR>
03,013.089c	bhīmarūpo mahānādān visṛjan bhīmadarśanaḥ<BR>
03,013.090*0061_01	athainām abravīt kruddho rākṣasaḥ puruṣādakaḥ<BR>
03,013.090a	kena sārdhaṃ kathayasi ānayainaṃ mamāntikam<BR>
03,013.090c	hiḍimbe bhakṣayiṣyāvo na ciraṃ kartum arhasi<BR>
03,013.091a	sā kṛpāsaṃgṛhītena hṛdayena manasvinī<BR>
03,013.091c	nainam aicchat tadākhyātum anukrośād aninditā<BR>
03,013.092a	sa nādān vinadan ghorān rākṣasaḥ puruṣādakaḥ<BR>
03,013.092c	abhyadravata vegena bhīmasenaṃ tadā kila<BR>
03,013.092d*0062_01	tam āgatam abhiprekṣya bhīmaseno mahābalam<BR>
03,013.092d*0062_02	utthāya sahasā rakṣo nijagrāha mahābalaḥ<BR>
03,013.093a	tam abhidrutya saṃkruddho vegena mahatā balī<BR>
03,013.093c	agṛhṇāt pāṇinā pāṇiṃ bhīmasenasya rākṣasaḥ<BR>
03,013.094a	indrāśanisamasparśaṃ vajrasaṃhananaṃ dṛḍham<BR>
03,013.094c	saṃhatya bhīmasenāya vyākṣipat sahasā karam<BR>
03,013.095a	gṛhītaṃ pāṇinā pāṇiṃ bhīmaseno 'tha rakṣasā<BR>
03,013.095c	nāmṛṣyata mahābāhus tatrākrudhyad vṛkodaraḥ<BR>
03,013.096a	tatrāsīt tumulaṃ yuddhaṃ bhīmasenahiḍimbayoḥ<BR>
03,013.096c	sarvāstraviduṣor ghoraṃ vṛtravāsavayor iva<BR>
03,013.096d*0063_01	vikrīḍya suciraṃ bhīmo rākṣasena sahānagha<BR>
03,013.096d*0063_02	nijaghāna mahāvīryas taṃ tadā nirbalaṃ balī<BR>
03,013.096d*0064_01	talair aśanikalpaiś ca muṣṭibhiś cāhanat tadā<BR>
03,013.096d*0065_01	tato bhīmo mahābāhū rūpam āsthāya vai mahat<BR>
03,013.096d*0065_02	jaghāna rākṣasaṃ kruddho vṛtraṃ devapatir yathā<BR>
03,013.097a	hatvā hiḍimbaṃ bhīmo 'tha prasthito bhrātṛbhiḥ saha<BR>
03,013.097c	hiḍimbām agrataḥ kṛtvā yasyāṃ jāto ghaṭotkacaḥ<BR>
03,013.098a	tataś ca prādravan sarve saha mātrā yaśasvinaḥ<BR>
03,013.098c	ekacakrām abhimukhāḥ saṃvṛtā brāhmaṇavrajaiḥ<BR>
03,013.099a	prasthāne vyāsa eṣāṃ ca mantrī priyahito 'bhavat<BR>
03,013.099c	tato 'gacchann ekacakrāṃ pāṇḍavāḥ saṃśitavratāḥ<BR>
03,013.100a	tatrāpy āsādayām āsur bakaṃ nāma mahābalam<BR>
03,013.100c	puruṣādaṃ pratibhayaṃ hiḍimbenaiva saṃmitam<BR>
03,013.101a	taṃ cāpi vinihatyograṃ bhīmaḥ praharatāṃ varaḥ<BR>
03,013.101c	sahito bhrātṛbhiḥ sarvair drupadasya puraṃ yayau<BR>
03,013.102a	labdhāham api tatraiva vasatā savyasācinā<BR>
03,013.102c	yathā tvayā jitā kṛṣṇa rukmiṇī bhīṣmakātmajā<BR>
03,013.103a	evaṃ suyuddhe pārthena jitāhaṃ madhusūdana<BR>
03,013.103c	svayaṃvare mahat karma kṛtvā nasukaraṃ paraiḥ<BR>
03,013.104a	evaṃ kleśaiḥ subahubhiḥ kliśyamānāḥ suduḥkhitāḥ<BR>
03,013.104c	nivasāmāryayā hīnāḥ kṛṣṇa dhaumyapuraḥsarāḥ<BR>
03,013.105a	ta ime siṃhavikrāntā vīryeṇābhyadhikāḥ paraiḥ<BR>
03,013.105c	vihīnaiḥ parikliśyantīṃ samupekṣanta māṃ katham<BR>
03,013.106a	etādṛśāni duḥkhāni sahante durbalīyasām<BR>
03,013.106c	dīrghakālaṃ pradīptāni pāpānāṃ kṣudrakarmaṇām<BR>
03,013.107a	kule mahati jātāsmi divyena vidhinā kila<BR>
03,013.107c	pāṇḍavānāṃ priyā bhāryā snuṣā pāṇḍor mahātmanaḥ<BR>
03,013.108a	kacagraham anuprāptā sāsmi kṛṣṇa varā satī<BR>
03,013.108c	pañcānām indrakalpānāṃ prekṣatāṃ madhusūdana<BR>
03,013.109a	ity uktvā prārudat kṛṣṇā mukhaṃ pracchādya pāṇinā<BR>
03,013.109c	padmakośaprakāśena mṛdunā mṛdubhāṣiṇī<BR>
03,013.110a	stanāv apatitau pīnau sujātau śubhalakṣaṇau<BR>
03,013.110c	abhyavarṣata pāñcālī duḥkhajair aśrubindubhiḥ<BR>
03,013.111a	cakṣuṣī parimārjantī niḥśvasantī punaḥ punaḥ<BR>
03,013.111c	bāṣpapūrṇena kaṇṭhena kruddhā vacanam abravīt<BR>
03,013.112a	naiva me patayaḥ santi na putrā madhusūdana<BR>
03,013.112c	na bhrātaro na ca pitā naiva tvaṃ na ca bāndhavāḥ<BR>
03,013.113a	ye māṃ viprakṛtāṃ kṣudrair upekṣadhvaṃ viśokavat<BR>
03,013.113c	na hi me śāmyate duḥkhaṃ karṇo yat prāhasat tadā<BR>
03,013.113d*0066_01	caturbhiḥ kāraṇaiḥ kṛṣṇa tvayā rakṣyāsmi nityaśaḥ<BR>
03,013.113d*0066_02	saṃbandhād gauravāt sakhyāt prabhutvenaiva keśava<BR>
03,013.114a	athainām abravīt kṛṣṇas tasmin vīrasamāgame<BR>
03,013.114b*0067_01	draupadyās tad vacaḥ śrutvā krodhāmarṣasamanvitaḥ<BR>
03,013.114b*0068_01	sāntvayaṃś ca varārohāṃ suvākyair bharatarṣabha<BR>
03,013.114c	rodiṣyanti striyo hy evaṃ yeṣāṃ kruddhāsi bhāmini<BR>
03,013.115a	bībhatsuśarasaṃchannāñ śoṇitaughapariplutān<BR>
03,013.115c	nihatāñ jīvitaṃ tyaktvā śayānān vasudhātale<BR>
03,013.115d*0069_01	tvaṃ śroṣyasy anavadyāṅgi duryodhanamukhān ripūn<BR>
03,013.116a	yat samarthaṃ pāṇḍavānāṃ tat kariṣyāmi mā śucaḥ<BR>
03,013.116c	satyaṃ te pratijānāmi rājñāṃ rājñī bhaviṣyasi<BR>
03,013.117a	pated dyaur himavāñ śīryet pṛthivī śakalībhavet<BR>
03,013.117c	śuṣyet toyanidhiḥ kṛṣṇe na me moghaṃ vaco bhavet<BR>
03,013.117d*0070_01	tac chrutvā draupadī vākyaṃ prativākyam athācyutāt<BR>
03,013.117d*0070_02	sācīkṛtam avaikṣat sā pāñcālī madhyamaṃ patim<BR>
03,013.117d*0070_03	ābabhāṣe mahārāja draupadīm arjunas tadā<BR>
03,013.117d*0070_04	mā rodīḥ śubhatāmrākṣi yad āha madhusūdanaḥ<BR>
03,013.117d*0070_05	tathā tad bhavitā devi nānyathā varavarṇini<BR>
03,013.118	dhṛṣṭadyumna uvāca<BR>
03,013.118a	ahaṃ droṇaṃ haniṣyāmi śikhaṇḍī tu pitāmaham<BR>
03,013.118c	duryodhanaṃ bhīmasenaḥ karṇaṃ hantā dhanaṃjayaḥ<BR>
03,013.118d*0071_01	śakuniṃ tv akṣakitavaṃ mādrīputro haniṣyati<BR>
03,013.119a	rāmakṛṣṇau vyapāśritya ajeyāḥ sma śucismite<BR>
03,013.119c	api vṛtrahaṇā yuddhe kiṃ punar dhṛtarāṣṭrajaiḥ<BR>
03,013.120	vaiśaṃpāyana uvāca<BR>
03,013.120a	ity ukte 'bhimukhā vīrā vāsudevam upasthitā<BR>
03,013.120c	teṣāṃ madhye mahābāhuḥ keśavo vākyam abravīt<BR>
03,014.001	vāsudeva uvāca<BR>
03,014.001a	nedaṃ kṛcchram anuprāpto bhavān syād vasudhādhipa<BR>
03,014.001c	yady ahaṃ dvārakāyāṃ syāṃ rājan saṃnihitaḥ purā<BR>
03,014.002a	āgaccheyam ahaṃ dyūtam anāhūto 'pi kauravaiḥ<BR>
03,014.002c	āmbikeyena durdharṣa rājñā duryodhanena ca<BR>
03,014.003a	vārayeyam ahaṃ dyūtaṃ bahūn doṣān pradarśayan<BR>
03,014.003c	bhīṣmadroṇau samānāyya kṛpaṃ bāhlīkam eva ca<BR>
03,014.004a	vaicitravīryaṃ rājānam alaṃ dyūtena kaurava<BR>
03,014.004c	putrāṇāṃ tava rājendra tvannimittam iti prabho<BR>
03,014.005a	tatra vakṣyāmy ahaṃ doṣān yair bhavān avaropitaḥ<BR>
03,014.005c	vīrasenasuto yaiś ca rājyāt prabhraṃśitaḥ purā<BR>
03,014.005d*0072_01	puṣkareṇa narendreṇa tāñ ca vakṣyāmi tasya vai<BR>
03,014.006a	abhakṣitavināśaṃ ca devanena viśāṃ pate<BR>
03,014.006c	sātatyaṃ ca prasaṅgasya varṇayeyaṃ yathātatham<BR>
03,014.007a	striyo 'kṣā mṛgayā pānam etat kāmasamutthitam<BR>
03,014.007c	vyasanaṃ catuṣṭayaṃ proktaṃ yai rājan bhraśyate śriyaḥ<BR>
03,014.008a	tatra sarvatra vaktavyaṃ manyante śāstrakovidāḥ<BR>
03,014.008c	viśeṣataś ca vaktavyaṃ dyūte paśyanti tadvidaḥ<BR>
03,014.009a	ekāhnā dravyanāśo 'tra dhruvaṃ vyasanam eva ca<BR>
03,014.009c	abhuktanāśaś cārthānāṃ vākpāruṣyaṃ ca kevalam<BR>
03,014.010a	etac cānyac ca kauravya prasaṅgi kaṭukodayam<BR>
03,014.010c	dyūte brūyāṃ mahābāho samāsādyāmbikāsutam<BR>
03,014.011a	evam ukto yadi mayā gṛhṇīyād vacanaṃ mama<BR>
03,014.011c	anāmayaṃ syād dharmasya kurūṇāṃ kurunandana<BR>
03,014.012a	na cet sa mama rājendra gṛhṇīyān madhuraṃ vacaḥ<BR>
03,014.012c	pathyaṃ ca bharataśreṣṭha nigṛhṇīyāṃ balena tam<BR>
03,014.013a	athainān abhinīyaivaṃ suhṛdo nāma durhṛdaḥ<BR>
03,014.013c	sabhāsadaś ca tān sarvān bhedayeyaṃ durodarān<BR>
03,014.013d*0073_01	sarvāṃs tān anugṛhṇīma baddhvā pāśais tu vāruṇaiḥ<BR>
03,014.014a	asāṃnidhyaṃ tu kauravya mamānarteṣv abhūt tadā<BR>
03,014.014c	yenedaṃ vyasanaṃ prāptā bhavanto dyūtakāritam<BR>
03,014.015a	so 'ham etya kuruśreṣṭha dvārakāṃ pāṇḍunandana<BR>
03,014.015c	aśrauṣaṃ tvāṃ vyasaninaṃ yuyudhānād yathātatham<BR>
03,014.016a	śrutvaiva cāhaṃ rājendra paramodvignamānasaḥ<BR>
03,014.016c	tūrṇam abhyāgato 'smi tvāṃ draṣṭukāmo viśāṃ pate<BR>
03,014.017a	aho kṛcchram anuprāptāḥ sarve sma bharatarṣabha<BR>
03,014.017c	ye vayaṃ tvāṃ vyasaninaṃ paśyāmaḥ saha sodaraiḥ<BR>
03,015.001	yudhiṣṭhira uvāca<BR>
03,015.001a	asāṃnidhyaṃ kathaṃ kṛṣṇa tavāsīd vṛṣṇinandana<BR>
03,015.001c	kva cāsīd vipravāsas te kiṃ vākārṣīḥ pravāsakaḥ<BR>
03,015.002	kṛṣṇa uvāca<BR>
03,015.002a	śālvasya nagaraṃ saubhaṃ gato 'haṃ bharatarṣabha<BR>
03,015.002c	vinihantuṃ naraśreṣṭha tatra me śṛṇu kāraṇam<BR>
03,015.003a	mahātejā mahābāhur yaḥ sa rājā mahāyaśāḥ<BR>
03,015.003c	damaghoṣātmajo vīraḥ śiśupālo mayā hataḥ<BR>
03,015.004a	yajñe te bharataśreṣṭha rājasūye 'rhaṇāṃ prati<BR>
03,015.004c	sa roṣavaśasaṃprāpto nāmṛṣyata durātmavān<BR>
03,015.005a	śrutvā taṃ nihataṃ śālvas tīvraroṣasamanvitaḥ<BR>
03,015.005c	upāyād dvārakāṃ śūnyām ihasthe mayi bhārata<BR>
03,015.006a	sa tatra yodhito rājan bālakair vṛṣṇipuṃgavaiḥ<BR>
03,015.006c	āgataḥ kāmagaṃ saubham āruhyaiva nṛśaṃsakṛt<BR>
03,015.006d*0074_01	cirajīvī nṛpaḥ so 'pi prasādāt padmajanmanaḥ<BR>
03,015.007a	tato vṛṣṇipravīrāṃs tān bālān hatvā bahūṃs tadā<BR>
03,015.007c	purodyānāni sarvāṇi bhedayām āsa durmatiḥ<BR>
03,015.008a	uktavāṃś ca mahābāho kvāsau vṛṣṇikulādhamaḥ<BR>
03,015.008c	vāsudevaḥ sumandātmā vasudevasuto gataḥ<BR>
03,015.009a	tasya yuddhārthino darpaṃ yuddhe nāśayitāsmy aham<BR>
03,015.009c	ānartāḥ satyam ākhyāta tatra gantāsmi yatra saḥ<BR>
03,015.010a	taṃ hatvā vinivartiṣye kaṃsakeśiniṣūdanam<BR>
03,015.010c	ahatvā na nivartiṣye satyenāyudham ālabhe<BR>
03,015.011a	kvāsau kvāsāv iti punas tatra tatra vidhāvati<BR>
03,015.011c	mayā kila raṇe yuddhaṃ kāṅkṣamāṇaḥ sa saubharāṭ<BR>
03,015.012a	adya taṃ pāpakarmāṇaṃ kṣudraṃ viśvāsaghātinam<BR>
03,015.012c	śiśupālavadhāmarṣād gamayiṣye yamakṣayam<BR>
03,015.013a	mama pāpasvabhāvena bhrātā yena nipātitaḥ<BR>
03,015.013c	śiśupālo mahīpālas taṃ vadhiṣye mahītale<BR>
03,015.014a	bhrātā bālaś ca rājā ca na ca saṃgrāmamūrdhani<BR>
03,015.014c	pramattaś ca hato vīras taṃ haniṣye janārdanam<BR>
03,015.015a	evamādi mahārāja vilapya divam āsthitaḥ<BR>
03,015.015c	kāmagena sa saubhena kṣiptvā māṃ kurunandana<BR>
03,015.015d*0075_01	gataḥ kauravya duṣṭātmā mārtikāvatiko nṛpaḥ<BR>
03,015.016a	tam aśrauṣam ahaṃ gatvā yathā vṛttaḥ sudurmatiḥ<BR>
03,015.016c	mayi kauravya duṣṭātmā mārttikāvatako nṛpaḥ<BR>
03,015.017a	tato 'ham api kauravya roṣavyākulalocanaḥ<BR>
03,015.017c	niścitya manasā rājan vadhāyāsya mano dadhe<BR>
03,015.018a	ānarteṣu vimardaṃ ca kṣepaṃ cātmani kaurava<BR>
03,015.018c	pravṛddham avalepaṃ ca tasya duṣkṛtakarmaṇaḥ<BR>
03,015.019a	tataḥ saubhavadhāyāhaṃ pratasthe pṛthivīpate<BR>
03,015.019c	sa mayā sāgarāvarte dṛṣṭa āsīt parīpsatā<BR>
03,015.020a	tataḥ pradhmāpya jalajaṃ pāñcajanyam ahaṃ nṛpa<BR>
03,015.020c	āhūya śālvaṃ samare yuddhāya samavasthitaḥ<BR>
03,015.021a	sumuhūrtam abhūd yuddhaṃ tatra me dānavaiḥ saha<BR>
03,015.021c	vaśībhūtāś ca me sarve bhūtale ca nipātitāḥ<BR>
03,015.022a	etat kāryaṃ mahābāho yenāhaṃ nāgamaṃ tadā<BR>
03,015.022c	śrutvaiva hāstinapuraṃ dyūtaṃ cāvinayotthitam<BR>
03,015.022d*0076_01	drutam āgatavān yuṣmān draṣṭukāmaḥ suduḥkhitān<BR>
03,015.022d*0077_01	śrutvaiva tat kṣaṇaṃ vegād āgato 'haṃ narādhipa<BR>
03,016.001	yudhiṣṭhira uvāca<BR>
03,016.001a	vāsudeva mahābāho vistareṇa mahāmate<BR>
03,016.001c	saubhasya vadham ācakṣva na hi tṛpyāmi kathyataḥ<BR>
03,016.002	vāsudeva uvāca<BR>
03,016.002a	hataṃ śrutvā mahābāho mayā śrautaśravaṃ nṛpam<BR>
03,016.002c	upāyād bharataśreṣṭha śālvo dvāravatīṃ purīm<BR>
03,016.003a	arundhat tāṃ suduṣṭātmā sarvataḥ pāṇḍunandana<BR>
03,016.003c	śālvo vaihāyasaṃ cāpi tat puraṃ vyūhya viṣṭhitaḥ<BR>
03,016.004a	tatrastho 'tha mahīpālo yodhayām āsa tāṃ purīm<BR>
03,016.004c	abhisāreṇa sarveṇa tatra yuddham avartata<BR>
03,016.005a	purī samantād vihitā sapatākā satoraṇā<BR>
03,016.005c	sacakrā sahuḍā caiva sayantrakhanakā tathā<BR>
03,016.006a	sopatalpapratolīkā sāṭṭāṭṭālakagopurā<BR>
03,016.006c	sakacagrahaṇī caiva solkālātāvapothikā<BR>
03,016.007a	soṣṭrikā bharataśreṣṭha sabherīpaṇavānakā<BR>
03,016.007c	samittṛṇakuśā rājan saśataghnīkalāṅgalā<BR>
03,016.008a	sabhuśuṇḍyaśmalaguḍā sāyudhā saparaśvadhā<BR>
03,016.008c	lohacarmavatī cāpi sāgniḥ sahuḍaśṛṅgikā<BR>
03,016.009a	śāstradṛṣṭena vidhinā saṃyuktā bharatarṣabha<BR>
03,016.009c	dravyair anekair vividhair gadasāmboddhavādibhiḥ<BR>
03,016.010a	puruṣaiḥ kuruśārdūla samarthaiḥ pratibādhane<BR>
03,016.010c	abhikhyātakulair vīrair dṛṣṭavīryaiś ca saṃyuge<BR>
03,016.011a	madhyamena ca gulmena rakṣitā sārasaṃjñitā<BR>
03,016.011c	utkṣiptagulmaiś ca tathā hayaiś caiva padātibhiḥ<BR>
03,016.012a	āghoṣitaṃ ca nagare na pātavyā sureti ha<BR>
03,016.012c	pramādaṃ parirakṣadbhir ugrasenoddhavādibhiḥ<BR>
03,016.013a	pramatteṣv abhighātaṃ hi kuryāc chālvo narādhipaḥ<BR>
03,016.013c	iti kṛtvāpramattās te sarve vṛṣṇyandhakāḥ sthitāḥ<BR>
03,016.014a	ānartāś ca tathā sarve naṭanartakagāyanāḥ<BR>
03,016.014c	bahir vivāsitāḥ sarve rakṣadbhir vittasaṃcayān<BR>
03,016.015a	saṃkramā bheditāḥ sarve nāvaś ca pratiṣedhitāḥ<BR>
03,016.015c	parikhāś cāpi kauravya kīlaiḥ sunicitāḥ kṛtāḥ<BR>
03,016.016a	udapānāḥ kuruśreṣṭha tathaivāpy ambarīṣakāḥ<BR>
03,016.016c	samantāt krośamātraṃ ca kāritā viṣamā ca bhūḥ<BR>
03,016.016d*0078_01	saṃkramā bheditāḥ sarve prākārāś ca navīkṛtāḥ<BR>
03,016.017a	prakṛtyā viṣamaṃ durgaṃ prakṛtyā ca surakṣitam<BR>
03,016.017c	prakṛtyā cāyudhopetaṃ viśeṣeṇa tadānagha<BR>
03,016.018a	surakṣitaṃ suguptaṃ ca sarvāyudhasamanvitam<BR>
03,016.018c	tat puraṃ bharataśreṣṭha yathendrabhavanaṃ tathā<BR>
03,016.019a	na cāmudro 'bhiniryāti na cāmudraḥ praveśyate<BR>
03,016.019c	vṛṣṇyandhakapure rājaṃs tadā saubhasamāgame<BR>
03,016.020a	anu rathyāsu sarvāsu catvareṣu ca kaurava<BR>
03,016.020c	balaṃ babhūva rājendra prabhūtagajavājimat<BR>
03,016.021a	dattavetanabhaktaṃ ca dattāyudhaparicchadam<BR>
03,016.021c	kṛtāpadānaṃ ca tadā balam āsīn mahābhuja<BR>
03,016.022a	na kupyavetanī kaś cin na cātikrāntavetanī<BR>
03,016.022c	nānugrahabhṛtaḥ kaś cin na cādṛṣṭaparākramaḥ<BR>
03,016.023a	evaṃ suvihitā rājan dvārakā bhūridakṣiṇaiḥ<BR>
03,016.023c	āhukena suguptā ca rājñā rājīvalocana<BR>
03,017.001	vāsudeva uvāca<BR>
03,017.001a	tāṃ tūpayātvā rājendra śālvaḥ saubhapatis tadā<BR>
03,017.001c	prabhūtanaranāgena balenopaviveśa ha<BR>
03,017.002a	same niviṣṭā sā senā prabhūtasalilāśaye<BR>
03,017.002c	caturaṅgabalopetā śālvarājābhipālitā<BR>
03,017.003a	varjayitvā śmaśānāni devatāyatanāni ca<BR>
03,017.003c	valmīkāṃś caiva caityāṃś ca tanniviṣṭam abhūd balam<BR>
03,017.004a	anīkānāṃ vibhāgena panthānaḥ ṣaṭ kṛtābhavan<BR>
03,017.004c	pravaṇā nava caivāsañ śālvasya śibire nṛpa<BR>
03,017.005a	sarvāyudhasamopetaṃ sarvaśastraviśāradam<BR>
03,017.005c	rathanāgāśvakalilaṃ padātidhvajasaṃkulam<BR>
03,017.006a	tuṣṭapuṣṭajanopetaṃ vīralakṣaṇalakṣitam<BR>
03,017.006c	vicitradhvajasaṃnāhaṃ vicitrarathakārmukam<BR>
03,017.007a	saṃniveśya ca kauravya dvārakāyāṃ nararṣabha<BR>
03,017.007c	abhisārayām āsa tadā vegena patagendravat<BR>
03,017.008a	tadāpatantaṃ saṃdṛśya balaṃ śālvapates tadā<BR>
03,017.008c	niryāya yodhayām āsuḥ kumārā vṛṣṇinandanāḥ<BR>
03,017.009a	asahanto 'bhiyānaṃ tac chālvarājasya kaurava<BR>
03,017.009c	cārudeṣṇaś ca sāmbaś ca pradyumnaś ca mahārathaḥ<BR>
03,017.010a	te rathair daṃśitāḥ sarve vicitrābharaṇadhvajāḥ<BR>
03,017.010c	saṃsaktāḥ śālvarājasya bahubhir yodhapuṃgavaiḥ<BR>
03,017.011a	gṛhītvā tu dhanuḥ sāmbaḥ śālvasya sacivaṃ raṇe<BR>
03,017.011c	yodhayām āsa saṃhṛṣṭaḥ kṣemavṛddhiṃ camūpatim<BR>
03,017.012a	tasya bāṇamayaṃ varṣaṃ jāmbavatyāḥ suto mahat<BR>
03,017.012c	mumoca bharataśreṣṭha yathā varṣaṃ sahasradṛk<BR>
03,017.013a	tad bāṇavarṣaṃ tumulaṃ viṣehe sa camūpatiḥ<BR>
03,017.013c	kṣemavṛddhir mahārāja himavān iva niścalaḥ<BR>
03,017.014a	tataḥ sāmbāya rājendra kṣemavṛddhir api sma ha<BR>
03,017.014c	mumoca māyāvihitaṃ śarajālaṃ mahattaram<BR>
03,017.015a	tato māyāmayaṃ jālaṃ māyayaiva vidārya saḥ<BR>
03,017.015c	sāmbaḥ śarasahasreṇa ratham asyābhyavarṣata<BR>
03,017.016a	tataḥ sa viddhaḥ sāmbena kṣemavṛddhiś camūpatiḥ<BR>
03,017.016c	apāyāj javanair aśvaiḥ sāmbabāṇaprapīḍitaḥ<BR>
03,017.017a	tasmin vipradrute krūre śālvasyātha camūpatau<BR>
03,017.017c	vegavān nāma daiteyaḥ sutaṃ me 'bhyadravad balī<BR>
03,017.018a	abhipannas tu rājendra sāmbo vṛṣṇikulodvahaḥ<BR>
03,017.018c	vegaṃ vegavato rājaṃs tasthau vīro vidhārayan<BR>
03,017.019a	sa vegavati kaunteya sāmbo vegavatīṃ gadām<BR>
03,017.019c	cikṣepa tarasā vīro vyāvidhya satyavikramaḥ<BR>
03,017.020a	tayā tv abhihato rājan vegavān apatad bhuvi<BR>
03,017.020c	vātarugṇa iva kṣuṇṇo jīrṇamūlo vanaspatiḥ<BR>
03,017.021a	tasmin nipatite vīre gadānunne mahāsure<BR>
03,017.021c	praviśya mahatīṃ senāṃ yodhayām āsa me sutaḥ<BR>
03,017.022a	cārudeṣṇena saṃsakto vivindhyo nāma dānavaḥ<BR>
03,017.022c	mahārathaḥ samājñāto mahārāja mahādhanuḥ<BR>
03,017.023a	tataḥ sutumulaṃ yuddhaṃ cārudeṣṇavivindhyayoḥ<BR>
03,017.023c	vṛtravāsavayo rājan yathā pūrvaṃ tathābhavat<BR>
03,017.024a	anyonyasyābhisaṃkruddhāv anyonyaṃ jaghnatuḥ śaraiḥ<BR>
03,017.024c	vinadantau mahārāja siṃhāv iva mahābalau<BR>
03,017.025a	raukmiṇeyas tato bāṇam agnyarkopamavarcasam<BR>
03,017.025c	abhimantrya mahāstreṇa saṃdadhe śatrunāśanam<BR>
03,017.026a	sa vivindhyāya sakrodhaḥ samāhūya mahārathaḥ<BR>
03,017.026c	cikṣepa me suto rājan sa gatāsur athāpatat<BR>
03,017.027a	vivindhyaṃ nihataṃ dṛṣṭvā tāṃ ca vikṣobhitāṃ camūm<BR>
03,017.027c	kāmagena sa saubhena śālvaḥ punar upāgamat<BR>
03,017.028a	tato vyākulitaṃ sarvaṃ dvārakāvāsi tad balam<BR>
03,017.028c	dṛṣṭvā śālvaṃ mahābāho saubhasthaṃ pṛthivīgatam<BR>
03,017.029a	tato niryāya kaunteya vyavasthāpya ca tad balam<BR>
03,017.029c	ānartānāṃ mahārāja pradyumno vākyam abravīt<BR>
03,017.030a	sarve bhavantas tiṣṭhantu sarve paśyantu māṃ yudhi<BR>
03,017.030c	nivārayantaṃ saṃgrāme balāt saubhaṃ sarājakam<BR>
03,017.031a	ahaṃ saubhapateḥ senām āyasair bhujagair iva<BR>
03,017.031c	dhanurbhujavinirmuktair nāśayāmy adya yādavāḥ<BR>
03,017.032a	āśvasadhvaṃ na bhīḥ kāryā saubharāḍ adya naśyati<BR>
03,017.032c	mayābhipanno duṣṭātmā sasaubho vinaśiṣyati<BR>
03,017.033a	evaṃ bruvati saṃhṛṣṭe pradyumne pāṇḍunandana<BR>
03,017.033c	viṣṭhitaṃ tad balaṃ vīra yuyudhe ca yathāsukham<BR>
03,018.001	vāsudeva uvāca<BR>
03,018.001a	evam uktvā raukmiṇeyo yādavān bharatarṣabha<BR>
03,018.001c	daṃśitair haribhir yuktaṃ ratham āsthāya kāñcanam<BR>
03,018.002a	ucchritya makaraṃ ketuṃ vyāttānanam alaṃkṛtam<BR>
03,018.002c	utpatadbhir ivākāśaṃ tair hayair anvayāt parān<BR>
03,018.003a	vikṣipan nādayaṃś cāpi dhanuḥśreṣṭhaṃ mahābalaḥ<BR>
03,018.003c	tūṇakhaḍgadharaḥ śūro baddhagodhāṅgulitravān<BR>
03,018.004a	sa vidyuccalitaṃ cāpaṃ viharan vai talāt talam<BR>
03,018.004c	mohayām āsa daiteyān sarvān saubhanivāsinaḥ<BR>
03,018.005a	nāsya vikṣipataś cāpaṃ saṃdadhānasya cāsakṛt<BR>
03,018.005c	antaraṃ dadṛśe kaś cin nighnataḥ śātravān raṇe<BR>
03,018.006a	mukhasya varṇo na vikalpate 'sya; celuś ca gātrāṇi na cāpi tasya<BR>
03,018.006c	siṃhonnataṃ cāpy abhigarjato 'sya; śuśrāva loko 'dbhutarūpam agryam<BR>
03,018.007a	jalecaraḥ kāñcanayaṣṭisaṃstho; vyāttānanaḥ sarvatimipramāthī<BR>
03,018.007c	vitrāsayan rājati vāhamukhye; śālvasya senāpramukhe dhvajāgryaḥ<BR>
03,018.008a	tataḥ sa tūrṇaṃ niṣpatya pradyumnaḥ śatrukarśanaḥ<BR>
03,018.008c	śālvam evābhidudrāva vidhāsyan kalahaṃ nṛpa<BR>
03,018.009a	abhiyānaṃ tu vīreṇa pradyumnena mahāhave<BR>
03,018.009c	nāmarṣayata saṃkruddhaḥ śālvaḥ kurukulodvaha<BR>
03,018.010a	sa roṣamadamatto vai kāmagād avaruhya ca<BR>
03,018.010c	pradyumnaṃ yodhayām āsa śālvaḥ parapuraṃjayaḥ<BR>
03,018.011a	tayoḥ sutumulaṃ yuddhaṃ śālvavṛṣṇipravīrayoḥ<BR>
03,018.011c	sametā dadṛśur lokā balivāsavayor iva<BR>
03,018.012a	tasya māyāmayo vīra ratho hemapariṣkṛtaḥ<BR>
03,018.012c	sadhvajaḥ sapatākaś ca sānukarṣaḥ satūṇavān<BR>
03,018.013a	sa taṃ rathavaraṃ śrīmān samāruhya kila prabho<BR>
03,018.013c	mumoca bāṇān kauravya pradyumnāya mahābalaḥ<BR>
03,018.014a	tato bāṇamayaṃ varṣaṃ vyasṛjat tarasā raṇe<BR>
03,018.014c	pradyumno bhujavegena śālvaṃ saṃmohayann iva<BR>
03,018.015a	sa tair abhihataḥ saṃkhye nāmarṣayata saubharāṭ<BR>
03,018.015c	śarān dīptāgnisaṃkāśān mumoca tanaye mama<BR>
03,018.015d*0079_01	tān āpatata (sic!) bāṇaughān sa ciccheda mahābalaḥ<BR>
03,018.015d*0079_02	tataś cānyāñ śarān dīptān pracikṣepa sute mama<BR>
03,018.016a	sa śālvabāṇai rājendra viddho rukmiṇinandanaḥ<BR>
03,018.016c	mumoca bāṇaṃ tvarito marmabhedinam āhave<BR>
03,018.017a	tasya varma vibhidyāśu sa bāṇo matsuteritaḥ<BR>
03,018.017c	bibheda hṛdayaṃ patrī sa papāta mumoha ca<BR>
03,018.018a	tasmin nipatite vīre śālvarāje vicetasi<BR>
03,018.018c	saṃprādravan dānavendrā dārayanto vasuṃdharām<BR>
03,018.019a	hāhākṛtam abhūt sainyaṃ śālvasya pṛthivīpate<BR>
03,018.019c	naṣṭasaṃjñe nipatite tadā saubhapatau nṛpa<BR>
03,018.020a	tata utthāya kauravya pratilabhya ca cetanām<BR>
03,018.020c	mumoca bāṇaṃ tarasā pradyumnāya mahābalaḥ<BR>
03,018.021a	tena viddho mahābāhuḥ pradyumnaḥ samare sthitaḥ<BR>
03,018.021c	jatrudeśe bhṛśaṃ vīro vyavāsīdad rathe tadā<BR>
03,018.022a	taṃ sa viddhvā mahārāja śālvo rukmiṇinandanam<BR>
03,018.022c	nanāda siṃhanādaṃ vai nādenāpūrayan mahīm<BR>
03,018.023a	tato mohaṃ samāpanne tanaye mama bhārata<BR>
03,018.023c	mumoca bāṇāṃs tvaritaḥ punar anyān durāsadān<BR>
03,018.024a	sa tair abhihato bāṇair bahubhis tena mohitaḥ<BR>
03,018.024c	niśceṣṭaḥ kauravaśreṣṭha pradyumno 'bhūd raṇājire<BR>
03,019.001	vāsudeva uvāca<BR>
03,019.001a	śālvabāṇārdite tasmin pradyumne balināṃ vare<BR>
03,019.001c	vṛṣṇayo bhagnasaṃkalpā vivyathuḥ pṛtanāgatāḥ<BR>
03,019.002a	hāhākṛtam abhūt sārvaṃ vṛṣṇyandhakabalaṃ tadā<BR>
03,019.002c	pradyumne patite rājan pare ca muditābhavan<BR>
03,019.003a	taṃ tathā mohitaṃ dṛṣṭvā sārathir javanair hayaiḥ<BR>
03,019.003c	raṇād apāharat tūrṇaṃ śikṣito dārukis tataḥ<BR>
03,019.004a	nātidūrāpayāte tu rathe rathavarapraṇut<BR>
03,019.004c	dhanur gṛhītvā yantāraṃ labdhasaṃjño 'bravīd idam<BR>
03,019.005a	saute kiṃ te vyavasitaṃ kasmād yāsi parāṅmukhaḥ<BR>
03,019.005c	naiṣa vṛṣṇipravīrāṇām āhave dharma ucyate<BR>
03,019.006a	kaccit saute na te mohaḥ śālvaṃ dṛṣṭvā mahāhave<BR>
03,019.006c	viṣādo vā raṇaṃ dṛṣṭvā brūhi me tvaṃ yathātatham<BR>
03,019.007	sūta uvāca<BR>
03,019.007a	jānārdane na me moho nāpi me bhayam āviśat<BR>
03,019.007c	atibhāraṃ tu te manye śālvaṃ keśavanandana<BR>
03,019.008a	so 'payāmi śanair vīra balavān eṣa pāpakṛt<BR>
03,019.008c	mohitaś ca raṇe śūro rakṣyaḥ sārathinā rathī<BR>
03,019.009a	āyuṣmaṃs tvaṃ mayā nityaṃ rakṣitavyas tvayāpy aham<BR>
03,019.009c	rakṣitavyo rathī nityam iti kṛtvāpayāmy aham<BR>
03,019.010a	ekaś cāsi mahābāho bahavaś cāpi dānavāḥ<BR>
03,019.010c	nasamaṃ raukmiṇeyāhaṃ raṇaṃ matvāpayāmy aham<BR>
03,019.011	vāsudeva uvāca<BR>
03,019.011a	evaṃ bruvati sūte tu tadā makaraketumān<BR>
03,019.011c	uvāca sūtaṃ kauravya nivartaya rathaṃ punaḥ<BR>
03,019.012a	dārukātmaja maivaṃ tvaṃ punaḥ kārṣīḥ kathaṃ cana<BR>
03,019.012c	vyapayānaṃ raṇāt saute jīvato mama karhi cit<BR>
03,019.013a	na sa vṛṣṇikule jāto yo vai tyajati saṃgaram<BR>
03,019.013c	yo vā nipatitaṃ hanti tavāsmīti ca vādinam<BR>
03,019.014a	tathā striyaṃ vai yo hanti vṛddhaṃ bālaṃ tathaiva ca<BR>
03,019.014c	virathaṃ viprakīrṇaṃ ca bhagnaśastrāyudhaṃ tathā<BR>
03,019.015a	tvaṃ ca sūtakule jāto vinītaḥ sūtakarmaṇi<BR>
03,019.015c	dharmajñaś cāsi vṛṣṇīnām āhaveṣv api dāruke<BR>
03,019.016a	sa jānaṃś caritaṃ kṛtsnaṃ vṛṣṇīnāṃ pṛtanāmukhe<BR>
03,019.016c	apayānaṃ punaḥ saute maivaṃ kārṣīḥ kathaṃ cana<BR>
03,019.017a	apayātaṃ hataṃ pṛṣṭhe bhītaṃ raṇapalāyinam<BR>
03,019.017c	gadāgrajo durādharṣaḥ kiṃ māṃ vakṣyati mādhavaḥ<BR>
03,019.018a	keśavasyāgrajo vāpi nīlavāsā madotkaṭaḥ<BR>
03,019.018c	kiṃ vakṣyati mahābāhur baladevaḥ samāgataḥ<BR>
03,019.019a	kiṃ vakṣyati śiner naptā narasiṃho mahādhanuḥ<BR>
03,019.019c	apayātaṃ raṇāt saute sāmbaś ca samitiṃjayaḥ<BR>
03,019.020a	cārudeṣṇaś ca durdharṣas tathaiva gadasāraṇau<BR>
03,019.020c	akrūraś ca mahābāhuḥ kiṃ māṃ vakṣyati sārathe<BR>
03,019.021a	śūraṃ saṃbhāvitaṃ santaṃ nityaṃ puruṣamāninam<BR>
03,019.021c	striyaś ca vṛṣṇīvīrāṇāṃ kiṃ māṃ vakṣyanti saṃgatāḥ<BR>
03,019.022a	pradyumno 'yam upāyāti bhītas tyaktvā mahāhavam<BR>
03,019.022c	dhig enam iti vakṣyanti na tu vakṣyanti sādhv iti<BR>
03,019.023a	dhig vācā parihāso 'pi mama vā madvidhasya vā<BR>
03,019.023c	mṛtyunābhyadhikaḥ saute sa tvaṃ mā vyapayāḥ punaḥ<BR>
03,019.024a	bhāraṃ hi mayi saṃnyasya yāto madhunihā hariḥ<BR>
03,019.024c	yajñaṃ bharatasiṃhasya pārthasyāmitatejasaḥ<BR>
03,019.025a	kṛtavarmā mayā vīro niryāsyann eva vāritaḥ<BR>
03,019.025c	śālvaṃ nivārayiṣye 'haṃ tiṣṭha tvam iti sūtaja<BR>
03,019.026a	sa ca saṃbhāvayan māṃ vai nivṛtto hṛdikātmajaḥ<BR>
03,019.026c	taṃ sametya raṇaṃ tyaktvā kiṃ vakṣyāmi mahāratham<BR>
03,019.027a	upayātaṃ durādharṣaṃ śaṅkhacakragadādharam<BR>
03,019.027c	puruṣaṃ puṇḍarīkākṣaṃ kiṃ vakṣyāmi mahābhujam<BR>
03,019.028a	sātyakiṃ baladevaṃ ca ye cānye 'ndhakavṛṣṇayaḥ<BR>
03,019.028c	mayā spardhanti satataṃ kiṃ nu vakṣyāmi tān aham<BR>
03,019.029a	tyaktvā raṇam imaṃ saute pṛṣṭhato 'bhyāhataḥ śaraiḥ<BR>
03,019.029c	tvayāpanīto vivaśo na jīveyaṃ kathaṃ cana<BR>
03,019.030a	sa nivarta rathenāśu punar dārukanandana<BR>
03,019.030c	na caitad evaṃ kartavyam athāpatsu kathaṃ cana<BR>
03,019.031a	na jīvitam ahaṃ saute bahu manye kadā cana<BR>
03,019.031c	apayāto raṇād bhītaḥ pṛṣṭhato 'bhyāhataḥ śaraiḥ<BR>
03,019.032a	kadā vā sūtaputra tvaṃ jānīṣe māṃ bhayārditam<BR>
03,019.032c	apayātaṃ raṇaṃ hitvā yathā kāpuruṣaṃ tathā<BR>
03,019.033a	na yuktaṃ bhavatā tyaktuṃ saṃgrāmaṃ dārukātmaja<BR>
03,019.033c	mayi yuddhārthini bhṛśaṃ sa tvaṃ yāhi yato raṇam<BR>
03,020.001	vāsudeva uvāca<BR>
03,020.001a	evam uktas tu kaunteya sūtaputras tadā mṛdhe<BR>
03,020.001c	pradyumnam abravīc chlakṣṇaṃ madhuraṃ vākyam añjasā<BR>
03,020.002a	na me bhayaṃ raukmiṇeya saṃgrāme yacchato hayān<BR>
03,020.002c	yuddhajñaś cāsmi vṛṣṇīnāṃ nātra kiṃ cid ato 'nyathā<BR>
03,020.003a	āyuṣmann upadeśas tu sārathye vartatāṃ smṛtaḥ<BR>
03,020.003c	sarvārtheṣu rathī rakṣyas tvaṃ cāpi bhṛśapīḍitaḥ<BR>
03,020.004a	tvaṃ hi śālvaprayuktena patriṇābhihato bhṛśam<BR>
03,020.004c	kaśmalābhihato vīra tato 'ham apayātavān<BR>
03,020.005a	sa tvaṃ sātvatamukhyādya labdhasaṃjño yadṛcchayā<BR>
03,020.005c	paśya me hayasaṃyāne śikṣāṃ keśavanandana<BR>
03,020.006a	dārukeṇāham utpanno yathāvac caiva śikṣitaḥ<BR>
03,020.006c	vītabhīḥ praviśāmy etāṃ śālvasya mahatīṃ camūm<BR>
03,020.007a	evam uktvā tato vīra hayān saṃcodya saṃgare<BR>
03,020.007c	raśmibhiś ca samudyamya javenābhyapatat tadā<BR>
03,020.008a	maṇḍalāni vicitrāṇi yamakānītarāṇi ca<BR>
03,020.008c	savyāni ca vicitrāṇi dakṣiṇāni ca sarvaśaḥ<BR>
03,020.009a	pratodenāhatā rājan raśmibhiś ca samudyatāḥ<BR>
03,020.009c	utpatanta ivākāśaṃ vibabhus te hayottamāḥ<BR>
03,020.010a	te hastalāghavopetaṃ vijñāya nṛpa dārukim<BR>
03,020.010c	dahyamānā iva tadā paspṛśuś caraṇair mahīm<BR>
03,020.011a	so 'pasavyāṃ camūṃ tasya śālvasya bharatarṣabha<BR>
03,020.011c	cakāra nātiyatnena tad adbhutam ivābhavat<BR>
03,020.012a	amṛṣyamāṇo 'pasavyaṃ pradyumnena sa saubharāṭ<BR>
03,020.012c	yantāram asya sahasā tribhir bāṇaiḥ samarpayat<BR>
03,020.013a	dārukasya sutas taṃ tu bāṇavegam acintayan<BR>
03,020.013c	bhūya eva mahābāho prayayau hayasaṃmataḥ<BR>
03,020.014a	tato bāṇān bahuvidhān punar eva sa saubharāṭ<BR>
03,020.014c	mumoca tanaye vīre mama rukmiṇinandane<BR>
03,020.015a	tān aprāptāñ śitair bāṇaiś ciccheda paravīrahā<BR>
03,020.015c	raukmiṇeyaḥ smitaṃ kṛtvā darśayan hastalāghavam<BR>
03,020.016a	chinnān dṛṣṭvā tu tān bāṇān pradyumnena sa saubharāṭ<BR>
03,020.016c	āsurīṃ dāruṇīṃ māyām āsthāya vyasṛjac charān<BR>
03,020.017a	prayujyamānam ājñāya daiteyāstraṃ mahābalaḥ<BR>
03,020.017c	brahmāstreṇāntarā chittvā mumocānyān patatriṇaḥ<BR>
03,020.018a	te tad astraṃ vidhūyāśu vivyadhū rudhirāśanāḥ<BR>
03,020.018c	śirasy urasi vaktre ca sa mumoha papāta ca<BR>
03,020.019a	tasmin nipatite kṣudre śālve bāṇaprapīḍite<BR>
03,020.019c	raukmiṇeyo 'paraṃ bāṇaṃ saṃdadhe śatrunāśanam<BR>
03,020.020a	tam arcitaṃ sarvadāśārhapūgair; āśīrbhir arkajvalanaprakāśam<BR>
03,020.020c	dṛṣṭvā śaraṃ jyām abhinīyamānaṃ; babhūva hāhākṛtam antarikṣam<BR>
03,020.021a	tato devagaṇāḥ sarve sendrāḥ saha dhaneśvarāḥ<BR>
03,020.021c	nāradaṃ preṣayām āsuḥ śvasanaṃ ca mahābalam<BR>
03,020.022a	tau raukmiṇeyam āgamya vaco 'brūtāṃ divaukasām<BR>
03,020.022c	naiṣa vadhyas tvayā vīra śālvarājaḥ kathaṃ cana<BR>
03,020.023a	saṃharasva punar bāṇam avadhyo 'yaṃ tvayā raṇe<BR>
03,020.023c	etasya hi śarasyājau nāvadhyo 'sti pumān kva cit<BR>
03,020.024a	mṛtyur asya mahābāho raṇe devakinandanaḥ<BR>
03,020.024c	kṛṣṇaḥ saṃkalpito dhātrā tan na mithyā bhaved iti<BR>
03,020.025a	tataḥ paramasaṃhṛṣṭaḥ pradyumnaḥ śaram uttamam<BR>
03,020.025c	saṃjahāra dhanuḥśreṣṭhāt tūṇe caiva nyaveśayat<BR>
03,020.026a	tata utthāya rājendra śālvaḥ paramadurmanāḥ<BR>
03,020.026c	vyapāyāt sabalas tūrṇaṃ pradyumnaśarapīḍitaḥ<BR>
03,020.027a	sa dvārakāṃ parityajya krūro vṛṣṇibhir arditaḥ<BR>
03,020.027c	saubham āsthāya rājendra divam ācakrame tadā<BR>
03,021.001	vāsudeva uvāca<BR>
03,021.001a	ānartanagaraṃ muktaṃ tato 'ham agamaṃ tadā<BR>
03,021.001c	mahākratau rājasūye nivṛtte nṛpate tava<BR>
03,021.002a	apaśyaṃ dvārakāṃ cāhaṃ mahārāja hatatviṣam<BR>
03,021.002c	niḥsvādhyāyavaṣaṭkārāṃ nirbhūṣaṇavarastriyam<BR>
03,021.003a	anabhijñeyarūpāṇi dvārakopavanāni ca<BR>
03,021.003c	dṛṣṭvā śaṅkopapanno 'ham apṛcchaṃ hṛdikātmajam<BR>
03,021.004a	asvasthanaranārīkam idaṃ vṛṣṇipuraṃ bhṛṣam<BR>
03,021.004c	kim idaṃ naraśārdūla śrotum icchāmahe vayam<BR>
03,021.005a	evam uktas tu sa mayā vistareṇedam abravīt<BR>
03,021.005c	rodhaṃ mokṣaṃ ca śālvena hārdikyo rājasattama<BR>
03,021.006a	tato 'haṃ kauravaśreṣṭha śrutvā sarvam aśeṣataḥ<BR>
03,021.006c	vināśe śālvarājasya tadaivākaravaṃ matim<BR>
03,021.007a	tato 'haṃ bharataśreṣṭha samāśvāsya pure janam<BR>
03,021.007c	rājānam āhukaṃ caiva tathaivānakadundubhim<BR>
03,021.007e	sarvavṛṣṇipravīrāṃś ca harṣayann abruvaṃ tadā<BR>
03,021.008a	apramādaḥ sadā kāryo nagare yādavarṣabhāḥ<BR>
03,021.008c	śālvarājavināśāya prayātaṃ māṃ nibodhata<BR>
03,021.009a	nāhatvā taṃ nivartiṣye purīṃ dvāravatīṃ prati<BR>
03,021.009c	saśālvaṃ saubhanagaraṃ hatvā draṣṭāsmi vaḥ punaḥ<BR>
03,021.009e	trisāmā hanyatām eṣā dundubhiḥ śatrubhīṣaṇī<BR>
03,021.010a	te mayāśvāsitā vīrā yathāvad bharatarṣabha<BR>
03,021.010c	sarve mām abruvan hṛṣṭāḥ prayāhi jahi śātravān<BR>
03,021.011a	taiḥ prahṛṣṭātmabhir vīrair āśīrbhir abhinanditaḥ<BR>
03,021.011c	vācayitvā dvijaśreṣṭhān praṇamya śirasāhukam<BR>
03,021.012a	sainyasugrīvayuktena rathenānādayan diśaḥ<BR>
03,021.012c	pradhmāpya śaṅkhapravaraṃ pāñcajanyam ahaṃ nṛpa<BR>
03,021.013a	prayāto 'smi naravyāghra balena mahatā vṛtaḥ<BR>
03,021.013c	kḷptena caturaṅgeṇa balena jitakāśinā<BR>
03,021.014a	samatītya bahūn deśān girīṃś ca bahupādapān<BR>
03,021.014c	sarāṃsi saritaś caiva mārttikāvatam āsadam<BR>
03,021.015a	tatrāśrauṣaṃ naravyāghra śālvaṃ nagaram antikāt<BR>
03,021.015c	prayātaṃ saubham āsthāya tam ahaṃ pṛṣṭhato 'nvayām<BR>
03,021.015d*0080_01	dṛṣṭavān asmi rājendra sālvarājam athāntike<BR>
03,021.016a	tataḥ sāgaram āsādya kukṣau tasya mahormiṇaḥ<BR>
03,021.016c	samudranābhyāṃ śālvo 'bhūt saubham āsthāya śatruhan<BR>
03,021.016d*0081_01	sa mām ālokya sahasā senāṃ svāṃ prāhiṇon mṛdhe<BR>
03,021.016d*0081_02	madbāhunā ca senāyāṃ śiṣṭāyāṃ kiṃ cid eva ca<BR>
03,021.017a	sa samālokya dūrān māṃ smayann iva yudhiṣṭhira<BR>
03,021.017c	āhvayām āsa duṣṭātmā yuddhāyaiva muhur muhuḥ<BR>
03,021.018a	tasya śārṅgavinirmuktair bahubhir marmabhedibhiḥ<BR>
03,021.018c	puraṃ nāsādyata śarais tato māṃ roṣa āviśat<BR>
03,021.019a	sa cāpi pāpaprakṛtir daiteyāpasado nṛpa<BR>
03,021.019c	mayy avarṣata durdharṣaḥ śaradhārāḥ sahasraśaḥ<BR>
03,021.020a	sainikān mama sūtaṃ ca hayāṃś ca samavākirat<BR>
03,021.020c	acintayantas tu śarān vayaṃ yudhyāma bhārata<BR>
03,021.021a	tataḥ śatasahasrāṇi śarāṇāṃ nataparvaṇām<BR>
03,021.021c	cikṣipuḥ samare vīrā mayi śālvapadānugāḥ<BR>
03,021.022a	te hayān me rathaṃ caiva tadā dārukam eva ca<BR>
03,021.022c	chādayām āsur asurā bāṇair marmavibhedibhiḥ<BR>
03,021.023a	na hayā na ratho vīra na yantā mama dārukaḥ<BR>
03,021.023c	adṛśyanta śaraiś channās tathāhaṃ sainikāś ca me<BR>
03,021.024a	tato 'ham api kauravya śarāṇām ayutān bahūn<BR>
03,021.024c	abhimantritānāṃ dhanuṣā divyena vidhinākṣipam<BR>
03,021.025a	na tatra viṣayas tv āsīn mama sainyasya bhārata<BR>
03,021.025c	khe viṣaktaṃ hi tat saubhaṃ krośamātra ivābhavat<BR>
03,021.026a	tatas te prekṣakāḥ sarve raṅgavāṭa iva sthitāḥ<BR>
03,021.026c	harṣayām āsur uccair māṃ siṃhanādatalasvanaiḥ<BR>
03,021.027a	matkārmukavinirmuktā dānavānāṃ mahāraṇe<BR>
03,021.027c	aṅgeṣu rudhirāktās te viviśuḥ śalabhā iva<BR>
03,021.028a	tato halahalāśabdaḥ saubhamadhye vyavardhata<BR>
03,021.028c	vadhyatāṃ viśikhais tīkṣṇaiḥ patatāṃ ca mahārṇave<BR>
03,021.029a	te nikṛttabhujaskandhāḥ kabandhākṛtidarśanāḥ<BR>
03,021.029c	nadanto bhairavān nādan nipatanti sma dānavāḥ<BR>
03,021.029d*0082_01	patitās te 'pi bhakṣyante samudrāmbhonivāsibhiḥ<BR>
03,021.030a	tato gokṣīrakundendumṛṇālarajataprabham<BR>
03,021.030c	jalajaṃ pāñcajanyaṃ vai prāṇenāham apūrayam<BR>
03,021.031a	tān dṛṣṭvā patitāṃs tatra śālvaḥ saubhapatis tadā<BR>
03,021.031c	māyāyuddhena mahatā yodhayām āsa māṃ yudhi<BR>
03,021.032a	tato huḍahuḍāḥ prāsāḥ śaktiśūlaparaśvadhāḥ<BR>
03,021.032b*0083_01	asayaḥ śaktimuśalapāśārṣṭikaṇapāḥ śarāḥ<BR>
03,021.032c	paṭṭiśāś ca bhuśuṇḍyaś ca prāpatann aniśaṃ mayi<BR>
03,021.033a	tān ahaṃ māyayaivāśu pratigṛhya vyanāśayam<BR>
03,021.033c	tasyāṃ hatāyāṃ māyāyāṃ giriśṛṅgair ayodhayat<BR>
03,021.034a	tato 'bhavat tama iva prabhātam iva cābhavat<BR>
03,021.034c	durdinaṃ sudinaṃ caiva śītam uṣṇaṃ ca bhārata<BR>
03,021.034d*0084_01	aṅgārapāṃśuvarṣaṃ ca śastravarṣaṃ ca bhārata<BR>
03,021.035a	evaṃ māyāṃ vikurvāṇo yodhayām āsa māṃ ripuḥ<BR>
03,021.035c	vijñāya tad ahaṃ sarvaṃ māyayaiva vyanāśayam<BR>
03,021.035d*0085_01	sa mohayām āsa tadā māyayā yudhi dānavaḥ<BR>
03,021.035d*0085_02	tato hatāyāṃ ca mayā māyāyāṃ yudhi dānavaḥ<BR>
03,021.035e	yathākālaṃ tu yuddhena vyadhamaṃ sarvataḥ śaraiḥ<BR>
03,021.036a	tato vyoma mahārāja śatasūryam ivābhavat<BR>
03,021.036c	śatacandraṃ ca kaunteya sahasrāyutatārakam<BR>
03,021.037a	tato nājñāyata tadā divārātraṃ tathā diśaḥ<BR>
03,021.037c	tato 'haṃ moham āpannaḥ prajñāstraṃ samayojayam<BR>
03,021.037e	tatas tad astram astreṇa vidhūtaṃ śaratūlavat<BR>
03,021.038a	tathā tad abhavad yuddhaṃ tumulaṃ lomaharṣaṇam<BR>
03,021.038c	labdhālokaś ca rājendra punaḥ śatrum ayodhayam<BR>
03,022.001	vāsudeva uvāca<BR>
03,022.001a	evaṃ sa puruṣavyāghra śālvo rājñāṃ mahāripuḥ<BR>
03,022.001c	yudhyamāno mayā saṃkhye viyad abhyāgamat punaḥ<BR>
03,022.002a	tataḥ śataghnīś ca mahāgadāś ca; dīptāṃś ca śūlān musalān asīṃś ca<BR>
03,022.002c	cikṣepa roṣān mayi mandabuddhiḥ; śālvo mahārāja jayābhikāṅkṣī<BR>
03,022.003a	tān āśugair āpatato 'ham āśu; nivārya tūrṇaṃ khagamān kha eva<BR>
03,022.003c	dvidhā tridhā cācchinam āśu muktais; tato 'ntarikṣe ninado babhūva<BR>
03,022.004a	tataḥ śatasahasreṇa śarāṇāṃ nataparvaṇām<BR>
03,022.004c	dārukaṃ vājinaś caiva rathaṃ ca samavākirat<BR>
03,022.005a	tato mām abravīd vīra dāruko vihvalann iva<BR>
03,022.005c	sthātavyam iti tiṣṭhāmi śālvabāṇaprapīḍitaḥ<BR>
03,022.005d*0086_01	avasthātuṃ na śakyāmi aṅgaṃ me vyavasīdati<BR>
03,022.006a	iti tasya niśamyāhaṃ sāratheḥ karuṇaṃ vacaḥ<BR>
03,022.006c	avekṣamāṇo yantāram apaśyaṃ śarapīḍitam<BR>
03,022.007a	na tasyorasi no mūrdhni na kāye na bhujadvaye<BR>
03,022.007c	antaraṃ pāṇḍavaśreṣṭha paśyāmi nahataṃ śaraiḥ<BR>
03,022.008a	sa tu bāṇavarotpīḍād visravaty asṛg ulbaṇam<BR>
03,022.008c	abhivṛṣṭo yathā meghair girir gairikadhātumān<BR>
03,022.008d*0087_01	śarair nānāvidhākārair divyāstrapratimantritaiḥ<BR>
03,022.008d*0087_02	astraiḥ śastraiś ca vividhaiḥ khasthā hy antarhitā api<BR>
03,022.009a	abhīṣuhastaṃ taṃ dṛṣṭvā sīdantaṃ sārathiṃ raṇe<BR>
03,022.009c	astambhayaṃ mahābāho śālvabāṇaprapīḍitam<BR>
03,022.010a	atha māṃ puruṣaḥ kaś cid dvārakānilayo 'bravīt<BR>
03,022.010c	tvarito ratham abhyetya sauhṛdād iva bhārata<BR>
03,022.011a	āhukasya vaco vīra tasyaiva paricārakaḥ<BR>
03,022.011c	viṣaṇṇaḥ sannakaṇṭho vai tan nibodha yudhiṣṭhira<BR>
03,022.012a	dvārakādhipatir vīra āha tvām āhuko vacaḥ<BR>
03,022.012c	keśaveha vijānīṣva yat tvāṃ pitṛsakho 'bravīt<BR>
03,022.013a	upayātvādya śālvena dvārakāṃ vṛṣṇinandana<BR>
03,022.013c	viṣakte tvayi durdharṣa hataḥ śūrasuto balāt<BR>
03,022.014a	tad alaṃ sādhu yuddhena nivartasva janārdana<BR>
03,022.014c	dvārakām eva rakṣasva kāryam etan mahat tava<BR>
03,022.015a	ity ahaṃ tasya vacanaṃ śrutvā paramadurmanāḥ<BR>
03,022.015c	niścayaṃ nādhigacchāmi kartavyasyetarasya vā<BR>
03,022.016a	sātyakiṃ baladevaṃ ca pradyumnaṃ ca mahāratham<BR>
03,022.016c	jagarhe manasā vīra tac chrutvā vipriyaṃ vacaḥ<BR>
03,022.017a	ahaṃ hi dvārakāyāś ca pituś ca kurunandana<BR>
03,022.017c	teṣu rakṣāṃ samādhāya prayātaḥ saubhapātane<BR>
03,022.018a	baladevo mahābāhuḥ kaccij jīvati śatruhā<BR>
03,022.018c	sātyakī raukmiṇeyaś ca cārudeṣṇaś ca vīryavān<BR>
03,022.018e	sāmbaprabhṛtayaś caivety aham āsaṃ sudurmanāḥ<BR>
03,022.019a	eteṣu hi naravyāghra jīvatsu na kathaṃ cana<BR>
03,022.019c	śakyaḥ śūrasuto hantum api vajrabhṛtā svayam<BR>
03,022.020a	hataḥ śūrasuto vyaktaṃ vyaktaṃ te ca parāsavaḥ<BR>
03,022.020c	baladevamukhāḥ sarve iti me niścitā matiḥ<BR>
03,022.021a	so 'haṃ sarvavināśaṃ taṃ cintayāno muhur muhuḥ<BR>
03,022.021c	suvihvalo mahārāja punaḥ śālvam ayodhayam<BR>
03,022.022a	tato 'paśyaṃ mahārāja prapatantam ahaṃ tadā<BR>
03,022.022c	saubhāc chūrasutaṃ vīra tato māṃ moha āviśat<BR>
03,022.023a	tasya rūpaṃ prapatataḥ pitur mama narādhipa<BR>
03,022.023c	yayāteḥ kṣīṇapuṇyasya svargād iva mahītalam<BR>
03,022.024a	viśīrṇagalitoṣṇīṣaḥ prakīrṇāmbaramūrdhajaḥ<BR>
03,022.024c	prapatan dṛśyate ha sma kṣīṇapuṇya iva grahaḥ<BR>
03,022.025a	tataḥ śārṅgaṃ dhanuḥśreṣṭhaṃ karāt prapatitaṃ mama<BR>
03,022.025c	mohāt sannaś ca kaunteya rathopastha upāviśam<BR>
03,022.026a	tato hāhākṛtaṃ sarvaṃ sainyaṃ me gatacetanam<BR>
03,022.026c	māṃ dṛṣṭvā rathanīḍasthaṃ gatāsum iva bhārata<BR>
03,022.027a	prasārya bāhū patataḥ prasārya caraṇāv api<BR>
03,022.027c	rūpaṃ pitur apaśyaṃ tac chakuneḥ patato yathā<BR>
03,022.028a	taṃ patantaṃ mahābāho śūlapaṭṭiśapāṇayaḥ<BR>
03,022.028c	abhighnanto bhṛśaṃ vīrā mama ceto vyakampayan<BR>
03,022.029a	tato muhūrtāt pratilabhya saṃjñām; ahaṃ tadā vīra mahāvimarde<BR>
03,022.029c	na tatra saubhaṃ na ripuṃ na śālvaṃ; paśyāmi vṛddhaṃ pitaraṃ na cāpi<BR>
03,022.030a	tato mamāsīn manasi māyeyam iti niścitam<BR>
03,022.030c	prabuddho 'smi tato bhūyaḥ śataśo vikirañ śarān<BR>
03,023.001	vāsudeva uvāca<BR>
03,023.001a	tato 'haṃ bharataśreṣṭha pragṛhya ruciraṃ dhanuḥ<BR>
03,023.001c	śarair apātayaṃ saubhāc chirāṃsi vibudhadviṣām<BR>
03,023.002a	śarāṃś cāśīviṣākārān ūrdhvagāṃs tigmatejasaḥ<BR>
03,023.002c	apraiṣaṃ śālvarājāya śārṅgamuktān suvāsasaḥ<BR>
03,023.003a	tato nādṛśyata tadā saubhaṃ kurukulodvaha<BR>
03,023.003c	antarhitaṃ māyayābhūt tato 'haṃ vismito 'bhavam<BR>
03,023.004a	atha dānavasaṃghās te vikṛtānanamūrdhajāḥ<BR>
03,023.004c	udakrośan mahārāja viṣṭhite mayi bhārata<BR>
03,023.005a	tato 'straṃ śabdasāhaṃ vai tvaramāṇo mahāhave<BR>
03,023.005c	ayojayaṃ tadvadhāya tataḥ śabda upāramat<BR>
03,023.006a	hatās te dānavāḥ sarve yaiḥ sa śabda udīritaḥ<BR>
03,023.006c	śarair ādityasaṃkāśair jvalitaiḥ śabdasādhanaiḥ<BR>
03,023.007a	tasminn uparate śabde punar evānyato 'bhavat<BR>
03,023.007c	śabdo 'paro mahārāja tatrāpi prāharaṃ śarān<BR>
03,023.008a	evaṃ daśa diśaḥ sarvās tiryag ūrdhvaṃ ca bhārata<BR>
03,023.008c	nādayām āsur asurās te cāpi nihatā mayā<BR>
03,023.009a	tataḥ prāgjyotiṣaṃ gatvā punar eva vyadṛśyata<BR>
03,023.009c	saubhaṃ kāmagamaṃ vīra mohayan mama cakṣuṣī<BR>
03,023.010a	tato lokāntakaraṇo dānavo vānarākṛtiḥ<BR>
03,023.010c	śilāvarṣeṇa sahasā mahatā māṃ samāvṛṇot<BR>
03,023.011a	so 'haṃ parvatavarṣeṇa vadhyamānaḥ samantataḥ<BR>
03,023.011c	valmīka iva rājendra parvatopacito 'bhavam<BR>
03,023.012a	tato 'haṃ parvatacitaḥ sahayaḥ sahasārathiḥ<BR>
03,023.012c	aprakhyātim iyāṃ rājan sadhvajaḥ parvataiś citaḥ<BR>
03,023.013a	tato vṛṣṇipravīrā ye mamāsan sainikās tadā<BR>
03,023.013c	te bhayārtā diśaḥ sarvāḥ sahasā vipradudruvuḥ<BR>
03,023.014a	tato hāhākṛtaṃ sarvam abhūt kila viśāṃ pate<BR>
03,023.014c	dyauś ca bhūmiś ca khaṃ caivādṛśyamāne tathā mayi<BR>
03,023.015a	tato viṣaṇṇamanaso mama rājan suhṛjjanāḥ<BR>
03,023.015c	ruruduś cukruśuś caiva duḥkhaśokasamanvitāḥ<BR>
03,023.016a	dviṣatāṃ ca praharṣo 'bhūd ārtiś cādviṣatām api<BR>
03,023.016c	evaṃ vijitavān vīra paścād aśrauṣam acyuta<BR>
03,023.017a	tato 'ham astraṃ dayitaṃ sarvapāṣāṇabhedanam<BR>
03,023.017c	vajram udyamya tān sarvān parvatān samaśātayam<BR>
03,023.018a	tataḥ parvatabhārārtā mandaprāṇaviceṣṭitāḥ<BR>
03,023.018c	hayā mama mahārāja vepamānā ivābhavan<BR>
03,023.019a	meghajālam ivākāśe vidāryābhyuditaṃ ravim<BR>
03,023.019c	dṛṣṭvā māṃ bāndhavāḥ sarve harṣam āhārayan punaḥ<BR>
03,023.020a	tato mām abravīt sūtaḥ prāñjaliḥ praṇato nṛpa<BR>
03,023.020c	sādhu saṃpaśya vārṣṇeya śālvaṃ saubhapatiṃ sthitam<BR>
03,023.021a	alaṃ kṛṣṇāvamanyainaṃ sādhu yatnaṃ samācara<BR>
03,023.021c	mārdavaṃ sakhitāṃ caiva śālvād adya vyapāhara<BR>
03,023.022a	jahi śālvaṃ mahābāho mainaṃ jīvaya keśava<BR>
03,023.022c	sarvaiḥ parākramair vīra vadhyaḥ śatrur amitrahan<BR>
03,023.023a	na śatrur avamantavyo durbalo 'pi balīyasā<BR>
03,023.023c	yo 'pi syāt pīṭhagaḥ kaś cit kiṃ punaḥ samare sthitaḥ<BR>
03,023.024a	sa tvaṃ puruṣaśārdūla sarvayatnair imaṃ prabho<BR>
03,023.024c	jahi vṛṣṇikulaśreṣṭha mā tvāṃ kālo 'tyagāt punaḥ<BR>
03,023.024d*0088_01	jitavāñ jāmadagnyaṃ yaḥ koṭivarṣagaṇān bahūn<BR>
03,023.024d*0088_02	sa eṣa nānyair vadhyo hi tvām ṛte naiva kaiś cana<BR>
03,023.025a	naiṣa mārdavasādhyo vai mato nāpi sakhā tava<BR>
03,023.025c	yena tvaṃ yodhito vīra dvārakā cāvamarditā<BR>
03,023.026a	evamādi tu kaunteya śrutvāhaṃ sārather vacaḥ<BR>
03,023.026c	tattvam etad iti jñātvā yuddhe matim adhārayam<BR>
03,023.027a	vadhāya śālvarājasya saubhasya ca nipātane<BR>
03,023.027c	dārukaṃ cābruvaṃ vīra muhūrtaṃ sthīyatām iti<BR>
03,023.028a	tato 'pratihataṃ divyam abhedyam ativīryavat<BR>
03,023.028c	āgneyam astraṃ dayitaṃ sarvasāhaṃ mahāprabham<BR>
03,023.028d*0089_01	yojayaṃ tatra dhanuṣā dānavāntakaraṃ raṇe<BR>
03,023.029a	yakṣāṇāṃ rākṣasānāṃ ca dānavānāṃ ca saṃyuge<BR>
03,023.029c	rājñāṃ ca pratilomānāṃ bhasmāntakaraṇaṃ mahat<BR>
03,023.030a	kṣurāntam amalaṃ cakraṃ kālāntakayamopamam<BR>
03,023.030c	abhimantryāham atulaṃ dviṣatāṃ ca nibarhaṇam<BR>
03,023.031a	jahi saubhaṃ svavīryeṇa ye cātra ripavo mama<BR>
03,023.031c	ity uktvā bhujavīryeṇa tasmai prāhiṇavaṃ ruṣā<BR>
03,023.032a	rūpaṃ sudarśanasyāsīd ākāśe patatas tadā<BR>
03,023.032c	dvitīyasyeva sūryasya yugānte pariviṣyataḥ<BR>
03,023.033a	tat samāsādya nagaraṃ saubhaṃ vyapagatatviṣam<BR>
03,023.033c	madhyena pāṭayām āsa krakaco dārv ivocchritam<BR>
03,023.034a	dvidhā kṛtaṃ tataḥ saubhaṃ sudarśanabalād dhatam<BR>
03,023.034c	maheśvaraśaroddhūtaṃ papāta tripuraṃ yathā<BR>
03,023.035a	tasmin nipatite saubhe cakram āgāt karaṃ mama<BR>
03,023.035c	punaś coddhūya vegena śālvāyety aham abruvam<BR>
03,023.036a	tataḥ śālvaṃ gadāṃ gurvīm āvidhyantaṃ mahāhave<BR>
03,023.036c	dvidhā cakāra sahasā prajajvāla ca tejasā<BR>
03,023.037a	tasmin nipatite vīre dānavās trastacetasaḥ<BR>
03,023.037c	hāhābhūtā diśo jagmur arditā mama sāyakaiḥ<BR>
03,023.038a	tato 'haṃ samavasthāpya rathaṃ saubhasamīpataḥ<BR>
03,023.038c	śaṅkhaṃ pradhmāpya harṣeṇa suhṛdaḥ paryaharṣayam<BR>
03,023.039a	tan meruśikharākāraṃ vidhvastāṭṭālagopuram<BR>
03,023.039c	dahyamānam abhiprekṣya striyas tāḥ saṃpradudruvuḥ<BR>
03,023.040a	evaṃ nihatya samare śālvaṃ saubhaṃ nipātya ca<BR>
03,023.040c	ānartān punar āgamya suhṛdāṃ prītim āvaham<BR>
03,023.041a	etasmāt kāraṇād rājan nāgamaṃ nāgasāhvayam<BR>
03,023.041c	yady agāṃ paravīraghna na hi jīvet suyodhanaḥ<BR>
03,023.041d*0090_01	mayy āgate 'thavā vīra dyūtaṃ na bhavitā tathā<BR>
03,023.041d*0091_01	adyāhaṃ kiṃ kariṣyāmi bhinnasetur ivodakam<BR>
03,023.042	vaiśaṃpāyana uvāca<BR>
03,023.042a	evam uktvā mahābāhuḥ kauravaṃ puruṣottamaḥ<BR>
03,023.042c	āmantrya prayayau dhīmān pāṇḍavān madhusūdanaḥ<BR>
03,023.043a	abhivādya mahābāhur dharmarājaṃ yudhiṣṭhiram<BR>
03,023.043c	rājñā mūrdhany upāghrāto bhīmena ca mahābhujaḥ<BR>
03,023.043d*0092_01	pariṣvaktaś cārjunena yamābhyāṃ cābhivāditaḥ<BR>
03,023.043d*0092_02	saṃmānitaś ca dhaumyena draupadyā cārcito 'śrubhiḥ<BR>
03,023.044a	subhadrām abhimanyuṃ ca ratham āropya kāñcanam<BR>
03,023.044c	āruroha rathaṃ kṛṣṇaḥ pāṇḍavair abhipūjitaḥ<BR>
03,023.045a	sainyasugrīvayuktena rathenādityavarcasā<BR>
03,023.045c	dvārakāṃ prayayau kṛṣṇaḥ samāśvāsya yudhiṣṭhiram<BR>
03,023.046a	tataḥ prayāte dāśārhe dhṛṣṭadyumno 'pi pārṣataḥ<BR>
03,023.046c	draupadeyān upādāya prayayau svapuraṃ tadā<BR>
03,023.047a	dhṛṣṭaketuḥ svasāraṃ ca samādāyātha cedirāṭ<BR>
03,023.047c	jagāma pāṇḍavān dṛṣṭvā ramyāṃ śuktimatīṃ purīm<BR>
03,023.048a	kekayāś cāpy anujñātāḥ kaunteyenāmitaujasā<BR>
03,023.048c	āmantrya pāṇḍavān sarvān prayayus te 'pi bhārata<BR>
03,023.049a	brāhmaṇāś ca viśaś caiva tathā viṣayavāsinaḥ<BR>
03,023.049c	visṛjyamānāḥ subhṛśaṃ na tyajanti sma pāṇḍavān<BR>
03,023.050a	samavāyaḥ sa rājendra sumahādbhutadarśanaḥ<BR>
03,023.050c	āsīn mahātmanāṃ teṣāṃ kāmyake bharatarṣabha<BR>
03,023.051a	yudhiṣṭhiras tu viprāṃs tān anumānya mahāmanāḥ<BR>
03,023.051c	śaśāsa puruṣān kāle rathān yojayateti ha<BR>
03,024.001	vaiśaṃpāyana uvāca<BR>
03,024.001a	tasmin daśārhādhipatau prayāte; yudhiṣṭhiro bhīmasenārjunau ca<BR>
03,024.001c	yamau ca kṛṣṇā ca purohitaś ca; rathān mahārhān paramāśvayuktān<BR>
03,024.002a	āsthāya vīrāḥ sahitā vanāya; pratasthire bhūtapatiprakāśāḥ<BR>
03,024.002c	hiraṇyaniṣkān vasanāni gāś ca; pradāya śikṣākṣaramantravidbhyaḥ<BR>
03,024.003a	preṣyāḥ puro viṃśatir āttaśastrā; dhanūṃṣi varmāṇi śarāṃś ca pītān<BR>
03,024.003c	maurvīś ca yantrāṇi ca sāyakāṃś ca; sarve samādāya jaghanyam īyuḥ<BR>
03,024.004a	tatas tu vāsāṃsi ca rājaputryā; dhātryaś ca dāsyaś ca vibhūṣaṇaṃ ca<BR>
03,024.004c	tad indrasenas tvaritaṃ pragṛhya; jaghanyam evopayayau rathena<BR>
03,024.005a	tataḥ kuruśreṣṭham upetya paurāḥ; pradakṣiṇaṃ cakrur adīnasattvāḥ<BR>
03,024.005c	taṃ brāhmaṇāś cābhyavadan prasannā; mukhyāś ca sarve kurujāṅgalānām<BR>
03,024.006a	sa cāpi tān abhyavadat prasannaḥ; sahaiva tair bhrātṛbhir dharmarājaḥ<BR>
03,024.006c	tasthau ca tatrādhipatir mahātmā; dṛṣṭvā janaughaṃ kurujāṅgalānām<BR>
03,024.007a	piteva putreṣu sa teṣu bhāvaṃ; cakre kurūṇām ṛṣabho mahātmā<BR>
03,024.007c	te cāpi tasmin bharataprabarhe; tadā babhūvuḥ pitarīva putrāḥ<BR>
03,024.008a	tataḥ samāsādya mahājanaughāḥ; kurupravīraṃ parivārya tasthuḥ<BR>
03,024.008c	hā nātha hā dharma iti bruvanto; hriyā ca sarve 'śrumukhā babhūvuḥ<BR>
03,024.009a	varaḥ kurūṇām adhipaḥ prajānāṃ; piteva putrān apahāya cāsmān<BR>
03,024.009c	paurān imāñ jānapadāṃś ca sarvān; hitvā prayātaḥ kva nu dharmarājaḥ<BR>
03,024.010a	dhig dhārtarāṣṭraṃ sunṛśaṃsabuddhiṃ; sasaubalaṃ pāpamatiṃ ca karṇam<BR>
03,024.010c	anartham icchanti narendra pāpā; ye dharmanityasya satas tavogrāḥ<BR>
03,024.011a	svayaṃ niveśyāpratimaṃ mahātmā; puraṃ mahad devapuraprakāśam<BR>
03,024.011c	śatakratuprastham amoghakarmā; hitvā prayātaḥ kva nu dharmarājaḥ<BR>
03,024.012a	cakāra yām apratimāṃ mahātmā; sabhāṃ mayo devasabhāprakāśām<BR>
03,024.012c	tāṃ devaguptām iva devamāyāṃ; hitvā prayātaḥ kva nu dharmarājaḥ<BR>
03,024.013a	tān dharmakāmārthavid uttamaujā; bībhatsur uccaiḥ sahitān uvāca<BR>
03,024.013c	ādāsyate vāsam imaṃ niruṣya; vaneṣu rājā dviṣatāṃ yaśāṃsi<BR>
03,024.014a	dvijātimukhyāḥ sahitāḥ pṛthak ca; bhavadbhir āsādya tapasvinaś ca<BR>
03,024.014c	prasādya dharmārthavidaś ca vācyā; yathārthasiddhiḥ paramā bhaven naḥ<BR>
03,024.015a	ity evam ukte vacane 'rjunena; te brāhmaṇāḥ sarvavarṇāś ca rājan<BR>
03,024.015c	mudābhyanandan sahitāś ca cakruḥ; pradakṣiṇaṃ dharmabhṛtāṃ variṣṭham<BR>
03,024.016a	āmantrya pārthaṃ ca vṛkodaraṃ ca; dhanaṃjayaṃ yājñasenīṃ yamau ca<BR>
03,024.016c	pratasthire rāṣṭram apetaharṣā; yudhiṣṭhireṇānumatā yathāsvam<BR>
03,025.001	vaiśaṃpāyana uvāca<BR>
03,025.001a	tatas teṣu prayāteṣu kaunteyaḥ satyasaṃgaraḥ<BR>
03,025.001c	abhyabhāṣata dharmātmā bhrātṝn sarvān yudhiṣṭhiraḥ<BR>
03,025.002a	dvādaśemāḥ samāsmābhir vastavyaṃ nirjane vane<BR>
03,025.002c	samīkṣadhvaṃ mahāraṇye deśaṃ bahumṛgadvijam<BR>
03,025.003a	bahupuṣpaphalaṃ ramyaṃ śivaṃ puṇyajanocitam<BR>
03,025.003c	yatremāḥ śaradaḥ sarvāḥ sukhaṃ prativasemahi<BR>
03,025.004a	evam ukte pratyuvāca dharmarājaṃ dhanaṃjayaḥ<BR>
03,025.004c	guruvan mānavaguruṃ mānayitvā manasvinam<BR>
03,025.005	arjuna uvāca<BR>
03,025.005a	bhavān eva maharṣīṇāṃ vṛddhānāṃ paryupāsitā<BR>
03,025.005c	ajñātaṃ mānuṣe loke bhavato nāsti kiṃ cana<BR>
03,025.006a	tvayā hy upāsitā nityaṃ brāhmaṇā bharatarṣabha<BR>
03,025.006c	dvaipāyanaprabhṛtayo nāradaś ca mahātapāḥ<BR>
03,025.007a	yaḥ sarvalokadvārāṇi nityaṃ saṃcarate vaśī<BR>
03,025.007c	devalokād brahmalokaṃ gandharvāpsarasām api<BR>
03,025.008a	sarvā gatīr vijānāsi brāhmaṇānāṃ na saṃśayaḥ<BR>
03,025.008c	prabhāvāṃś caiva vettha tvaṃ sarveṣām eva pārthiva<BR>
03,025.009a	tvam eva rājañ jānāsi śreyaḥkāraṇam eva ca<BR>
03,025.009c	yatrecchasi mahārāja nivāsaṃ tatra kurmahe<BR>
03,025.010a	idaṃ dvaitavanaṃ nāma saraḥ puṇyajanocitam<BR>
03,025.010c	bahupuṣpaphalaṃ ramyaṃ nānādvijaniṣevitam<BR>
03,025.011a	atremā dvādaśa samā viharemeti rocaye<BR>
03,025.011c	yadi te 'numataṃ rājan kiṃ vānyan manyate bhavān<BR>
03,025.012	yudhiṣṭhira uvāca<BR>
03,025.012a	mamāpy etan mataṃ pārtha tvayā yat samudāhṛtam<BR>
03,025.012c	gacchāma puṇyaṃ vikhyātaṃ mahad dvaitavanaṃ saraḥ<BR>
03,025.013	vaiśaṃpāyana uvāca<BR>
03,025.013a	tatas te prayayuḥ sarve pāṇḍavā dharmacāriṇaḥ<BR>
03,025.013c	brāhmaṇair bahubhiḥ sārdhaṃ puṇyaṃ dvaitavanaṃ saraḥ<BR>
03,025.014a	brāhmaṇāḥ sāgnihotrāś ca tathaiva ca niragnayaḥ<BR>
03,025.014c	svādhyāyino bhikṣavaś ca sajapā vanavāsinaḥ<BR>
03,025.015a	bahavo brāhmaṇās tatra parivavrur yudhiṣṭhiram<BR>
03,025.015c	tapasvinaḥ satyaśīlāḥ śataśaḥ saṃśitavratāḥ<BR>
03,025.016a	te yātvā pāṇḍavās tatra bahubhir brāhmaṇaiḥ saha<BR>
03,025.016c	puṇyaṃ dvaitavanaṃ ramyaṃ viviśur bharatarṣabhāḥ<BR>
03,025.017a	tac chālatālāmramadhūkanīpa; kadambasarjārjunakarṇikāraiḥ<BR>
03,025.017c	tapātyaye puṣpadharair upetaṃ; mahāvanaṃ rāṣṭrapatir dadarśa<BR>
03,025.018a	mahādrumāṇāṃ śikhareṣu tasthur; manoramāṃ vācam udīrayantaḥ<BR>
03,025.018c	mayūradātyūhacakorasaṃghās; tasmin vane kānanakokilāś ca<BR>
03,025.019a	kareṇuyūthaiḥ saha yūthapānāṃ; madotkaṭānām acalaprabhāṇām<BR>
03,025.019c	mahānti yūthāni mahādvipānāṃ; tasmin vane rāṣṭrapatir dadarśa<BR>
03,025.020a	manoramāṃ bhogavatīm upetya; dhṛtātmanāṃ cīrajaṭādharāṇām<BR>
03,025.020c	tasmin vane dharmabhṛtāṃ nivāse; dadarśa siddharṣigaṇān anekān<BR>
03,025.021a	tataḥ sa yānād avaruhya rājā; sabhrātṛkaḥ sajanaḥ kānanaṃ tat<BR>
03,025.021c	viveśa dharmātmavatāṃ variṣṭhas; triviṣṭapaṃ śakra ivāmitaujāḥ<BR>
03,025.022a	taṃ satyasaṃdhaṃ sahitābhipetur; didṛkṣavaś cāraṇasiddhasaṃghāḥ<BR>
03,025.022c	vanaukasaś cāpi narendrasiṃhaṃ; manasvinaṃ saṃparivārya tasthuḥ<BR>
03,025.023a	sa tatra siddhān abhivādya sarvān; pratyarcito rājavad devavac ca<BR>
03,025.023c	viveśa sarvaiḥ sahito dvijāgryaiḥ; kṛtāñjalir dharmabhṛtāṃ variṣṭhaḥ<BR>
03,025.024a	sa puṇyaśīlaḥ pitṛvan mahātmā; tapasvibhir dharmaparair upetya<BR>
03,025.024c	pratyarcitaḥ puṣpadharasya mūle; mahādrumasyopaviveśa rājā<BR>
03,025.025a	bhīmaś ca kṛṣṇā ca dhanaṃjayaś ca; yamau ca te cānucarā narendram<BR>
03,025.025c	vimucya vāhān avaruhya sarve; tatropatasthur bharataprabarhāḥ<BR>
03,025.026a	latāvatānāvanataḥ sa pāṇḍavair; mahādrumaḥ pañcabhir ugradhanvibhiḥ<BR>
03,025.026c	babhau nivāsopagatair mahātmabhir; mahāgirir vāraṇayūthapair iva<BR>
03,026.001	vaiśaṃpāyana uvāca<BR>
03,026.001a	tat kānanaṃ prāpya narendraputrāḥ; sukhocitā vāsam upetya kṛcchram<BR>
03,026.001c	vijahrur indrapratimāḥ śiveṣu; sarasvatīśālavaneṣu teṣu<BR>
03,026.002a	yatīṃś ca sarvān sa munīṃś ca rājā; tasmin vane mūlaphalair udagraiḥ<BR>
03,026.002c	dvijātimukhyān ṛṣabhaḥ kurūṇāṃ; saṃtarpayām āsa mahānubhāvaḥ<BR>
03,026.003a	iṣṭīś ca pitryāṇi tathāgriyāṇi; mahāvane vasatāṃ pāṇḍavānām<BR>
03,026.003c	purohitaḥ sarvasamṛddhatejāś; cakāra dhaumyaḥ pitṛvat kurūṇām<BR>
03,026.004a	apetya rāṣṭrād vasatāṃ tu teṣām; ṛṣiḥ purāṇo 'tithir ājagāma<BR>
03,026.004c	tam āśramaṃ tīvrasamṛddhatejā; mārkaṇḍeyaḥ śrīmatāṃ pāṇḍavānām<BR>
03,026.004d*0093_01	tam āgataṃ jvalitahutāśanaprabhaṃ<BR>
03,026.004d*0093_02	mahāmanāḥ kuruvṛṣabho yudhiṣṭhiraḥ<BR>
03,026.004d*0093_03	apūjayat suraṛṣimānavārcitaṃ<BR>
03,026.004d*0093_04	mahāmuniṃ hy anupamasattvavīryavān<BR>
03,026.005a	sa sarvavid draupadīṃ prekṣya kṛṣṇāṃ; yudhiṣṭhiraṃ bhīmasenārjunau ca<BR>
03,026.005c	saṃsmṛtya rāmaṃ manasā mahātmā; tapasvimadhye 'smayatāmitaujāḥ<BR>
03,026.006a	taṃ dharmarājo vimanā ivābravīt; sarve hriyā santi tapasvino 'mī<BR>
03,026.006c	bhavān idaṃ kiṃ smayatīva hṛṣṭas; tapasvināṃ paśyatāṃ mām udīkṣya<BR>
03,026.007	mārkaṇḍeya uvāca<BR>
03,026.007a	na tāta hṛṣyāmi na ca smayāmi; praharṣajo māṃ bhajate na darpaḥ<BR>
03,026.007c	tavāpadaṃ tv adya samīkṣya rāmaṃ; satyavrataṃ dāśarathiṃ smarāmi<BR>
03,026.008a	sa cāpi rājā saha lakṣmaṇena; vane nivāsaṃ pitur eva śāsanāt<BR>
03,026.008c	dhanvī caran pārtha purā mayaiva; dṛṣṭo girer ṛṣyamūkasya sānau<BR>
03,026.009a	sahasranetrapratimo mahātmā; mayasya jeta namuceś ca hantā<BR>
03,026.009c	pitur nideśād anaghaḥ svadharmaṃ; vane vāsaṃ dāśarathiś cakāra<BR>
03,026.010a	sa cāpi śakrasya samaprabhāvo; mahānubhāvaḥ samareṣv ajeyaḥ<BR>
03,026.010c	vihāya bhogān acarad vaneṣu; neśe balasyeti cared adharmam<BR>
03,026.011a	nṛpāś ca nābhāgabhagīrathādayo; mahīm imāṃ sāgarāntāṃ vijitya<BR>
03,026.011c	satyena te 'py ajayaṃs tāta lokān; neśe balasyeti cared adharmam<BR>
03,026.012a	alarkam āhur naravarya santaṃ; satyavrataṃ kāśikarūṣarājam<BR>
03,026.012c	vihāya rāṣṭrāṇi vasūni caiva; neśe balasyeti cared adharmam<BR>
03,026.013a	dhātrā vidhir yo vihitaḥ purāṇas; taṃ pūjayanto naravarya santaḥ<BR>
03,026.013c	saptarṣayaḥ pārtha divi prabhānti; neśe balasyeti cared adharmam<BR>
03,026.014a	mahābalān parvatakūṭamātrān; viṣāṇinaḥ paśya gajān narendra<BR>
03,026.014c	sthitān nideśe naravarya dhātur; neśe balasyeti cared adharmam<BR>
03,026.015a	sarvāṇi bhūtāni narendra paśya; yathā yathāvad vihitaṃ vidhātrā<BR>
03,026.015c	svayonitas tat kurute prabhāvān; neśe balasyeti cared adharmam<BR>
03,026.016a	satyena dharmeṇa yathārhavṛttyā; hriyā tathā sarvabhūtāny atītya<BR>
03,026.016c	yaśaś ca tejaś ca tavāpi dīptaṃ; vibhāvasor bhāskarasyeva pārtha<BR>
03,026.017a	yathāpratijñaṃ ca mahānubhāva; kṛcchraṃ vane vāsam imaṃ niruṣya<BR>
03,026.017c	tataḥ śriyaṃ tejasā svena dīptām; ādāsyase pārthiva kauravebhyaḥ<BR>
03,026.018	vaiśaṃpāyana uvāca<BR>
03,026.018a	tam evam uktvā vacanaṃ maharṣis; tapasvimadhye sahitaṃ suhṛdbhiḥ<BR>
03,026.018c	āmantrya dhaumyaṃ sahitāṃś ca pārthāṃs; tataḥ pratasthe diśam uttarāṃ saḥ<BR>
03,027.001	vaiśaṃpāyana uvāca<BR>
03,027.001a	vasatsv atha dvaitavane pāṇḍaveṣu mahātmasu<BR>
03,027.001c	anukīrṇaṃ mahāraṇyaṃ brāhmaṇaiḥ samapadyata<BR>
03,027.002a	īryamāṇena satataṃ brahmaghoṣeṇa sarvataḥ<BR>
03,027.002c	brahmalokasamaṃ puṇyam āsīd dvaitavanaṃ saraḥ<BR>
03,027.003a	yajuṣām ṛcāṃ ca sāmnāṃ ca gadyānāṃ caiva sarvaśaḥ<BR>
03,027.003c	āsīd uccāryamāṇānāṃ nisvano hṛdayaṃgamaḥ<BR>
03,027.004a	jyāghoṣaḥ pāṇḍaveyānāṃ brahmaghoṣaś ca dhīmatām<BR>
03,027.004c	saṃsṛṣṭaṃ brahmaṇā kṣatraṃ bhūya eva vyarocata<BR>
03,027.005a	athābravīd bako dālbhyo dharmarājaṃ yudhiṣṭhiram<BR>
03,027.005c	saṃdhyāṃ kaunteyam āsīnam ṛṣibhiḥ parivāritam<BR>
03,027.006a	paśya dvaitavane pārtha brāhmaṇānāṃ tapasvinām<BR>
03,027.006c	homavelāṃ kuruśreṣṭha saṃprajvalitapāvakām<BR>
03,027.007a	caranti dharmaṃ puṇye 'smiṃs tvayā guptā dhṛtavratāḥ<BR>
03,027.007c	bhṛgavo 'ṅgirasaś caiva vāsiṣṭhāḥ kāśyapaiḥ saha<BR>
03,027.008a	āgastyāś ca mahābhāgā ātreyāś cottamavratāḥ<BR>
03,027.008c	sarvasya jagataḥ śreṣṭhā brāhmaṇāḥ saṃgatās tvayā<BR>
03,027.009a	idaṃ tu vacanaṃ pārtha śṛṇv ekāgramanā mama<BR>
03,027.009c	bhrātṛbhiḥ saha kaunteya yat tvāṃ vakṣyāmi kaurava<BR>
03,027.010a	brahma kṣatreṇa saṃsṛṣṭaṃ kṣatraṃ ca brahmaṇā saha<BR>
03,027.010c	udīrṇau dahataḥ śatrūn vanānīvāgnimārutau<BR>
03,027.011a	nābrāhmaṇas tāta ciraṃ bubhūṣed; icchann imaṃ lokam amuṃ ca jetum<BR>
03,027.011c	vinītadharmārtham apetamohaṃ; labdhvā dvijaṃ nudati nṛpaḥ sapatnān<BR>
03,027.012a	caran naiḥśreyasaṃ dharmaṃ prajāpālanakāritam<BR>
03,027.012c	nādhyagacchad balir loke tīrtham anyatra vai dvijāt<BR>
03,027.013a	anūnam āsīd asurasya kāmair; vairocaneḥ śrīr api cākṣayāsīt<BR>
03,027.013c	labdhvā mahīṃ brāhmaṇasaṃprayogāt; teṣv ācaran duṣṭam ato vyanaśyat<BR>
03,027.014a	nābrāhmaṇaṃ bhūmir iyaṃ sabhūtir; varṇaṃ dvitīyaṃ bhajate cirāya<BR>
03,027.014c	samudranemir namate tu tasmai; yaṃ brāhmaṇaḥ śāsti nayair vinītaḥ<BR>
03,027.015a	kuñjarasyeva saṃgrāme 'parigṛhyāṅkuśagraham<BR>
03,027.015c	brāhmaṇair viprahīṇasya kṣatrasya kṣīyate balam<BR>
03,027.016a	brahmaṇy anupamā dṛṣṭiḥ kṣātram apratimaṃ balam<BR>
03,027.016c	tau yadā carataḥ sārdham atha lokaḥ prasīdati<BR>
03,027.017a	yathā hi sumahān agniḥ kakṣaṃ dahati sānilaḥ<BR>
03,027.017c	tathā dahati rājanyo brāhmaṇena samaṃ ripūn<BR>
03,027.018a	brāhmaṇebhyo 'tha medhāvī buddhiparyeṣaṇaṃ caret<BR>
03,027.018c	alabdhasya ca lābhāya labdhasya ca vivṛddhaye<BR>
03,027.019a	alabdhalābhāya ca labdhavṛddhaye; yathārhatīrthapratipādanāya<BR>
03,027.019c	yaśasvinaṃ vedavidaṃ vipaścitaṃ; bahuśrutaṃ brāhmaṇam eva vāsaya<BR>
03,027.020a	brāhmaṇeṣūttamā vṛttis tava nityaṃ yudhiṣṭhira<BR>
03,027.020c	tena te sarvalokeṣu dīpyate prathitaṃ yaśaḥ<BR>
03,027.021a	tatas te brāhmaṇāḥ sarve bakaṃ dālbhyam apūjayan<BR>
03,027.021c	yudhiṣṭhire stūyamāne bhūyaḥ sumanaso 'bhavan<BR>
03,027.022a	dvaipāyano nāradaś ca jāmadagnyaḥ pṛthuśravāḥ<BR>
03,027.022c	indradyumno bhālukiś ca kṛtacetāḥ sahasrapāt<BR>
03,027.023a	karṇaśravāś ca muñjaś ca lavaṇāśvaś ca kāśyapaḥ<BR>
03,027.023c	hārītaḥ sthūṇakarṇaś ca agniveśyo 'tha śaunakaḥ<BR>
03,027.024a	ṛtavāk ca suvāk caiva bṛhadaśva ṛtāvasuḥ<BR>
03,027.024c	ūrdhvaretā vṛṣāmitraḥ suhotro hotravāhanaḥ<BR>
03,027.025a	ete cānye ca bahavo brāhmaṇāḥ saṃśitavratāḥ<BR>
03,027.025c	ajātaśatrum ānarcuḥ puraṃdaram ivarṣayaḥ<BR>
03,028.001	vaiśaṃpāyana uvāca<BR>
03,028.001a	tato vanagatāḥ pārthāḥ sāyāhne saha kṛṣṇayā<BR>
03,028.001c	upaviṣṭāḥ kathāś cakrur duḥkhaśokaparāyaṇāḥ<BR>
03,028.002a	priyā ca darśanīyā ca paṇḍitā ca pativratā<BR>
03,028.002c	tataḥ kṛṣṇā dharmarājam idaṃ vacanam abravīt<BR>
03,028.003a	na nūnaṃ tasya pāpasya duḥkham asmāsu kiṃ cana<BR>
03,028.003c	vidyate dhārtarāṣṭrasya nṛśaṃsasya durātmanaḥ<BR>
03,028.004a	yas tvāṃ rājan mayā sārdham ajinaiḥ prativāsitam<BR>
03,028.004c	bhrātṛbhiś ca tathā sarvair nābhyabhāṣata kiṃ cana<BR>
03,028.004e	vanaṃ prasthāpya duṣṭātmā nānvatapyata durmatiḥ<BR>
03,028.005a	āyasaṃ hṛdayaṃ nūnaṃ tasya duṣkṛtakarmaṇaḥ<BR>
03,028.005c	yas tvāṃ dharmaparaṃ śreṣṭhaṃ rūkṣāṇy aśrāvayat tadā<BR>
03,028.005d*0094_01	vacanāny amanojñāni durvācyāni ca saṃsadi<BR>
03,028.006a	sukhocitam aduḥkhārhaṃ durātmā sasuhṛdgaṇaḥ<BR>
03,028.006c	īdṛśaṃ duḥkham ānīya modate pāpapūruṣaḥ<BR>
03,028.007a	caturṇām eva pāpānām aśru vai nāpatat tadā<BR>
03,028.007c	tvayi bhārata niṣkrānte vanāyājinavāsasi<BR>
03,028.008a	duryodhanasya karṇasya śakuneś ca durātmanaḥ<BR>
03,028.008c	durbhrātus tasya cograsya tathā duḥśāsanasya ca<BR>
03,028.009a	itareṣāṃ tu sarveṣāṃ kurūṇāṃ kurusattama<BR>
03,028.009c	duḥkhenābhiparītānāṃ netrebhyaḥ prāpataj jalam<BR>
03,028.010a	idaṃ ca śayanaṃ dṛṣṭvā yac cāsīt te purātanam<BR>
03,028.010c	śocāmi tvāṃ mahārāja duḥkhānarhaṃ sukhocitam<BR>
03,028.011a	dāntaṃ yac ca sabhāmadhye āsanaṃ ratnabhūṣitam<BR>
03,028.011c	dṛṣṭvā kuśabṛsīṃ cemāṃ śoko māṃ rundhayaty ayam<BR>
03,028.012a	yad apaśyaṃ sabhāyāṃ tvāṃ rājabhiḥ parivāritam<BR>
03,028.012c	tac ca rājann apaśyantyāḥ kā śāntir hṛdayasya me<BR>
03,028.013a	yā tvāhaṃ candanādigdham apaśyaṃ sūryavarcasam<BR>
03,028.013c	sā tvā paṅkamalādigdhaṃ dṛṣṭvā muhyāmi bhārata<BR>
03,028.014a	yā vai tvā kauśikair vastraiḥ śubhrair bahudhanaiḥ purā<BR>
03,028.014c	dṛṣṭavaty asmi rājendra sā tvāṃ paśyāmi cīriṇam<BR>
03,028.015a	yac ca tad rukmapātrībhir brāhmaṇebhyaḥ sahasraśaḥ<BR>
03,028.015c	hriyate te gṛhād annaṃ saṃskṛtaṃ sārvakāmikam<BR>
03,028.016a	yatīnām agṛhāṇāṃ te tathaiva gṛhamedhinām<BR>
03,028.016c	dīyate bhojanaṃ rājann atīva guṇavat prabho<BR>
03,028.016e	tac ca rājann apaśyantyāḥ kā śāntir hṛdayasya me<BR>
03,028.016f*0095_01	satkṛtāni sahasrāṇi sarvakāmaiḥ purā gṛhe<BR>
03,028.016f*0095_02	sarvakāmaiḥ suvihitair yad apūjayathā dvijān<BR>
03,028.017a	yāṃs te bhrātṝn mahārāja yuvāno mṛṣṭakuṇḍalāḥ<BR>
03,028.017c	abhojayanta mṛṣṭānnaiḥ sūdāḥ paramasaṃskṛtaiḥ<BR>
03,028.018a	sarvāṃs tān adya paśyāmi vane vanyena jīvataḥ<BR>
03,028.018c	aduḥkhārhān manuṣyendra nopaśāmyati me manaḥ<BR>
03,028.019a	bhīmasenam imaṃ cāpi duḥkhitaṃ vanavāsinam<BR>
03,028.019c	dhyāyantaṃ kiṃ na manyus te prāpte kāle vivardhate<BR>
03,028.020a	bhīmasenaṃ hi karmāṇi svayaṃ kurvāṇam acyuta<BR>
03,028.020c	sukhārhaṃ duḥkhitaṃ dṛṣṭvā kasmān manyur na vardhate<BR>
03,028.021a	satkṛtaṃ vividhair yānair vastrair uccāvacais tathā<BR>
03,028.021c	taṃ te vanagataṃ dṛṣṭvā kasmān manyur na vardhate<BR>
03,028.022a	kurūn api hi yaḥ sarvān hantum utsahate prabhuḥ<BR>
03,028.022c	tvatprasādaṃ pratīkṣaṃs tu sahate 'yaṃ vṛkodaraḥ<BR>
03,028.023a	yo 'rjunenārjunas tulyo dvibāhur bahubāhunā<BR>
03,028.023c	śarātisarge śīghratvāt kālāntakayamopamaḥ<BR>
03,028.024a	yasya śastrapratāpena praṇatāḥ sarvapārthivāḥ<BR>
03,028.024c	yajñe tava mahārāja brāhmaṇān upatasthire<BR>
03,028.025a	tam imaṃ puruṣavyāghraṃ pūjitaṃ devadānavaiḥ<BR>
03,028.025c	dhyāyantam arjunaṃ dṛṣṭvā kasmān manyur na vardhate<BR>
03,028.026a	dṛṣṭvā vanagataṃ pārtham aduḥkhārhaṃ sukhocitam<BR>
03,028.026c	na ca te vardhate manyus tena muhyāmi bhārata<BR>
03,028.027a	yo devāṃś ca manuṣyāṃś ca sarpāṃś caikaratho 'jayat<BR>
03,028.027c	taṃ te vanagataṃ dṛṣṭvā kasmān manyur na vardhate<BR>
03,028.028a	yo yānair adbhutākārair hayair nāgaiś ca saṃvṛtaḥ<BR>
03,028.028c	prasahya vittāny ādatta pārthivebhyaḥ paraṃtapaḥ<BR>
03,028.029a	kṣipaty ekena vegena pañca bāṇaśatāni yaḥ<BR>
03,028.029c	taṃ te vanagataṃ dṛṣṭvā kasmān manyur na vardhate<BR>
03,028.030a	śyāmaṃ bṛhantaṃ taruṇaṃ carmiṇām uttamaṃ raṇe<BR>
03,028.030c	nakulaṃ te vane dṛṣṭvā kasmān manyur na vardhate<BR>
03,028.031a	darśanīyaṃ ca śūraṃ ca mādrīputraṃ yudhiṣṭhira<BR>
03,028.031c	sahadevaṃ vane dṛṣṭvā kasmān manyur na vardhate<BR>
03,028.031c*0096_01	**** **** kasmāt kṣamasi pārthiva<BR>
03,028.031c*0096_02	nakulaṃ sahadevaṃ ca dṛṣṭvā te duḥkhitāv ubhau<BR>
03,028.031c*0096_03	aduḥkhārhau manuṣyendra<BR>
03,028.032a	drupadasya kule jātāṃ snuṣāṃ pāṇḍor mahātmanaḥ<BR>
03,028.032b*0097_01	dhṛṣṭadyumnasya bhaginīṃ vīrapatnīm anuvratām<BR>
03,028.032c	māṃ te vanagatāṃ dṛṣṭvā kasmān manyur na vardhate<BR>
03,028.033a	nūnaṃ ca tava naivāsti manyur bharatasattama<BR>
03,028.033b*0098_01	tyaktavāṃs tvaṃ vināśāya vyaktaṃ bhṛgupatir yathā<BR>
03,028.033c	yat te bhrātṝṃś ca māṃ caiva dṛṣṭvā na vyathate manaḥ<BR>
03,028.034a	na nirmanyuḥ kṣatriyo 'sti loke nirvacanaṃ smṛtam<BR>
03,028.034c	tad adya tvayi paśyāmi kṣatriye viparītavat<BR>
03,028.035a	yo na darśayate tejaḥ kṣatriyaḥ kāla āgate<BR>
03,028.035c	sarvabhūtāni taṃ pārtha sadā paribhavanty uta<BR>
03,028.036a	tat tvayā na kṣamā kāryā śatrūn prati kathaṃ cana<BR>
03,028.036c	tejasaiva hi te śakyā nihantuṃ nātra saṃśayaḥ<BR>
03,028.037a	tathaiva yaḥ kṣamākāle kṣatriyo nopaśāmyati<BR>
03,028.037c	apriyaḥ sarvabhūtānāṃ so 'mutreha ca naśyati<BR>
03,029.001	draupady uvāca<BR>
03,029.001a	atrāpy udāharantīmam itihāsaṃ purātanam<BR>
03,029.001c	prahlādasya ca saṃvādaṃ baler vairocanasya ca<BR>
03,029.002a	asurendraṃ mahāprājñaṃ dharmāṇām āgatāgamam<BR>
03,029.002c	baliḥ papraccha daityendraṃ prahlādaṃ pitaraṃ pituḥ<BR>
03,029.003a	kṣamā svic chreyasī tāta utāho teja ity uta<BR>
03,029.003c	etan me saṃśayaṃ tāta yathāvad brūhi pṛcchate<BR>
03,029.004a	śreyo yad atra dharmajña brūhi me tad asaṃśayam<BR>
03,029.004c	kariṣyāmi hi tat sarvaṃ yathāvad anuśāsanam<BR>
03,029.005a	tasmai provāca tat sarvam evaṃ pṛṣṭaḥ pitāmahaḥ<BR>
03,029.005c	sarvaniścayavit prājñaḥ saṃśayaṃ paripṛcchate<BR>
03,029.006	prahlāda uvāca<BR>
03,029.006a	na śreyaḥ satataṃ tejo na nityaṃ śreyasī kṣamā<BR>
03,029.006c	iti tāta vijānīhi dvayam etad asaṃśayam<BR>
03,029.007a	yo nityaṃ kṣamate tāta bahūn doṣān sa vindati<BR>
03,029.007c	bhṛtyāḥ paribhavanty enam udāsīnās tathaiva ca<BR>
03,029.008a	sarvabhūtāni cāpy asya na namante kadā cana<BR>
03,029.008c	tasmān nityaṃ kṣamā tāta paṇḍitair apavāditā<BR>
03,029.009a	avajñāya hi taṃ bhṛtyā bhajante bahudoṣatām<BR>
03,029.009c	ādātuṃ cāsya vittāni prārthayante 'lpacetasaḥ<BR>
03,029.010a	yānaṃ vastrāṇy alaṃkārāñ śayanāny āsanāni ca<BR>
03,029.010c	bhojanāny atha pānāni sarvopakaraṇāni ca<BR>
03,029.011a	ādadīrann adhikṛtā yathākāmam acetasaḥ<BR>
03,029.011c	pradiṣṭāni ca deyāni na dadyur bhartṛśāsanāt<BR>
03,029.012a	na cainaṃ bhartṛpūjābhiḥ pūjayanti kadā cana<BR>
03,029.012c	avajñānaṃ hi loke 'smin maraṇād api garhitam<BR>
03,029.013a	kṣamiṇaṃ tādṛśaṃ tāta bruvanti kaṭukāny api<BR>
03,029.013c	preṣyāḥ putrāś ca bhṛtyāś ca tathodāsīnavṛttayaḥ<BR>
03,029.014a	apy asya dārān icchanti paribhūya kṣamāvataḥ<BR>
03,029.014c	dārāś cāsya pravartante yathākāmam acetasaḥ<BR>
03,029.015a	tathā ca nityam uditā yadi svalpam apīśvarāt<BR>
03,029.015c	daṇḍam arhanti duṣyanti duṣṭāś cāpy apakurvate<BR>
03,029.016a	ete cānye ca bahavo nityaṃ doṣāḥ kṣamāvatām<BR>
03,029.016c	atha vairocane doṣān imān viddhy akṣamāvatām<BR>
03,029.017a	asthāne yadi vā sthāne satataṃ rajasāvṛtaḥ<BR>
03,029.017c	kruddho daṇḍān praṇayati vividhān svena tejasā<BR>
03,029.018a	mitraiḥ saha virodhaṃ ca prāpnute tejasāvṛtaḥ<BR>
03,029.018c	prāpnoti dveṣyatāṃ caiva lokāt svajanatas tathā<BR>
03,029.019a	so 'vamānād arthahānim upālambham anādaram<BR>
03,029.019c	saṃtāpadveṣalobhāṃś ca śatrūṃś ca labhate naraḥ<BR>
03,029.020a	krodhād daṇḍān manuṣyeṣu vividhān puruṣo nayan<BR>
03,029.020c	bhraśyate śīghram aiśvaryāt prāṇebhyaḥ svajanād api<BR>
03,029.021a	yo 'pakartṝṃś ca kartṝṃś ca tejasaivopagacchati<BR>
03,029.021c	tasmād udvijate lokaḥ sarpād veśmagatād iva<BR>
03,029.022a	yasmād udvijate lokaḥ kathaṃ tasya bhavo bhavet<BR>
03,029.022c	antaraṃ hy asya dṛṣṭvaiva loko vikurute dhruvam<BR>
03,029.022e	tasmān nātyutsṛjet tejo na ca nityaṃ mṛdur bhavet<BR>
03,029.022f*0099_01	kāle kāle tu saṃprāpte mṛdus tīkṣṇo 'pi vā bhavet<BR>
03,029.023a	kāle mṛdur yo bhavati kāle bhavati dāruṇaḥ<BR>
03,029.023c	sa vai sukham avāpnoti loke 'muṣminn ihaiva ca<BR>
03,029.024a	kṣamākālāṃs tu vakṣyāmi śṛṇu me vistareṇa tān<BR>
03,029.024c	ye te nityam asaṃtyājyā yathā prāhur manīṣiṇaḥ<BR>
03,029.025a	pūrvopakārī yas tu syād aparādhe 'garīyasi<BR>
03,029.025c	upakāreṇa tat tasya kṣantavyam aparādhinaḥ<BR>
03,029.026a	abuddhim āśritānāṃ ca kṣantavyam aparādhinām<BR>
03,029.026c	na hi sarvatra pāṇḍityaṃ sulabhaṃ puruṣeṇa vai<BR>
03,029.027a	atha ced buddhijaṃ kṛtvā brūyus te tad abuddhijam<BR>
03,029.027c	pāpān svalpe 'pi tān hanyād aparādhe tathānṛjūn<BR>
03,029.028a	sarvasyaiko 'parādhas te kṣantavyaḥ prāṇino bhavet<BR>
03,029.028c	dvitīye sati vadhyas tu svalpe 'py apakṛte bhavet<BR>
03,029.029a	ajānatā bhavet kaś cid aparādhaḥ kṛto yadi<BR>
03,029.029c	kṣantavyam eva tasyāhuḥ suparīkṣya parīkṣayā<BR>
03,029.030a	mṛdunā mārdavaṃ hanti mṛdunā hanti dāruṇam<BR>
03,029.030c	nāsādhyaṃ mṛdunā kiṃ cit tasmāt tīkṣṇataro mṛduḥ<BR>
03,029.031a	deśakālau tu saṃprekṣya balābalam athātmanaḥ<BR>
03,029.031b*0100_01	anvīkṣya kāraṇaṃ caiva kāryaṃ tejaḥ kṣamāpi vā<BR>
03,029.031c	nādeśakāle kiṃ cit syād deśaḥ kālaḥ pratīkṣyate<BR>
03,029.031e	tathā lokabhayāc caiva kṣantavyam aparādhinaḥ<BR>
03,029.032a	eta evaṃvidhāḥ kālāḥ kṣamāyāḥ parikīrtitāḥ<BR>
03,029.032c	ato 'nyathānuvartatsu tejasaḥ kāla ucyate<BR>
03,029.033	draupady uvāca<BR>
03,029.033a	tad ahaṃ tejasaḥ kālaṃ tava manye narādhipa<BR>
03,029.033c	dhārtarāṣṭreṣu lubdheṣu satataṃ cāpakāriṣu<BR>
03,029.034a	na hi kaś cit kṣamākālo vidyate 'dya kurūn prati<BR>
03,029.034c	tejasaś cāgate kāle teja utsraṣṭum arhasi<BR>
03,029.035a	mṛdur bhavaty avajñātas tīkṣṇād udvijate janaḥ<BR>
03,029.035c	kāle prāpte dvayaṃ hy etad yo veda sa mahīpatiḥ<BR>
03,030.000*0101_00	vaiśaṃpāyana uvāca<BR>
03,030.000*0101_01	draupadyā vacanaṃ śrutvā ślakṣṇākṣarapadaṃ śubham<BR>
03,030.000*0101_02	uvāca draupadīṃ rājā smayamāno yudhiṣṭhiraḥ<BR>
03,030.000*0101_03	kāraṇe bhavatī kruddhā dhārtarāṣṭrasya durmateḥ<BR>
03,030.000*0101_04	yena krodhaṃ mahāprājñe bahudhā bahu manyase<BR>
03,030.000*0101_05	krodhaṃ mūlaharaṃ śatruṃ kāraṇaiḥ śṛṇu taṃ mama<BR>
03,030.001	yudhiṣṭhira uvāca<BR>
03,030.001a	krodho hantā manuṣyāṇāṃ krodho bhāvayitā punaḥ<BR>
03,030.001c	iti viddhi mahāprājñe krodhamūlau bhavābhavau<BR>
03,030.002a	yo hi saṃharate krodhaṃ bhāvas tasya suśobhane<BR>
03,030.002b*0102_01	yo na saṃharate krodhaṃ tasyābhāvo bhavaty uta<BR>
03,030.002b*0102_02	abhāvakaraṇaṃ tasmāt krodho bhavati śobhane<BR>
03,030.002c	yaḥ punaḥ puruṣaḥ krodhaṃ nityaṃ na sahate śubhe<BR>
03,030.002e	tasyābhāvāya bhavati krodhaḥ paramadāruṇaḥ<BR>
03,030.003a	krodhamūlo vināśo hi prajānām iha dṛśyate<BR>
03,030.003c	tat kathaṃ mādṛśaḥ krodham utsṛjel lokanāśanam<BR>
03,030.004a	kruddhaḥ pāpaṃ naraḥ kuryāt kruddho hanyād gurūn api<BR>
03,030.004c	kruddhaḥ paruṣayā vācā śreyaso 'py avamanyate<BR>
03,030.005a	vācyāvācye hi kupito na prajānāti karhi cit<BR>
03,030.005c	nākāryam asti kruddhasya nāvācyaṃ vidyate tathā<BR>
03,030.006a	hiṃsyāt krodhād avadhyāṃś ca vadhyān saṃpūjayed api<BR>
03,030.006c	ātmānam api ca kruddhaḥ preṣayed yamasādanam<BR>
03,030.007a	etān doṣān prapaśyadbhir jitaḥ krodho manīṣibhiḥ<BR>
03,030.007c	icchadbhiḥ paramaṃ śreya iha cāmutra cottamam<BR>
03,030.008a	taṃ krodhaṃ varjitaṃ dhīraiḥ katham asmadvidhaś caret<BR>
03,030.008c	etad draupadi saṃdhāya na me manyuḥ pravardhate<BR>
03,030.009a	ātmānaṃ ca paraṃ caiva trāyate mahato bhayāt<BR>
03,030.009c	krudhyantam apratikrudhyan dvayor eṣa cikitsakaḥ<BR>
03,030.010a	mūḍho yadi kliśyamānaḥ krudhyate 'śaktimān naraḥ<BR>
03,030.010c	balīyasāṃ manuṣyāṇāṃ tyajaty ātmānam antataḥ<BR>
03,030.011a	tasyātmānaṃ saṃtyajato lokā naśyanty anātmanaḥ<BR>
03,030.011c	tasmād draupady aśaktasya manyor niyamanaṃ smṛtam<BR>
03,030.012a	vidvāṃs tathaiva yaḥ śaktaḥ kliśyamāno na kupyati<BR>
03,030.012c	sa nāśayitvā kleṣṭāraṃ paraloke ca nandati<BR>
03,030.013a	tasmād balavatā caiva durbalena ca nityadā<BR>
03,030.013c	kṣantavyaṃ puruṣeṇāhur āpatsv api vijānatā<BR>
03,030.014a	manyor hi vijayaṃ kṛṣṇe praśaṃsantīha sādhavaḥ<BR>
03,030.014c	kṣamāvato jayo nityaṃ sādhor iha satāṃ matam<BR>
03,030.015a	satyaṃ cānṛtataḥ śreyo nṛśaṃsāc cānṛśaṃsatā<BR>
03,030.015c	tam evaṃ bahudoṣaṃ tu krodhaṃ sādhuvivarjitam<BR>
03,030.015e	mādṛśaḥ prasṛjet kasmāt suyodhanavadhād api<BR>
03,030.016a	tejasvīti yam āhur vai paṇḍitā dīrghadarśinaḥ<BR>
03,030.016c	na krodho 'bhyantaras tasya bhavatīti viniścitam<BR>
03,030.017a	yas tu krodhaṃ samutpannaṃ prajñayā pratibādhate<BR>
03,030.017c	tejasvinaṃ taṃ vidvāṃso manyante tattvadarśinaḥ<BR>
03,030.018a	kruddho hi kāryaṃ suśroṇi na yathāvat prapaśyati<BR>
03,030.018c	na kāryaṃ na ca maryādāṃ naraḥ kruddho 'nupaśyati<BR>
03,030.019a	hanty avadhyān api kruddho gurūn rūkṣais tudaty api<BR>
03,030.019c	tasmāt tejasi kartavye krodho dūrāt pratiṣṭhitaḥ<BR>
03,030.020a	dākṣyaṃ hy amarṣaḥ śauryaṃ ca śīghratvam iti tejasaḥ<BR>
03,030.020c	guṇāḥ krodhābhibhūtena na śakyāḥ prāptum añjasā<BR>
03,030.021a	krodhaṃ tyaktvā tu puruṣaḥ samyak tejo 'bhipadyate<BR>
03,030.021c	kālayuktaṃ mahāprājñe kruddhais tejaḥ suduḥsaham<BR>
03,030.022a	krodhas tv apaṇḍitaiḥ śaśvat teja ity abhidhīyate<BR>
03,030.022c	rajas tal lokanāśāya vihitaṃ mānuṣān prati<BR>
03,030.023a	tasmāc chaśvat tyajet krodhaṃ puruṣaḥ samyag ācaran<BR>
03,030.023c	śreyān svadharmānapago na kruddha iti niścitam<BR>
03,030.024a	yadi sarvam abuddhīnām atikrāntam amedhasām<BR>
03,030.024c	atikramo madvidhasya kathaṃ svit syād anindite<BR>
03,030.025a	yadi na syur manuṣyeṣu kṣamiṇaḥ pṛthivīsamāḥ<BR>
03,030.025c	na syāt saṃdhir manuṣyāṇāṃ krodhamūlo hi vigrahaḥ<BR>
03,030.026a	abhiṣakto hy abhiṣajed āhanyād guruṇā hataḥ<BR>
03,030.026c	evaṃ vināśo bhūtānām adharmaḥ prathito bhavet<BR>
03,030.027a	ākruṣṭaḥ puruṣaḥ sarvaḥ pratyākrośed anantaram<BR>
03,030.027c	pratihanyād dhataś caiva tathā hiṃsyāc ca hiṃsitaḥ<BR>
03,030.028a	hanyur hi pitaraḥ putrān putrāś cāpi tathā pitṝn<BR>
03,030.028c	hanyuś ca patayo bhāryāḥ patīn bhāryās tathaiva ca<BR>
03,030.029a	evaṃ saṃkupite loke janma kṛṣṇe na vidyate<BR>
03,030.029c	prajānāṃ saṃdhimūlaṃ hi janma viddhi śubhānane<BR>
03,030.030a	tāḥ kṣīyeran prajāḥ sarvāḥ kṣipraṃ draupadi tādṛśe<BR>
03,030.030c	tasmān manyur vināśāya prajānām abhavāya ca<BR>
03,030.031a	yasmāt tu loke dṛśyante kṣamiṇaḥ pṛthivīsamāḥ<BR>
03,030.031c	tasmāj janma ca bhūtānāṃ bhavaś ca pratipadyate<BR>
03,030.032a	kṣantavyaṃ puruṣeṇeha sarvāsv āpatsu śobhane<BR>
03,030.032c	kṣamā bhavo hi bhūtānāṃ janma caiva prakīrtitam<BR>
03,030.033a	ākruṣṭas tāḍitaḥ kruddhaḥ kṣamate yo balīyasā<BR>
03,030.033c	yaś ca nityaṃ jitakrodho vidvān uttamapūruṣaḥ<BR>
03,030.034a	prabhāvavān api naras tasya lokāḥ sanātanāḥ<BR>
03,030.034c	krodhanas tv alpavijñānaḥ pretya ceha ca naśyati<BR>
03,030.035a	atrāpy udāharantīmā gāthā nityaṃ kṣamāvatām<BR>
03,030.035c	gītāḥ kṣamāvatā kṛṣṇe kāśyapena mahātmanā<BR>
03,030.036a	kṣamā dharmaḥ kṣamā yajñaḥ kṣamā vedāḥ kṣamā śrutam<BR>
03,030.036c	yas tām evaṃ vijānāti sa sarvaṃ kṣantum arhati<BR>
03,030.037a	kṣamā brahma kṣamā satyaṃ kṣamā bhūtaṃ ca bhāvi ca<BR>
03,030.037c	kṣamā tapaḥ kṣamā śaucaṃ kṣamayā coddhṛtaṃ jagat<BR>
03,030.038a	ati brahmavidāṃ lokān ati cāpi tapasvinām<BR>
03,030.038c	ati yajñavidāṃ caiva kṣamiṇaḥ prāpnuvanti tān<BR>
03,030.039a	kṣamā tejasvināṃ tejaḥ kṣamā brahma tapasvinām<BR>
03,030.039c	kṣamā satyaṃ satyavatāṃ kṣamā dānaṃ kṣamā yaśaḥ<BR>
03,030.040a	tāṃ kṣamām īdṛśīṃ kṛṣṇe katham asmadvidhas tyajet<BR>
03,030.040c	yasyāṃ brahma ca satyaṃ ca yajñā lokāś ca viṣṭhitāḥ<BR>
03,030.040e	bhujyante yajvanāṃ lokāḥ kṣamiṇām apare tathā<BR>
03,030.040f*0103_01	kṣamāvatāṃ brahmaloke lokāḥ paramapūjitāḥ<BR>
03,030.041a	kṣantavyam eva satataṃ puruṣeṇa vijānatā<BR>
03,030.041c	yadā hi kṣamate sarvaṃ brahma saṃpadyate tadā<BR>
03,030.042a	kṣamāvatām ayaṃ lokaḥ paraś caiva kṣamāvatām<BR>
03,030.042c	iha saṃmānam ṛcchanti paratra ca śubhāṃ gatim<BR>
03,030.043a	yeṣāṃ manyur manuṣyāṇāṃ kṣamayā nihataḥ sadā<BR>
03,030.043c	teṣāṃ paratare lokās tasmāt kṣāntiḥ parā matā<BR>
03,030.044a	iti gītāḥ kāśyapena gāthā nityaṃ kṣamāvatām<BR>
03,030.044c	śrutvā gāthāḥ kṣamāyās tvaṃ tuṣya draupadi mā krudhaḥ<BR>
03,030.045a	pitāmahaḥ śāṃtanavaḥ śamaṃ saṃpūjayiṣyati<BR>
03,030.045c	ācāryo viduraḥ kṣattā śamam eva vadiṣyataḥ<BR>
03,030.045d*0104_01	kṛṣṇaś ca devakīputraḥ śamaṃ saṃpūjayiṣyati<BR>
03,030.045e	kṛpaś ca saṃjayaś caiva śamam eva vadiṣyataḥ<BR>
03,030.046a	somadatto yuyutsuś ca droṇaputras tathaiva ca<BR>
03,030.046c	pitāmahaś ca no vyāsaḥ śamaṃ vadati nityaśaḥ<BR>
03,030.047a	etair hi rājā niyataṃ codyamānaḥ śamaṃ prati<BR>
03,030.047c	rājyaṃ dāteti me buddhir na cel lobhān naśiṣyati<BR>
03,030.047d*0105_01	yatra pārtho dhanuṣpāṇir bhīmaḥ kṛṣṇaś ca vīryavān<BR>
03,030.048a	kālo 'yaṃ dāruṇaḥ prāpto bharatānām abhūtaye<BR>
03,030.048b*0106_01	kṣayaḥ sarvasya lokasya pṛthivyām iti me matiḥ<BR>
03,030.048b*0106_02	bhīṣmo droṇaś ca karṇaś ca kiṃ śeṣaṃ tatra paśyasi<BR>
03,030.048c	niścitaṃ me sadaivaitat purastād api bhāmini<BR>
03,030.049a	suyodhano nārhatīti kṣamām evaṃ na vindati<BR>
03,030.049c	arhas tasyāham ity eva tasmān māṃ vindate kṣamā<BR>
03,030.050a	etad ātmavatāṃ vṛttam eṣa dharmaḥ sanātanaḥ<BR>
03,030.050c	kṣamā caivānṛśaṃsyaṃ ca tat kartāsmy aham añjasā<BR>
03,031.001	draupady uvāca<BR>
03,031.001a	namo dhātre vidhātre ca yau mohaṃ cakratus tava<BR>
03,031.001c	pitṛpaitāmahe vṛtte voḍhavye te 'nyathā matiḥ<BR>
03,031.001d*0107_01	karmabhiś cintito loko gatyāgatyā pṛthagvidhaḥ<BR>
03,031.001d*0107_02	tasmāt karmāṇi nityāni lobhān mokṣaṃ yiyāsati<BR>
03,031.002a	neha dharmānṛśaṃsyābhyāṃ na kṣāntyā nārjavena ca<BR>
03,031.002c	puruṣaḥ śriyam āpnoti na ghṛṇitvena karhi cit<BR>
03,031.003a	tvāṃ ced vyasanam abhyāgād idaṃ bhārata duḥsaham<BR>
03,031.003c	yat tvaṃ nārhasi nāpīme bhrātaras te mahaujasaḥ<BR>
03,031.004a	na hi te 'dhyagamaj jātu tadānīṃ nādya bhārata<BR>
03,031.004c	dharmāt priyataraṃ kiṃ cid api cej jīvitād iha<BR>
03,031.005a	dharmārtham eva te rājyaṃ dharmārthaṃ jīvitaṃ ca te<BR>
03,031.005c	brāhmaṇā guravaś caiva jānanty api ca devatāḥ<BR>
03,031.006a	bhīmasenārjunau caiva mādreyau ca mayā saha<BR>
03,031.006c	tyajes tvam iti me buddhir na tu dharmaṃ parityajeḥ<BR>
03,031.007a	rājānaṃ dharmagoptāraṃ dharmo rakṣati rakṣitaḥ<BR>
03,031.007c	iti me śrutam āryāṇāṃ tvāṃ tu manye na rakṣati<BR>
03,031.008a	ananyā hi naravyāghra nityadā dharmam eva te<BR>
03,031.008c	buddhiḥ satatam anveti chāyeva puruṣaṃ nijā<BR>
03,031.008d*0108_01	chāyevānveti puruṣaṃ dharmaḥ sādhu mayārjitaḥ<BR>
03,031.009a	nāvamaṃsthā hi sadṛśān nāvarāñ śreyasaḥ kutaḥ<BR>
03,031.009c	avāpya pṛthivīṃ kṛtsnāṃ na te śṛṅgam avardhata<BR>
03,031.010a	svāhākāraiḥ svadhābhiś ca pūjābhir api ca dvijān<BR>
03,031.010c	daivatāni pitṝṃś caiva satataṃ pārtha sevase<BR>
03,031.011a	brāhmaṇāḥ sarvakāmais te satataṃ pārtha tarpitāḥ<BR>
03,031.011c	yatayo mokṣiṇaś caiva gṛhasthāś caiva bhārata<BR>
03,031.011d*0109_01	bhuñjate rukmapātrībhir yatrāhaṃ paricārikā<BR>
03,031.012a	āraṇyakebhyo lauhāni bhājanāni prayacchasi<BR>
03,031.012c	nādeyaṃ brāhmaṇebhyas te gṛhe kiṃ cana vidyate<BR>
03,031.013a	yad idaṃ vaiśvadevānte sāyaṃprātaḥ pradīyate<BR>
03,031.013c	tad dattvātithibhṛtyebhyo rājañ śeṣeṇa jīvasi<BR>
03,031.013d*0110_01	śvabhyaś ca śvapacebhyaś ca dattvā śiṣṭena jīvasi<BR>
03,031.014a	iṣṭayaḥ paśubandhāś ca kāmyanaimittikāś ca ye<BR>
03,031.014c	vartante pākayajñāś ca yajñakarma ca nityadā<BR>
03,031.015a	asminn api mahāraṇye vijane dasyusevite<BR>
03,031.015c	rāṣṭrād apetya vasato dhārmas te nāvasīdati<BR>
03,031.016a	aśvamedho rājasūyaḥ puṇḍarīko 'tha gosavaḥ<BR>
03,031.016c	etair api mahāyajñair iṣṭaṃ te bhūridakṣiṇaiḥ<BR>
03,031.017a	rājan parītayā buddhyā viṣame 'kṣaparājaye<BR>
03,031.017c	rājyaṃ vasūny āyudhāni bhrātṝn māṃ cāsi nirjitaḥ<BR>
03,031.018a	ṛjor mṛdor vadānyasya hrīmataḥ satyavādinaḥ<BR>
03,031.018c	katham akṣavyasanajā buddhir āpatitā tava<BR>
03,031.019a	atīva moham āyāti manaś ca paridūyate<BR>
03,031.019c	niśāmya te duḥkham idam imāṃ cāpadam īdṛśīm<BR>
03,031.020a	atrāpy udāharantīmam itihāsaṃ purātanam<BR>
03,031.020c	īśvarasya vaśe lokas tiṣṭhate nātmano yathā<BR>
03,031.021a	dhātaiva khalu bhūtānāṃ sukhaduḥkhe priyāpriye<BR>
03,031.021c	dadhāti sarvam īśānaḥ purastāc chukram uccaran<BR>
03,031.022a	yathā dārumayī yoṣā naravīra samāhitā<BR>
03,031.022c	īrayaty aṅgam aṅgāni tathā rājann imāḥ prajāḥ<BR>
03,031.023a	ākāśa iva bhūtāni vyāpya sarvāṇi bhārata<BR>
03,031.023c	īśvaro vidadhātīha kalyāṇaṃ yac ca pāpakam<BR>
03,031.024a	śakunis tantubaddho vā niyato 'yam anīśvaraḥ<BR>
03,031.024c	īśvarasya vaśe tiṣṭhan nānyeṣāṃ nātmanaḥ prabhuḥ<BR>
03,031.025a	maṇiḥ sūtra iva proto nasyota iva govṛṣaḥ<BR>
03,031.025c	dhātur ādeśam anveti tanmayo hi tadarpaṇaḥ<BR>
03,031.026a	nātmādhīno manuṣyo 'yaṃ kālaṃ bhavati kaṃ cana<BR>
03,031.026c	srotaso madhyam āpannaḥ kūlād vṛkśa iva cyutaḥ<BR>
03,031.027a	ajño jantur anīśo 'yam ātmanaḥ sukhaduḥkhayoḥ<BR>
03,031.027c	īśvaraprerito gacchet svargaṃ narakam eva ca<BR>
03,031.028a	yathā vāyos tṛṇāgrāṇi vaśaṃ yānti balīyasaḥ<BR>
03,031.028c	dhātur evaṃ vaśaṃ yānti sarvabhūtāni bhārata<BR>
03,031.029a	āryakarmaṇi yuñjānaḥ pāpe vā punar īśvaraḥ<BR>
03,031.029c	vyāpya bhūtāni carate na cāyam iti lakṣyate<BR>
03,031.030a	hetumātram idaṃ dhātuḥ śarīraṃ kṣetrasaṃjñitam<BR>
03,031.030c	yena kārayate karma śubhāśubhaphalaṃ vibhuḥ<BR>
03,031.031a	paśya māyāprabhāvo 'yam īśvareṇa yathā kṛtaḥ<BR>
03,031.031c	yo hanti bhūtair bhūtāni mohayitvātmamāyayā<BR>
03,031.032a	anyathā paridṛṣṭāni munibhir vedadarśibhiḥ<BR>
03,031.032c	anyathā parivartante vegā iva nabhasvataḥ<BR>
03,031.033a	anyathaiva hi manyante puruṣās tāni tāni ca<BR>
03,031.033c	anyathaiva prabhus tāni karoti vikaroti ca<BR>
03,031.034a	yathā kāṣṭhena vā kāṣṭham aśmānaṃ cāśmanā punaḥ<BR>
03,031.034c	ayasā cāpy ayaś chindyān nirviceṣṭam acetanam<BR>
03,031.035a	evaṃ sa bhagavān devaḥ svayambhūḥ prapitāmahaḥ<BR>
03,031.035c	hinasti bhūtair bhūtāni chadma kṛtvā yudhiṣṭhira<BR>
03,031.036a	saṃprayojya viyojyāyaṃ kāmakārakaraḥ prabhuḥ<BR>
03,031.036c	krīḍate bhagavan bhūtair bālaḥ krīḍanakair iva<BR>
03,031.037a	na mātṛpitṛvad rājan dhātā bhūteṣu vartate<BR>
03,031.037c	roṣād iva pravṛtto 'yaṃ yathāyam itaro janaḥ<BR>
03,031.038a	āryāñ śīlavato dṛṣṭvā hrīmato vṛttikarśitān<BR>
03,031.038c	anāryān sukhinaś caiva vihvalāmīva cintayā<BR>
03,031.039a	tavemām āpadaṃ dṛṣṭvā samṛddhiṃ ca suyodhane<BR>
03,031.039c	dhātāraṃ garhaye pārtha viṣamaṃ yo 'nupaśyati<BR>
03,031.040a	āryaśāstrātige krūre lubdhe dharmāpacāyini<BR>
03,031.040c	dhārtarāṣṭre śriyaṃ dattvā dhātā kiṃ phalam aśnute<BR>
03,031.041a	karma cet kṛtam anveti kartāraṃ nānyam ṛcchati<BR>
03,031.041c	karmaṇā tena pāpena lipyate nūnam īśvaraḥ<BR>
03,031.042a	atha karma kṛtaṃ pāpaṃ na cet kartāram ṛcchati<BR>
03,031.042c	kāraṇaṃ balam eveha janāñ śocāmi durbalān<BR>
03,032.001	yudhiṣṭhira uvāca<BR>
03,032.001a	valgu citrapadaṃ ślakṣṇaṃ yājñaseni tvayā vacaḥ<BR>
03,032.001c	uktaṃ tac chrutam asmābhir nāstikyaṃ tu prabhāṣase<BR>
03,032.002a	nāhaṃ dharmaphalānveṣī rājaputri carāmy uta<BR>
03,032.002c	dadāmi deyam ity eva yaje yaṣṭavyam ity uta<BR>
03,032.003a	astu vātra phalaṃ mā vā kartavyaṃ puruṣeṇa yat<BR>
03,032.003c	gṛhān āvasatā kṛṣṇe yathāśakti karomi tat<BR>
03,032.004a	dharmaṃ carāmi suśroṇi na dharmaphalakāraṇāt<BR>
03,032.004c	āgamān anatikramya satāṃ vṛttam avekṣya ca<BR>
03,032.004e	dharma eva manaḥ kṛṣṇe svabhāvāc caiva me dhṛtam<BR>
03,032.004f*0111_01	dharmavāṇijyako hīno jaghanyo dharmavādinām<BR>
03,032.005a	na dharmaphalam āpnoti yo dharmaṃ dogdhum icchati<BR>
03,032.005c	yaś cainaṃ śaṅkate kṛtvā nāstikyāt pāpacetanaḥ<BR>
03,032.006a	ativādān madāc caiva mā dharmam atiśaṅkithāḥ<BR>
03,032.006c	dharmātiśaṅkī puruṣas tiryaggatiparāyaṇaḥ<BR>
03,032.007a	dharmo yasyātiśaṅkyaḥ syād ārṣaṃ vā durbalātmanaḥ<BR>
03,032.007c	vedāc chūdra ivāpeyāt sa lokād ajarāmarāt<BR>
03,032.008a	vedādhyāyī dharmaparaḥ kule jāto yaśasvini<BR>
03,032.008c	sthavireṣu sa yoktavyo rājabhir dharmacāribhiḥ<BR>
03,032.009a	pāpīyān hi sa śūdrebhyas taskarebhyo viśeṣataḥ<BR>
03,032.009c	śāstrātigo mandabuddhir yo dharmam atiśaṅkate<BR>
03,032.010a	pratyakṣaṃ hi tvayā dṛṣṭa ṛṣir gacchan mahātapāḥ<BR>
03,032.010c	mārkaṇḍeyo 'prameyātmā dharmeṇa cirajīvitām<BR>
03,032.011a	vyāso vasiṣṭho maitreyo nārado lomaśaḥ śukaḥ<BR>
03,032.011c	anye ca ṛṣayaḥ siddhā dharmeṇaiva sucetasaḥ<BR>
03,032.012a	pratyakṣaṃ paśyasi hy etān divyayogasamanvitān<BR>
03,032.012c	śāpānugrahaṇe śaktān devair api garīyasaḥ<BR>
03,032.013a	ete hi dharmam evādau varṇayanti sadā mama<BR>
03,032.013c	kartavyam amaraprakhyāḥ pratyakṣāgamabuddhayaḥ<BR>
03,032.014a	ato nārhasi kalyāṇi dhātāraṃ dharmam eva ca<BR>
03,032.014c	rajomūḍhena manasā kṣeptuṃ śaṅkitum eva ca<BR>
03,032.014d*0112_01	unmattān manyate bālaḥ sarvān āgataniścayān<BR>
03,032.015a	dharmātiśaṅkī nānyasmin pramāṇam adhigacchati<BR>
03,032.015c	ātmapramāṇa unnaddhaḥ śreyaso hy avamanyakaḥ<BR>
03,032.016a	indriyaprītisaṃbaddhaṃ yad idaṃ lokasākṣikam<BR>
03,032.016c	etāvān manyate bālo moham anyatra gacchati<BR>
03,032.017a	prāyaścittaṃ na tasyāsti yo dharmam atiśaṅkate<BR>
03,032.017c	dhyāyan sa kṛpaṇaḥ pāpo na lokān pratipadyate<BR>
03,032.018a	pramāṇāny ativṛtto hi vedaśāstrārthanindakaḥ<BR>
03,032.018c	kāmalobhānugo mūḍho narakaṃ pratipadyate<BR>
03,032.019a	yas tu nityaṃ kṛtamatir dharmam evābhipadyate<BR>
03,032.019c	aśaṅkamānaḥ kalyāṇi so 'mutrānantyam aśnute<BR>
03,032.020a	ārṣaṃ pramāṇam utkramya dharmān aparipālayan<BR>
03,032.020c	sarvaśāstrātigo mūḍhaḥ śaṃ janmasu na vindati<BR>
03,032.020d*0113_01	yasya nārṣaṃ pramāṇaṃ syāc chiṣṭācāraś ca bhāmini<BR>
03,032.020d*0113_02	naiva tasya paro loko nāyam astīti niścayaḥ<BR>
03,032.021a	śiṣṭair ācaritaṃ dharmaṃ kṛṣṇe mā smātiśaṅkithāḥ<BR>
03,032.021c	purāṇam ṛṣibhiḥ proktaṃ sarvajñaiḥ sarvadarśibhiḥ<BR>
03,032.022a	dharma eva plavo nānyaḥ svargaṃ draupadi gacchatām<BR>
03,032.022c	saiva nauḥ sāgarasyeva vaṇijaḥ pāram ṛcchataḥ<BR>
03,032.023a	aphālo yadi dharmaḥ syāc carito dharmacāribhiḥ<BR>
03,032.023c	apratiṣṭhe tamasy etaj jagan majjed anindite<BR>
03,032.024a	nirvāṇaṃ nādhigaccheyur jīveyuḥ paśujīvikām<BR>
03,032.024c	vighātenaiva yujyeyur na cārthaṃ kiṃ cid āpnuyuḥ<BR>
03,032.025a	tapaś ca brahmacaryaṃ ca yajñaḥ svādhyāya eva ca<BR>
03,032.025c	dānam ārjavam etāni yadi syur aphalāni vai<BR>
03,032.026a	nācariṣyan pare dharmaṃ pare paratare ca ye<BR>
03,032.026c	vipralambho 'yam atyantaṃ yadi syur aphalāḥ kriyāḥ<BR>
03,032.027a	ṛṣayaś caiva devāś ca gandharvāsurarākṣasāḥ<BR>
03,032.027c	īśvarāḥ kasya hetos te careyur dharmam ādṛtāḥ<BR>
03,032.028a	phaladaṃ tv iha vijñāya dhātāraṃ śreyasi dhruve<BR>
03,032.028c	dharmaṃ te hy ācaran kṛṣṇe tad dhi dharmasanātanam<BR>
03,032.029a	sa cāyaṃ saphalo dharmo na dharmo 'phala ucyate<BR>
03,032.029c	dṛśyante 'pi hi vidyānāṃ phalāni tapasāṃ tathā<BR>
03,032.030a	tvayy etad vai vijānīhi janma kṛṣṇe yathā śrutam<BR>
03,032.030c	vettha cāpi yathā jāto dhṛṣṭadyumnaḥ pratāpavān<BR>
03,032.031a	etāvad eva paryāptam upamānaṃ śucismite<BR>
03,032.031c	karmaṇāṃ phalam astīti dhīro 'lpenāpi tuṣyati<BR>
03,032.032a	bahunāpi hy avidvāṃso naiva tuṣyanty abuddhayaḥ<BR>
03,032.032c	teṣāṃ na dharmajaṃ kiṃ cit pretya śarmāsti karma vā<BR>
03,032.033a	karmaṇām uta puṇyānāṃ pāpānāṃ ca phalodayaḥ<BR>
03,032.033c	prabhavaś cāpyayaś caiva devaguhyāni bhāmini<BR>
03,032.034a	naitāni veda yaḥ kaś cin muhyanty atra prajā imāḥ<BR>
03,032.034b*0114_01	api kalpasahasreṇa naraḥ śreyo 'dhigacchati<BR>
03,032.034c	rakṣyāṇy etāni devānāṃ gūḍhamāyā hi devatāḥ<BR>
03,032.035a	kṛśāṅgāḥ suvratāś caiva tapasā dagdhakilbiṣāḥ<BR>
03,032.035c	prasannair mānasair yuktāḥ paśyanty etāni vai dvijāḥ<BR>
03,032.036a	na phalādarśanād dharmaḥ śaṅkitavyo na devatāḥ<BR>
03,032.036c	yaṣṭavyaṃ cāpramattena dātavyaṃ cānasūyatā<BR>
03,032.037a	karmaṇāṃ phalam astīti tathaitad dharma śāśvatam<BR>
03,032.037c	brahmā provāca putrāṇāṃ yad ṛṣir veda kaśyapaḥ<BR>
03,032.038a	tasmāt te saṃśayaḥ kṛṣṇe nīhāra iva naśyatu<BR>
03,032.038c	vyavasya sarvam astīti nāstikyaṃ bhāvam utsṛja<BR>
03,032.039a	īśvaraṃ cāpi bhūtānāṃ dhātāraṃ mā vicikṣipaḥ<BR>
03,032.039c	śikṣasvainaṃ namasvainaṃ mā te bhūd buddhir īdṛśī<BR>
03,032.040a	yasya prasādāt tadbhakto martyo gacchaty amartyatām<BR>
03,032.040c	uttamaṃ daivataṃ kṛṣṇe mātivocaḥ kathaṃ cana<BR>
03,033.001	draupady uvāca<BR>
03,033.001a	nāvamanye na garhe ca dharmaṃ pārtha kathaṃ cana<BR>
03,033.001c	īśvaraṃ kuta evāham avamaṃsye prajāpatim<BR>
03,033.002a	ārtāhaṃ pralapāmīdam iti māṃ viddhi bhārata<BR>
03,033.002c	bhūyaś ca vilapiṣyāmi sumanās tan nibodha me<BR>
03,033.003a	karma khalv iha kartavyaṃ jātenāmitrakarśana<BR>
03,033.003c	akarmāṇo hi jīvanti sthāvarā netare janāḥ<BR>
03,033.004a	ā mātṛstanapānāc ca yāvac chayyopasarpaṇam<BR>
03,033.004c	jaṅgamāḥ karmaṇā vṛttim āpnuvanti yudhiṣṭhira<BR>
03,033.005a	jaṅgameṣu viśeṣeṇa manuṣyā bharatarṣabha<BR>
03,033.005c	icchanti karmaṇā vṛttim avāptuṃ pretya ceha ca<BR>
03,033.006a	utthānam abhijānanti sarvabhūtāni bhārata<BR>
03,033.006c	pratyakṣaṃ phalam aśnanti karmaṇāṃ lokasākṣikam<BR>
03,033.007a	paśyāmi svaṃ samutthānam upajīvanti jantavaḥ<BR>
03,033.007c	api dhātā vidhātā ca yathāyam udake bakaḥ<BR>
03,033.007d*0115_01	akarmaṇāṃ vai bhūtānāṃ vṛttiḥ syān na hi kā cana<BR>
03,033.007d*0115_02	tad evābhiprapadyeta na vihanyāt kathaṃ cana<BR>
03,033.008a	svakarma kuru mā glāsīḥ karmaṇā bhava daṃśitaḥ<BR>
03,033.008c	kṛtyaṃ hi yo 'bhijānāti sahasre nāsti so 'sti vā<BR>
03,033.009a	tasya cāpi bhavet kāryaṃ vivṛddhau rakṣaṇe tathā<BR>
03,033.009c	bhakṣyamāṇo hy anāvāpaḥ kṣīyate himavān api<BR>
03,033.010a	utsīderan prajāḥ sarvā na kuryuḥ karma ced yadi<BR>
03,033.010b*0116_01	tathā hy etā na vardheran karma ced aphalaṃ bhavet<BR>
03,033.010c	api cāpy aphalaṃ karma paśyāmaḥ kurvato janān<BR>
03,033.010e	nānyathā hy abhijānanti vṛttiṃ loke kathaṃ cana<BR>
03,033.011a	yaś ca diṣṭaparo loke yaś cāyaṃ haṭhavādakaḥ<BR>
03,033.011c	ubhāv apasadāv etau karmabuddhiḥ praśasyate<BR>
03,033.012a	yo hi diṣṭam upāsīno nirviceṣṭaḥ sukhaṃ svapet<BR>
03,033.012c	avasīdet sudurbuddhir āmo ghaṭa ivāmbhasi<BR>
03,033.013a	tathaiva haṭhabuddhir yaḥ śaktaḥ karmaṇy akarmakṛt<BR>
03,033.013c	āsīta na ciraṃ jīved anātha iva durbalaḥ<BR>
03,033.014a	akasmād api yaḥ kaś cid arthaṃ prāpnoti pūruṣaḥ<BR>
03,033.014c	taṃ haṭheneti manyante sa hi yatno na kasya cit<BR>
03,033.015a	yac cāpi kiṃ cit puruṣo diṣṭaṃ nāma labhaty uta<BR>
03,033.015c	daivena vidhinā pārtha tad daivam iti niścitam<BR>
03,033.016a	yat svayaṃ karmaṇā kiṃ cit phalam āpnoti pūruṣaḥ<BR>
03,033.016c	pratyakṣaṃ cakṣuṣā dṛṣṭaṃ tat pauruṣam iti smṛtam<BR>
03,033.017a	svabhāvataḥ pravṛtto 'nyaḥ prāpnoty arthān akāraṇāt<BR>
03,033.017c	tat svabhāvātmakaṃ viddhi phalaṃ puruṣasattama<BR>
03,033.018a	evaṃ haṭhāc ca daivāc ca svabhāvāt karmaṇas tathā<BR>
03,033.018c	yāni prāpnoti puruṣas tat phalaṃ pūrvakarmaṇaḥ<BR>
03,033.019a	dhātāpi hi svakarmaiva tais tair hetubhir īśvaraḥ<BR>
03,033.019c	vidadhāti vibhajyeha phalaṃ pūrvakṛtaṃ nṛṇām<BR>
03,033.020a	yad dhy ayaṃ puruṣaḥ kiṃ cit kurute vai śubhāśubham<BR>
03,033.020c	tad dhātṛvihitaṃ viddhi pūrvakarmaphalodayam<BR>
03,033.021a	kāraṇaṃ tasya deho 'yaṃ dhātuḥ karmaṇi karmaṇi<BR>
03,033.021c	sa yathā prerayaty enaṃ tathāyaṃ kurute 'vaśaḥ<BR>
03,033.022a	teṣu teṣu hi kṛtyeṣu viniyoktā maheśvaraḥ<BR>
03,033.022c	sarvabhūtāni kaunteya kārayaty avaśāny api<BR>
03,033.023a	manasārthān viniścitya paścāt prāpnoti karmaṇā<BR>
03,033.023c	buddhipūrvaṃ svayaṃ dhīraḥ puruṣas tatra kāraṇam<BR>
03,033.024a	saṃkhyātuṃ naiva śakyāni karmāṇi puruṣarṣabha<BR>
03,033.024c	agāranagarāṇāṃ hi siddhiḥ puruṣahaitukī<BR>
03,033.025a	tile tailaṃ gavi kṣīraṃ kāṣṭhe pāvakam antataḥ<BR>
03,033.025c	dhiyā dhīro vijānīyād upāyaṃ cāsya siddhaye<BR>
03,033.026a	tataḥ pravartate paścāt karaṇeṣv asya siddhaye<BR>
03,033.026c	tāṃ siddhim upajīvanti karmaṇām iha jantavaḥ<BR>
03,033.027a	kuśalena kṛtaṃ karma kartrā sādhu viniścitam<BR>
03,033.027c	idaṃ tv akuśaleneti viśeṣād upalabhyate<BR>
03,033.028a	iṣṭāpūrtaphalaṃ na syān na śiṣyo na gurur bhavet<BR>
03,033.028c	puruṣaḥ karmasādhyeṣu syāc ced ayam akāraṇam<BR>
03,033.029a	kartṛtvād eva puruṣaḥ karmasiddhau praśasyate<BR>
03,033.029c	asiddhau nindyate cāpi karmanāśaḥ kathaṃ tv iha<BR>
03,033.030a	sarvam eva haṭhenaike diṣṭenaike vadanty uta<BR>
03,033.030c	puruṣaprayatnajaṃ ke cit traidham etan nirucyate<BR>
03,033.031a	na caivaitāvatā kāryaṃ manyanta iti cāpare<BR>
03,033.031c	asti sarvam adṛśyaṃ tu diṣṭaṃ caiva tathā haṭhaḥ<BR>
03,033.031e	dṛśyate hi haṭhāc caiva diṣṭāc cārthasya saṃtatiḥ<BR>
03,033.032a	kiṃ cid daivād dhaṭhāt kiṃ cit kiṃ cid eva svakarmataḥ<BR>
03,033.032c	puruṣaḥ phalam āpnoti caturthaṃ nātra kāraṇam<BR>
03,033.032e	kuśalāḥ pratijānanti ye tattvaviduṣo janāḥ<BR>
03,033.033a	tathaiva dhātā bhūtānām iṣṭāniṣṭaphalapradaḥ<BR>
03,033.033c	yadi na syān na bhūtānāṃ kṛpaṇo nāma kaś cana<BR>
03,033.034a	yaṃ yam artham abhiprepsuḥ kurute karma pūruṣaḥ<BR>
03,033.034c	tat tat saphalam eva syād yadi na syāt purākṛtam<BR>
03,033.035a	tridvārām arthasiddhiṃ tu nānupaśyanti ye narāḥ<BR>
03,033.035c	tathaivānarthasiddhiṃ ca yathā lokās tathaiva te<BR>
03,033.036a	kartavyaṃ tv eva karmeti manor eṣa viniścayaḥ<BR>
03,033.036b*0117_01	ā mṛtyoḥ śriyam anvicchen naināṃ manyeta durlabhām<BR>
03,033.036c	ekāntena hy anīho 'yaṃ parābhavati pūruṣaḥ<BR>
03,033.036d*0118_01	tat tu niḥsaṃśayaṃ na syāt tvayy akarmaṇy avasthite<BR>
03,033.037a	kurvato hi bhavaty eva prāyeṇeha yudhiṣṭhira<BR>
03,033.037c	ekāntaphalasiddhiṃ tu na vindaty alasaḥ kva cit<BR>
03,033.038a	asaṃbhave tv asya hetuḥ prāyaścittaṃ tu lakṣyate<BR>
03,033.038c	kṛte karmaṇi rājendra tathānṛṇyam avāpyate<BR>
03,033.039a	alakṣmīr āviśaty enaṃ śayānam alasaṃ naram<BR>
03,033.039c	niḥsaṃśayaṃ phalaṃ labdhvā dakṣo bhūtim upāśnute<BR>
03,033.040a	anarthaṃ saṃśayāvasthaṃ vṛṇvate muktasaṃśayāḥ<BR>
03,033.040c	dhīrā narāḥ karmaratā na tu niḥsaṃśayaṃ kva cit<BR>
03,033.041a	ekāntena hy anartho 'yaṃ vartate 'smāsu sāṃpratam<BR>
03,033.041c	na tu niḥsaṃśayaṃ na syāt tvayi karmaṇy avasthite<BR>
03,033.042a	atha vā siddhir eva syān mahimā tu tathaiva te<BR>
03,033.042c	vṛkodarasya bībhatsor bhrātroś ca yamayor api<BR>
03,033.043a	anyeṣāṃ karma saphalam asmākam api vā punaḥ<BR>
03,033.043c	viprakarṣeṇa budhyeta kṛtakarmā yathā phalam<BR>
03,033.044a	pṛthivīṃ lāṅgalenaiva bhittvā bījaṃ vapaty uta<BR>
03,033.044c	āste 'tha karṣakas tūṣṇīṃ parjanyas tatra kāraṇam<BR>
03,033.045a	vṛṣṭiś cen nānugṛhṇīyād anenās tatra karṣakaḥ<BR>
03,033.045c	yad anyaḥ puruṣaḥ kuryāt kṛtaṃ tat sakalaṃ mayā<BR>
03,033.046a	tac ced aphalam asmākaṃ nāparādho 'sti naḥ kva cit<BR>
03,033.046c	iti dhīro 'nvavekṣyaiva nātmānaṃ tatra garhayet<BR>
03,033.047a	kurvato nārthasiddhir me bhavatīti ha bhārata<BR>
03,033.047c	nirvedo nātra gantavyo dvāv etau hy asya karmaṇaḥ<BR>
03,033.047e	siddhir vāpy atha vāsiddhir apravṛttir ato 'nyathā<BR>
03,033.048a	bahūnāṃ samavāye hi bhāvānāṃ karma sidhyati<BR>
03,033.048c	guṇābhāve phalaṃ nyūnaṃ bhavaty aphalam eva vā<BR>
03,033.048e	anārambhe tu na phalaṃ na guṇo dṛśyate 'cyuta<BR>
03,033.049a	deśakālāv upāyāṃś ca maṅgalaṃ svasti vṛddhaye<BR>
03,033.049c	yunakti medhayā dhīro yathāśakti yathābalam<BR>
03,033.050a	apramattena tat kāryam upadeṣṭā parākramaḥ<BR>
03,033.050c	bhūyiṣṭhaṃ karmayogeṣu sarva eva parākramaḥ<BR>
03,033.051a	yaṃ tu dhīro 'nvavekṣeta śreyāṃsaṃ bahubhir guṇaiḥ<BR>
03,033.051c	sāmnaivārthaṃ tato lipset karma cāsmai prayojayet<BR>
03,033.052a	vyasanaṃ vāsya kāṅkṣeta vināśaṃ vā yudhiṣṭhira<BR>
03,033.052c	api sindhor girer vāpi kiṃ punar martyadharmiṇaḥ<BR>
03,033.053a	utthānayuktaḥ satataṃ pareṣām antaraiṣaṇe<BR>
03,033.053c	ānṛṇyam āpnoti naraḥ parasyātmana eva ca<BR>
03,033.054a	na caivātmāvamantavyaḥ puruṣeṇa kadā cana<BR>
03,033.054c	na hy ātmaparibhūtasya bhūtir bhavati bhārata<BR>
03,033.055a	evaṃ saṃsthitikā siddhir iyaṃ lokasya bhārata<BR>
03,033.055c	citrā siddhigatiḥ proktā kālāvasthāvibhāgataḥ<BR>
03,033.056a	brāhmaṇaṃ me pitā pūrvaṃ vāsayām āsa paṇḍitam<BR>
03,033.056c	so 'smā artham imaṃ prāha pitre me bharatarṣabha<BR>
03,033.057a	nītiṃ bṛhaspatiproktāṃ bhrātṝn me 'grāhayat purā<BR>
03,033.057c	teṣāṃ sāṃkathyam aśrauṣam aham etat tadā gṛhe<BR>
03,033.058a	sa māṃ rājan karmavatīm āgatām āha sāntvayan<BR>
03,033.058c	śuśrūṣamāṇām āsīnāṃ pitur aṅke yudhiṣṭhira<BR>
03,034.001	vaiśaṃpāyana uvāca<BR>
03,034.001a	yājñasenyā vacaḥ śrutvā bhīmaseno 'tyamarṣaṇaḥ<BR>
03,034.001c	niḥśvasann upasaṃgamya kruddho rājānam abravīt<BR>
03,034.002a	rājyasya padavīṃ dharmyāṃ vraja satpuruṣocitām<BR>
03,034.002c	dharmakāmārthahīnānāṃ kiṃ no vastuṃ tapovane<BR>
03,034.003a	naiva dharmeṇa tad rājyaṃ nārjavena na caujasā<BR>
03,034.003c	akṣakūṭam adhiṣṭhāya hṛtaṃ duryodhanena naḥ<BR>
03,034.004a	gomāyuneva siṃhānāṃ durbalena balīyasām<BR>
03,034.004c	āmiṣaṃ vighasāśena tadvad rājyaṃ hi no hṛtam<BR>
03,034.005a	dharmaleśapraticchannaḥ prabhavaṃ dharmakāmayoḥ<BR>
03,034.005c	artham utsṛjya kiṃ rājan durgeṣu paritapyase<BR>
03,034.006a	bhavato 'nuvidhānena rājyaṃ naḥ paśyatāṃ hṛtam<BR>
03,034.006c	ahāryam api śakreṇa guptaṃ gāṇḍīvadhanvanā<BR>
03,034.007a	kuṇīnām iva bilvāni paṅgūnām iva dhenavaḥ<BR>
03,034.007c	hṛtam aiśvaryam asmākaṃ jīvatāṃ bhavataḥ kṛte<BR>
03,034.008a	bhavataḥ priyam ity evaṃ mahad vyasanam īdṛśam<BR>
03,034.008c	dharmakāme pratītasya pratipannāḥ sma bhārata<BR>
03,034.009a	karśayāmaḥ svamitrāṇi nandayāmaś ca śātravān<BR>
03,034.009c	ātmānaṃ bhavataḥ śāstre niyamya bharatarṣabha<BR>
03,034.010a	yad vayaṃ na tadaivaitān dhārtarāṣṭrān nihanmahi<BR>
03,034.010c	bhavataḥ śāstram ādāya tan nas tapati duṣkṛtam<BR>
03,034.011a	athainām anvavekṣasva mṛgacaryām ivātmanaḥ<BR>
03,034.011c	avīrācaritāṃ rājan na balasthair niṣevitām<BR>
03,034.012a	yāṃ na kṛṣṇo na bībhatsur nābhimanyur na sṛñjayaḥ<BR>
03,034.012c	na cāham abhinandāmi na ca mādrīsutāv ubhau<BR>
03,034.013a	bhavān dharmo dharma iti satataṃ vratakarśitaḥ<BR>
03,034.013c	kaccid rājan na nirvedād āpannaḥ klībajīvikām<BR>
03,034.013d*0119_01	aśakyam iti vā kaś cit kṣātraṃ naiva smariṣyasi<BR>
03,034.013d*0120_01	durmanuṣyā hi nirvedād āpannāḥ klībajīvikām<BR>
03,034.014a	durmanuṣyā hi nirvedam aphalaṃ sarvaghātinam<BR>
03,034.014b*0121_01	pratipannā viṣīdanti paṅke gaur iva durbalā<BR>
03,034.014b*0122_01	yad asmān sarvakāryeṣu samarthā dhṛtarāṣṭrajāḥ<BR>
03,034.014c	aśaktāḥ śriyam āhartum ātmanaḥ kurvate priyam<BR>
03,034.015a	sa bhavān dṛṣṭimāñ śaktaḥ paśyann ātmani pauruṣam<BR>
03,034.015c	ānṛśaṃsyaparo rājan nānartham avabudhyase<BR>
03,034.016a	asmān amī dhārtarāṣṭrāḥ kṣamamāṇān alaṃ sataḥ<BR>
03,034.016c	aśaktān eva manyante tadduḥkhaṃ nāhave vadhaḥ<BR>
03,034.017a	tatra ced yudhyamānānām ajihmam anivartinām<BR>
03,034.017c	sarvaśo hi vadhaḥ śreyān pretya lokāṃl labhemahi<BR>
03,034.018a	atha vā vayam evaitān nihatya bharatarṣabha<BR>
03,034.018c	ādadīmahi gāṃ sarvāṃ tathāpi śreya eva naḥ<BR>
03,034.019a	sarvathā kāryam etan naḥ svadharmam anutiṣṭhatām<BR>
03,034.019c	kāṅkṣatāṃ vipulāṃ kīrtiṃ vairaṃ praticikīrṣatām<BR>
03,034.020a	ātmārthaṃ yudhyamānānāṃ vidite kṛtyalakṣaṇe<BR>
03,034.020c	anyair apahṛte rājye praśaṃsaiva na garhaṇā<BR>
03,034.021a	karśanārtho hi yo dharmo mitrāṇām ātmanas tathā<BR>
03,034.021c	vyasanaṃ nāma tad rājan na sa dharmaḥ kudharma tat<BR>
03,034.022a	sarvathā dharmanityaṃ tu puruṣaṃ dharmadurbalam<BR>
03,034.022c	jahatas tāta dharmārthau pretaṃ duḥkhasukhe yathā<BR>
03,034.023a	yasya dharmo hi dharmārthaṃ kleśabhāṅ na sa paṇḍitaḥ<BR>
03,034.023c	na sa dharmasya vedārthaṃ sūryasyāndhaḥ prabhām iva<BR>
03,034.024a	yasya cārthārtham evārthaḥ sa ca nārthasya kovidaḥ<BR>
03,034.024c	rakṣate bhṛtako 'raṇyaṃ yathā syāt tādṛg eva saḥ<BR>
03,034.025a	ativelaṃ hi yo 'rthārthī netarāv anutiṣṭhati<BR>
03,034.025c	sa vadhyaḥ sarvabhūtānāṃ brahmaheva jugupsitaḥ<BR>
03,034.026a	satataṃ yaś ca kāmārthī netarāv anutiṣṭhati<BR>
03,034.026c	mitrāṇi tasya naśyanti dharmārthābhyāṃ ca hīyate<BR>
03,034.027a	tasya dharmārthahīnasya kāmānte nidhanaṃ dhruvam<BR>
03,034.027c	kāmato ramamāṇasya mīnasyevāmbhasaḥ kṣaye<BR>
03,034.028a	tasmād dharmārthayor nityaṃ na pramādyanti paṇḍitāḥ<BR>
03,034.028c	prakṛtiḥ sā hi kāmasya pāvakasyāraṇir yathā<BR>
03,034.029a	sarvathā dharmamūlo 'rtho dharmaś cārthaparigrahaḥ<BR>
03,034.029c	itaretarayonī tau viddhi meghodadhī yathā<BR>
03,034.030a	dravyārthasparśasaṃyoge yā prītir upajāyate<BR>
03,034.030c	sa kāmaś cittasaṃkalpaḥ śarīraṃ nāsya vidyate<BR>
03,034.031a	arthārthī puruṣo rājan bṛhantaṃ dharmam ṛcchati<BR>
03,034.031c	artham ṛcchati kāmārthī na kāmād anyam ṛcchatī<BR>
03,034.031d*0123_01	kāmārthī caiva yaḥ kāmaṃ na kāmād anyam ṛcchati<BR>
03,034.032a	na hi kāmena kāmo 'nyaḥ sādhyate phalam eva tat<BR>
03,034.032c	upayogāt phalasyeva kāṣṭhād bhasmeva paṇḍitaḥ<BR>
03,034.033a	imāñ śakunikān rājan hanti vaitaṃsiko yathā<BR>
03,034.033c	etad rūpam adharmasya bhūteṣu ca vihiṃsatām<BR>
03,034.034a	kāmāl lobhāc ca dharmasya pravṛttiṃ yo na paśyati<BR>
03,034.034c	sa vadhyaḥ sarvabhūtānāṃ pretya ceha ca durmatiḥ<BR>
03,034.035a	vyaktaṃ te vidito rājann artho dravyaparigrahaḥ<BR>
03,034.035c	prakṛtiṃ cāpi vetthāsya vikṛtiṃ cāpi bhūyasīm<BR>
03,034.036a	tasya nāśaṃ vināśaṃ vā jarayā maraṇena vā<BR>
03,034.036b*0124_01	dravyaparigrahāyārtho garīyān durbalātmanaḥ<BR>
03,034.036c	anartham iti manyante so 'yam asmāsu vartate<BR>
03,034.037a	indriyāṇāṃ ca pañcānāṃ manaso hṛdayasya ca<BR>
03,034.037c	viṣaye vartamānānāṃ yā prītir upajāyate<BR>
03,034.037e	sa kāma iti me buddhiḥ karmaṇāṃ phalam uttamam<BR>
03,034.038a	evam eva pṛthag dṛṣṭvā dharmārthau kāmam eva ca<BR>
03,034.038c	na dharmapara eva syān na cārthaparamo naraḥ<BR>
03,034.038e	na kāmaparamo vā syāt sarvān seveta sarvadā<BR>
03,034.039a	dharmaṃ pūrvaṃ dhanaṃ madhye jaghanye kāmam ācaret<BR>
03,034.039c	ahany anucared evam eṣa śāstrakṛto vidhiḥ<BR>
03,034.040a	kāmaṃ pūrvaṃ dhanaṃ madhye jaghanye dharmam ācaret<BR>
03,034.040c	vayasy anucared evam eṣa śāstrakṛto vidhiḥ<BR>
03,034.041a	dharmaṃ cārthaṃ ca kāmaṃ ca yathāvad vadatāṃ vara<BR>
03,034.041c	vibhajya kāle kālajñaḥ sarvān seveta paṇḍitaḥ<BR>
03,034.042a	mokṣo vā paramaṃ śreya eṣa rājan sukhārthinām<BR>
03,034.042c	prāptir vā buddhim āsthāya sopāyaṃ kurunandana<BR>
03,034.043a	tad vāśu kriyatāṃ rājan prāptir vāpy adhigamyatām<BR>
03,034.043c	jīvitaṃ hy āturasyeva duḥkham antaravartinaḥ<BR>
03,034.044a	viditaś caiva te dharmaḥ satataṃ caritaś ca te<BR>
03,034.044c	jānate tvayi śaṃsanti suhṛdaḥ karmacodanām<BR>
03,034.045a	dānaṃ yajñaḥ satāṃ pūjā vedadhāraṇam ārjavam<BR>
03,034.045c	eṣa dharmaḥ paro rājan phalavān pretya ceha ca<BR>
03,034.046a	eṣa nārthavihīnena śakyo rājan niṣevitum<BR>
03,034.046c	akhilāḥ puruṣavyāghra guṇāḥ syur yady apītare<BR>
03,034.047a	dharmamūlaṃ jagad rājan nānyad dharmād viśiṣyate<BR>
03,034.047c	dharmaś cārthena mahatā śakyo rājan niṣevitum<BR>
03,034.048a	na cārtho bhaikṣacaryeṇa nāpi klaibyena karhi cit<BR>
03,034.048c	vettuṃ śakyaḥ sadā rājan kevalaṃ dharmabuddhinā<BR>
03,034.049a	pratiṣiddhā hi te yācñā yayā sidhyati vai dvijaḥ<BR>
03,034.049c	tejasaivārthalipsāyāṃ yatasva puruṣarṣabha<BR>
03,034.050a	bhaikṣacaryā na vihitā na ca viṭśūdrajīvikā<BR>
03,034.050c	kṣatriyasya viśeṣeṇa dharmas tu balam aurasam<BR>
03,034.050d*0125_01	svadharmaṃ pratipadyasva jahi śatrūn samāgatān<BR>
03,034.050d*0125_02	dhārtarāṣṭravanaṃ pārtha mayā pārthena nāśaya<BR>
03,034.051a	udāram eva vidvāṃso dharmaṃ prāhur manīṣiṇaḥ<BR>
03,034.051c	udāraṃ pratipadyasva nāvare sthātum arhasi<BR>
03,034.052a	anubudhyasva rājendra vettha dharmān sanātanān<BR>
03,034.052c	krūrakarmābhijāto 'si yasmād udvijate janaḥ<BR>
03,034.053a	prajāpālanasaṃbhūtaṃ phalaṃ tava na garhitam<BR>
03,034.053c	eṣa te vihito rājan dhātrā dharmaḥ sanātanaḥ<BR>
03,034.054a	tasmād vicalitaḥ pārtha loke hāsyaṃ gamiṣyasi<BR>
03,034.054c	svadharmād dhi manuṣyāṇāṃ calanaṃ na praśasyate<BR>
03,034.055a	sa kṣātraṃ hṛdayaṃ kṛtvā tyaktvedaṃ śithilaṃ manaḥ<BR>
03,034.055c	vīryam āsthāya kaunteya dhuram udvaha dhuryavat<BR>
03,034.056a	na hi kevaladharmātmā pṛthivīṃ jātu kaś cana<BR>
03,034.056c	pārthivo vyajayad rājan na bhūtiṃ na punaḥ śriyam<BR>
03,034.057a	jihvāṃ dattvā bahūnāṃ hi kṣudrāṇāṃ lubdhacetasām<BR>
03,034.057c	nikṛtyā labhate rājyam āhāram iva śalyakaḥ<BR>
03,034.058a	bhrātaraḥ pūrvajātāś ca susamṛddhāś ca sarvaśaḥ<BR>
03,034.058c	nikṛtyā nirjitā devair asurāḥ pāṇḍavarṣabha<BR>
03,034.059a	evaṃ balavataḥ sarvam iti buddhvā mahīpate<BR>
03,034.059c	jahi śatrūn mahābāho parāṃ nikṛtim āsthitaḥ<BR>
03,034.060a	na hy arjunasamaḥ kaś cid yudhi yoddhā dhanurdharaḥ<BR>
03,034.060c	bhavitā vā pumān kaś cin matsamo vā gadādharaḥ<BR>
03,034.061a	sattvena kurute yuddhaṃ rājan subalavān api<BR>
03,034.061c	na pramāṇena notsāhāt sattvastho bhava pāṇḍava<BR>
03,034.062a	sattvaṃ hi mūlam arthasya vitathaṃ yad ato 'nyathā<BR>
03,034.062c	na tu prasaktaṃ bhavati vṛkṣacchāyeva haimanī<BR>
03,034.063a	arthatyāgo hi kāryaḥ syād arthaṃ śreyāṃsam icchatā<BR>
03,034.063c	bījaupamyena kaunteya mā te bhūd atra saṃśayaḥ<BR>
03,034.064a	arthena tu samo 'nartho yatra labhyeta nodayaḥ<BR>
03,034.064c	na tatra vipaṇaḥ kāryaḥ kharakaṇḍūyitaṃ hi tat<BR>
03,034.065a	evam eva manuṣyendra dharmaṃ tyaktvālpakaṃ naraḥ<BR>
03,034.065c	bṛhantaṃ dharmam āpnoti sa buddha iti niścitaḥ<BR>
03,034.066a	amitraṃ mitrasaṃpannaṃ mitrair bhindanti paṇḍitāḥ<BR>
03,034.066c	bhinnair mitraiḥ parityaktaṃ durbalaṃ kurute vaśe<BR>
03,034.067a	sattvena kurute yuddhaṃ rājan subalavān api<BR>
03,034.067c	nodyamena na hotrābhiḥ sarvāḥ svīkurute prajāḥ<BR>
03,034.068a	sarvathā saṃhatair eva durbalair balavān api<BR>
03,034.068c	amitraḥ śakyate hantuṃ madhuhā bhramarair iva<BR>
03,034.069a	yathā rājan prajāḥ sarvāḥ sūryaḥ pāti gabhastibhiḥ<BR>
03,034.069c	atti caiva tathaiva tvaṃ savituḥ sadṛśo bhava<BR>
03,034.070a	etad dhy api tapo rājan purāṇam iti naḥ śrutam<BR>
03,034.070c	vidhinā pālanaṃ bhūmer yat kṛtaṃ naḥ pitāmahaiḥ<BR>
03,034.070d*0126_01	na tathā tapasā rājaṃl lokān prāpnoti kṣatriyaḥ<BR>
03,034.070d*0126_02	yathā sṛṣṭena yuddhena vijayenetareṇa vā<BR>
03,034.071a	apeyāt kila bhāḥ sūryāl lakṣmīś candramasas tathā<BR>
03,034.071c	iti loko vyavasito dṛṣṭvemāṃ bhavato vyathām<BR>
03,034.072a	bhavataś ca praśaṃsābhir nindābhir itarasya ca<BR>
03,034.072c	kathāyuktāḥ pariṣadaḥ pṛthag rājan samāgatāḥ<BR>
03,034.073a	idam abhyadhikaṃ rājan brāhmaṇā guravaś ca te<BR>
03,034.073c	sametāḥ kathayantīha muditāḥ satyasaṃdhatām<BR>
03,034.074a	yan na mohān na kārpaṇyān na lobhān na bhayād api<BR>
03,034.074c	anṛtaṃ kiṃ cid uktaṃ te na kāmān nārthakāraṇāt<BR>
03,034.075a	yad enaḥ kurute kiṃ cid rājā bhūmim avāpnuvan<BR>
03,034.075c	sarvaṃ tan nudate paścād yajñair vipuladakṣiṇaiḥ<BR>
03,034.076a	brāhmaṇebhyo dadad grāmān gāś ca rājan sahasraśaḥ<BR>
03,034.076c	mucyate sarvapāpebhyas tamobhya iva candramāḥ<BR>
03,034.077a	paurajānapadāḥ sarve prāyaśaḥ kurunandana<BR>
03,034.077c	savṛddhabālāḥ sahitāḥ śaṃsanti tvāṃ yudhiṣṭhira<BR>
03,034.077d*0127_01	dhārtarāṣṭrīṃ mahārāja na śaṃsanti matiṃ janāḥ<BR>
03,034.078a	śvadṛtau kṣīram āsaktaṃ brahma vā vṛṣale yathā<BR>
03,034.078c	satyaṃ stene balaṃ nāryāṃ rājyaṃ duryodhane tathā<BR>
03,034.079a	iti nirvacanaṃ loke ciraṃ carati bhārata<BR>
03,034.079c	api caitat striyo bālāḥ svādhyāyam iva kurvate<BR>
03,034.079d*0128_01	imām avasthāṃ ca gate sahāsmābhir ariṃdama<BR>
03,034.079d*0128_02	hanta naṣṭāḥ sma sarve vai bhavatopadrave sati<BR>
03,034.080a	sa bhavān ratham āsthāya sarvopakaraṇānvitam<BR>
03,034.080c	tvaramāṇo 'bhiniryātu ciram arthopapādakam<BR>
03,034.081a	vācayitvā dvijaśreṣṭhān adyaiva gajasāhvayam<BR>
03,034.081c	astravidbhiḥ parivṛto bhrātṛbhir dṛḍhadhanvibhiḥ<BR>
03,034.081e	āśīviṣasamair vīrair marudbhir iva vṛtrahā<BR>
03,034.082a	amitrāṃs tejasā mṛdnann asurebhya ivārihā<BR>
03,034.082c	śriyam ādatsva kaunteya dhārtarāṣṭrān mahābala<BR>
03,034.083a	na hi gāṇḍīvamuktānāṃ śarāṇāṃ gārdhravāsasām<BR>
03,034.083c	sparśam āśīviṣābhānāṃ martyaḥ kaś cana saṃsahet<BR>
03,034.083d*0129_01	kaḥ parair hriyamāṇānām ātmabhāvena saṃsahet<BR>
03,034.084a	na sa vīro na mātaṅgo na sadaśvo 'sti bhārata<BR>
03,034.084c	yaḥ saheta gadāvegaṃ mama kruddhasya saṃyuge<BR>
03,034.085a	sṛñjayaiḥ saha kaikeyair vṛṣṇīnām ṛṣabheṇa ca<BR>
03,034.085c	kathaṃ svid yudhi kaunteya rājyaṃ na prāpnuyāmahe<BR>
03,034.085d*0130_01	śatruhastagatāṃ rājan kathaṃ svinn āharer mahīm<BR>
03,034.085d*0130_02	iha yatnam upāhṛtya balena mahatānvitaḥ<BR>
03,035.000*0131_00	vaiśaṃpāyana uvāca<BR>
03,035.000*0131_01	sa evam uktas tu mahānubhāvaḥ<BR>
03,035.000*0131_02	satyavrato bhīmasenena rājā<BR>
03,035.000*0131_03	ajātaśatrus tadanantaraṃ vai<BR>
03,035.000*0131_04	dhairyānvito vākyam idaṃ babhāṣe<BR>
03,035.001	yudhiṣṭhira uvāca<BR>
03,035.001a	asaṃśayaṃ bhārata satyam etad; yan mā tudan vākyaśalyaiḥ kṣiṇoṣi<BR>
03,035.001c	na tvā vigarhe pratikūlam etan; mamānayād dhi vyasanaṃ va āgāt<BR>
03,035.002a	ahaṃ hy akṣān anvapadyaṃ jihīrṣan; rājyaṃ sarāṣṭraṃ dhṛtarāṣṭrasya putrāt<BR>
03,035.002c	tan mā śaṭhaḥ kitavaḥ pratyadevīt; suyodhanārthaṃ subalasya putraḥ<BR>
03,035.003a	mahāmāyaḥ śakuniḥ pārvatīyaḥ; sadā sabhāyāṃ pravapann akṣapūgān<BR>
03,035.003c	amāyinaṃ māyayā pratyadevīt; tato 'paśyaṃ vṛjinaṃ bhīmasena<BR>
03,035.004a	akṣān hi dṛṣṭvā śakuner yathāvat; kāmānulomān ayujo yujaś ca<BR>
03,035.004c	śakyaṃ niyantum abhaviṣyad ātmā; manyus tu hanti puruṣasya dhairyam<BR>
03,035.005a	yantuṃ nātmā śakyate pauruṣeṇa; mānena vīryeṇa ca tāta naddhaḥ<BR>
03,035.005c	na te vācaṃ bhīmasenābhyasūye; manye tathā tad bhavitavyam āsīt<BR>
03,035.006a	sa no rājā dhṛtarāṣṭrasya putro; nyapātayad vyasane rājyam icchan<BR>
03,035.006c	dāsyaṃ ca no 'gamayad bhīmasena; yatrābhavac charaṇaṃ draupadī naḥ<BR>
03,035.007a	tvaṃ cāpi tad vettha dhanaṃjayaś ca; punardyūtāyāgatānāṃ sabhāṃ naḥ<BR>
03,035.007c	yan mābravīd dhṛtarāṣṭrasya putra; ekaglahārthaṃ bharatānāṃ samakṣam<BR>
03,035.008a	vane samā dvādaśa rājaputra; yathākāmaṃ viditam ajātaśatro<BR>
03,035.008c	athāparaṃ cāviditaṃ carethāḥ; sarvaiḥ saha bhrātṛbhiś chadmagūḍhaḥ<BR>
03,035.009a	tvāṃ cec chrutvā tāta tathā carantam; avabhotsyante bhāratānāṃ carāḥ sma<BR>
03,035.009c	anyāṃś carethās tāvato 'bdāṃs tatas tvaṃ; niścitya tat pratijānīhi pārtha<BR>
03,035.010a	caraiś cen no 'viditaḥ kālam etaṃ; yukto rājan mohayitvā madīyān<BR>
03,035.010c	bravīmi satyaṃ kurusaṃsadīha; tavaiva tā bhārata pañca nadyaḥ<BR>
03,035.011a	vayaṃ caivaṃ bhrātaraḥ sarva eva; tvayā jitāḥ kālam apāsya bhogān<BR>
03,035.011c	vasema ity āha purā sa rājā; madhye kurūṇāṃ sa mayoktas tatheti<BR>
03,035.012a	tatra dyūtam abhavan no jaghanyaṃ; tasmiñ jitāḥ pravrajitāś ca sarve<BR>
03,035.012c	itthaṃ ca deśān anusaṃcarāmo; vanāni kṛcchrāṇi ca kṛcchrarūpāḥ<BR>
03,035.013a	suyodhanaś cāpi na śāntim icchan; bhūyaḥ sa manyor vaśam anvagacchat<BR>
03,035.013c	udyojayām āsa kurūṃś ca sarvān; ye cāsya ke cid vaśam anvagacchan<BR>
03,035.014a	taṃ saṃdhim āsthāya satāṃ sakāśe; ko nāma jahyād iha rājyahetoḥ<BR>
03,035.014c	āryasya manye maraṇād garīyo; yad dharmam utkramya mahīṃ praśiṣyāt<BR>
03,035.015a	tadaiva ced vīrakarmākariṣyo; yadā dyūte parighaṃ paryamṛkṣaḥ<BR>
03,035.015c	bāhū didhakṣan vāritaḥ phalgunena; kiṃ duṣkṛtaṃ bhīma tadābhaviṣyat<BR>
03,035.016a	prāg eva caivaṃ samayakriyāyāḥ; kiṃ nābravīḥ pauruṣam āvidānaḥ<BR>
03,035.016c	prāptaṃ tu kālaṃ tv abhipadya paścāt; kiṃ mām idānīm ativelam āttha<BR>
03,035.017a	bhūyo 'pi duḥkhaṃ mama bhīmasena; dūye viṣasyeva rasaṃ viditvā<BR>
03,035.017c	yad yājñasenīṃ parikṛṣyamāṇāṃ; saṃdṛśya tat kṣāntam iti sma bhīma<BR>
03,035.018a	na tv adya śakyaṃ bharatapravīra; kṛtvā yad uktaṃ kuruvīramadhye<BR>
03,035.018c	kālaṃ pratīkṣasva sukhodayasya; paktiṃ phalānām iva bījavāpaḥ<BR>
03,035.019a	yadā hi pūrvaṃ nikṛto nikṛtyā; vairaṃ sapuṣpaṃ saphalaṃ viditvā<BR>
03,035.019c	mahāguṇaṃ harati hi pauruṣeṇa; tadā vīro jīvati jīvaloke<BR>
03,035.020a	śriyaṃ ca loke labhate samagrāṃ; manye cāsmai śatravaḥ saṃnamante<BR>
03,035.020c	mitrāṇi cainam atirāgād bhajante; devā ivendram anujīvanti cainam<BR>
03,035.021a	mama pratijñāṃ ca nibodha satyāṃ; vṛṇe dharmam amṛtāj jīvitāc ca<BR>
03,035.021c	rājyaṃ ca putrāś ca yaśo dhanaṃ ca; sarvaṃ na satyasya kalām upaiti<BR>
03,036.001	bhīmasena uvāca<BR>
03,036.001a	saṃdhiṃ kṛtvaiva kālena antakena patatriṇā<BR>
03,036.001c	anantenāprameyena srotasā sarvahāriṇā<BR>
03,036.002a	pratyakṣaṃ manyase kālaṃ martyaḥ san kālabandhanaḥ<BR>
03,036.002c	phenadharmā mahārāja phaladharmā tathaiva ca<BR>
03,036.003a	nimeṣād api kaunteya yasyāyur apacīyate<BR>
03,036.003c	sūcyevāñjanacūrṇasya kim iti pratipālayet<BR>
03,036.004a	yo nūnam amitāyuḥ syād atha vāpi pramāṇavit<BR>
03,036.004c	sa kālaṃ vai pratīkṣeta sarvapratyakṣadarśivān<BR>
03,036.005a	pratīkṣamāṇān kālo naḥ samā rājaṃs trayodaśa<BR>
03,036.005c	āyuṣo 'pacayaṃ kṛtvā maraṇāyopaneṣyati<BR>
03,036.006a	śarīriṇāṃ hi maraṇaṃ śarīre nityam āśritam<BR>
03,036.006c	prāg eva maraṇāt tasmād rājyāyaiva ghaṭāmahe<BR>
03,036.006d*0132_01	kālo nūnaṃ manuṣyasya nityaṃ saṃnihito 'mṛtaḥ<BR>
03,036.007a	yo na yāti prasaṃkhyānam aspaṣṭo bhūmivardhanaḥ<BR>
03,036.007c	ayātayitvā vairāṇi so 'vasīdati gaur iva<BR>
03,036.008a	yo na yātayate vairam alpasattvodyamaḥ pumān<BR>
03,036.008c	aphalaṃ tasya janmāhaṃ manye durjātajāyinaḥ<BR>
03,036.009a	hairaṇyau bhavato bāhū śrutir bhavati pārthiva<BR>
03,036.009c	hatvā dviṣantaṃ saṃgrāme bhuktvā bāhvarjitaṃ vasu<BR>
03,036.010a	hatvā cet puruṣo rājan nikartāram ariṃdama<BR>
03,036.010c	ahnāya narakaṃ gacchet svargeṇāsya sa saṃmitaḥ<BR>
03,036.011a	amarṣajo hi saṃtāpaḥ pāvakād dīptimattaraḥ<BR>
03,036.011c	yenāham abhisaṃtapto na naktaṃ na divā śaye<BR>
03,036.012a	ayaṃ ca pārtho bībhatsur variṣṭho jyāvikarṣaṇe<BR>
03,036.012c	āste paramasaṃtapto nūnaṃ siṃha ivāśaye<BR>
03,036.013a	yo 'yam eko 'bhimanute sarvāṃl loke dhanurbhṛtaḥ<BR>
03,036.013c	so 'yam ātmajam ūṣmāṇaṃ mahāhastīva yacchati<BR>
03,036.014a	nakulaḥ sahadevaś ca vṛddhā mātā ca vīrasūḥ<BR>
03,036.014c	tavaiva priyam icchanta āsate jaḍamūkavat<BR>
03,036.015a	sarve te priyam icchanti bāndhavāḥ saha sṛñjayaiḥ<BR>
03,036.015c	aham eko 'bhisaṃtapto mātā ca prativindhyataḥ<BR>
03,036.016a	priyam eva tu sarveṣāṃ yad bravīmy uta kiṃ cana<BR>
03,036.016c	sarve hī vyasanaṃ prāptāḥ sarve yuddhābhinandinaḥ<BR>
03,036.017a	netaḥ pāpīyasī kā cid āpad rājan bhaviṣyati<BR>
03,036.017c	yan no nīcair alpabalai rājyam ācchidya bhujyate<BR>
03,036.018a	śīladoṣād ghṛṇāviṣṭa ānṛśaṃsyāt paraṃtapa<BR>
03,036.018c	kleśāṃs titikṣase rājan nānyaḥ kaś cit praśaṃsati<BR>
03,036.018d*0133_01	śrotriyasyeva te rājan mandakasyāvipaścitaḥ<BR>
03,036.018d*0133_02	anuvākahatā buddhir naiṣā tattvārthadarśinī<BR>
03,036.019a	ghṛṇī brāhmaṇarūpo 'si kathaṃ kṣatre ajāyathāḥ<BR>
03,036.019c	asyāṃ hi yonau jāyante prāyaśaḥ krūrabuddhayaḥ<BR>
03,036.020a	aśrauṣīs tvaṃ rājadharmān yathā vai manur abravīt<BR>
03,036.020c	krūrān nikṛtisaṃyuktān vihitān aśamātmakān<BR>
03,036.020d*0134_01	dhārtarāṣṭrān mahārāja kṣamase kiṃ durātmanaḥ<BR>
03,036.020d*0135_01	jñāne tapasi śaurye vā yasya na prathitaṃ yaśaḥ<BR>
03,036.020d*0135_02	vidyāyām atha lābhe vā mātur uccāra eva saḥ<BR>
03,036.021a	kartavye puruṣavyāghra kim āsse pīṭhasarpavat<BR>
03,036.021c	buddhyā vīryeṇa saṃyuktaḥ śrutenābhijanena ca<BR>
03,036.022a	tṛṇānāṃ muṣṭinaikena himavantaṃ tu parvatam<BR>
03,036.022c	channam icchasi kaunteya yo 'smān saṃvartum icchasi<BR>
03,036.023a	ajñātacaryā gūḍhena pṛthivyāṃ viśrutena ca<BR>
03,036.023c	divīva pārtha sūryeṇa na śakyā carituṃ tvayā<BR>
03,036.024a	bṛhacchāla ivānūpe śākhāpuṣpapalāśavān<BR>
03,036.024c	hastī śveta ivājñātaḥ kathaṃ jiṣṇuś cariṣyati<BR>
03,036.025a	imau ca siṃhasaṃkāśau bhrātarau sahitau śiśū<BR>
03,036.025c	nakulaḥ sahadevaś ca kathaṃ pārtha cariṣyataḥ<BR>
03,036.026a	puṇyakīrtī rājaputrī draupadī vīrasūr iyam<BR>
03,036.026c	viśrutā katham ajñātā kṛṣṇā pārtha cariṣyati<BR>
03,036.027a	māṃ cāpi rājañ jānanti ākumāram imāḥ prajāḥ<BR>
03,036.027c	ajñātacaryāṃ paśyāmi meror iva nigūhanam<BR>
03,036.028a	tathaiva bahavo 'smābhī rāṣṭrebhyo vipravāsitāḥ<BR>
03,036.028c	rājāno rājaputrāś ca dhṛtarāṣṭram anuvratāḥ<BR>
03,036.029a	na hi te 'py upaśāmyanti nikṛtānāṃ nirākṛtāḥ<BR>
03,036.029c	avaśyaṃ tair nikartavyam asmākaṃ tatpriyaiṣibhiḥ<BR>
03,036.030a	te 'py asmāsu prayuñjīran pracchannān subahūñ janān<BR>
03,036.030c	ācakṣīraṃś ca no jñātvā tan naḥ syāt sumahad bhayam<BR>
03,036.031a	asmābhir uṣitāḥ samyag vane māsās trayodaśa<BR>
03,036.031c	parimāṇena tān paśya tāvataḥ parivatsarān<BR>
03,036.032a	asti māsaḥ pratinidhir yathā prāhur manīṣiṇaḥ<BR>
03,036.032c	pūtikān iva somasya tathedaṃ kriyatām iti<BR>
03,036.033a	atha vānaḍuhe rājan sādhave sādhuvāhine<BR>
03,036.033c	sauhityadānād ekasmād enasaḥ pratimucyate<BR>
03,036.034a	tasmāc chatruvadhe rājan kriyatāṃ niścayas tvayā<BR>
03,036.034c	kṣatriyasya tu sarvasya nānyo dharmo 'sti saṃyugāt<BR>
03,037.001	vaiśaṃpāyana uvāca<BR>
03,037.001a	bhīmasenavacaḥ śrutvā kuntīputro yudhiṣṭhiraḥ<BR>
03,037.001c	niḥśvasya puruṣavyāghraḥ saṃpradadhyau paraṃtapaḥ<BR>
03,037.001d*0136_01	śrutā me rājadharmāś ca varṇānāṃ ca pṛthak pṛthak<BR>
03,037.001d*0136_02	āyatyāṃ ca tadātve ca yaḥ paśyati sa paśyati<BR>
03,037.001d*0136_03	dharmasya jānamāno 'haṃ gatim agryāṃ sudurvidām<BR>
03,037.001d*0136_04	kathaṃ balāt kariṣyāmi meror iva vimardanam<BR>
03,037.002a	sa muhūrtam iva dhyātvā viniścityetikṛtyatām<BR>
03,037.002c	bhīmasenam idaṃ vākyam apadāntaram abravīt<BR>
03,037.003a	evam etan mahābāho yathā vadasi bhārata<BR>
03,037.003c	idam anyat samādhatsva vākyaṃ me vākyakovida<BR>
03,037.004a	mahāpāpāni karmāṇi yāni kevalasāhasāt<BR>
03,037.004c	ārabhyante bhīmasena vyathante tāni bhārata<BR>
03,037.005a	sumantrite suvikrānte sukṛte suvicārite<BR>
03,037.005c	sidhyanty arthā mahābāho daivaṃ cātra pradakṣiṇam<BR>
03,037.006a	tvaṃ tu kevalacāpalyād baladarpocchritaḥ svayam<BR>
03,037.006c	ārabdhavyam idaṃ karma manyase śṛṇu tatra me<BR>
03,037.007a	bhūriśravāḥ śalaś caiva jalasaṃdhaś ca vīryavān<BR>
03,037.007c	bhīṣmo droṇaś ca karṇaś ca droṇaputraś ca vīryavān<BR>
03,037.008a	dhārtarāṣṭrā durādharṣā duryodhanapurogamāḥ<BR>
03,037.008c	sarva eva kṛtāstrāś ca satataṃ cātatāyinaḥ<BR>
03,037.009a	rājānaḥ pārthivāś caiva ye 'smābhir upatāpitāḥ<BR>
03,037.009c	saṃśritāḥ kauravaṃ pakṣaṃ jātasnehāś ca sāṃpratam<BR>
03,037.010a	duryodhanahite yuktā na tathāsmāsu bhārata<BR>
03,037.010c	pūrṇakośā balopetāḥ prayatiṣyanti rakṣaṇe<BR>
03,037.011a	sarve kauravasainyasya saputrāmātyasainikāḥ<BR>
03,037.011c	saṃvibhaktā hi mātrābhir bhogair api ca sarvaśaḥ<BR>
03,037.012a	duryodhanena te vīrā mānitāś ca viśeṣataḥ<BR>
03,037.012c	prāṇāṃs tyakṣyanti saṃgrāme iti me niścitā matiḥ<BR>
03,037.013a	samā yady api bhīṣmasya vṛttir asmāsu teṣu ca<BR>
03,037.013c	droṇasya ca mahābāho kṛpasya ca mahātmanaḥ<BR>
03,037.014a	avaśyaṃ rājapiṇḍas tair nirveśya iti me matiḥ<BR>
03,037.014c	tasmāt tyakṣyanti saṃgrāme prāṇān api sudustyajān<BR>
03,037.015a	sarve divyāstravidvāṃsaḥ sarve dharmaparāyaṇāḥ<BR>
03,037.015c	ajeyāś ceti me buddhir api devaiḥ savāsavaiḥ<BR>
03,037.016a	amarṣī nityasaṃhṛṣṭas tatra karṇo mahārathaḥ<BR>
03,037.016c	sarvāstravid anādhṛṣya abhedyakavacāvṛtaḥ<BR>
03,037.017a	anirjitya raṇe sarvān etān puruṣasattamān<BR>
03,037.017c	aśakyo hy asahāyena hantuṃ duryodhanas tvayā<BR>
03,037.018a	na nidrām adhigacchāmi cintayāno vṛkodara<BR>
03,037.018c	ati sarvān dhanurgrāhān sūtaputrasya lāghavam<BR>
03,037.019a	etad vacanam ājñāya bhīmaseno 'tyamarṣaṇaḥ<BR>
03,037.019c	babhūva vimanās trasto na caivovāca kiṃ cana<BR>
03,037.020a	tayoḥ saṃvadator evaṃ tadā pāṇḍavayor dvayoḥ<BR>
03,037.020c	ājagāma mahāyogī vyāsaḥ satyavatīsutaḥ<BR>
03,037.021a	so 'bhigamya yathānyāyaṃ pāṇḍavaiḥ pratipūjitaḥ<BR>
03,037.021c	yudhiṣṭhiram idaṃ vākyam uvāca vadatāṃ varaḥ<BR>
03,037.022a	yudhiṣṭhira mahābāho vedmi te hṛdi mānasam<BR>
03,037.022c	manīṣayā tataḥ kṣipram āgato 'smi nararṣabha<BR>
03,037.023a	bhīṣmād droṇāt kṛpāt karṇād droṇaputrāc ca bhārata<BR>
03,037.023b*0137_01	duryodhanān nṛpasutāt tathā duḥśāsanād api<BR>
03,037.023c	yat te bhayam amitraghna hṛdi saṃparivartate<BR>
03,037.024a	tat te 'haṃ nāśayiṣyāmi vidhidṛṣṭena hetunā<BR>
03,037.024c	tac chrutvā dhṛtim āsthāya karmaṇā pratipādaya<BR>
03,037.024d*0138_01	pratipādya tu rājendra tataḥ kṣipraṃ jvaraṃ jahi<BR>
03,037.025a	tata ekāntam unnīya pārāśaryo yudhiṣṭhiram<BR>
03,037.025c	abravīd upapannārtham idaṃ vākyaviśāradaḥ<BR>
03,037.026a	śreyasas te paraḥ kālaḥ prāpto bharatasattama<BR>
03,037.026c	yenābhibhavitā śatrūn raṇe pārtho dhanaṃjayaḥ<BR>
03,037.027a	gṛhāṇemāṃ mayā proktāṃ siddhiṃ mūrtimatīm iva<BR>
03,037.027c	vidyāṃ pratismṛtiṃ nāma prapannāya bravīmi te<BR>
03,037.027e	yām avāpya mahābāhur arjunaḥ sādhayiṣyati<BR>
03,037.028a	astrahetor mahendraṃ ca rudraṃ caivābhigacchatu<BR>
03,037.028c	varuṇaṃ ca dhaneśaṃ ca dharmarājaṃ ca pāṇḍava<BR>
03,037.028e	śakto hy eṣa surān draṣṭuṃ tapasā vikrameṇa ca<BR>
03,037.029a	ṛṣir eṣa mahātejā nārāyaṇasahāyavān<BR>
03,037.029c	purāṇaḥ śāśvato devo viṣṇor aṃśaḥ sanātanaḥ<BR>
03,037.030a	astrāṇīndrāc ca rudrāc ca lokapālebhya eva ca<BR>
03,037.030c	samādāya mahābāhur mahat karma kariṣyati<BR>
03,037.031a	vanād asmāc ca kaunteya vanam anyad vicintyatām<BR>
03,037.031c	nivāsārthāya yad yuktaṃ bhaved vaḥ pṛthivīpate<BR>
03,037.032a	ekatra ciravāso hi na prītijanano bhavet<BR>
03,037.032c	tāpasānāṃ ca śāntānāṃ bhaved udvegakārakaḥ<BR>
03,037.033a	mṛgāṇām upayogaś ca vīrudoṣadhisaṃkṣayaḥ<BR>
03,037.033c	bibharṣi hi bahūn viprān vedavedāṅgapāragān<BR>
03,037.034a	evam uktvā prapannāya śucaye bhagavān prabhuḥ<BR>
03,037.034c	provāca yogatattvajño yogavidyām anuttamām<BR>
03,037.035a	dharmarājñe tadā dhīmān vyāsaḥ satyavatīsutaḥ<BR>
03,037.035c	anujñāya ca kaunteyaṃ tatraivāntaradhīyata<BR>
03,037.036a	yudhiṣṭhiras tu dharmātmā tad brahma manasā yataḥ<BR>
03,037.036c	dhārayām āsa medhāvī kāle kāle samabhyasan<BR>
03,037.037a	sa vyāsavākyamudito vanād dvaitavanāt tataḥ<BR>
03,037.037c	yayau sarasvatītīre kāmyakaṃ nāma kānanam<BR>
03,037.038a	tam anvayur mahārāja śikṣākṣaravidas tathā<BR>
03,037.038c	brāhmaṇās tapasā yuktā devendram ṛṣayo yathā<BR>
03,037.039a	tataḥ kāmyakam āsādya punas te bharatarṣabhāḥ<BR>
03,037.039a*0139_01	**** **** rṣayo devapatiṃ yathā<BR>
03,037.039a*0139_02	saṃprāpya tad vanaṃ ramyaṃ<BR>
03,037.039c	nyaviśanta mahātmānaḥ sāmātyāḥ sapadānugāḥ<BR>
03,037.040a	tatra te nyavasan rājan kaṃ cit kālaṃ manasvinaḥ<BR>
03,037.040c	dhanurvedaparā vīrāḥ śṛṇvānā vedam uttamam<BR>
03,037.041a	caranto mṛgayāṃ nityaṃ śuddhair bāṇair mṛgārthinaḥ<BR>
03,037.041c	pitṛdaivataviprebhyo nirvapanto yathāvidhi<BR>
03,038.001	vaiśaṃpāyana uvāca<BR>
03,038.001a	kasya cit tv atha kālasya dharmarājo yudhiṣṭhiraḥ<BR>
03,038.001c	saṃsmṛtya munisaṃdeśam idaṃ vacanam abravīt<BR>
03,038.002a	vivikte viditaprajñam arjunaṃ bharatarṣabham<BR>
03,038.002c	sāntvapūrvaṃ smitaṃ kṛtvā pāṇinā parisaṃspṛśan<BR>
03,038.003a	sa muhūrtam iva dhyātvā vanavāsam ariṃdamaḥ<BR>
03,038.003c	dhanaṃjayaṃ dharmarājo rahasīdam uvāca ha<BR>
03,038.004a	bhīṣme droṇe kṛpe karṇe droṇaputre ca bhārata<BR>
03,038.004c	dhanurvedaś catuṣpāda eteṣv adya pratiṣṭhitaḥ<BR>
03,038.005a	brāhmaṃ daivam āsuraṃ ca saprayogacikitsitam<BR>
03,038.005c	sarvāstrāṇāṃ prayogaṃ ca te 'bhijānanti kṛtsnaśaḥ<BR>
03,038.006a	te sarve dhṛtarāṣṭrasya putreṇa parisāntvitāḥ<BR>
03,038.006c	saṃvibhaktāś ca tuṣṭāś ca guruvat teṣu vartate<BR>
03,038.006d*0140_01	aikātmyaṃ ca gatāḥ sarve dhārtarāṣṭreṇa bhārata<BR>
03,038.007a	sarvayodheṣu caivāsya sadā vṛttir anuttamā<BR>
03,038.007b*0141_01	ācāryā mānitās tuṣṭāḥ śāntiṃ vyavaharanty uta<BR>
03,038.007c	śaktiṃ na hāpayiṣyanti te kāle pratipūjitāḥ<BR>
03,038.008a	adya ceyaṃ mahī kṛtsnā duryodhanavaśānugā<BR>
03,038.008b*0142_01	sagrāmanagarā pārtha sasāgaravanākarā<BR>
03,038.008b*0143_01	anena brahmaṇā tāta sarvaṃ saṃpratipadyate<BR>
03,038.008c	tvayi vyapāśrayo 'smākaṃ tvayi bhāraḥ samāhitaḥ<BR>
03,038.008e	tatra kṛtyaṃ prapaśyāmi prāptakālam ariṃdama<BR>
03,038.009a	kṛṣṇadvaipāyanāt tāta gṛhītopaniṣan mayā<BR>
03,038.009c	tayā prayuktayā samyag jagat sarvaṃ prakāśate<BR>
03,038.009e	tena tvaṃ brahmaṇā tāta saṃyuktaḥ susamāhitaḥ<BR>
03,038.010a	devatānāṃ yathākālaṃ prasādaṃ pratipālaya<BR>
03,038.010c	tapasā yojayātmānam ugreṇa bharatarṣabha<BR>
03,038.011a	dhanuṣmān kavacī khaḍgī muniḥ sārasamanvitaḥ<BR>
03,038.011c	na kasya cid dadan mārgaṃ gaccha tātottarāṃ diśam<BR>
03,038.011e	indre hy astrāṇi divyāni samastāni dhanaṃjaya<BR>
03,038.012a	vṛtrād bhītais tadā devair balam indre samarpitam<BR>
03,038.012c	tāny ekasthāni sarvāṇi tatas tvaṃ pratipatsyase<BR>
03,038.013a	śakram eva prapadyasva sa te 'strāṇi pradāsyati<BR>
03,038.013b@003_0001	yogayuktasya te pārtha tatra nāsti vicāraṇā<BR>
03,038.013b@003_0002	pravarām atulāṃ satyāṃ nirdoṣāṃ sarvadā satām<BR>
03,038.013b@003_0003	tām ekaḥ pāṇḍaveṣv adya astraṃ prāpto dhanaṃjayaḥ<BR>
03,038.013b@003_0004	na cādharmam imaṃ devā nāsiddhaṃ nātapasvinam<BR>
03,038.013b@003_0005	draṣṭum icchanti kaunteya calacittaṃ kathaṃ cana<BR>
03,038.013b@003_0006	rorūyamāṇaṃ kaṭuka īrṣukaḥ kaṭukākṣaram<BR>
03,038.013b@003_0007	duṣṭaḥ ślāghanakaḥ kṣeptā hantātha vicikitsitaḥ<BR>
03,038.013b@003_0008	viśvastahantā māyāvī krodhano 'nṛtabhāṣitā<BR>
03,038.013b@003_0009	atyāśī nāstiko 'dānto mitradhṛk sarvaśaṅkitaḥ<BR>
03,038.013b@003_0010	ākroṣṭā cātimānī ca raudro lubdho 'tha lolupaḥ<BR>
03,038.013b@003_0011	stenaś ca madyapaś caiva bhrūṇahā gurutalpagaḥ<BR>
03,038.013b@003_0012	saṃbhāvitātmā cātyarthaṃ nṛśaṃsaḥ paruṣaś ca ha<BR>
03,038.013b@003_0013	naite lokān āpnuvanti nirlokās te dhanaṃjaya<BR>
03,038.013b@003_0014	ānṛśaṃsyam anukrośaṃ satyaṃ karuṇaveditā<BR>
03,038.013b@003_0015	damaḥ sthitir dhṛtir dharmaḥ kṣamā rūpam anuttamam<BR>
03,038.013b@003_0016	dayā damaś ca dharmaś ca gurupūjā kṛtajñatā<BR>
03,038.013b@003_0017	mitratā dvijabhaktiś ca vasanti tvayi phālguna<BR>
03,038.013b@003_0018	vyapekṣā sarvabhūteṣu kṣamā dānaṃ matiḥ smṛtiḥ<BR>
03,038.013b@003_0019	tasmāt kauravya śakreṇa sameṣyasi dhanaṃjaya<BR>
03,038.013b@003_0020	tvādṛśena hi devānāṃ ślāghanīyaḥ samāgamaḥ<BR>
03,038.013b@003_0021	suhṛdāṃ sodarāṇāṃ ca sarveṣāṃ bharatarṣabha<BR>
03,038.013b@003_0022	tvaṃ gatiḥ paramā tāta vṛtrahā marutām iva<BR>
03,038.013b@003_0023	tasmiṃs trayodaśe varṣe bhrātaraḥ suhṛdaś ca te<BR>
03,038.013b@003_0024	sarve 'bhisaṃśrayiṣyanti bāhuvīryaṃ mahābala<BR>
03,038.013b@003_0025	sa pārtha pitaraṃ gaccha sahasrākṣam ariṃdama<BR>
03,038.013b@003_0026	muṣṭigrahaṇam ādatsva sarvāstrāṇi ca vāsavāt<BR>
03,038.013b@003_0027	śataśṛṅge mahābāho maghavān idam abravīt<BR>
03,038.013b@003_0028	śṛṇvatāṃ sarvabhūtānāṃ tvām upāghrāya mūrdhani<BR>
03,038.013b@003_0029	viditaḥ sarvabhūtānāṃ divaṃ tāta gamiṣyasi<BR>
03,038.013b@003_0030	prāpya puṇyakṛtāṃ lokān raṃsyate jayatāṃ varaḥ<BR>
03,038.013b@003_0031	mānitas tridaśaiḥ pārtha vihṛtya susukhaṃ divi<BR>
03,038.013b@003_0032	avāpya paramāstrāṇi pṛthivīṃ punar eṣyasi<BR>
03,038.013b@003_0033	guṇāṃs te vāsavas tāta khāṇḍavaṃ dahyatas tava<BR>
03,038.013b@003_0034	śṛṇvatāṃ kila bhūtānāṃ punaḥ punar abhāṣata<BR>
03,038.013b@003_0035	tāṃ pratijñāṃ naraśreṣṭha kartum arhasi vāsave<BR>
03,038.013b@003_0036	kiṃ cid diśam itaḥ prāpya tapoyogamanā bhava<BR>
03,038.013b@003_0037	kartum arhasi kaunteya maghavadvacanaṃ hitam<BR>
03,038.013c	dīkṣito 'dyaiva gaccha tvaṃ draṣṭuṃ devaṃ puraṃdaram<BR>
03,038.014a	evam uktvā dharmarājas tam adhyāpayata prabhuḥ<BR>
03,038.014c	dīkṣitaṃ vidhinā tena yatavākkāyamānasam<BR>
03,038.014e	anujajñe tato vīraṃ bhrātā bhrātaram agrajaḥ<BR>
03,038.015a	nideśād dharmarājasya draṣṭuṃ devaṃ puraṃdaram<BR>
03,038.015c	dhanur gāṇḍīvam ādāya tathākṣayyau maheṣudhī<BR>
03,038.016a	kavacī satalatrāṇo baddhagodhāṅgulitravān<BR>
03,038.016c	hutvāgniṃ brāhmaṇān niṣkaiḥ svasti vācya mahābhujaḥ<BR>
03,038.017a	prātiṣṭhata mahābāhuḥ pragṛhītaśarāsanaḥ<BR>
03,038.017c	vadhāya dhārtarāṣṭrāṇāṃ niḥśvasyordhvam udīkṣya ca<BR>
03,038.018a	taṃ dṛṣṭvā tatra kaunteyaṃ pragṛhītaśarāsanam<BR>
03,038.018c	abruvan brāhmaṇāḥ siddhā bhūtāny antarhitāni ca<BR>
03,038.018d@004_0001	siddhacāraṇasaṃghāś ca gandharvāś ca tam abruvan<BR>
03,038.018d@004_0002	svasti vrataṃ samādhatsva saṃkalpas tava sidhyatām<BR>
03,038.018d@004_0003	manorathāś ca te sarve samṛdhyantāṃ mahāratha<BR>
03,038.018d@004_0004	evam ukto 'bhivādyaitān baddhāñjalipuṭas tathā<BR>
03,038.018d@004_0005	tapoyogamanāḥ pārthaḥ purohitam avandata<BR>
03,038.018d@004_0006	tataḥ prītamanā jiṣṇus tāv ubhāv abhyavandata<BR>
03,038.018d@004_0007	sahodarāv atirathau yudhiṣṭhiravṛkodarau<BR>
03,038.018d@004_0008	saṃklāntamanasau tūrṇam abhigamya mahārathau<BR>
03,038.018d@004_0009	yamau gāṇḍīvadhanvānam abhyavādayatām ubhau<BR>
03,038.018d@004_0010	abhivādya tu tau vīrāv ūcatuḥ pākaśāsanim<BR>
03,038.018d@004_0011	avāptavyāni sarvāṇi divyāny astrāṇi vāsavāt<BR>
03,038.018d@004_0012	astrāṇy āpnuhi kaunteya manasā yad yad icchasi<BR>
03,038.018d@004_0013	giro hy aśithilāḥ sarvā nirdoṣāḥ saṃmatāḥ satām<BR>
03,038.018d@004_0014	tvam ekaḥ pāṇḍaveṣv adya saṃprāpto 'si dhanaṃjaya<BR>
03,038.018d@004_0015	na cādharmavidaṃ devā nāsiddhaṃ nātapasvinam<BR>
03,038.018d@004_0016	draṣṭum icchanti kaunteya calacittaṃ śaṭhaṃ na ca<BR>
03,038.018d@004_0017	rorūyamāṇaḥ kaṭukam īrṣyakaḥ kaṭukākṣaraḥ<BR>
03,038.018d@004_0018	śaṭhakaḥ ślāghakaḥ kṣeptā hantā ca vicikitsitā<BR>
03,038.018d@004_0019	viśvastahantā māyāvī krodhano 'nṛtabhāṣitā<BR>
03,038.018d@004_0020	atyāśī nāstiko 'dātā mitradhṛk sarvaśaṅkitaḥ<BR>
03,038.018d@004_0021	ākroṣṭā cātimānī ca raudro lubdho 'tha lolupaḥ<BR>
03,038.018d@004_0022	stenaś ca madyapaś caiva bhrūṇahā gurutalpagaḥ<BR>
03,038.018d@004_0023	saṃbhāvitātmā cātyarthaṃ nṛśaṃsaḥ puruṣaś ca yaḥ<BR>
03,038.018d@004_0024	naite lokān āpnuvanti nirlokās te dhanaṃjaya<BR>
03,038.018d@004_0025	ānṛśaṃsyam anukrośaḥ satyaṃ karuṇaveditā<BR>
03,038.018d@004_0026	damaḥ sthitir dhṛtir dharmaḥ kṣamā rūpam anuttamam<BR>
03,038.018d@004_0027	dayā śamaś ca dharmaś ca gurupūjā kṛtajñatā<BR>
03,038.018d@004_0028	maitratā dvijabhaktiś ca vasanti tvayi phalguna<BR>
03,038.018d@004_0029	vyapekṣā sarvabhūteṣu kṛpā dānaṃ matiḥ smṛtiḥ<BR>
03,038.018d@004_0030	tasmāt kauravya śakreṇa sameṣyasi dhanaṃjaya<BR>
03,038.018d@004_0031	tvādṛśena hi devānāṃ ślāghanīyaḥ samāgamaḥ<BR>
03,038.018d@004_0032	suhṛdāṃ sodarāṇāṃ ca sarveṣāṃ bharatarṣabha<BR>
03,038.018d@004_0033	tvaṃ gatiḥ paramā tāta vṛtrahā marutām iva<BR>
03,038.018d@004_0034	tasmiṃs trayodaśe varṣe bhrātaraḥ suhṛdaś ca te<BR>
03,038.018d@004_0035	sarve hi saṃśrayiṣyanti bāhuvīryaṃ mahābala<BR>
03,038.018d@004_0036	sa pārtha pitaraṃ gaccha sahasrākṣam ariṃdamam<BR>
03,038.018d@004_0037	muṣṭigrahaṇam ādatsva sarvāṇy astrāṇi vāsavāt<BR>
03,038.018d@004_0038	śataśṛṅge mahābāho maghavān idam abravīt<BR>
03,038.018d@004_0039	śṛṇvatāṃ sarvabhūtānāṃ tvām upāghrāya mūrdhani<BR>
03,038.018d@004_0040	viditaḥ sarvabhūtānāṃ divaṃ tāta gamiṣyasi<BR>
03,038.018d@004_0041	prāpya puṇyakṛtāṃ lokān raṃsyase jayatāṃ vara<BR>
03,038.018d@004_0042	mānitas tridaśaiḥ pārtha vihṛtya susukhaṃ divi<BR>
03,038.018d@004_0043	avāpya paramāstrāṇi pṛthivīṃ punar eṣyasi<BR>
03,038.018d@004_0044	guṇāṃs te vāsavas tāta khāṇḍavaṃ dahati tvayi<BR>
03,038.018d@004_0045	śṛṇvatāṃ sarvabhūtānāṃ punaḥ punar abhāṣata<BR>
03,038.018d@004_0046	tāṃ pratijñāṃ naraśreṣṭha kartum arhasi vāsavīm<BR>
03,038.018d@004_0047	kaṃ cid deśam itaḥ prāpya tapoyogamanā bhava<BR>
03,038.018d@004_0048	kartum arhasi kauravya maghavadvacanaṃ hitam<BR>
03,038.018d@004_0049	dīkṣito 'dyaiva gaccha tvaṃ draṣṭāsi tvaṃ puraṃdaram<BR>
03,038.018d@004_0050	tau pariṣvajya bībhatsuḥ kṛṣṇām āmantrya cābhibho<BR>
03,038.018d@004_0051	abhyavādayata prītaḥ tapasvipravarān api<BR>
03,038.018e	kṣipraṃ prāpnuhi kaunteya manasā yad yad icchasi<BR>
03,038.018f*0144_01	abruvan brāhmaṇāḥ pārtham iti kṛtvā jayāśiṣaḥ<BR>
03,038.018f*0145_01	saṃsādhayasva kaunteya dhruvo 'stu vijayas tava<BR>
03,038.019a	taṃ siṃham iva gacchantaṃ śālaskandhorum arjunam<BR>
03,038.019c	manāṃsy ādāya sarveṣāṃ kṛṣṇā vacanam abravīt<BR>
03,038.020a	yat te kuntī mahābāho jātasyaicchad dhanaṃjaya<BR>
03,038.020c	tat te 'stu sarvaṃ kaunteya yathā ca svayam icchasi<BR>
03,038.021a	māsmākaṃ kṣatriyakule janma kaś cid avāpnuyāt<BR>
03,038.021c	brāhmaṇebhyo namo nityaṃ yeṣāṃ yuddhe na jīvikā<BR>
03,038.021d*0146_01	idaṃ ca me paraṃ duḥkhaṃ yat tvāṃ pārtha suyodhanaḥ<BR>
03,038.021d*0146_02	dṛṣṭvā māṃ gaur iti prāha prahasan rājasaṃsadi<BR>
03,038.021d*0146_03	tasmād duḥkhād idaṃ duḥkhaṃ garīya iti me matiḥ<BR>
03,038.021d*0146_04	yad asmān prati sabhyeṣu bahv ayuktam abhāṣata<BR>
03,038.022a	nūnaṃ te bhrātaraḥ sarve tvatkathābhiḥ prajāgare<BR>
03,038.022c	raṃsyante vīrakarmāṇi kīrtayantaḥ punaḥ punaḥ<BR>
03,038.023a	naiva naḥ pārtha bhogeṣu na dhane nota jīvite<BR>
03,038.023c	tuṣṭir buddhir bhavitrī vā tvayi dīrghapravāsini<BR>
03,038.024a	tvayi naḥ pārtha sarveṣāṃ sukhaduḥkhe samāhite<BR>
03,038.024c	jīvitaṃ maraṇaṃ caiva rājyam aiśvaryam eva ca<BR>
03,038.024e	āpṛṣṭo me 'si kaunteya svasti prāpnuhi pāṇḍava<BR>
03,038.024f*0147_01	balavadbhir viruddhena kāryam etat tvayānagha<BR>
03,038.024f*0147_02	prayāhy avighnenaivāśu vijayāya mahābala<BR>
03,038.025a	namo dhātre vidhātre ca svasti gaccha hy anāmayam<BR>
03,038.025b*0148_01	dharmas tvāṃ dviṣataḥ pātu bhāskaraś ca vibhāvasuḥ<BR>
03,038.025b*0149_01	hrīḥ śrīḥ kīrtir dhṛtiḥ puṣṭir umā lakṣmīḥ sarasvatī<BR>
03,038.025b*0149_02	imā vai tava pānthasya pālayantu dhanaṃjaya<BR>
03,038.025b*0150_01	jyeṣṭhāpacāyī jyeṣṭhasya bhrātur vacanakārakaḥ<BR>
03,038.025b*0150_02	prapadye 'haṃ vasūn rudrān ādityān samarudgaṇān<BR>
03,038.025b*0150_03	viśvedevāṃs tathā sādhyāñ śāntyarthaṃ bharatarṣabha<BR>
03,038.025b*0151_01	evam uktvāśiṣaḥ kṛṣṇā virarāma yaśasvinī<BR>
03,038.025b*0152_01	avarodhād vane vāsāt sarvasvaharaṇād api<BR>
03,038.025b*0152_02	idaṃ duḥkhataraṃ manye putrebhyaś ca vivāsanam<BR>
03,038.025b*0153_01	prāñjaliḥ pāṇḍavaṃ kṛṣṇā devānāṃ kurvatī namaḥ<BR>
03,038.025b*0153_02	vāgbhiḥ paramaśaktābhir maṅgalābhir abhāṣata<BR>
03,038.025b*0153_03	(25ab) namo dhātre vidhātre ca svasti gaccha vanād vanam<BR>
03,038.025b*0153_04	dharmas tvāṃ juṣatāṃ pārtha bhāskaraś ca vibhāvasuḥ<BR>
03,038.025b*0153_05	brahmā tvāṃ brāhmaṇāś caiva pālayantu dhanaṃjaya<BR>
03,038.025b*0153_06	jyeṣṭhāpacāyī jyeṣṭhasya bhrātur vacanam āsthitaḥ<BR>
03,038.025b*0153_07	prapadyethā vasūn rudrān ādityān samarudgaṇān<BR>
03,038.025b*0153_08	viśvedevāṃs tathādityāñ śāntyarthaṃ bharatarṣabha<BR>
03,038.025b*0153_09	(25cd) svasti te 'stv āntarikṣebhyo divyebhyo bharatarṣabha<BR>
03,038.025b*0153_10	(25ef) pārthivebhyaś ca sarvebhyo ye ke cit paripanthinaḥ<BR>
03,038.025b*0153_11	avarodhād vane vāsāt sarvasvaharaṇād api<BR>
03,038.025b*0153_12	idaṃ duḥkhataraṃ manye putrebhyaś ca vivāsanāt<BR>
03,038.025b*0153_13	(21ab) mā smāhaṃ kṣatriyakule jātu cit punar ābhavam<BR>
03,038.025b*0153_14	(21cd) brāhmaṇebhyo namasyāmi yeṣāṃ nāyudhajīvikā<BR>
03,038.025b*0153_15	dhvaṃsitaḥ svagṛhebhyaś ca rāṣṭrāc ca bharatarṣabha<BR>
03,038.025b*0153_16	vane pratiṣṭhito bhūtvā sauhārdād avatiṣṭhase<BR>
03,038.025b*0153_17	jetā yaḥ sarvaśatrūṇāṃ yaḥ pāvakam atarpayat<BR>
03,038.025b*0153_18	janas tvāṃ paśyatīdānīṃ gacchantaṃ bharatarṣabha<BR>
03,038.025b*0153_19	asmin nūnaṃ mahāraṇye bhrātaraḥ suhṛdaś ca te<BR>
03,038.025b*0153_20	tvatkathāḥ kathayiṣyanti cāraṇā ṛṣayas tathā<BR>
03,038.025b*0153_21	(20ab) yat tat kuntī mahābāho jātasyaicchad dhanaṃjaya<BR>
03,038.025b*0153_22	(20cd) tat te sarvaṃ tathaivāstu yathā ca manasecchasi<BR>
03,038.025b*0153_23	vasudevasvasā devī tvām āryā punar āgatam<BR>
03,038.025b*0153_24	sā paśyatu pṛthā pārtha sahasrākṣam ivāditiḥ<BR>
03,038.025b*0153_25	(22ab) nūnaṃ te bhrātaraḥ sarve tvatkathābhiḥ prajāgare<BR>
03,038.025b*0153_26	(22cd) raṃsyante tava karmāṇi kīrtayantaḥ punaḥ punaḥ<BR>
03,038.025b*0153_27	(23ab) naiva naḥ pārtha bhogeṣu na dhane nota jīvite<BR>
03,038.025b*0153_28	(23cd) tuṣṭā buddhir bhavitrī vā tvayi dīrghapravāsini<BR>
03,038.025b*0153_29	āśā saṃjāyate vīra tvayy araṇyaṃ prapadyati<BR>
03,038.025b*0153_30	(24ab) tvayi naḥ pārtha sarveṣāṃ sukhaduḥkhe pratiṣṭhite<BR>
03,038.025b*0153_31	(24cd) jīvitaṃ maraṇaṃ caiva svargo 'tha narakas tathā<BR>
03,038.025b*0153_32	(24ef) āpṛṣṭo me 'si kaunteya svasti prāpnuhi pāṇḍava<BR>
03,038.025b*0153_33	kṛtāstraṃ svastimantaṃ tvāṃ drakṣyāmi punar āgatam<BR>
03,038.025c	svasti te 'stv āntarikṣebhyaḥ pārthivebhyaś ca bhārata<BR>
03,038.025e	divyebhyaś caiva bhūtebhyo ye cānye paripanthinaḥ<BR>
03,038.025f*0154_01	evam uktvāśiṣaḥ kṛṣṇā virarāma yaśasvinī<BR>
03,038.026a	tataḥ pradakṣiṇaṃ kṛtvā bhrātṝn dhaumyaṃ ca pāṇḍavaḥ<BR>
03,038.026b*0155_01	kṛṣṇākaṭākṣapātheyaṃ hṛdi kṛtvā tato 'rjunaḥ<BR>
03,038.026c	prātiṣṭhata mahābāhuḥ pragṛhya ruciraṃ dhanuḥ<BR>
03,038.026d*0156_01	śanair iva diśaṃ vīra udīcīṃ bharatarṣabhaḥ<BR>
03,038.026d*0156_02	saṃharaṃs tarasā vṛkṣāṃl latāvallīś ca bhārata<BR>
03,038.026d*0156_03	asajjamāno vṛkṣeṣu jagāma sumahābalaḥ<BR>
03,038.027a	tasya mārgād apākrāman sarvabhūtāni gacchataḥ<BR>
03,038.027c	yuktasyaindreṇa yogena parākrāntasya śuṣmiṇaḥ<BR>
03,038.027d*0157_01	so 'gacchat parvatāṃs tāta tapodhananiṣevitān<BR>
03,038.027d*0157_02	divyaṃ haimavataṃ puṇyaṃ devajuṣṭaṃ paraṃtapaḥ<BR>
03,038.028a	so 'gacchat parvataṃ puṇyam ekāhnaiva mahāmanāḥ<BR>
03,038.028c	manojavagatir bhūtvā yogayukto yathānilaḥ<BR>
03,038.029a	himavantam atikramya gandhamādanam eva ca<BR>
03,038.029c	atyakrāmat sa durgāṇi divārātram atandritaḥ<BR>
03,038.030a	indrakīlaṃ samāsādya tato 'tiṣṭhad dhanaṃjayaḥ<BR>
03,038.030c	antarikṣe hi śuśrāva tiṣṭheti sa vacas tadā<BR>
03,038.030d*0158_01	tac chrutvā sarvato dṛṣṭiṃ cārayām āsa pāṇḍavaḥ<BR>
03,038.030d*0159_01	gatvā sa ṣaḍ ahorātrān saptame 'hani pāṇḍavaḥ<BR>
03,038.030d*0159_02	prasthendrakīlasya śubhe tapoyogaparo 'bhavat<BR>
03,038.030d*0159_03	ūrdhvabāhur na cāṅgāni prāspandayata kiṃ cana<BR>
03,038.030d*0159_04	samāhitātmā niyataḥ sahasrākṣasuto 'cyutaḥ<BR>
03,038.031a	tato 'paśyat savyasācī vṛkṣamūle tapasvinam<BR>
03,038.031c	brāhmyā śriyā dīpyamānaṃ piṅgalaṃ jaṭilaṃ kṛśam<BR>
03,038.032a	so 'bravīd arjunaṃ tatra sthitaṃ dṛṣṭvā mahātapāḥ<BR>
03,038.032c	kas tvaṃ tāteha saṃprāpto dhanuṣmān kavacī śarī<BR>
03,038.032e	nibaddhāsitalatrāṇaḥ kṣatradharmam anuvrataḥ<BR>
03,038.033a	neha śastreṇa kartavyaṃ śāntānām ayam ālayaḥ<BR>
03,038.033c	vinītakrodhaharṣāṇāṃ brāhmaṇānāṃ tapasvinām<BR>
03,038.034a	nehāsti dhanuṣā kāryaṃ na saṃgrāmeṇa karhi cit<BR>
03,038.034c	nikṣipaitad dhanus tāta prāpto 'si paramāṃ gatim<BR>
03,038.035a	ity anantaujasaṃ vīraṃ yathā cānyaṃ pṛthagjanam<BR>
03,038.035c	tathā vācam athābhīkṣṇaṃ brāhmaṇo 'rjunam abravīt<BR>
03,038.035e	na cainaṃ cālayām āsa dhairyāt sudṛḍhaniścayam<BR>
03,038.036a	tam uvāca tataḥ prītaḥ sa dvijaḥ prahasann iva<BR>
03,038.036c	varaṃ vṛṇīṣva bhadraṃ te śakro 'ham arisūdana<BR>
03,038.037a	evam uktaḥ pratyuvāca sahasrākṣaṃ dhanaṃjayaḥ<BR>
03,038.037c	prāñjaliḥ praṇato bhūtvā śūraḥ kurukulodvahaḥ<BR>
03,038.038a	īpsito hy eṣa me kāmo varaṃ cainaṃ prayaccha me<BR>
03,038.038c	tvatto 'dya bhagavann astraṃ kṛtsnam icchāmi veditum<BR>
03,038.039a	pratyuvāca mahendras taṃ prītātmā prahasann iva<BR>
03,038.039c	iha prāptasya kiṃ kāryam astrais tava dhanaṃjaya<BR>
03,038.039e	kāmān vṛṇīṣva lokāṃś ca prāpto 'si paramāṃ gatim<BR>
03,038.040a	evam uktaḥ pratyuvāca sahasrākṣaṃ dhanaṃjayaḥ<BR>
03,038.040c	na lokān na punaḥ kāmān na devatvaṃ kutaḥ sukham<BR>
03,038.041a	na ca sarvāmaraiśvaryaṃ kāmaye tridaśādhipa<BR>
03,038.041c	bhrātṝṃs tān vipine tyaktvā vairam apratiyātya ca<BR>
03,038.041e	akīrtiṃ sarvalokeṣu gaccheyaṃ śāśvatīḥ samāḥ<BR>
03,038.042a	evam uktaḥ pratyuvāca vṛtrahā pāṇḍunandanam<BR>
03,038.042c	sāntvayañ ślakṣṇayā vācā sarvalokanamaskṛtaḥ<BR>
03,038.043a	yadā drakṣyasi bhūteśaṃ tryakṣaṃ śūladharaṃ śivam<BR>
03,038.043c	tadā dātāsmi te tāta divyāny astrāṇi sarvaśaḥ<BR>
03,038.044a	kriyatāṃ darśane yatno devasya parameṣṭhinaḥ<BR>
03,038.044c	darśanāt tasya kaunteya saṃsiddhaḥ svargam eṣyasi<BR>
03,038.045a	ity uktvā phalgunaṃ śakro jagāmādarśanaṃ tataḥ<BR>
03,038.045c	arjuno 'py atha tatraiva tasthau yogasamanvitaḥ<BR>
03,039.001	janamejaya uvāca<BR>
03,039.001a	bhagavañ śrotum icchāmi pārthasyākliṣṭakarmaṇaḥ<BR>
03,039.001c	vistareṇa kathām etāṃ yathāstrāṇy upalabdhavān<BR>
03,039.002a	kathaṃ sa puruṣavyāghro dīrghabāhur dhanaṃjayaḥ<BR>
03,039.002c	vanaṃ praviṣṭas tejasvī nirmanuṣyam abhītavat<BR>
03,039.003a	kiṃ ca tena kṛtaṃ tatra vasatā brahmavittama<BR>
03,039.003c	kathaṃ ca bhagavān sthāṇur devarājaś ca toṣitaḥ<BR>
03,039.004a	etad icchāmy ahaṃ śrotuṃ tvatprasādād dvijottama<BR>
03,039.004c	tvaṃ hi sarvajña divyaṃ ca mānuṣaṃ caiva vettha ha<BR>
03,039.005a	atyadbhutaṃ mahāprājña romaharṣaṇam arjunaḥ<BR>
03,039.005c	bhavena saha saṃgrāmaṃ cakārāpratimaṃ kila<BR>
03,039.005e	purā praharatāṃ śreṣṭhaḥ saṃgrāmeṣv aparājitaḥ<BR>
03,039.006a	yac chrutvā narasiṃhānāṃ dainyaharṣātivismayāt<BR>
03,039.006c	śūrāṇām api pārthānāṃ hṛdayāni cakampire<BR>
03,039.007a	yad yac ca kṛtavān anyat pārthas tad akhilaṃ vada<BR>
03,039.007c	na hy asya ninditaṃ jiṣṇoḥ susūkṣmam api lakṣaye<BR>
03,039.007e	caritaṃ tasya śūrasya tan me sarvaṃ prakīrtaya<BR>
03,039.008	vaiśaṃpāyana uvāca<BR>
03,039.008a	kathayiṣyāmi te tāta kathām etāṃ mahātmanaḥ<BR>
03,039.008c	divyāṃ kauravaśārdūla mahatīm adbhutopamām<BR>
03,039.009a	gātrasaṃsparśasaṃbandhaṃ tryambakeṇa sahānagha<BR>
03,039.009c	pārthasya devadevena śṛṇu samyak samāgamam<BR>
03,039.010a	yudhiṣṭhiraniyogāt sa jagāmāmitavikramaḥ<BR>
03,039.010c	śakraṃ sureśvaraṃ draṣṭuṃ devadevaṃ ca śaṃkaram<BR>
03,039.011a	divyaṃ tad dhanur ādāya khaḍgaṃ ca puruṣarṣabhaḥ<BR>
03,039.011c	mahābalo mahābāhur arjunaḥ kāryasiddhaye<BR>
03,039.011e	diśaṃ hy udīcīṃ kauravyo himavacchikharaṃ prati<BR>
03,039.012a	aindriḥ sthiramanā rājan sarvalokamahārathaḥ<BR>
03,039.012c	tvarayā parayā yuktas tapase dhṛtaniścayaḥ<BR>
03,039.012e	vanaṃ kaṇṭakitaṃ ghoram eka evānvapadyata<BR>
03,039.013a	nānāpuṣpaphalopetaṃ nānāpakṣiniṣevitam<BR>
03,039.013c	nānāmṛgagaṇākīrṇaṃ siddhacāraṇasevitam<BR>
03,039.013d*0160_01	gandharvair apsarobhiś ca krīḍadbhir upaśobhitam<BR>
03,039.013d*0160_02	mattaiḥ kiṃpuruṣaiś caiva pānabhūmigatais tathā<BR>
03,039.013d*0160_03	tat priyābhiḥ samantāc ca vyāvṛtya parivīkṣitaḥ<BR>
03,039.013d*0160_04	jagāma naraśārdūlo devaṃ draṣṭuṃ pinākinam<BR>
03,039.014a	tataḥ prayāte kaunteye vanaṃ mānuṣavarjitam<BR>
03,039.014c	śaṅkhānāṃ paṭahānāṃ ca śabdaḥ samabhavad divi<BR>
03,039.015a	puṣpavarṣaṃ ca sumahan nipapāta mahītale<BR>
03,039.015c	meghajālaṃ ca vitataṃ chādayām āsa sarvataḥ<BR>
03,039.016a	atītya vanadurgāṇi saṃnikarṣe mahāgireḥ<BR>
03,039.016c	śuśubhe himavatpṛṣṭhe vasamāno 'rjunas tadā<BR>
03,039.017a	tatrāpaśyad drumān phullān vihagair valgu nāditān<BR>
03,039.017c	nadīś ca bahulāvartā nīlavaiḍūryasaṃnibhāḥ<BR>
03,039.018a	haṃsakāraṇḍavodgītāḥ sārasābhirutās tathā<BR>
03,039.018c	puṃskokilarutāś caiva krauñcabarhiṇanāditāḥ<BR>
03,039.019a	manoharavanopetās tasminn atiratho 'rjunaḥ<BR>
03,039.019c	puṇyaśītāmalajalāḥ paśyan prītamanābhavat<BR>
03,039.020a	ramaṇīye vanoddeśe ramamāṇo 'rjunas tadā<BR>
03,039.020c	tapasy ugre vartamāna ugratejā mahāmanāḥ<BR>
03,039.021a	darbhacīraṃ nivasyātha daṇḍājinavibhūṣitaḥ<BR>
03,039.021c	pūrṇe pūrṇe trirātre tu māsam ekaṃ phalāśanaḥ<BR>
03,039.021e	dviguṇenaiva kālena dvitīyaṃ māsam atyagāt<BR>
03,039.022a	tṛtīyam api māsaṃ sa pakṣeṇāhāram ācaran<BR>
03,039.022c	śīrṇaṃ ca patitaṃ bhūmau parṇaṃ samupayuktavān<BR>
03,039.023a	caturthe tv atha saṃprāpte māsi pūrṇe tataḥ param<BR>
03,039.023c	vāyubhakṣo mahābāhur abhavat pāṇḍunandanaḥ<BR>
03,039.023e	ūrdhvabāhur nirālambaḥ pādāṅguṣṭhāgraviṣṭhitaḥ<BR>
03,039.024a	sadopasparśanāc cāsya babhūvur amitaujasaḥ<BR>
03,039.024c	vidyudambhoruhanibhā jaṭās tasya mahātmanaḥ<BR>
03,039.025a	tato maharṣayaḥ sarve jagmur devaṃ pinākinam<BR>
03,039.025b*0161_01	nivedayiṣavaḥ pārthaṃ tapasy ugre samāsthitam<BR>
03,039.025c	śitikaṇṭhaṃ mahābhāgaṃ praṇipatya prasādya ca<BR>
03,039.025e	sarve nivedayām āsuḥ karma tat phalgunasya ha<BR>
03,039.026a	eṣa pārtho mahātejā himavatpṛṣṭham āśritaḥ<BR>
03,039.026c	ugre tapasi duṣpāre sthito dhūmāyayan diśaḥ<BR>
03,039.027a	tasya deveśa na vayaṃ vidmaḥ sarve cikīrṣitam<BR>
03,039.027c	saṃtāpayati naḥ sarvān asau sādhu nivāryatām<BR>
03,039.027d*0162_01	teṣāṃ tad vacanaṃ śrutvā munīnāṃ bhāvitātmanām<BR>
03,039.027d*0162_02	umāpatir bhūtapatir vākyam etad uvāca ha<BR>
03,039.028	maheśvara uvāca<BR>
03,039.028a	śīghraṃ gacchata saṃhṛṣṭā yathāgatam atandritāḥ<BR>
03,039.028c	aham asya vijānāmi saṃkalpaṃ manasi sthitam<BR>
03,039.028d*0163_01	na vo viṣādaḥ kartavyaḥ phalgunaṃ prati sarvaśaḥ<BR>
03,039.029a	nāsya svargaspṛhā kā cin naiśvaryasya na cāyuṣaḥ<BR>
03,039.029c	yat tv asya kāṅkṣitaṃ sarvaṃ tat kariṣye 'ham adya vai<BR>
03,039.030	vaiśaṃpāyana uvāca<BR>
03,039.030a	te śrutva śarvavacanam ṛṣayaḥ satyavādinaḥ<BR>
03,039.030c	prahṛṣṭamanaso jagmur yathāsvaṃ punar āśramān<BR>
03,040.001	vaiśaṃpāyana uvāca<BR>
03,040.001a	gateṣu teṣu sarveṣu tapasviṣu mahātmasu<BR>
03,040.001c	pinākapāṇir bhagavān sarvapāpaharo haraḥ<BR>
03,040.002a	kairātaṃ veṣam āsthāya kāñcanadrumasaṃnibham<BR>
03,040.002c	vibhrājamāno vapuṣā girir merur ivāparaḥ<BR>
03,040.003a	śrīmad dhanur upādāya śarāṃś cāśīviṣopamān<BR>
03,040.003c	niṣpapāta mahārciṣmān dahan kakṣam ivānalaḥ<BR>
03,040.004a	devyā sahomayā śrīmān samānavrataveṣayā<BR>
03,040.004c	nānāveṣadharair hṛṣṭair bhūtair anugatas tadā<BR>
03,040.005a	kirātaveṣapracchannaḥ strībhiś cānu sahasraśaḥ<BR>
03,040.005c	aśobhata tadā rājan sa devo 'tīva bhārata<BR>
03,040.006a	kṣaṇena tad vanaṃ sarvaṃ niḥśabdam abhavat tadā<BR>
03,040.006c	nādaḥ prasravaṇānāṃ ca pakṣiṇāṃ cāpy upāramat<BR>
03,040.006d*0164_01	preṣayitvā nu ditijaṃ mūkaṃ vā pārthaniścitam<BR>
03,040.006d*0164_02	mayepsitaṃ madīyais tu vastuṃ saha mahābalaḥ<BR>
03,040.006d*0164_03	tasmād arjunabāṇais tvaṃ nirviddho hi mamaiva ca<BR>
03,040.006d*0164_04	dehaṃ tyaktvā mahābāho mām evaiṣyasi dānava<BR>
03,040.007a	sa saṃnikarṣam āgamya pārthasyākliṣṭakarmaṇaḥ<BR>
03,040.007c	mūkaṃ nāma diteḥ putraṃ dadarśādbhutadarśanam<BR>
03,040.008a	vārāhaṃ rūpam āsthāya tarkayantam ivārjunam<BR>
03,040.008c	hantuṃ paramaduṣṭātmā tam uvācātha phalgunaḥ<BR>
03,040.009a	gāṇḍīvaṃ dhanur ādāya śarāṃś cāśīviṣopamān<BR>
03,040.009c	sajyaṃ dhanurvaraṃ kṛtvā jyāghoṣeṇa ninādayan<BR>
03,040.010a	yan māṃ prārthayase hantum anāgasam ihāgatam<BR>
03,040.010c	tasmāt tvāṃ pūrvam evāhaṃ neṣyāmi yamasādanam<BR>
03,040.011a	taṃ dṛṣṭvā prahariṣyantaṃ phalgunaṃ dṛḍhadhanvinam<BR>
03,040.011c	kirātarūpī sahasā vārayām āsa śaṃkaraḥ<BR>
03,040.012a	mayaiṣa prārthitaḥ pūrvaṃ nīlameghasamaprabhaḥ<BR>
03,040.012c	anādṛtyaiva tad vākyaṃ prajahārātha phalgunaḥ<BR>
03,040.012d*0165_01	mumoca niśitaṃ bāṇaṃ vajrāśanisamaṃ balam<BR>
03,040.013a	kirātaś ca samaṃ tasminn ekalakṣye mahādyutiḥ<BR>
03,040.013c	pramumocāśaniprakhyaṃ śaram agniśikhopamam<BR>
03,040.014a	tau muktau sāyakau tābhyāṃ samaṃ tatra nipetatuḥ<BR>
03,040.014c	mūkasya gātre vistīrṇe śailasaṃhanane tadā<BR>
03,040.015a	yathāśaniviniṣpeṣo vajrasyeva ca parvate<BR>
03,040.015c	tathā tayoḥ saṃnipātaḥ śarayor abhavat tadā<BR>
03,040.016a	sa viddho bahubhir bāṇair dīptāsyaiḥ pannagair iva<BR>
03,040.016c	mamāra rākṣasaṃ rūpaṃ bhūyaḥ kṛtvā vibhīṣaṇam<BR>
03,040.017a	dadarśātha tato jiṣṇuḥ puruṣaṃ kāñcanaprabham<BR>
03,040.017c	kirātaveṣapracchannaṃ strīsahāyam amitrahā<BR>
03,040.017e	tam abravīt prītamanāḥ kaunteyaḥ prahasann iva<BR>
03,040.018a	ko bhavān aṭate śūnye vane strīgaṇasaṃvṛtaḥ<BR>
03,040.018c	na tvam asmin vane ghore bibheṣi kanakaprabha<BR>
03,040.019a	kimarthaṃ ca tvayā viddho mṛgo 'yaṃ matparigrahaḥ<BR>
03,040.019c	mayābhipannaḥ pūrvaṃ hi rākṣaso 'yam ihāgataḥ<BR>
03,040.020a	kāmāt paribhavād vāpi na me jīvan vimokṣyase<BR>
03,040.020c	na hy eṣa mṛgayādharmo yas tvayādya kṛto mayi<BR>
03,040.020e	tena tvāṃ bhraṃśayiṣyāmi jīvitāt parvatāśraya<BR>
03,040.021a	ity uktaḥ pāṇḍaveyena kirātaḥ prahasann iva<BR>
03,040.021c	uvāca ślakṣṇayā vācā pāṇḍavaṃ savyasācinam<BR>
03,040.021d*0166_01	na matkṛte tvayā vīra bhīḥ kāryā vanam antikāt<BR>
03,040.021d*0166_02	iyaṃ bhūmiḥ sadāsmākam ucitā vasatāṃ vane<BR>
03,040.021d*0166_03	tvayā tu duṣkaraḥ kasmād iha vāsaḥ prarocitaḥ<BR>
03,040.021d*0166_04	vayaṃ tu bahusattve 'smin nivasāmas tapodhana<BR>
03,040.021d*0166_05	bhavāṃs tu kṛṣṇavartmābhaḥ sukumāraḥ sukhocitaḥ<BR>
03,040.021d*0166_06	arjuna uvāca<BR>
03,040.021d*0166_06	kathaṃ śūnyam imaṃ deśam ekākī vicariṣyati<BR>
03,040.021d*0166_07	gāṇḍīvam āśrayaṃ kṛtvā nārācāṃś cāgnisaṃnibhān<BR>
03,040.021d*0166_08	nivasāmi mahāraṇye dvitīya iva pāvakiḥ<BR>
03,040.021d*0166_09	eṣa cāpi mayā jantur mṛgarūpaṃ samāśritaḥ<BR>
03,040.021d*0166_10	kirāta uvāca<BR>
03,040.021d*0166_10	rākṣaso nihato ghoro hantuṃ mām iha cāgataḥ<BR>
03,040.021d*0166_11	mayaiṣa dhanunirmuktais tāḍitaḥ pūrvam eva hi<BR>
03,040.021d*0166_12	bāṇair abhihataḥ śete nītaś ca yamasādanam<BR>
03,040.022a	mamaivāyaṃ lakṣyabhūtaḥ pūrvam eva parigrahaḥ<BR>
03,040.022c	mamaiva ca prahāreṇa jīvitād vyavaropitaḥ<BR>
03,040.023a	doṣān svān nārhase 'nyasmai vaktuṃ svabaladarpitaḥ<BR>
03,040.023c	abhiṣakto 'smi mandātman na me jīvan vimokṣyase<BR>
03,040.024a	sthiro bhavasva mokṣyāmi sāyakān aśanīn iva<BR>
03,040.024c	ghaṭasva parayā śaktyā muñca tvam api sāyakān<BR>
03,040.024d*0167_01	tasya tad vacanaṃ śrutvā kirātasyārjunas tadā<BR>
03,040.024d*0167_02	roṣam āhārayām āsa tāḍayām āsa ceṣubhiḥ<BR>
03,040.024d*0167_03	tato hṛṣṭena manasā pratijagrāha sāyakān<BR>
03,040.024d*0167_04	bhūyo bhūya iti prāha manda mandety uvāca ha<BR>
03,040.024d*0167_05	praharasva śarair etān nārācān marmabhedinaḥ<BR>
03,040.024d*0167_06	ity ukto bāṇavarṣaṃ sa mumoca sahasārjunaḥ<BR>
03,040.025a	tatas tau tatra saṃrabdhau garjamānau muhur muhuḥ<BR>
03,040.025c	śarair āśīviṣākārais tatakṣāte parasparam<BR>
03,040.026a	tato 'rjunaḥ śaravarṣaṃ kirāte samavāsṛjat<BR>
03,040.026c	tat prasannena manasā pratijagrāha śaṃkaraḥ<BR>
03,040.027a	muhūrtaṃ śaravarṣaṃ tat pratigṛhya pinākadhṛk<BR>
03,040.027c	akṣatena śarīreṇa tasthau girir ivācalaḥ<BR>
03,040.028a	sa dṛṣṭvā bāṇavarṣaṃ tan moghībhūtaṃ dhanaṃjayaḥ<BR>
03,040.028c	paramaṃ vismayaṃ cakre sādhu sādhv iti cābravīt<BR>
03,040.029a	aho 'yaṃ sukumārāṅgo himavacchikharālayaḥ<BR>
03,040.029c	gāṇḍīvamuktān nārācān pratigṛhṇāty avihvalaḥ<BR>
03,040.030a	ko 'yaṃ devo bhavet sākṣād rudro yakṣaḥ sureśvaraḥ<BR>
03,040.030c	vidyate hi giriśreṣṭhe tridaśānāṃ samāgamaḥ<BR>
03,040.031a	na hi madbāṇajālānām utsṛṣṭānāṃ sahasraśaḥ<BR>
03,040.031c	śakto 'nyaḥ sahituṃ vegam ṛte devaṃ pinākinam<BR>
03,040.032a	devo vā yadi vā yakṣo rudrād anyo vyavasthitaḥ<BR>
03,040.032c	aham enaṃ śarais tīkṣṇair nayāmi yamasādanam<BR>
03,040.033a	tato hṛṣṭamanā jiṣṇur nārācān marmabhedinaḥ<BR>
03,040.033c	vyasṛjac chatadhā rājan mayūkhān iva bhāskaraḥ<BR>
03,040.034a	tān prasannena manasā bhagavāṃl lokabhāvanaḥ<BR>
03,040.034c	śūlapāṇiḥ pratyagṛhṇāc chilāvarṣam ivācalaḥ<BR>
03,040.035a	kṣaṇena kṣīṇabāṇo 'tha saṃvṛttaḥ phalgunas tadā<BR>
03,040.035c	vitrāsaṃ ca jagāmātha taṃ dṛṣṭvā śarasaṃkṣayam<BR>
03,040.036a	cintayām āsa jiṣṇus tu bhagavantaṃ hutāśanam<BR>
03,040.036c	purastād akṣayau dattau tūṇau yenāsya khāṇḍave<BR>
03,040.037a	kiṃ nu mokṣyāmi dhanuṣā yan me bāṇāḥ kṣayaṃ gatāḥ<BR>
03,040.037c	ayaṃ ca puruṣaḥ ko 'pi bāṇān grasati sarvaśaḥ<BR>
03,040.038a	aham enaṃ dhanuṣkoṭyā śūlāgreṇeva kuñjaram<BR>
03,040.038c	nayāmi daṇḍadhārasya yamasya sadanaṃ prati<BR>
03,040.038d*0168_01	pragṛhyātha dhanuṣkoṭyā jyāpāśenāvakṛṣya ca<BR>
03,040.038d*0168_02	muṣṭibhiś cāpi hatavān vajrakalpair mahādyutiḥ<BR>
03,040.039a	saṃprāyudhyad dhanuṣkoṭyā kaunteyaḥ paravīrahā<BR>
03,040.039c	tad apy asya dhanur divyaṃ jagrāsa girigocaraḥ<BR>
03,040.040a	tato 'rjuno grastadhanuḥ khaḍgapāṇir atiṣṭhata<BR>
03,040.040c	yuddhasyāntam abhīpsan vai vegenābhijagāma tam<BR>
03,040.041a	tasya mūrdhni śitaṃ khaḍgam asaktaṃ parvateṣv api<BR>
03,040.041c	mumoca bhujavīryeṇa vikramya kurunandanaḥ<BR>
03,040.041e	tasya mūrdhānam āsādya paphālāsivaro hi saḥ<BR>
03,040.042a	tato vṛkṣaiḥ śilābhiś ca yodhayām āsa phalgunaḥ<BR>
03,040.042c	yathā vṛkṣān mahākāyaḥ pratyagṛhṇād atho śilāḥ<BR>
03,040.043a	kirātarūpī bhagavāṃs tataḥ pārtho mahābalaḥ<BR>
03,040.043c	muṣṭibhir vajrasaṃsparśair dhūmam utpādayan mukhe<BR>
03,040.043e	prajahāra durādharṣe kirātasamarūpiṇi<BR>
03,040.044a	tataḥ śakrāśanisamair muṣṭibhir bhṛśadāruṇaiḥ<BR>
03,040.044c	kirātarūpī bhagavān ardayām āsa phalgunam<BR>
03,040.045a	tataś caṭacaṭāśabdaḥ sughoraḥ samajāyata<BR>
03,040.045c	pāṇḍavasya ca muṣṭīnāṃ kirātasya ca yudhyataḥ<BR>
03,040.046a	sumuhūrtaṃ mahad yuddham āsīt tal lomaharṣaṇam<BR>
03,040.046c	bhujaprahārasaṃyuktaṃ vṛtravāsavayor iva<BR>
03,040.047a	jahārātha tato jiṣṇuḥ kirātam urasā balī<BR>
03,040.047c	pāṇḍavaṃ ca viceṣṭantaṃ kirāto 'py ahanad balāt<BR>
03,040.048a	tayor bhujaviniṣpeṣāt saṃgharṣeṇorasos tathā<BR>
03,040.048c	samajāyata gātreṣu pāvako 'ṅgāradhūmavān<BR>
03,040.049a	tata enaṃ mahādevaḥ pīḍya gātraiḥ supīḍitam<BR>
03,040.049c	tejasā vyākramad roṣāc cetas tasya vimohayan<BR>
03,040.050a	tato nipīḍitair gātraiḥ piṇḍīkṛta ivābabhau<BR>
03,040.050b*0169_01	sumuhūrtaṃ tathā dhyātvā sacetāḥ punar utthitaḥ<BR>
03,040.050b*0169_02	tataḥ prīto bhavas tasya bhagavān kāmanāśanaḥ<BR>
03,040.050c	phalguno gātrasaṃruddho devadevena bhārata<BR>
03,040.051a	nirucchvāso 'bhavac caiva saṃniruddho mahātmanā<BR>
03,040.051b*0170_01	ātmānaṃ darśayām āsa phālgunaḥ paravīrahā<BR>
03,040.051b*0170_02	dhṛtim āsthāya mahatīṃ tolayām āsa śaṃkaram<BR>
03,040.051b*0170_03	tāvad āsthāya rūpaṃ svam uvāca bhagavān bhavaḥ<BR>
03,040.051c	tataḥ papāta saṃmūḍhas tataḥ prīto 'bhavad bhavaḥ<BR>
03,040.051d*0171_01	sa muhūrtaṃ tathā bhūtvā sacetāḥ punar utthitaḥ<BR>
03,040.051d*0171_02	rudhireṇāplutāṅgas tu pāṇḍavo bhṛśaduḥkhitaḥ<BR>
03,040.051d*0171_03	śaraṇyaṃ śaraṇaṃ gatvā bhagavantaṃ pinākinam<BR>
03,040.051d*0171_04	mṛnmayaṃ sthaṇḍilaṃ kṛtvā mālyenāpūjayad bhavam<BR>
03,040.051d*0171_05	tac ca mālyaṃ tadā pārthaḥ kirātaśirasi sthitam<BR>
03,040.051d*0171_06	apaśyat pāṇḍavaśreṣṭho harṣeṇa prakṛtiṃ gataḥ<BR>
03,040.051d*0171_07	papāta pādayos tasya tataḥ prīto 'bhavad bhavaḥ<BR>
03,040.051d*0172_01	uvāca cainaṃ vacasā meghagambhīragīr haraḥ<BR>
03,040.051d*0172_02	jātavismayam ālokya tataḥ kṣīṇāṅgasaṃhatim<BR>
03,040.052	bhagavān uvāca<BR>
03,040.052a	bho bho phalguna tuṣṭo 'smi karmaṇāpratimena te<BR>
03,040.052c	śauryeṇānena dhṛtyā ca kṣatriyo nāsti te samaḥ<BR>
03,040.053a	samaṃ tejaś ca vīryaṃ ca mamādya tava cānagha<BR>
03,040.053c	prītas te 'haṃ mahābāho paśya māṃ puruṣarṣabha<BR>
03,040.054a	dadāni te viśālākṣa cakṣuḥ pūrvaṛṣir bhavān<BR>
03,040.054c	vijeṣyasi raṇe śatrūn api sarvān divaukasaḥ<BR>
03,040.054d*0173_01	prītyā ca te 'haṃ dāsyāmi yad astram anivāritam<BR>
03,040.054d*0173_02	tvaṃ hi śakto madīyaṃ tac chastraṃ dhārayituṃ kṣaṇāt<BR>
03,040.055	vaiśaṃpāyana uvāca<BR>
03,040.055a	tato devaṃ mahādevaṃ giriśaṃ śūlapāṇinam<BR>
03,040.055c	dadarśa phalgunas tatra saha devyā mahādyutim<BR>
03,040.056a	sa jānubhyāṃ mahīṃ gatvā śirasā praṇipatya ca<BR>
03,040.056c	prasādayām āsa haraṃ pārthaḥ parapuraṃjayaḥ<BR>
03,040.057	arjuna uvāca<BR>
03,040.057a	kapardin sarvabhūteśa bhaganetranipātana<BR>
03,040.057c	vyatikramaṃ me bhagavan kṣantum arhasi śaṃkara<BR>
03,040.057d*0174_01	devadeva mahādeva nīlagrīva jaṭādhara<BR>
03,040.057d*0174_02	kāraṇānāṃ ca paramaṃ jāne tvāṃ tryambakaṃ vibhum<BR>
03,040.057d*0174_03	devānāṃ ca gatiṃ devaṃ tvatprasūtam idaṃ jagat<BR>
03,040.057d*0174_04	ajeyas tvaṃ tribhir lokaiḥ sadevāsuramānuṣaiḥ<BR>
03,040.057d*0174_05	śivāya viṣṇurūpāya viṣṇave śivarūpiṇe<BR>
03,040.057d*0174_06	dakṣayajñavināśāya harirudrāya vai namaḥ<BR>
03,040.057d*0174_07	lalāṭākṣāya śarvāya mīḍhuṣe śūlapāṇaye<BR>
03,040.057d*0174_08	pinākagoptre sūryāya mārjālīyāya vedhase<BR>
03,040.057d*0174_09	prasādaye tvāṃ bhagavan sarvabhūtamaheśvara<BR>
03,040.057d*0174_10	gaṇeśaṃ jagataḥ śaṃbhuṃ lokakāraṇakāraṇam<BR>
03,040.057d*0174_11	pradhānapuruṣātītaṃ paraṃ sūkṣmataraṃ haram<BR>
03,040.058a	bhavagaddarśanākāṅkṣī prāpto 'smīmaṃ mahāgirim<BR>
03,040.058c	dayitaṃ tava deveśa tāpasālayam uttamam<BR>
03,040.059a	prasādaye tvāṃ bhagavan sarvabhūtanamaskṛta<BR>
03,040.059c	na me syād aparādho 'yaṃ mahādevātisāhasāt<BR>
03,040.060a	kṛto mayā yad ajñānād vimardo 'yaṃ tvayā saha<BR>
03,040.060c	śaraṇaṃ saṃprapannāya tat kṣamasvādya śaṃkara<BR>
03,040.061	vaiśaṃpāyana uvāca<BR>
03,040.061a	tam uvāca mahātejāḥ prahasya vṛṣabhadhvajaḥ<BR>
03,040.061c	pragṛhya ruciraṃ bāhuṃ kṣāntam ity eva phalgunam<BR>
03,040.061d*0175_01	pariṣvajya ca bāhubhyāṃ prītātmā bhagavān haraḥ<BR>
03,040.061d*0175_02	punaḥ pārthaṃ sāntvapūrvam uvāca vṛṣabhadhvajaḥ<BR>
03,040.061d*0176_01	gaṅgāṅkitajaṭaḥ śarvaḥ pārthasyāmitatejasaḥ<BR>
03,040.061d*0176_02	pragṛhya ruciraṃ bāhuṃ vṛttaṃ tāmratalāṅgulim<BR>
03,041.001	bhagavān uvāca<BR>
03,041.001a	naras tvaṃ pūrvadehe vai nārāyaṇasahāyavān<BR>
03,041.001c	badaryāṃ taptavān ugraṃ tapo varṣāyutān bahūn<BR>
03,041.002a	tvayi vā paramaṃ tejo viṣṇau vā puruṣottame<BR>
03,041.002c	yuvābhyāṃ puruṣāgryābhyāṃ tejasā dhāryate jagat<BR>
03,041.003a	śakrābhiṣeke sumahad dhanur jaladanisvanam<BR>
03,041.003c	pragṛhya dānavāḥ śastās tvayā kṛṣṇena ca prabho<BR>
03,041.004a	etat tad eva gāṇḍīvaṃ tava pārtha karocitam<BR>
03,041.004c	māyām āsthāya yad grastaṃ mayā puruṣasattama<BR>
03,041.004e	tūṇau cāpy akṣayau bhūyas tava pārtha yathocitau<BR>
03,041.004f*0177_01	bhaviṣyati śarīraṃ ca nīrujaṃ kurunandana<BR>
03,041.005a	prītimān asmi vai pārtha tava satyaparākrama<BR>
03,041.005c	gṛhāṇa varam asmattaḥ kāṅkṣitaṃ yan nararṣabha<BR>
03,041.006a	na tvayā sadṛśaḥ kaś cit pumān martyeṣu mānada<BR>
03,041.006c	divi vā vidyate kṣatraṃ tvatpradhānam ariṃdama<BR>
03,041.007	arjuna uvāca<BR>
03,041.007a	bhagavan dadāsi cen mahyaṃ kāmaṃ prītyā vṛṣadhvaja<BR>
03,041.007c	kāmaye divyam astraṃ tad ghoraṃ pāśupataṃ prabho<BR>
03,041.008a	yat tad brahmaśiro nāma raudraṃ bhīmaparākramam<BR>
03,041.008c	yugānte dāruṇe prāpte kṛtsnaṃ saṃharate jagat<BR>
03,041.008d*0178_01	karṇabhīṣmakṛpadroṇair bhavitā tu mahāhavaḥ<BR>
03,041.008d*0178_02	tvatprasādān mahādeva jayeyaṃ tān yathā yudhi<BR>
03,041.008d*0179_01	brahmāstrajñānasaṃpannair bhavitā me mahāhavaḥ<BR>
03,041.009a	daheyaṃ yena saṃgrāme dānavān rākṣasāṃs tathā<BR>
03,041.009c	bhūtāni ca piśācāṃś ca gandharvān atha pannagān<BR>
03,041.010a	yataḥ śūlasahasrāṇi gadāś cograpradarśanāḥ<BR>
03,041.010c	śarāś cāśīviṣākārāḥ saṃbhavanty anumantritāḥ<BR>
03,041.011a	yudhyeyaṃ yena bhīṣmeṇa droṇena ca kṛpeṇa ca<BR>
03,041.011c	sūtaputreṇa ca raṇe nityaṃ kaṭukabhāṣiṇā<BR>
03,041.012a	eṣa me prathamaḥ kāmo bhagavan bhaganetrahan<BR>
03,041.012c	tvatprasādād vinirvṛttaḥ samarthaḥ syām ahaṃ yathā<BR>
03,041.013	bhagavān uvāca<BR>
03,041.013a	dadāni te 'straṃ dayitam ahaṃ pāśupataṃ mahat<BR>
03,041.013c	samartho dhāraṇe mokṣe saṃhāre cāpi pāṇḍava<BR>
03,041.014a	naitad veda mahendro 'pi na yamo na ca yakṣarāṭ<BR>
03,041.014c	varuṇo vātha vā vāyuḥ kuto vetsyanti mānavāḥ<BR>
03,041.015a	na tv etat sahasā pārtha moktavyaṃ puruṣe kva cit<BR>
03,041.015c	jagad vinirdahet sarvam alpatejasi pātitam<BR>
03,041.016a	avadhyo nāma nāsty asya trailokye sacarācare<BR>
03,041.016c	manasā cakṣuṣā vācā dhanuṣā ca nipātyate<BR>
03,041.017	vaiśaṃpāyana uvāca<BR>
03,041.017a	tac chrutvā tvaritaḥ pārthaḥ śucir bhūtvā samāhitaḥ<BR>
03,041.017c	upasaṃgṛhya viśveśam adhīṣveti ca so 'bravīt<BR>
03,041.018a	tatas tv adhyāpayām āsa sarahasya nivartanam<BR>
03,041.018c	tad astraṃ pāṇḍavaśreṣṭhaṃ mūrtimantam ivāntakam<BR>
03,041.019a	upatasthe mahātmānaṃ yathā tryakṣam umāpatim<BR>
03,041.019c	pratijagrāha tac cāpi prītimān arjunas tadā<BR>
03,041.020a	tataś cacāla pṛthivī saparvatavanadrumā<BR>
03,041.020c	sasāgaravanoddeśā sagrāmanagarākarā<BR>
03,041.021a	śaṅkhadundubhighoṣāś ca bherīṇāṃ ca sahasraśaḥ<BR>
03,041.021c	tasmin muhūrte saṃprāpte nirghātaś ca mahān abhūt<BR>
03,041.022a	athāstraṃ jājvalad ghoraṃ pāṇḍavasyāmitaujasaḥ<BR>
03,041.022c	mūrtimad viṣṭhitaṃ pārśve dadṛśur devadānavāḥ<BR>
03,041.023a	spṛṣṭasya ca tryambakena phalgunasyāmitaujasaḥ<BR>
03,041.023c	yat kiṃ cid aśubhaṃ dehe tat sarvaṃ nāśam eyivat<BR>
03,041.024a	svargaṃ gacchety anujñātas tryambakena tadārjunaḥ<BR>
03,041.024c	praṇamya śirasā pārthaḥ prāñjalir devam aikṣata<BR>
03,041.025a	tataḥ prabhus tridivanivāsināṃ vaśī; mahāmatir giriśa umāpatiḥ śivaḥ<BR>
03,041.025c	dhanur mahad ditijapiśācasūdanaṃ; dadau bhavaḥ puruṣavarāya gāṇḍivam<BR>
03,041.026a	tataḥ śubhaṃ girivaram īśvaras tadā; sahomayā sitataṭasānukandaram<BR>
03,041.026c	vihāya taṃ patagamaharṣisevitaṃ; jagāma khaṃ puruṣavarasya paśyataḥ<BR>
03,042.001	vaiśaṃpāyana uvāca<BR>
03,042.001a	tasya saṃpaśyatas tv eva pinākī vṛṣabhadhvajaḥ<BR>
03,042.001c	jagāmādarśanaṃ bhānur lokasyevāstam eyivān<BR>
03,042.002a	tato 'rjunaḥ paraṃ cakre vismayaṃ paravīrahā<BR>
03,042.002c	mayā sākṣān mahādevo dṛṣṭa ity eva bhārata<BR>
03,042.003a	dhanyo 'smy anugṛhīto 'smi yan mayā tryambako haraḥ<BR>
03,042.003c	pinākī varado rūpī dṛṣṭaḥ spṛṣṭaś ca pāṇinā<BR>
03,042.004a	kṛtārthaṃ cāvagacchāmi param ātmānam ātmanā<BR>
03,042.004c	śatrūṃś ca vijitān sarvān nirvṛttaṃ ca prayojanam<BR>
03,042.004d*0180_01	ity evaṃ cintayānasya pārthasyāmitatejasaḥ<BR>
03,042.005a	tato vaiḍūryavarṇābho bhāsayan sarvato diśaḥ<BR>
03,042.005c	yādogaṇavṛtaḥ śrīmān ājagāma jaleśvaraḥ<BR>
03,042.006a	nāgair nadair nadībhiś ca daityaiḥ sādhyaiś ca daivataiḥ<BR>
03,042.006c	varuṇo yādasāṃ bhartā vaśī taṃ deśam āgamat<BR>
03,042.007a	atha jāmbūnadavapur vimānena mahārciṣā<BR>
03,042.007c	kuberaḥ samanuprāpto yakṣair anugataḥ prabhuḥ<BR>
03,042.008a	vidyotayann ivākāśam adbhutopamadarśanaḥ<BR>
03,042.008c	dhanānām īśvaraḥ śrīmān arjunaṃ draṣṭum āgataḥ<BR>
03,042.009a	tathā lokāntakṛc chrīmān yamaḥ sākṣāt pratāpavān<BR>
03,042.009c	mūrty amūrtidharaiḥ sārdhaṃ pitṛbhir lokabhāvanaiḥ<BR>
03,042.010a	daṇḍapāṇir acintyātmā sarvabhūtavināśakṛt<BR>
03,042.010c	vaivasvato dharmarājo vimānenāvabhāsayan<BR>
03,042.011a	trīṃl lokān guhyakāṃś caiva gandharvāṃś ca sapannagān<BR>
03,042.011c	dvitīya iva mārtaṇḍo yugānte samupasthite<BR>
03,042.012a	bhānumanti vicitrāṇi śikharāṇi mahāgireḥ<BR>
03,042.012c	samāsthāyārjunaṃ tatra dadṛśus tapasānvitam<BR>
03,042.013a	tato muhūrtād bhagavān airāvataśirogataḥ<BR>
03,042.013c	ājagāma sahendrāṇyā śakraḥ suragaṇair vṛtaḥ<BR>
03,042.014a	pāṇḍureṇātapatreṇa dhriyamāṇena mūrdhani<BR>
03,042.014c	śuśubhe tārakārājaḥ sitam abhram ivāsthitaḥ<BR>
03,042.015a	saṃstūyamāno gandharvair ṛṣibhiś ca tapodhanaiḥ<BR>
03,042.015c	śṛṅgaṃ gireḥ samāsādya tasthau sūrya ivoditaḥ<BR>
03,042.016a	atha meghasvano dhīmān vyājahāra śubhāṃ giram<BR>
03,042.016c	yamaḥ paramadharmajño dakṣiṇāṃ diśam āsthitaḥ<BR>
03,042.017a	arjunārjuna paśyāsmāṃl lokapālān samāgatān<BR>
03,042.017c	dṛṣṭiṃ te vitarāmo 'dya bhavān arho hi darśanam<BR>
03,042.018a	pūrvarṣir amitātmā tvaṃ naro nāma mahābalaḥ<BR>
03,042.018c	niyogād brahmaṇas tāta martyatāṃ samupāgataḥ<BR>
03,042.018e	tvaṃ vāsavasamudbhūto mahāvīryaparākramaḥ<BR>
03,042.018f*0181_01	bhīṣmaḥ paramadharmātmā saṃsādhyaś ca raṇe 'nagha<BR>
03,042.018f*0182_01	tvayā saha samudbhūto mahāvīryaḥ pitāmahaḥ<BR>
03,042.019a	kṣatraṃ cāgnisamasparśaṃ bhāradvājena rakṣitam<BR>
03,042.019c	dānavāś ca mahāvīryā ye manuṣyatvam āgatāḥ<BR>
03,042.019e	nivātakavacāś caiva saṃsādhyāḥ kurunandana<BR>
03,042.020a	pitur mamāṃśo devasya sarvalokapratāpinaḥ<BR>
03,042.020c	karṇaḥ sa sumahāvīryas tvayā vadhyo dhanaṃjaya<BR>
03,042.021a	aṃśāś ca kṣitisaṃprāptā devagandharvarakṣasām<BR>
03,042.021c	tayā nipātitā yuddhe svakarmaphalanirjitām<BR>
03,042.021e	gatiṃ prāpsyanti kaunteya yathāsvam arikarśana<BR>
03,042.022a	akṣayā tava kīrtiś ca loke sthāsyati phalguna<BR>
03,042.022c	tvayā sākṣān mahādevas toṣito hi mahāmṛdhe<BR>
03,042.022e	laghvī vasumatī cāpi kartavyā viṣṇunā saha<BR>
03,042.023a	gṛhāṇāstraṃ mahābāho daṇḍam aprativāraṇam<BR>
03,042.023c	anenāstreṇa sumahat tvaṃ hi karma kariṣyasi<BR>
03,042.024a	pratijagrāha tat pārtho vidhivat kurunandanaḥ<BR>
03,042.024c	samantraṃ sopacāraṃ ca samokṣaṃ sanivartanam<BR>
03,042.025a	tato jaladharaśyāmo varuṇo yādasāṃ patiḥ<BR>
03,042.025c	paścimāṃ diśam āsthāya giram uccārayan prabhuḥ<BR>
03,042.026a	pārtha kṣatriyamukhyas tvaṃ kṣatradharme vyavasthitaḥ<BR>
03,042.026c	paśya māṃ pṛthutāmrākṣa varuṇo 'smi jaleśvaraḥ<BR>
03,042.027a	mayā samudyatān pāśān vāruṇān anivāraṇān<BR>
03,042.027c	pratigṛhṇīṣva kaunteya sarahasyanivartanān<BR>
03,042.028a	ebhis tadā mayā vīra saṃgrāme tārakāmaye<BR>
03,042.028c	daiteyānāṃ sahasrāṇi saṃyatāni mahātmanām<BR>
03,042.029a	tasmād imān mahāsattva matprasādāt samutthitān<BR>
03,042.029c	gṛhāṇa na hi te mucyed antako 'py ātatāyinaḥ<BR>
03,042.030a	anena tvaṃ yadāstreṇa saṃgrāme vicariṣyasi<BR>
03,042.030c	tadā niḥkṣatriyā bhūmir bhaviṣyati na saṃśayaḥ<BR>
03,042.030d*0183_01	tatas tān vāruṇān divyān astrān astravidāṃ varaḥ<BR>
03,042.030d*0183_02	pratijagrāha vidhivad varuṇād vāsavis tadā<BR>
03,042.031a	tataḥ kailāsanilayo dhanādhyakṣo 'bhyabhāṣata<BR>
03,042.031c	datteṣv astreṣu divyeṣu varuṇena yamena ca<BR>
03,042.031d*0184_01	prīto 'ham api te prājña pāṇḍaveya mahābala<BR>
03,042.031d*0184_02	tvayā saha samāgamya ajitena tathaiva ca<BR>
03,042.032a	savyasācin mahābāho pūrvadeva sanātana<BR>
03,042.032c	sahāsmābhir bhavāñ śrāntaḥ purākalpeṣu nityaśaḥ<BR>
03,042.032d*0185_01	darśanāt te tv idaṃ divyaṃ pradiśāmi nararṣabha<BR>
03,042.032d*0185_02	amanuṣyān mahābāho durjayān api jeṣyasi<BR>
03,042.033a	matto 'pi tvaṃ gṛhāṇāstram antardhānaṃ priyaṃ mama<BR>
03,042.033b*0186_01	gṛhṇātv astram anuttamam<BR>
03,042.033b*0186_02	anena tvam anīkāni dhārtarāṣṭrasya dhakṣyasi<BR>
03,042.033b*0186_03	tad idaṃ pratigṛhṇīṣva<BR>
03,042.033c	ojastejodyutiharaṃ prasvāpanam arātihan<BR>
03,042.033d*0187_01	mahātmanā śaṃkareṇa tripuraṃ nihataṃ yadā<BR>
03,042.033d*0187_02	tadaitad astraṃ nirmuktaṃ yena dagdhā mahāsurāḥ<BR>
03,042.033d*0187_03	tvadartham udyataṃ cedaṃ mayā satyaparākrama<BR>
03,042.033d*0187_04	tvam arho dhāraṇe cāsya merupratimagaurava<BR>
03,042.034a	tato 'rjuno mahābāhur vidhivat kurunandanaḥ<BR>
03,042.034c	kauberam api jagrāha divyam astraṃ mahābalaḥ<BR>
03,042.035a	tato 'bravīd devarājaḥ pārtham akliṣṭakāriṇam<BR>
03,042.035c	sāntvayañ ślakṣṇayā vācā meghadundubhinisvanaḥ<BR>
03,042.036a	kuntīmātar mahābāho tvam īśānaḥ purātanaḥ<BR>
03,042.036c	parāṃ siddhim anuprāptaḥ sākṣād devagatiṃ gataḥ<BR>
03,042.037a	devakāryaṃ hi sumahat tvayā kāryam ariṃdama<BR>
03,042.037c	āroḍhavyas tvayā svargaḥ sajjībhava mahādyute<BR>
03,042.038a	ratho mātalisaṃyukta āgantā tvatkṛte mahīm<BR>
03,042.038c	tatra te 'haṃ pradāsyāmi divyāny astrāṇi kaurava<BR>
03,042.039a	tān dṛṣṭvā lokapālāṃs tu sametān girimūrdhani<BR>
03,042.039c	jagāma vismayaṃ dhīmān kuntīputro dhanaṃjayaḥ<BR>
03,042.040a	tato 'rjuno mahātejā lokapālān samāgatān<BR>
03,042.040c	pūjayām āsa vidhivad vāgbhir adbhiḥ phalair api<BR>
03,042.041a	tataḥ pratiyayur devāḥ pratipūjya dhanaṃjayam<BR>
03,042.041c	yathāgatena vibudhāḥ sarve kāmamanojavāḥ<BR>
03,042.042a	tato 'rjuno mudaṃ lebhe labdhāstraḥ puruṣarṣabhaḥ<BR>
03,042.042c	kṛtārtham iva cātmānaṃ sa mene pūrṇamānasaḥ<BR>
03,043.001	vaiśaṃpāyana uvāca<BR>
03,043.001a	gateṣu lokapāleṣu pārthaḥ śatrunibarhaṇaḥ<BR>
03,043.001c	cintayām āsa rājendra devarājarathāgamam<BR>
03,043.002a	tataś cintayamānasya guḍākeśasya dhīmataḥ<BR>
03,043.002c	ratho mātalisaṃyukta ājagāma mahāprabhaḥ<BR>
03,043.003a	nabho vitimiraṃ kurvañ jaladān pāṭayann iva<BR>
03,043.003c	diśaḥ saṃpūrayan nādair mahāmegharavopamaiḥ<BR>
03,043.004a	asayaḥ śaktayo bhīmā gadāś cograpradarśanāḥ<BR>
03,043.004c	divyaprabhāvāḥ prāsāś ca vidyutaś ca mahāprabhāḥ<BR>
03,043.005a	tathaivāśanayas tatra cakrayuktā huḍāguḍāḥ<BR>
03,043.005c	vāyusphoṭāḥ sanirghātā barhimeghanibhasvanāḥ<BR>
03,043.006a	tatra nāgā mahākāyā jvalitāsyāḥ sudāruṇāḥ<BR>
03,043.006c	sitābhrakūṭapratimāḥ saṃhatāś ca yathopalāḥ<BR>
03,043.007a	daśa vājisahasrāṇi harīṇāṃ vātaraṃhasām<BR>
03,043.007c	vahanti yaṃ netramuṣaṃ divyaṃ māyāmayaṃ ratham<BR>
03,043.008a	tatrāpaśyan mahānīlaṃ vaijayantaṃ mahāprabham<BR>
03,043.008c	dhvajam indīvaraśyāmaṃ vaṃśaṃ kanakabhūṣaṇam<BR>
03,043.009a	tasmin rathe sthitaṃ sūtaṃ taptahemavibhūṣitam<BR>
03,043.009c	dṛṣṭvā pārtho mahābāhur devam evānvatarkayat<BR>
03,043.010a	tathā tarkayatas tasya phalgunasyātha mātaliḥ<BR>
03,043.010c	saṃnataḥ praśrito bhūtvā vākyam arjunam abravīt<BR>
03,043.011a	bho bho śakrātmaja śrīmāñ śakras tvāṃ draṣṭum icchati<BR>
03,043.011c	ārohatu bhavāñ śīghraṃ ratham indrasya saṃmatam<BR>
03,043.012a	āha mām amaraśreṣṭhaḥ pitā tava śatakratuḥ<BR>
03,043.012c	kuntīsutam iha prāptaṃ paśyantu tridaśālayāḥ<BR>
03,043.013a	eṣa śakraḥ parivṛto devair ṛṣigaṇais tathā<BR>
03,043.013c	gandharvair apsarobhiś ca tvāṃ didṛkṣuḥ pratīkṣate<BR>
03,043.014a	asmāl lokād devalokaṃ pākaśāsanaśāsanāt<BR>
03,043.014c	āroha tvaṃ mayā sārdhaṃ labdhāstraḥ punar eṣyasi<BR>
03,043.015	arjuna uvāca<BR>
03,043.015a	mātale gaccha śīghraṃ tvam ārohasva rathottamam<BR>
03,043.015c	rājasūyāśvamedhānāṃ śatair api sudurlabham<BR>
03,043.016a	pārthivaiḥ sumahābhāgair yajvabhir bhūridakṣiṇaiḥ<BR>
03,043.016c	daivatair vā samāroḍhuṃ dānavair vā rathottamam<BR>
03,043.017a	nātaptatapasā śakya eṣa divyo mahārathaḥ<BR>
03,043.017c	draṣṭuṃ vāpy atha vā spraṣṭum āroḍhuṃ kuta eva tu<BR>
03,043.018a	tvayi pratiṣṭhite sādho rathasthe sthiravājini<BR>
03,043.018c	paścād aham athārokṣye sukṛtī satpathaṃ yathā<BR>
03,043.019	vaiśaṃpāyana uvāca<BR>
03,043.019a	tasya tad vacanaṃ śrutvā mātaliḥ śakrasārathiḥ<BR>
03,043.019c	āruroha rathaṃ śīghraṃ hayān yeme ca raśmibhiḥ<BR>
03,043.020a	tato 'rjuno hṛṣṭamanā gaṅgāyām āplutaḥ śuciḥ<BR>
03,043.020c	jajāpa japyaṃ kaunteyo vidhivat kurunandanaḥ<BR>
03,043.021a	tataḥ pitṝn yathānyāyaṃ tarpayitvā yathāvidhi<BR>
03,043.021c	mandaraṃ śailarājaṃ tam āpraṣṭum upacakrame<BR>
03,043.022a	sādhūnāṃ dharmaśīlānāṃ munīnāṃ puṇyakarmaṇām<BR>
03,043.022c	tvaṃ sadā saṃśrayaḥ śaila svargamārgābhikāṅkṣiṇām<BR>
03,043.023a	tvatprasādāt sadā śaila brāhmaṇāḥ kṣatriyā viśaḥ<BR>
03,043.023c	svargaṃ prāptāś caranti sma devaiḥ saha gatavyathāḥ<BR>
03,043.024a	adrirāja mahāśaila munisaṃśraya tīrthavan<BR>
03,043.024c	gacchāmy āmantrayāmi tvāṃ sukham asmy uṣitas tvayi<BR>
03,043.025a	tava sānūni kuñjāś ca nadyaḥ prasravaṇāni ca<BR>
03,043.025c	tīrthāni ca supuṇyāni mayā dṛṣṭāny anekaśaḥ<BR>
03,043.025d*0188_01	phalāni ca sugandhīni bhakṣitāni tatas tataḥ<BR>
03,043.025d*0188_02	susugandhāś ca vāryoghās tvac charīraviniḥsṛtāḥ<BR>
03,043.025d*0188_03	amṛtāsvādanīyā me pītāḥ prasravaṇodakāḥ<BR>
03,043.025d*0188_04	śiśur yathā pitur aṅke susukhaṃ vartate naga<BR>
03,043.025d*0188_05	tathā tavāṅke lalitaṃ śailarāja mayā prabho<BR>
03,043.025d*0188_06	apsarogaṇasaṃkīrṇe brahmaghoṣānunādite<BR>
03,043.025d*0188_07	sukham asmy uṣitaḥ śaila tava sānuṣu nityadā<BR>
03,043.026a	evam uktvārjunaḥ śailam āmantrya paravīrahā<BR>
03,043.026c	āruroha rathaṃ divyaṃ dyotayann iva bhāskaraḥ<BR>
03,043.027a	sa tenādityarūpeṇa divyenādbhutakarmaṇā<BR>
03,043.027c	ūrdhvam ācakrame dhīmān prahṛṣṭaḥ kurunandanaḥ<BR>
03,043.028a	so 'darśanapathaṃ yātvā martyānāṃ bhūmicāriṇām<BR>
03,043.028c	dadarśādbhutarūpāṇi vimānāni sahasraśaḥ<BR>
03,043.029a	na tatra sūryaḥ somo vā dyotate na ca pāvakaḥ<BR>
03,043.029c	svayaiva prabhayā tatra dyotante puṇyalabdhayā<BR>
03,043.030a	tārārūpāṇi yānīha dṛśyante dyutimanti vai<BR>
03,043.030c	dīpavad viprakṛṣṭatvād aṇūni sumahānty api<BR>
03,043.031a	tāni tatra prabhāsvanti rūpavanti ca pāṇḍavaḥ<BR>
03,043.031c	dadarśa sveṣu dhiṣṇyeṣu dīptimanti svayārciṣā<BR>
03,043.032a	tatra rājarṣayaḥ siddhā vīrāś ca nihatā yudhi<BR>
03,043.032c	tapasā ca jitasvargāḥ saṃpetuḥ śatasaṃghaśaḥ<BR>
03,043.033a	gandharvāṇāṃ sahasrāṇi sūryajvalanatejasām<BR>
03,043.033c	guhyakānām ṛṣīṇāṃ ca tathaivāpsarasāṃ gaṇāḥ<BR>
03,043.034a	lokān ātmaprabhān paśyan phalguno vismayānvitaḥ<BR>
03,043.034c	papraccha mātaliṃ prītyā sa cāpy enam uvāca ha<BR>
03,043.035a	ete sukṛtinaḥ pārtha sveṣu dhiṣṇyeṣv avasthitāḥ<BR>
03,043.035c	yān dṛṣṭavān asi vibho tārārūpāṇi bhūtale<BR>
03,043.036a	tato 'paśyat sthitaṃ dvāri sitaṃ vaijayinaṃ gajam<BR>
03,043.036c	airāvataṃ caturdantaṃ kailāsam iva śṛṅgiṇam<BR>
03,043.037a	sa siddhamārgam ākramya kurupāṇḍavasattamaḥ<BR>
03,043.037c	vyarocata yathā pūrvaṃ māndhātā pārthivottamaḥ<BR>
03,043.038a	aticakrāma lokān sa rājñāṃ rājīvalocanaḥ<BR>
03,043.038b*0189_01	evaṃ sa saṃkramaṃs tatra svargaloke mahāyaśāḥ<BR>
03,043.038c	tato dadarśa śakrasya purīṃ tām amarāvatīm<BR>
03,044.001	vaiśaṃpāyana uvāca<BR>
03,044.001a	sa dadarśa purīṃ ramyāṃ siddhacāraṇasevitām<BR>
03,044.001c	sarvartukusumaiḥ puṇyaiḥ pādapair upaśobhitām<BR>
03,044.002a	tatra saugandhikānāṃ sa drumāṇāṃ puṇyagandhinām<BR>
03,044.002c	upavījyamāno miśreṇa vāyunā puṇyagandhinā<BR>
03,044.003a	nandanaṃ ca vanaṃ divyam apsarogaṇasevitam<BR>
03,044.003c	dadarśa divyakusumair āhvayadbhir iva drumaiḥ<BR>
03,044.004a	nātaptatapasā śakyo draṣṭuṃ nānāhitāgninā<BR>
03,044.004c	sa lokaḥ puṇyakartṝṇāṃ nāpi yuddhaparāṅmukhaiḥ<BR>
03,044.005a	nāyajvabhir nānṛtakair na vedaśrutivarjitaiḥ<BR>
03,044.005c	nānāplutāṅgais tīrtheṣu yajñadānabahiṣkṛtaiḥ<BR>
03,044.006a	nāpi yajñahanaiḥ kṣudrair draṣṭuṃ śakyaḥ kathaṃ cana<BR>
03,044.006c	pānapair gurutalpaiś ca māṃsādair vā durātmabhiḥ<BR>
03,044.007a	sa tad divyaṃ vanaṃ paśyan divyagītanināditam<BR>
03,044.007c	praviveśa mahābāhuḥ śakrasya dayitāṃ purīm<BR>
03,044.008a	tatra devavimānāni kāmagāni sahasraśaḥ<BR>
03,044.008c	saṃsthitāny abhiyātāni dadarśāyutaśas tadā<BR>
03,044.009a	saṃstūyamāno gandharvair apsarobhiś ca pāṇḍavaḥ<BR>
03,044.009c	puṣpagandhavahaiḥ puṇyair vāyubhiś cānuvījitaḥ<BR>
03,044.009d*0190_01	puṣpotkaraiḥ śubhaiḥ so 'tha kīryamāṇo nararṣabhaḥ<BR>
03,044.010a	tato devāḥ sagandharvāḥ siddhāś ca paramarṣayaḥ<BR>
03,044.010c	hṛṣṭāḥ saṃpūjayām āsuḥ pārtham akliṣṭakāriṇam<BR>
03,044.011a	āśīrvādaiḥ stūyamāno divyavāditranisvanaiḥ<BR>
03,044.011c	pratipede mahābāhuḥ śaṅkhadundubhināditam<BR>
03,044.012a	nakṣatramārgaṃ vipulaṃ suravīthīti viśrutam<BR>
03,044.012c	indrājñayā yayau pārthaḥ stūyamānaḥ samantataḥ<BR>
03,044.013a	tatra sādhyās tathā viśve maruto 'thāśvināv api<BR>
03,044.013c	ādityā vasavo rudrās tathā brahmarṣayo 'malāḥ<BR>
03,044.014a	rājarṣayaś ca bahavo dilīpapramukhā nṛpāḥ<BR>
03,044.014c	tumburur nāradaś caiva gandharvau ca hahāhuhū<BR>
03,044.015a	tān sarvān sa samāgamya vidhivat kurunandanaḥ<BR>
03,044.015c	tato 'paśyad devarājaṃ śatakratum ariṃdamam<BR>
03,044.016a	tataḥ pārtho mahābāhur avatīrya rathottamāt<BR>
03,044.016c	dadarśa sākṣād devendraṃ pitaraṃ pākaśāsanam<BR>
03,044.017a	pāṇḍureṇātapatreṇa hemadaṇḍena cāruṇā<BR>
03,044.017c	divyagandhādhivāsena vyajanena vidhūyatā<BR>
03,044.018a	viśvāvasuprabhṛtibhir gandharvaiḥ stutivandanaiḥ<BR>
03,044.018c	stūyamānaṃ dvijāgryaiś ca ṛgyajuḥsāmasaṃstavaiḥ<BR>
03,044.019a	tato 'bhigamya kaunteyaḥ śirasābhyanamad balī<BR>
03,044.019c	sa cainam anuvṛttābhyāṃ bhujābhyāṃ pratyagṛhṇata<BR>
03,044.020a	tataḥ śakrāsane puṇye devarājarṣipūjite<BR>
03,044.020c	śakraḥ pāṇau gṛhītvainam upāveśayad antike<BR>
03,044.021a	mūrdhni cainam upāghrāya devendraḥ paravīrahā<BR>
03,044.021c	aṅkam āropayām āsa praśrayāvanataṃ tadā<BR>
03,044.022a	sahasrākṣaniyogāt sa pārthaḥ śakrāsanaṃ tadā<BR>
03,044.022c	adhyakrāmad ameyātmā dvitīya iva vāsavaḥ<BR>
03,044.023a	tataḥ premṇā vṛtraśatrur arjunasya śubhaṃ mukham<BR>
03,044.023c	pasparśa puṇyagandhena kareṇa parisāntvayan<BR>
03,044.023d*0191_01	divyakāntākarāhūtavālavyajanamārutaiḥ<BR>
03,044.024a	parimārjamānaḥ śanakair bāhū cāsyāyatau śubhau<BR>
03,044.024c	jyāśarakṣepakaṭhinau stambhāv iva hiraṇmayau<BR>
03,044.025a	vajragrahaṇacihnena kareṇa balasūdanaḥ<BR>
03,044.025c	muhur muhur vajradharo bāhū saṃsphālayañ śanaiḥ<BR>
03,044.026a	smayann iva guḍākeśaṃ prekṣamāṇaḥ sahasradṛk<BR>
03,044.026c	harṣeṇotphullanayano na cātṛpyata vṛtrahā<BR>
03,044.027a	ekāsanopaviṣṭau tau śobhayāṃ cakratuḥ sabhām<BR>
03,044.027c	sūryācandramasau vyomni caturdaśyām ivoditau<BR>
03,044.028a	tatra sma gāthā gāyanti sāmnā paramavalgunā<BR>
03,044.028c	gandharvās tumburuśreṣṭhāḥ kuśalā gītasāmasu<BR>
03,044.029a	ghṛtācī menakā rambhā pūrvacittiḥ svayaṃprabhā<BR>
03,044.029c	urvaśī miśrakeśī ca ḍuṇḍur gaurī varūthinī<BR>
03,044.030a	gopālī sahajanyā ca kumbhayoniḥ prajāgarā<BR>
03,044.030c	citrasenā citralekhā sahā ca madhurasvarā<BR>
03,044.031a	etāś cānyāś ca nanṛtus tatra tatra varāṅganāḥ<BR>
03,044.031c	cittapramathane yuktāḥ siddhānāṃ padmalocanāḥ<BR>
03,044.032a	mahākaṭitaṭaśroṇyaḥ kampamānaiḥ payodharaiḥ<BR>
03,044.032c	kaṭākṣahāvamādhuryaiś cetobuddhimanoharāḥ<BR>
03,045.001	vaiśaṃpāyana uvāca<BR>
03,045.001a	tato devāḥ sagandharvāḥ samādāyārghyam uttamam<BR>
03,045.001c	śakrasya matam ājñāya pārtham ānarcur añjasā<BR>
03,045.002a	pādyam ācamanīyaṃ ca pratigrāhya nṛpātmajam<BR>
03,045.002c	praveśayām āsur atho puraṃdaraniveśanam<BR>
03,045.003a	evaṃ saṃpūjito jiṣṇur uvāsa bhavane pituḥ<BR>
03,045.003c	upaśikṣan mahāstrāṇi sasaṃhārāṇi pāṇḍavaḥ<BR>
03,045.004a	śakrasya hastād dayitaṃ vajram astraṃ durutsaham<BR>
03,045.004c	aśanīś ca mahānādā meghabarhiṇalakṣaṇāḥ<BR>
03,045.005a	gṛhītāstras tu kaunteyo bhrātṝn sasmāra pāṇḍavaḥ<BR>
03,045.005c	puraṃdaraniyogāc ca pañcābdam avasat sukhī<BR>
03,045.006a	tataḥ śakro 'bravīt pārthaṃ kṛtāstraṃ kāla āgate<BR>
03,045.006c	nṛttaṃ gītaṃ ca kaunteya citrasenād avāpnuhi<BR>
03,045.007a	vāditraṃ devavihitaṃ nṛloke yan na vidyate<BR>
03,045.007c	tad arjayasva kaunteya śreyo vai te bhaviṣyati<BR>
03,045.008a	sakhāyaṃ pradadau cāsya citrasenaṃ puraṃdaraḥ<BR>
03,045.008c	sa tena saha saṃgamya reme pārtho nirāmayaḥ<BR>
03,045.008d*0192_01	gītavāditranṛtyāni bhūya evādideśa ha<BR>
03,045.008d*0192_02	tathāpi nālabhac charma tarasvī dyūtakāritam<BR>
03,045.008d*0192_03	duḥśāsanavadhāmarṣī śakuneḥ saubalasya ca<BR>
03,045.008d*0192_04	tatas tenātulāṃ prītim upagamya kva cit kva cit<BR>
03,045.008d*0192_05	gāndharvam atulaṃ nṛtyaṃ vāditraṃ copalabdhavān<BR>
03,045.008d*0192_06	sa śikṣito nṛtyaguṇān anekān<BR>
03,045.008d*0192_07	vāditragītārthaguṇāṃś ca sarvān<BR>
03,045.008d*0192_08	na śarma lebhe paravīrahantā<BR>
03,045.008d*0192_09	bhrātṝn smaran mātaraṃ caiva kuntīm<BR>
03,045.008d*0192a_01	tad indras tasya vijñāya cikīrṣitam anuttamam<BR>
03,045.008d@006_0000	vaiśaṃpāyana uvāca<BR>
03,045.008d@006_0001	ādāv evātha taṃ śakraś citrasenaṃ raho 'bravīt<BR>
03,045.008d@006_0002	pārthasya cakṣur urvaśyāṃ saktaṃ vijñāya vāsava<BR>
03,045.008d@006_0003	gandharvarāja gacchādya prahito 'psarasāṃ varām<BR>
03,045.008d@006_0004	urvaśīṃ puruṣavyāghra sopātiṣṭhatu phālgunam<BR>
03,045.008d@006_0005	yathārcito gṛhītāstro vidyayā man niyogataḥ<BR>
03,045.008d@006_0006	tathā tvayā vidhātavyaṃ strīṣu saṅgaviśāradaḥ<BR>
03,045.008d@006_0007	evam uktas tathety uktvā so 'nujñāṃ prāpya vāsavāt<BR>
03,045.008d@006_0008	gandharvarājo 'psarasam abhyagād urvaśīṃ varām<BR>
03,045.008d@006_0009	tāṃ dṛṣṭvā vidito hṛṣṭaḥ svāgatenārcitas tayā<BR>
03,045.008d@006_0010	sukhāsīnaḥ sukhāsīnāṃ smitapūrvaṃ vaco 'bravīt<BR>
03,045.008d@006_0011	viditaṃ te 'stu suśroṇi prahito 'ham ihāgataḥ<BR>
03,045.008d@006_0012	tridivasyaikarājena tvatprasādābhinandinā<BR>
03,045.008d@006_0013	yas tu devamanuṣyeṣu prakhyātaḥ sahajair guṇaiḥ<BR>
03,045.008d@006_0014	śriyā śīlena rūpeṇa vratena ca damena ca<BR>
03,045.008d@006_0015	prakhyāto balavīryeṇa saṃmataḥ pratibhānavān<BR>
03,045.008d@006_0016	varcasvī tejasā yuktaḥ kṣamāvān vītamatsaraḥ<BR>
03,045.008d@006_0017	sāṅgopaniṣadān vedāṃś caturākhyānapañcamān<BR>
03,045.008d@006_0018	yo 'dhīte guruśuśrūṣāṃ medhāṃ cāṣṭaguṇāśrayām<BR>
03,045.008d@006_0019	brahmacaryeṇa dākṣyeṇa prasavair vayasāpi ca<BR>
03,045.008d@006_0020	eko vai rakṣitā caiva tridivaṃ maghavān iva<BR>
03,045.008d@006_0021	akatthano mānayitā sthūlalakṣyaḥ priyaṃvadaḥ<BR>
03,045.008d@006_0022	suhṛdaś cānnapānena vividhenābhivarṣati<BR>
03,045.008d@006_0023	satyavāk pūjito vaktā rūpavān anahaṃkṛtaḥ<BR>
03,045.008d@006_0024	bhaktānukampī kāntaś ca priyaś ca sthirasaṃgaraḥ<BR>
03,045.008d@006_0025	prārthanīyair guṇagaṇair mahendravaruṇopamaḥ<BR>
03,045.008d@006_0026	viditas te 'rjuno vīraḥ sa svargaphalam āpnuyāt<BR>
03,045.008d@006_0027	tava śakrābhyanujñātaḥ pādāv adya prapadyatām<BR>
03,045.008d@006_0028	tad evaṃ kuru kalyāṇi prapannas tvāṃ dhanaṃjayaḥ<BR>
03,045.008d@006_0029	evam uktā smitaṃ kṛtvā saṃmānaṃ bahumanya ca<BR>
03,045.008d@006_0030	pratyuvācorvaśī prītā citrasenam aninditā<BR>
03,045.008d@006_0031	yas tv asya kathitaḥ satyo guṇoddeśas tvayā mama<BR>
03,045.008d@006_0032	taṃ śrutvāvyathayaṃ puṃso vṛṇuyāṃ kim ato 'rjunam<BR>
03,045.008d@006_0033	mahendrasya niyogena tvattaḥ saṃpraṇayena ca<BR>
03,045.008d@006_0034	tasya cāhaṃ guṇaughena phālgune jātamanmathā<BR>
03,045.008d@006_0035	vaiśaṃpāyana uvāca<BR>
03,045.008d@006_0035	gaccha tvaṃ hi yathākāmam āgamiṣyāmy ahaṃ sukham<BR>
03,045.008d@006_0036	tato visṛjya gandharvaṃ kṛtakṛtyaṃ śucismitā<BR>
03,045.008d@006_0037	urvaśī cākarot snānaṃ pārthaprārthanalālasā<BR>
03,045.008d@006_0038	snānālaṃkaraṇair hṛdyair gandhamālyaiś ca suprabhaiḥ<BR>
03,045.008d@006_0039	dhanaṃjayasya rūpeṇa śarair manmathacoditaiḥ<BR>
03,045.008d@006_0040	atividdhena manasā manmathena pradīpitā<BR>
03,045.008d@006_0041	divyāstaraṇasaṃstīrṇe vistīrṇe śayanottame<BR>
03,045.008d@006_0042	cittasaṃkalpabhāvena sucittānanyamānasā<BR>
03,045.008d@006_0043	manorathena saṃprāptaṃ ramanty enaṃ hi phālgunaṃ<BR>
03,045.008d@006_0044	nirgamya candrodayane vigāḍhe rajanīmukhe<BR>
03,045.008d@006_0045	prasthitā sā pṛthuśroṇī pārthasya bhavanaṃ prati<BR>
03,045.008d@006_0046	mṛdukuñcitadīrgheṇa kumudotkaradhāriṇā<BR>
03,045.008d@006_0047	keśahastena lalanā jagāmātha virājatī<BR>
03,045.008d@006_0048	bhrūkṣepālāpamādhuryaiḥ kāntyā saumyatayāpi ca<BR>
03,045.008d@006_0049	śaśinaṃ vaktracandreṇa sāhvayantīva gacchatī<BR>
03,045.008d@006_0050	divyāṅgarāgau sumukhau divyacandanarūṣitau<BR>
03,045.008d@006_0051	gacchantyā hāravikacau stanau tasyā vavalgatuḥ<BR>
03,045.008d@006_0052	stanodvahanasaṃkṣobhān nāmyamānā pade pade<BR>
03,045.008d@006_0053	trivalīdāmacitreṇa madhyenātīva śobhinā<BR>
03,045.008d@006_0054	adho bhūdharavistīrṇaṃ nitambonnatapīvaram<BR>
03,045.008d@006_0055	manmathāyatanaṃ śubhraṃ rasanādāmabhūṣitam<BR>
03,045.008d@006_0056	ṛṣīṇām api divyānāṃ manovyāghātakāraṇam<BR>
03,045.008d@006_0057	sūkṣmavastradharaṃ reje jaghanaṃ niravadyavat<BR>
03,045.008d@006_0058	gūḍhagulphadharau pādau tāmrāyatatalāṅgulī<BR>
03,045.008d@006_0059	kūrmapṛṣṭhonnatau cāpi śobhete kiṅkiṇīkiṇau<BR>
03,045.008d@006_0060	sīdhupānena cālpena tuṣṭyātha madanena ca<BR>
03,045.008d@006_0061	vilāsanaiś ca vividhaiḥ prekṣaṇīyatarābhavat<BR>
03,045.008d@006_0062	siddhacāraṇagandharvaiḥ sā prayātā vilāsinī<BR>
03,045.008d@006_0063	bahvāścarye 'pi vai svarge darśanīyatamākṛtiḥ<BR>
03,045.008d@006_0064	susūkṣmeṇottarīyeṇa meghavarṇena rājatā<BR>
03,045.008d@006_0065	tanur abhrāvṛtā vyomni candralekheva gacchatī<BR>
03,045.008d@006_0066	tataḥ prāptā kṣaṇenaiva manaḥpavanagāminī<BR>
03,045.008d@006_0067	bhavanaṃ pāṇḍuputrasya phālgunasya śucismitā<BR>
03,045.008d@006_0068	tatra dvāram anuprāptā dvārasthaiś ca niveditā<BR>
03,045.008d@006_0069	arjunasya naraśreṣṭha urvaśī śubhalocanā<BR>
03,045.008d@006_0070	upātiṣṭhata tad veśma nirmalaṃ sumanoharam<BR>
03,045.008d@006_0071	sa śaṅkitamanā rājan pratyudgacchata tāṃ niśi<BR>
03,045.008d@006_0072	dṛṣṭvaiva corvaśīṃ pārtho lajjāsaṃvṛtalocanaḥ<BR>
03,045.008d@006_0073	arjuna uvāca<BR>
03,045.008d@006_0073	tadābhivādanaṃ kṛtvā gurupūjāṃ prayuktavān<BR>
03,045.008d@006_0074	abhivādaye tvāṃ śirasā pravarāpsarasāṃ vare<BR>
03,045.008d@006_0075	kim ājñāpayase devi preṣyas te 'ham upasthitaḥ<BR>
03,045.008d@006_0075	vaiśaṃpāyana uvāca<BR>
03,045.008d@006_0076	phālgunasya vacaḥ śrutvā gatasaṃjñā tadorvaśī<BR>
03,045.008d@006_0077	urvaśy uvāca<BR>
03,045.008d@006_0077	gandharvavacanaṃ sarvaṃ śrāvayām āsa taṃ tadā<BR>
03,045.008d@006_0078	yathā me citrasenena kathitaṃ manujottama<BR>
03,045.008d@006_0079	tat te 'haṃ saṃpravakṣyāmi yathā cāham ihāgatā<BR>
03,045.008d@006_0080	upasthāne mahendrasya vartamāne manorame<BR>
03,045.008d@006_0081	tavāgamanato vṛtte svargasya paramotsave<BR>
03,045.008d@006_0082	rudrāṇāṃ caiva sāṃnidhyam ādityānāṃ ca sarvaśaḥ<BR>
03,045.008d@006_0083	samāgame 'śvinoś caiva vasūnāṃ ca narottama<BR>
03,045.008d@006_0084	maharṣīṇāṃ ca saṃgheṣu rājarṣipravareṣu ca<BR>
03,045.008d@006_0085	siddhacāraṇayakṣeṣu mahoragagaṇeṣu ca<BR>
03,045.008d@006_0086	upaviṣṭeṣu sarveṣu sthānamānaprabhāvataḥ<BR>
03,045.008d@006_0087	ṛddhyā prajvalamāneṣu agnisomārkavarṣmasu<BR>
03,045.008d@006_0088	vīṇāsu vādyamānāsu gandharvaiḥ śakranandana<BR>
03,045.008d@006_0089	divye manorame geye pravṛtte pṛthulocana<BR>
03,045.008d@006_0090	sarvāpsaraḥsu mukhyāsu pranṛttāsu kurūdvaha<BR>
03,045.008d@006_0091	tvaṃ kilānimiṣaḥ pārtha mām ekāṃ tatra dṛṣṭavān<BR>
03,045.008d@006_0092	tatra cāvabhṛthe tasminn upasthāne divaukasām<BR>
03,045.008d@006_0093	tava pitrābhyanujñātā gatāḥ svaṃ svaṃ gṛhaṃ surāḥ<BR>
03,045.008d@006_0094	tathaivāpsarasaḥ sarvā visṛṣṭāḥ svagṛhaṃ gatāḥ<BR>
03,045.008d@006_0095	api cānyāś ca śatrughna tava pitrā visarjitāḥ<BR>
03,045.008d@006_0096	tataḥ śakreṇa saṃdiṣṭaś citraseno mamāntikam<BR>
03,045.008d@006_0097	prāptaḥ kamalapatrākṣa sa ca mām abravīd atha<BR>
03,045.008d@006_0098	tvatkṛte 'haṃ sureśena preṣito varavarṇini<BR>
03,045.008d@006_0099	priyaṃ kuru mahendrasya mama caivātmanaś ca ha<BR>
03,045.008d@006_0100	śakratulyaṃ raṇe śūraṃ rūpaudāryaguṇānvitam<BR>
03,045.008d@006_0101	pārthaṃ prārthaya suśroṇi tvam ity evaṃ tadābravīt<BR>
03,045.008d@006_0102	tato 'haṃ samanujñātā tena pitrā ca te 'nagha<BR>
03,045.008d@006_0103	tavāntikam anuprāptā śuśrūṣitum ariṃdama<BR>
03,045.008d@006_0104	tvadguṇākṛṣṭacittāham anaṅgavaśam āgatā<BR>
03,045.008d@006_0105	vaiśaṃpāyana uvāca<BR>
03,045.008d@006_0105	cirābhilaṣito vīra mamāpy eṣa manorathaḥ<BR>
03,045.008d@006_0106	tāṃ tathā bruvatīṃ śrutvā bhṛśaṃ lajjāvṛto 'rjunaḥ<BR>
03,045.008d@006_0107	uvāca karṇau hastābhyāṃ pidhāya tridaśālaye<BR>
03,045.008d@006_0108	duḥśrutaṃ me 'stu subhage yan māṃ vadasi bhāvini<BR>
03,045.008d@006_0109	gurudāraiḥ samānā me niścayena varānane<BR>
03,045.008d@006_0110	yathā kuntī mahābhāgā yathendrāṇī śacī mama<BR>
03,045.008d@006_0111	tathā tvam api kalyāṇī nātra kāryā vicāraṇā<BR>
03,045.008d@006_0112	yac cekṣitāsi vispaṣṭaṃ viśeṣeṇa mayā śubhe<BR>
03,045.008d@006_0113	tac ca kāraṇapūrvaṃ hi śṛṇu satyaṃ śucismite<BR>
03,045.008d@006_0114	iyaṃ pauravavaṃśasya jananī muditeti ha<BR>
03,045.008d@006_0115	tvām ahaṃ dṛṣṭavāṃs tatra vijñāyotphullalocanaḥ<BR>
03,045.008d@006_0116	na mām arhasi kalyāṇi anyathā dhyātum apsaraḥ<BR>
03,045.008d@006_0117	guror gurutarī me tvaṃ mama vaṃśavivardhinī<BR>
03,045.008d@006_0117	urvaśy uvāca<BR>
03,045.008d@006_0118	anāvṛtāś ca sarvāḥ sma devarājābhinandana<BR>
03,045.008d@006_0119	gurusthāne na māṃ vīra niyoktuṃ tvam ihārhasi<BR>
03,045.008d@006_0120	pūror vaṃśe hi ye putrā naptāro vā tv ihāgatāḥ<BR>
03,045.008d@006_0121	tapasā ramayanty asmān na ca teṣāṃ vyatikramaḥ<BR>
03,045.008d@006_0122	tat prasīda na mām ārtāṃ visarjayitum arhasi<BR>
03,045.008d@006_0123	hṛcchayena ca saṃtaptāṃ bhaktāṃ ca bhaja mānada<BR>
03,045.008d@006_0123	arjuna uvāca<BR>
03,045.008d@006_0124	śruṇu satyaṃ varārohe yat tvāṃ vakṣyāmy anindite<BR>
03,045.008d@006_0125	śṛṇvantu me diśaś caiva vidiśaś ca sadevatāḥ<BR>
03,045.008d@006_0126	yathā kuntī ca mādrī ca śacī caiva mamānaghe<BR>
03,045.008d@006_0127	tathā svavaṃśajananī tvaṃ hi me 'dya garīyasī<BR>
03,045.008d@006_0128	gaccha mūrdhnā prapanno 'smi pādau te varavarṇini<BR>
03,045.008d@006_0129	vaiśaṃpāyana uvāca<BR>
03,045.008d@006_0129	tvaṃ hi me mātṛvat pūjyā rakṣyo 'haṃ putravat tvayā<BR>
03,045.008d@006_0130	evam uktā tu pārthena urvaśī krodhamūrchitā<BR>
03,045.008d@006_0131	vepantī bhrukuṭīvakrā śaśāpātha dhanaṃjayam<BR>
03,045.008d@006_0131	urvaśy uvāca<BR>
03,045.008d@006_0132	tava pitrābhyanujñātāṃ svayaṃ ca gṛham āgatām<BR>
03,045.008d@006_0133	yasmān māṃ nābhinandethāḥ kāmabāṇavaśaṃ gatām<BR>
03,045.008d@006_0134	tasmāt tvaṃ nartanaḥ pārtha strīmadhye mānavarjitaḥ<BR>
03,045.008d@006_0135	vaiśaṃpāyana uvāca<BR>
03,045.008d@006_0135	apumān iti vikhyātaḥ ṣaṇḍhavad vicariṣyasi<BR>
03,045.008d@006_0136	evaṃ dattvārjune śāpaṃ sphuradoṣṭhī śvasanty atha<BR>
03,045.008d@006_0137	punaḥ pratyāgatā kṣipram urvaśī gṛham ātmanaḥ<BR>
03,045.008d@006_0138	tato 'rjunas tvaramāṇaś citrasenam ariṃdamaḥ<BR>
03,045.008d@006_0139	saṃprāpya rajanīvṛttaṃ tad urvaśyā yathā tathā<BR>
03,045.008d@006_0140	nivedayām āsa tadā citrasenāya pāṇḍavaḥ<BR>
03,045.008d@006_0141	tatra caivaṃ yathāvṛttaṃ śāpaṃ caiva punaḥ punaḥ<BR>
03,045.008d@006_0142	nyavedayac ca śakrasya citraseno 'pi sarvaśaḥ<BR>
03,045.008d@006_0143	tata ānāyya tanayaṃ vivikte harivāhanaḥ<BR>
03,045.008d@006_0144	sāntvayitvā śubhair vākyaiḥ smayamāno 'bhyabhāṣata<BR>
03,045.008d@006_0145	suputrādya pṛthā tāta tvayā putreṇa sattama<BR>
03,045.008d@006_0146	ṛṣayo 'pi hi dhairyeṇa jitā vai te mahābhuja<BR>
03,045.008d@006_0147	yat tu dattavatī śāpam urvaśī tava mānada<BR>
03,045.008d@006_0148	sa cāpi te 'rthakṛt tāta sādhakaś ca bhaviṣyati<BR>
03,045.008d@006_0149	ajñātavāso vastavyo yuṣmābhir bhūtale 'nagha<BR>
03,045.008d@006_0150	varṣe trayodaśe vīra tatra tvaṃ kṣapayiṣyasi<BR>
03,045.008d@006_0151	tena nartanaveṣeṇa apuṃstvena tathaiva ca<BR>
03,045.008d@006_0152	varṣam ekaṃ vihṛtyaiva tataḥ puṃstvam avāpsyasi<BR>
03,045.008d@006_0153	evam uktas tu śakreṇa phālgunaḥ paravīrahā<BR>
03,045.008d@006_0154	mudaṃ paramikāṃ lebhe na ca śāpaṃ vyacintayat<BR>
03,045.008d@006_0155	citrasenena sahito gandharveṇa yaśasvinā<BR>
03,045.008d@006_0156	reme sa svargabhavane pāṇḍuputro dhanaṃjayaḥ<BR>
03,045.008d@006_0157	ya idaṃ śruṇuyān nityaṃ vṛttaṃ pāṇḍusutasya vai<BR>
03,045.008d@006_0158	na tasya kāmaḥ kāmeṣu pāpakeṣu pravartate<BR>
03,045.008d@006_0159	idam amaravarātmajasya ghoraṃ<BR>
03,045.008d@006_0160	śuci caritaṃ viniśamya phālgunasya<BR>
03,045.008d@006_0161	vyapagatamadadambharāgadoṣās<BR>
03,045.008d@006_0162	tridivagatābhiramanti mānavendrāḥ<BR>
03,045.009a	kadā cid aṭamānas tu maharṣir uta lomaśaḥ<BR>
03,045.009c	jagāma śakrabhavanaṃ puraṃdaradidṛkṣayā<BR>
03,045.010a	sa sametya namaskṛtya devarājaṃ mahāmuniḥ<BR>
03,045.010c	dadarśārdhāsanagataṃ pāṇḍavaṃ vāsavasya ha<BR>
03,045.011a	tataḥ śakrābhyanujñāta āsane viṣṭarottare<BR>
03,045.011c	niṣasāda dvijaśreṣṭhaḥ pūjyamāno maharṣibhiḥ<BR>
03,045.012a	tasya dṛṣṭvābhavad buddhiḥ pārtham indrāsane sthitam<BR>
03,045.012c	kathaṃ nu kṣatriyaḥ pārthaḥ śakrāsanam avāptavān<BR>
03,045.013a	kiṃ tv asya sukṛtaṃ karma lokā vā ke vinirjitāḥ<BR>
03,045.013c	ya evam upasaṃprāptaḥ sthānaṃ devanamaskṛtam<BR>
03,045.014a	tasya vijñāya saṃkalpaṃ śakro vṛtraniṣūdanaḥ<BR>
03,045.014c	lomaśaṃ prahasan vākyam idam āha śacīpatiḥ<BR>
03,045.015a	brahmarṣe śrūyatāṃ yat te manasaitad vivakṣitam<BR>
03,045.015c	nāyaṃ kevalamartyo vai kṣatriyatvam upāgataḥ<BR>
03,045.016a	maharṣe mama putro 'yaṃ kuntyāṃ jāto mahābhujaḥ<BR>
03,045.016c	astrahetor iha prāptaḥ kasmāc cit kāraṇāntarāt<BR>
03,045.017a	aho nainaṃ bhavān vetti purāṇam ṛṣisattamam<BR>
03,045.017c	śṛṇu me vadato brahman yo 'yaṃ yac cāsya kāraṇam<BR>
03,045.018a	naranārāyaṇau yau tau purāṇāv ṛṣisattamau<BR>
03,045.018c	tāv imāv abhijānīhi hṛṣīkeśadhanaṃjayau<BR>
03,045.018d*0193_01	vikhyātau triṣu lokeṣu naranārāyaṇāv ṛṣī<BR>
03,045.018d*0193_02	kāryārtham avatīrṇau tau pṛthvīṃ puṇyapratiśrayām<BR>
03,045.019a	yan na śakyaṃ surair draṣṭum ṛṣibhir vā mahātmabhiḥ<BR>
03,045.019c	tad āśramapadaṃ puṇyaṃ badarī nāma viśrutam<BR>
03,045.020a	sa nivāso 'bhavad vipra viṣṇor jiṣṇos tathaiva ca<BR>
03,045.020c	yataḥ pravavṛte gaṅgā siddhacāraṇasevitā<BR>
03,045.021a	tau manniyogād brahmarṣe kṣitau jātau mahādyutī<BR>
03,045.021c	bhūmer bhārāvataraṇaṃ mahāvīryau kariṣyataḥ<BR>
03,045.022a	udvṛttā hy asurāḥ ke cin nivātakavacā iti<BR>
03,045.022c	vipriyeṣu sthitāsmākaṃ varadānena mohitāḥ<BR>
03,045.023a	tarkayante surān hantuṃ baladarpasamanvitāḥ<BR>
03,045.023c	devān na gaṇayante ca tathā dattavarā hi te<BR>
03,045.024a	pātālavāsino raudrā danoḥ putrā mahābalāḥ<BR>
03,045.024c	sarve devanikāyā hi nālaṃ yodhayituṃ sma tān<BR>
03,045.025a	yo 'sau bhūmigataḥ śrīmān viṣṇur madhuniṣūdanaḥ<BR>
03,045.025c	kapilo nāma devo 'sau bhagavān ajito hariḥ<BR>
03,045.026a	yena pūrvaṃ mahātmānaḥ khanamānā rasātalam<BR>
03,045.026c	darśanād eva nihatāḥ sagarasyātmajā vibho<BR>
03,045.027a	tena kāryaṃ mahat kāryam asmākaṃ dvijasattama<BR>
03,045.027c	pārthena ca mahāyuddhe sametābhyām asaṃśayam<BR>
03,045.027d*0194_01	so 'surān darśanād eva śakto hantuṃ sahānugān<BR>
03,045.027d*0194_02	nivātakavacān sarvān nāgān iva mahāhrade<BR>
03,045.027d*0194_03	kiṃ tu nālpena kāryeṇa prabodhyo madhusūdanaḥ<BR>
03,045.027d*0194_04	tejasaḥ sumahān rāśiḥ prabuddhaḥ pradahej jagat<BR>
03,045.028a	ayaṃ teṣāṃ samastānāṃ śaktaḥ pratisamāsane<BR>
03,045.028c	tān nihatya raṇe śūraḥ punar yāsyati mānuṣān<BR>
03,045.029a	bhavāṃś cāsmanniyogena yātu tāvan mahītalam<BR>
03,045.029c	kāmyake drakṣyase vīraṃ nivasantaṃ yudhiṣṭhiram<BR>
03,045.030a	sa vācyo mama saṃdeśād dharmātmā satyasaṃgaraḥ<BR>
03,045.030c	notkaṇṭhā phalgune kāryā kṛtāstraḥ śīghram eṣyati<BR>
03,045.031a	nāśuddhabāhuvīryeṇa nākṛtāstreṇa vā raṇe<BR>
03,045.031c	bhīṣmadroṇādayo yuddhe śakyāḥ pratisamāsitum<BR>
03,045.032a	gṛhītāstro guḍākeśo mahābāhur mahāmanāḥ<BR>
03,045.032c	nṛttavāditragītānāṃ divyānāṃ pāram eyivān<BR>
03,045.033a	bhavān api viviktāni tīrthāni manujeśvara<BR>
03,045.033c	bhrātṛbhiḥ sahitaḥ sarvair draṣṭum arhaty ariṃdama<BR>
03,045.034a	tīrtheṣv āplutya puṇyeṣu vipāpmā vigatajvaraḥ<BR>
03,045.034c	rājyaṃ bhokṣyasi rājendra sukhī vigatakalmaṣaḥ<BR>
03,045.035a	bhavāṃś cainaṃ dvijaśreṣṭha paryaṭantaṃ mahītale<BR>
03,045.035c	trātum arhati viprāgrya tapobalasamanvitaḥ<BR>
03,045.036a	giridurgeṣu hi sadā deśeṣu viṣameṣu ca<BR>
03,045.036c	vasanti rākṣasā raudrās tebhyo rakṣet sadā bhavān<BR>
03,045.036d*0195_01	evam ukte mahendreṇa bībhatsur api lomaśam<BR>
03,045.036d*0195_02	uvāca prayato vākyaṃ rakṣethāḥ pāṇḍunandanam<BR>
03,045.036d*0195_03	yathā guptas tvayā rājā caret tīrthāni sattama<BR>
03,045.036d*0195_04	dānaṃ dadyād yathā caiva tathā kuru mahāmune<BR>
03,045.037a	sa tatheti pratijñāya lomaśaḥ sumahātapāḥ<BR>
03,045.037c	kāmyakaṃ vanam uddiśya samupāyān mahītalam<BR>
03,045.038a	dadarśa tatra kaunteyaṃ dharmarājam ariṃdamam<BR>
03,045.038c	tāpasair bhrātṛbhiś caiva sarvataḥ parivāritam<BR>
03,046.001	janamejaya uvāca<BR>
03,046.001a	atyadbhutam idaṃ karma pārthasyāmitatejasaḥ<BR>
03,046.001c	dhṛtarāṣṭro mahātejāḥ śrutvā vipra kim abravīt<BR>
03,046.002	vaiśaṃpāyana uvāca<BR>
03,046.002a	śakralokagataṃ pārthaṃ śrutvā rājāmbikāsutaḥ<BR>
03,046.002c	dvaipāyanād ṛṣiśreṣṭhāt saṃjayaṃ vākyam abravīt<BR>
03,046.003a	śrutaṃ me sūta kārtsnyena karma pārthasya dhīmataḥ<BR>
03,046.003c	kaccit tavāpi viditaṃ yathātathyena sārathe<BR>
03,046.004a	pramatto grāmyadharmeṣu mandātmā pāpaniścayaḥ<BR>
03,046.004c	mama putraḥ sudurbuddhiḥ pṛthivīṃ ghātayiṣyati<BR>
03,046.005a	yasya nityam ṛtā vācaḥ svaireṣv api mahātmanaḥ<BR>
03,046.005c	trailokyam api tasya syād yoddhā yasya dhanaṃjayaḥ<BR>
03,046.006a	asyataḥ karṇinārācāṃs tīkṣṇāgrāṃś ca śilāśitān<BR>
03,046.006c	ko 'rjunasyāgratas tiṣṭhed api mṛtyur jarātigaḥ<BR>
03,046.007a	mama putrā durātmānaḥ sarve mṛtyuvaśaṃ gatāḥ<BR>
03,046.007c	yeṣāṃ yuddhaṃ durādharṣaiḥ pāṇḍavaiḥ pratyupasthitam<BR>
03,046.008a	tasyaiva ca na paśyāmi yudhi gāṇḍīvadhanvanaḥ<BR>
03,046.008c	aniśaṃ cintayāno 'pi ya enam udiyād rathī<BR>
03,046.009a	droṇakarṇau pratīyātāṃ yadi bhīṣmo 'pi vā raṇe<BR>
03,046.009c	mahān syāt saṃśayo loke na tu paśyāmi no jayam<BR>
03,046.010a	ghṛṇī karṇaḥ pramādī ca ācāryaḥ sthaviro guruḥ<BR>
03,046.010c	amarṣī balavān pārthaḥ saṃrambhī dṛḍhavikramaḥ<BR>
03,046.011a	bhavet sutumulaṃ yuddhaṃ sarvaśo 'py aparājitam<BR>
03,046.011c	sarve hy astravidaḥ śūrāḥ sarve prāptā mahad yaśaḥ<BR>
03,046.012a	api sarveśvaratvaṃ hi na vāñcheran parājitāḥ<BR>
03,046.012c	vadhe nūnaṃ bhavec chāntis teṣāṃ vā phalgunasya vā<BR>
03,046.013a	na tu hantārjunasyāsti jetā vāsya na vidyate<BR>
03,046.013c	manyus tasya kathaṃ śāmyen mandān prati samutthitaḥ<BR>
03,046.014a	tridaśeśasamo vīraḥ khāṇḍave 'gnim atarpayat<BR>
03,046.014c	jigāya pārthivān sarvān rājasūye mahākratau<BR>
03,046.015a	śeṣaṃ kuryād girer vajraṃ nipatan mūrdhni saṃjaya<BR>
03,046.015c	na tu kuryuḥ śarāḥ śeṣam astās tāta kirīṭinā<BR>
03,046.016a	yathā hi kiraṇā bhānos tapantīha carācaram<BR>
03,046.016c	tathā pārthabhujotsṛṣṭāḥ śarās tapsyanti me sutān<BR>
03,046.017a	api vā rathaghoṣeṇa bhayārtā savyasācinaḥ<BR>
03,046.017c	pratibhāti vidīrṇeva sarvato bhāratī camūḥ<BR>
03,046.018a	yad udvapan pravapaṃś caiva bāṇān; sthātātatāyī samare kirīṭī<BR>
03,046.018c	sṛṣṭo 'ntakaḥ sarvaharo vidhātrā; bhaved yathā tadvad apāraṇīyaḥ<BR>
03,046.019	saṃjaya uvāca<BR>
03,046.019a	yad etat kathitaṃ rājaṃs tvayā duryodhanaṃ prati<BR>
03,046.019c	sarvam etad yathāttha tvaṃ naitan mithyā mahīpate<BR>
03,046.020a	manyunā hi samāviṣṭāḥ pāṇḍavās te 'mitaujasaḥ<BR>
03,046.020c	dṛṣṭvā kṛṣṇāṃ sabhāṃ nītāṃ dharmapatnīṃ yaśasvinīm<BR>
03,046.021a	duḥśāsanasya tā vācaḥ śrutvā te dāruṇodayāḥ<BR>
03,046.021c	karṇasya ca mahārāja na svapsyantīti me matiḥ<BR>
03,046.022a	śrutaṃ hi te mahārāja yathā pārthena saṃyuge<BR>
03,046.022c	ekādaśatanuḥ sthāṇur dhanuṣā paritoṣitaḥ<BR>
03,046.023a	kairātaṃ veṣam āsthāya yodhayām āsa phalgunam<BR>
03,046.023c	jijñāsuḥ sarvadeveśaḥ kapardī bhagavān svayam<BR>
03,046.023d*0196_01	lebhe pāśupataṃ cāpi paramāstraṃ mahādyutiḥ<BR>
03,046.024a	tatrainaṃ lokapālās te darśayām āsur arjunam<BR>
03,046.024c	astrahetoḥ parākrāntaṃ tapasā kauravarṣabham<BR>
03,046.025a	naitad utsahate 'nyo hi labdhum anyatra phalgunāt<BR>
03,046.025c	sākṣād darśanam eteṣām īśvarāṇāṃ naro bhuvi<BR>
03,046.026a	maheśvareṇa yo rājan na jīrṇo grastamūrtimān<BR>
03,046.026c	kas tam utsahate vīraṃ yuddhe jarayituṃ pumān<BR>
03,046.027a	āsāditam idaṃ ghoraṃ tumulaṃ lomaharṣaṇam<BR>
03,046.027c	draupadīṃ parikarṣadbhiḥ kopayadbhiś ca pāṇḍavān<BR>
03,046.028a	yatra visphuramāṇoṣṭho bhīmaḥ prāha vaco mahat<BR>
03,046.028c	dṛṣṭvā duryodhanenorū draupadyā darśitāv ubhau<BR>
03,046.029a	ūrū bhetsyāmi te pāpa gadayā vajrakalpayā<BR>
03,046.029c	trayodaśānāṃ varṣāṇām ante durdyūtadevinaḥ<BR>
03,046.030a	sarve praharatāṃ śreṣṭhāḥ sarve cāmitatejasaḥ<BR>
03,046.030c	sarve sarvāstravidvāṃso devair api sudurjayāḥ<BR>
03,046.031a	manye manyusamuddhūtāḥ putrāṇāṃ tava saṃyuge<BR>
03,046.031c	antaṃ pārthāḥ kariṣyanti vīryāmarṣasamanvitāḥ<BR>
03,046.032	dhṛtarāṣṭra uvāca<BR>
03,046.032a	kiṃ kṛtaṃ sūta karṇena vadatā paruṣaṃ vacaḥ<BR>
03,046.032c	paryāptaṃ vairam etāvad yat kṛṣṇā sā sabhāṃ gatā<BR>
03,046.033a	apīdānīṃ mama sutās tiṣṭheran mandacetasaḥ<BR>
03,046.033c	yeṣāṃ bhrātā gurur jyeṣṭho vinaye nāvatiṣṭhate<BR>
03,046.034a	mamāpi vacanaṃ sūta na śuśrūṣati mandabhāk<BR>
03,046.034c	dṛṣṭvā māṃ cakṣuṣā hīnaṃ nirviceṣṭam acetanam<BR>
03,046.035a	ye cāsya sacivā mandāḥ karṇasaubalakādayaḥ<BR>
03,046.035c	te 'py asya bhūyaso doṣān vardhayanti vicetasaḥ<BR>
03,046.036a	svairamuktā api śarāḥ pārthenāmitatejasā<BR>
03,046.036c	nirdaheyur mama sutān kiṃ punar manyuneritāḥ<BR>
03,046.037a	pārthabāhubalotsṛṣṭā mahācāpaviniḥsṛtāḥ<BR>
03,046.037c	divyāstramantramuditāḥ sādayeyuḥ surān api<BR>
03,046.038a	yasya mantrī ca goptā ca suhṛc caiva janārdanaḥ<BR>
03,046.038c	haris trailokyanāthaḥ sa kiṃ nu tasya na nirjitam<BR>
03,046.039a	idaṃ ca sumahac citram arjunasyeha saṃjaya<BR>
03,046.039c	mahādevena bāhubhyāṃ yat sameta iti śrutiḥ<BR>
03,046.040a	pratyakṣaṃ sarvalokasya khāṇḍave yatkṛtaṃ purā<BR>
03,046.040c	phalgunena sahāyārthe vahner dāmodareṇa ca<BR>
03,046.041a	sarvathā nāsti me putraḥ sāmātyaḥ sahabāndhavaḥ<BR>
03,046.041c	kruddhe pārthe ca bhīme ca vāsudeve ca sātvate<BR>
03,047.001	janamejaya uvāca<BR>
03,047.001a	yad idaṃ śocitaṃ rājñā dhṛtarāṣṭreṇa vai mune<BR>
03,047.001c	pravrājya pāṇḍavān vīrān sarvam etan nirarthakam<BR>
03,047.002a	kathaṃ hi rājā putraṃ svam upekṣetālpacetasam<BR>
03,047.002c	duryodhanaṃ pāṇḍuputrān kopayānaṃ mahārathān<BR>
03,047.003a	kim āsīt pāṇḍuputrāṇāṃ vane bhojanam ucyatām<BR>
03,047.003c	vāneyam atha vā kṛṣṭam etad ākhyātu me bhavān<BR>
03,047.004	vaiśaṃpāyana uvāca<BR>
03,047.004a	vāneyaṃ ca mṛgāṃś caiva śuddhair bāṇair nipātitān<BR>
03,047.004c	brāhmaṇānāṃ nivedyāgram abhuñjan puruṣarṣabhāḥ<BR>
03,047.005a	tāṃs tu śūrān maheṣvāsāṃs tadā nivasato vane<BR>
03,047.005c	anvayur brāhmaṇā rājan sāgnayo 'nagnayas tathā<BR>
03,047.006a	brāhmaṇānāṃ sahasrāṇi snātakānāṃ mahātmanām<BR>
03,047.006c	daśa mokṣavidāṃ tadvad yān bibharti yudhiṣṭhiraḥ<BR>
03,047.007a	rurūn kṛṣṇamṛgāṃś caiva medhyāṃś cānyān vanecarān<BR>
03,047.007c	bāṇair unmathya vidhivad brāhmaṇebhyo nyavedayat<BR>
03,047.008a	na tatra kaś cid durvarṇo vyādhito vāpy adṛśyata<BR>
03,047.008c	kṛśo vā durbalo vāpi dīno bhīto 'pi vā naraḥ<BR>
03,047.008d*0197_01	na tatrāvinayaḥ kaś cid adṛśyata tadā dvijaḥ<BR>
03,047.009a	putrān iva priyāñ jñātīn bhrātṝn iva sahodarān<BR>
03,047.009c	pupoṣa kauravaśreṣṭho dharmarājo yudhiṣṭhiraḥ<BR>
03,047.010a	patīṃś ca draupadī sarvān dvijāṃś caiva yaśasvinī<BR>
03,047.010c	māteva bhojayitvāgre śiṣṭam āhārayat tadā<BR>
03,047.011a	prācīṃ rājā dakṣiṇāṃ bhīmaseno; yamau pratīcīm atha vāpy udīcīm<BR>
03,047.011c	dhanurdharā māṃsahetor mṛgāṇāṃ; kṣayaṃ cakrur nityam evopagamya<BR>
03,047.012a	tathā teṣāṃ vasatāṃ kāmyake vai; vihīnānām arjunenotsukānām<BR>
03,047.012c	pañcaiva varṣāṇi tadā vyatīyur; adhīyatāṃ japatāṃ juhvatāṃ ca<BR>
03,048.001	vaiśaṃpāyana uvāca<BR>
03,048.001a	sudīrgham uṣṇaṃ niḥśvasya dhṛtarāṣṭro 'mbikāsutaḥ<BR>
03,048.001c	abravīt saṃjayaṃ sūtam āmantrya bharatarṣabha<BR>
03,048.001d*0198_01	teṣāṃ tac caritaṃ śrutvā manuṣyātītam adbhutam<BR>
03,048.001d*0198_02	cintāśokaparītātmā manyunābhipariplutaḥ<BR>
03,048.001d*0199_01	na rātrau na divā sūta śāntiṃ prāpnomi vai kṣaṇam<BR>
03,048.001d*0199_02	saṃcintya durnayaṃ ghoram atītaṃ dyūtajaṃ hi tat<BR>
03,048.001d*0199_03	teṣām asahyavīryāṇāṃ śauryaṃ dhairyaṃ dhṛtiṃ parām<BR>
03,048.001d*0199_04	anyonyam anurāgaṃ ca bhrātṝṇām atimānuṣam<BR>
03,048.002a	devaputrau mahābhāgau devarājasamadyutī<BR>
03,048.002c	nakulaḥ sahadevaś ca pāṇḍavau yuddhadurmadau<BR>
03,048.003a	dṛḍhāyudhau dūrapātau yuddhe ca kṛtaniścayau<BR>
03,048.003c	śīghrahastau dṛḍhakrodhau nityayuktau tarasvinau<BR>
03,048.004a	bhīmārjunau purodhāya yadā tau raṇamūrdhani<BR>
03,048.004c	sthāsyete siṃhavikrāntāv aśvināv iva duḥsahau<BR>
03,048.004e	na śeṣam iha paśyāmi tadā sainyasya saṃjaya<BR>
03,048.005a	tau hy apratirathau yuddhe devaputrau mahārathau<BR>
03,048.005c	draupadyās taṃ parikleśaṃ na kṣaṃsyete tv amarṣiṇau<BR>
03,048.006a	vṛṣṇayo vā maheṣvāsā pāñcālā vā mahaujasaḥ<BR>
03,048.006c	yudhi satyābhisaṃdhena vāsudevena rakṣitāḥ<BR>
03,048.006e	pradhakṣyanti raṇe pārthāḥ putrāṇāṃ mama vāhinīm<BR>
03,048.007a	rāmakṛṣṇapraṇītānāṃ vṛṣṇīnāṃ sūtanandana<BR>
03,048.007c	na śakyaḥ sahituṃ vegaḥ parvatair api saṃyuge<BR>
03,048.008a	teṣāṃ madhye maheṣvāso bhīmo bhīmaparākramaḥ<BR>
03,048.008c	śaikyayā vīraghātinyā gadayā vicariṣyati<BR>
03,048.009a	tathā gāṇḍīvanirghoṣaṃ visphūrjitam ivāśaneḥ<BR>
03,048.009c	gadāvegaṃ ca bhīmasya nālaṃ soḍhuṃ narādhipāḥ<BR>
03,048.010a	tato 'haṃ suhṛdāṃ vāco duryodhanavaśānugaḥ<BR>
03,048.010c	smaraṇīyāḥ smariṣyāmi mayā yā na kṛtāḥ purā<BR>
03,048.011	saṃjaya uvāca<BR>
03,048.011a	vyatikramo 'yaṃ sumahāṃs tvayā rājann upekṣitaḥ<BR>
03,048.011c	samarthenāpi yan mohāt putras te na nivāritaḥ<BR>
03,048.012a	śrutvā hi nirjitān dyūte pāṇḍavān madhusūdanaḥ<BR>
03,048.012c	tvaritaḥ kāmyake pārthān samabhāvayad acyutaḥ<BR>
03,048.013a	drupadasya tathā putrā dhṛṣṭadyumnapurogamāḥ<BR>
03,048.013c	virāṭo dhṛṣṭaketuś ca kekayāś ca mahārathāḥ<BR>
03,048.014a	taiś ca yat kathitaṃ tatra dṛṣṭvā pārthān parājitān<BR>
03,048.014c	cāreṇa viditaṃ sarvaṃ tan mayā veditaṃ ca te<BR>
03,048.015a	samāgamya vṛtas tatra pāṇḍavair madhusūdanaḥ<BR>
03,048.015c	sārathye phalgunasyājau tathety āha ca tān hariḥ<BR>
03,048.016a	amarṣito hi kṛṣṇo 'pi dṛṣṭvā pārthāṃs tathāgatān<BR>
03,048.016c	kṛṣṇājinottarāsaṅgān abravīc ca yudhiṣṭhiram<BR>
03,048.017a	yā sā samṛddhiḥ pārthānām indraprasthe babhūva ha<BR>
03,048.017c	rājasūye mayā dṛṣṭā nṛpair anyaiḥ sudurlabhā<BR>
03,048.018a	yatra sarvān mahīpālāñ śastratejobhayārditān<BR>
03,048.018c	savaṅgāṅgān sapauṇḍroḍrān sacoladraviḍāndhakān<BR>
03,048.019a	sāgarānūpagāṃś caiva ye ca pattanavāsinaḥ<BR>
03,048.019c	siṃhalān barbarān mlecchān ye ca jāṅgalavāsinaḥ<BR>
03,048.020a	paścimāni ca rājyāni śataśaḥ sāgarāntikān<BR>
03,048.020c	pahlavān daradān sarvān kirātān yavanāñ śakān<BR>
03,048.021a	hārahūṇāṃś ca cīnāṃś ca tukhārān saindhavāṃs tathā<BR>
03,048.021c	jāguḍān ramaṭhān muṇḍān strīrājyān atha taṅgaṇān<BR>
03,048.022a	ete cānye ca bahavo ye ca te bharatarṣabha<BR>
03,048.022b*0200_01	tāṃś cānyāṃś ca subahūn āhūtān bharatarṣabha<BR>
03,048.022c	āgatān aham adrākṣaṃ yajñe te pariveṣakān<BR>
03,048.023a	sā te samṛddhir yair āttā capalā pratisāriṇī<BR>
03,048.023c	ādāya jīvitaṃ teṣām āhariṣyāmi tām aham<BR>
03,048.024a	rāmeṇa saha kauravya bhīmārjunayamais tathā<BR>
03,048.024c	akrūragadasāmbaiś ca pradyumnenāhukena ca<BR>
03,048.024e	dhṛṣṭadyumnena vīreṇa śiśupālātmajena ca<BR>
03,048.025a	duryodhanaṃ raṇe hatvā sadyaḥ karṇaṃ ca bhārata<BR>
03,048.025c	duḥśāsanaṃ saubaleyaṃ yaś cānyaḥ pratiyotsyate<BR>
03,048.026a	tatas tvaṃ hāstinapure bhrātṛbhiḥ sahito vasan<BR>
03,048.026c	dhārtarāṣṭrīṃ śriyaṃ prāpya praśādhi pṛthivīm imām<BR>
03,048.027a	athainam abravīd rājā tasmin vīrasamāgame<BR>
03,048.027c	śṛṇvatsu teṣu sarveṣu dhṛṣṭadyumnamukheṣu ca<BR>
03,048.028a	pratigṛhṇāmi te vācaṃ satyām etāṃ janārdana<BR>
03,048.028c	amitrān me mahābāho sānubandhān haniṣyasi<BR>
03,048.029a	varṣāt trayodaśād ūrdhvaṃ satyaṃ māṃ kuru keśava<BR>
03,048.029c	pratijñāto vane vāso rājamadhye mayā hy ayam<BR>
03,048.030a	tad dharmarājavacanaṃ pratiśrutya sabhāsadaḥ<BR>
03,048.030c	dhṛṣṭadyumnapurogās te śamayām āsur añjasā<BR>
03,048.030e	keśavaṃ madhurair vākyaiḥ kālayuktair amarṣitam<BR>
03,048.031a	pāñcālīṃ cāhur akliṣṭāṃ vāsudevasya śṛṇvataḥ<BR>
03,048.031c	duryodhanas tava krodhād devi tyakṣyati jīvitam<BR>
03,048.031e	pratijānīma te satyaṃ mā śuco varavarṇini<BR>
03,048.032a	ye sma te kupitāṃ kṛṣṇe dṛṣṭvā tvāṃ prāhasaṃs tadā<BR>
03,048.032c	māṃsāni teṣāṃ khādanto hasiṣyanti mṛgadvijāḥ<BR>
03,048.033a	pāsyanti rudhiraṃ teṣāṃ gṛdhrā gomāyavas tathā<BR>
03,048.033c	uttamāṅgāni karṣanto yais tvaṃ kṛṣṭā sabhātale<BR>
03,048.034a	teṣāṃ drakṣyasi pāñcāli gātrāṇi pṛthivītale<BR>
03,048.034c	kravyādaiḥ kṛṣyamāṇāni bhakṣyamāṇāni cāsakṛt<BR>
03,048.035a	parikliṣṭāsi yais tatra yaiś cāpi samupekṣitā<BR>
03,048.035c	teṣām utkṛttaśirasāṃ bhūmiḥ pāsyati śoṇitam<BR>
03,048.036a	evaṃ bahuvidhā vācas tadocuḥ puruṣarṣabhāḥ<BR>
03,048.036c	sarve tejasvinaḥ śūrāḥ sarve cāhatalakṣaṇāḥ<BR>
03,048.037a	te dharmarājena vṛtā varṣād ūrdhvaṃ trayodaśāt<BR>
03,048.037c	puraskṛtyopayāsyanti vāsudevaṃ mahārathāḥ<BR>
03,048.038a	rāmaś ca kṛṣṇaś ca dhanaṃjayaś ca; pradyumnasāmbau yuyudhānabhīmau<BR>
03,048.038c	mādrīsutau kekayarājaputrāḥ; pāñcālaputrāḥ saha dharmarājñā<BR>
03,048.039a	etān sarvāṃl lokavīrān ajeyān; mahātmanaḥ sānubandhān sasainyān<BR>
03,048.039c	ko jīvitārthī samare pratyudīyāt; kruddhān siṃhān kesariṇo yathaiva<BR>
03,048.040	dhṛtarāṣṭra uvāca<BR>
03,048.040a	yan mābravīd viduro dyūtakāle; tvaṃ pāṇḍavāñ jeṣyasi cen narendra<BR>
03,048.040c	dhruvaṃ kurūṇām ayam antakālo; mahābhayo bhavitā śoṇitaughaḥ<BR>
03,048.041a	manye tathā tad bhaviteti sūta; yathā kṣattā prāha vacaḥ purā mām<BR>
03,048.041c	asaṃśayaṃ bhavitā yuddham etad; gate kāle pāṇḍavānāṃ yathoktam<BR>
03,049.001	janamejaya uvāca<BR>
03,049.001a	astrahetor gate pārthe śakralokaṃ mahātmani<BR>
03,049.001c	yudhiṣṭhiraprabhṛtayaḥ kim akurvanta pāṇḍavāḥ<BR>
03,049.002	vaiśaṃpāyana uvāca<BR>
03,049.002a	astrahetor gate pārthe śakralokaṃ mahātmani<BR>
03,049.002c	nyavasan kṛṣṇayā sārdhaṃ kāmyake puruṣarṣabhāḥ<BR>
03,049.003a	tataḥ kadā cid ekānte vivikta iva śādvale<BR>
03,049.003c	duḥkhārtā bharataśreṣṭhā niṣeduḥ saha kṛṣṇayā<BR>
03,049.003e	dhanaṃjayaṃ śocamānāḥ sāśrukaṇṭhāḥ suduḥkhitāḥ<BR>
03,049.004a	tad viyogād dhi tān sarvāñ śokaḥ samabhipupluve<BR>
03,049.004c	dhanaṃjayaviyogāc ca rājyanāśāc ca duḥkhitāḥ<BR>
03,049.005a	atha bhīmo mahābāhur yudhiṣṭhiram abhāṣata<BR>
03,049.005c	nideśāt te mahārāja gato 'sau puruṣarṣabhaḥ<BR>
03,049.005e	arjunaḥ pāṇḍuputrāṇāṃ yasmin prāṇāḥ pratiṣṭhitāḥ<BR>
03,049.006a	yasmin vinaṣṭe pāñcālāḥ saha putrais tathā vayam<BR>
03,049.006c	sātyakir vāsudevaś ca vinaśyeyur asaṃśayam<BR>
03,049.007a	yo 'sau gacchati tejasvī bahūn kleśān acintayan<BR>
03,049.007c	bhavanniyogād bībhatsus tato duḥkhataraṃ nu kim<BR>
03,049.008a	yasya bāhū samāśritya vayaṃ sarve mahātmanaḥ<BR>
03,049.008c	manyāmahe jitān ājau parān prāptāṃ ca medinīm<BR>
03,049.008d*0201_01	yasya prabhāvād dhi vayaṃ sabhāmadhye dhanuṣmataḥ<BR>
03,049.008d*0201_02	jitān manyāmahe sarvān dhārtarāṣṭrān sasaubalān<BR>
03,049.009a	yasya prabhāvān na mayā sabhāmadhye dhanuṣmataḥ<BR>
03,049.009c	nītā lokam amuṃ sarve dhārtarāṣṭrāḥ sasaubalāḥ<BR>
03,049.010a	te vayaṃ bāhubalinaḥ krodham utthitam ātmanaḥ<BR>
03,049.010c	sahāmahe bhavanmūlaṃ vāsudevena pālitāḥ<BR>
03,049.011a	vayaṃ hi saha kṛṣṇena hatvā karṇamukhān parān<BR>
03,049.011c	svabāhuvijitāṃ kṛtsnāṃ praśāsema vasuṃdharām<BR>
03,049.012a	bhavato dyūtadoṣeṇa sarve vayam upaplutāḥ<BR>
03,049.012c	ahīnapauruṣā rājan balibhir balavattamāḥ<BR>
03,049.013a	kṣātraṃ dharmaṃ mahārāja samavekṣitum arhasi<BR>
03,049.013c	na hi dharmo mahārāja kṣatriyasya vanāśrayaḥ<BR>
03,049.013e	rājyam eva paraṃ dharmaṃ kṣatriyasya vidur budhāḥ<BR>
03,049.014a	sa kṣatradharmavid rājan mā dharmyān nīnaśaḥ pathaḥ<BR>
03,049.014c	prāg dvādaśa samā rājan dhārtarāṣṭrān nihanmahi<BR>
03,049.014c*0202_01	**** **** hṛdayena vicintyatām<BR>
03,049.014c*0202_02	tad uttiṣṭha mahābāho<BR>
03,049.015a	nivartya ca vanāt pārtham ānāyya ca janārdanam<BR>
03,049.015c	vyūḍhānīkān mahārāja javenaiva mahāhave<BR>
03,049.015e	dhārtarāṣṭrān amuṃ lokaṃ gamayāmi viśāṃ pate<BR>
03,049.016a	sarvān ahaṃ haniṣyāmi dhārtarāṣṭrān sasaubalān<BR>
03,049.016c	duryodhanaṃ ca karṇaṃ ca yo vānyaḥ pratiyotsyate<BR>
03,049.017a	mayā praśamite paścāt tvam eṣyasi vanāt punaḥ<BR>
03,049.017c	evaṃ kṛte na te doṣo bhaviṣyati viśāṃ pate<BR>
03,049.018a	yajñaiś ca vividhais tāta kṛtaṃ pāpam ariṃdama<BR>
03,049.018c	avadhūya mahārāja gacchema svargam uttamam<BR>
03,049.019a	evam etad bhaved rājan yadi rājā na bāliśaḥ<BR>
03,049.019c	asmākaṃ dīrghasūtraḥ syād bhavān dharmaparāyaṇaḥ<BR>
03,049.020a	nikṛtyā nikṛtiprajñā hantavyā iti niścayaḥ<BR>
03,049.020c	na hi naikṛtikaṃ hatvā nikṛtyā pāpam ucyate<BR>
03,049.021a	tathā bhārata dharmeṣu dharmajñair iha dṛśyate<BR>
03,049.021c	ahorātraṃ mahārāja tulyaṃ saṃvatsareṇa hi<BR>
03,049.022a	tathaiva vedavacanaṃ śrūyate nityadā vibho<BR>
03,049.022c	saṃvatsaro mahārāja pūrṇo bhavati kṛcchrataḥ<BR>
03,049.023a	yadi vedāḥ pramāṇaṃ te divasād ūrdhvam acyuta<BR>
03,049.023c	trayodaśa samāḥ kālo jñāyatāṃ pariniṣṭhitaḥ<BR>
03,049.024a	kālo duryodhanaṃ hantuṃ sānubandham ariṃdama<BR>
03,049.024c	ekāgrāṃ pṛthivīṃ sarvāṃ purā rājan karoti saḥ<BR>
03,049.024d@007_0001	dyūtapriyeṇa rājendra kṛtaṃ tad bhavatā tathā<BR>
03,049.024d@007_0002	prāyeṇājñātacaryāyāṃ vayaṃ sarve nipātitāḥ<BR>
03,049.024d@007_0003	na taṃ deśaṃ prapaśyāmi yatra so 'smān sudurjanaḥ<BR>
03,049.024d@007_0004	na vijñāsyati duṣṭātmā cārair iti suyodhanaḥ<BR>
03,049.024d@007_0005	adhigamya ca sarvān no vanavāsam imaṃ tataḥ<BR>
03,049.024d@007_0006	pravrājayiṣyati punar nikṛtyādhamapūruṣaḥ<BR>
03,049.024d@007_0007	yady asmān abhigaccheta pāpaḥ sa hi kathaṃ cana<BR>
03,049.024d@007_0008	ajñātacaryām uttīrṇān dṛṣṭvā ca punar āhvayet<BR>
03,049.024d@007_0009	dyūtena te mahārāja punar dyūtam avartata<BR>
03,049.024d@007_0010	bhavāṃś ca punar āhūto dyūtenaivāpaneṣyati<BR>
03,049.024d@007_0011	sa tathākṣeṣu kuśalo niścito gatacetanaḥ<BR>
03,049.024d@007_0012	cariṣyasi mahārāja vaneṣu vasatīḥ punaḥ<BR>
03,049.024d@007_0013	yady asmān sumahārāja kṛpaṇān kartum arhasi<BR>
03,049.024d@007_0014	yāvajjīvam avekṣasva vedadharmāṃś ca kṛtsnaśaḥ<BR>
03,049.024d@007_0015	nikṛtyā nikṛtiprajñā hantavyā iti niścayaḥ<BR>
03,049.024d@007_0016	anujñātas tvayā gatvā yāvacchakti suyodhanam<BR>
03,049.024d@007_0017	yathaiva kakṣam utsṛṣṭo dahed anilasārathiḥ<BR>
03,049.024d@007_0018	haniṣyāmi tathā mandam anujānātu no bhavān<BR>
03,049.025a	evaṃ bruvāṇaṃ bhīmaṃ tu dharmarājo yudhiṣṭhiraḥ<BR>
03,049.025c	uvāca sāntvayan rājā mūrdhny upāghrāya pāṇḍavam<BR>
03,049.026a	asaṃśayaṃ mahābāho haniṣyasi suyodhanam<BR>
03,049.026c	varṣāt trayodaśād ūrdhvaṃ saha gāṇḍīvadhanvanā<BR>
03,049.027a	yac ca mā bhāṣase pārtha prāptaḥ kāla iti prabho<BR>
03,049.027c	anṛtaṃ notsahe vaktuṃ na hy etan mayi vidyate<BR>
03,049.028a	antareṇāpi kaunteya nikṛtiṃ pāpaniścayam<BR>
03,049.028c	hantā tvam asi durdharṣa sānubandhaṃ suyodhanam<BR>
03,049.029a	evaṃ bruvati bhīmaṃ tu dharmarāje yudhiṣṭhire<BR>
03,049.029c	ājagāma mahābhāgo bṛhadaśvo mahān ṛṣiḥ<BR>
03,049.030a	tam abhiprekṣya dharmātmā saṃprāptaṃ dharmacāriṇam<BR>
03,049.030c	śāstravan madhuparkeṇa pūjayām āsa dharmarāṭ<BR>
03,049.031a	āśvastaṃ cainam āsīnam upāsīno yudhiṣṭhiraḥ<BR>
03,049.031c	abhiprekṣya mahābāhuḥ kṛpaṇaṃ bahv abhāṣata<BR>
03,049.032a	akṣadyūtena bhagavan dhanaṃ rājyaṃ ca me hṛtam<BR>
03,049.032c	āhūya nikṛtiprajñaiḥ kitavair akṣakovidaiḥ<BR>
03,049.033a	anakṣajñasya hi sato nikṛtyā pāpaniścayaiḥ<BR>
03,049.033c	bhāryā ca me sabhāṃ nītā prāṇebhyo 'pi garīyasī<BR>
03,049.033d*0203_01	punar dyūtena māṃ jitvā vanavāsaṃ sudāruṇam<BR>
03,049.033d*0203_02	prāvrājayan mahāraṇyam ajinaiḥ parivāritam<BR>
03,049.033d*0203_03	ahaṃ vane durvasatīr vasan paramaduḥkhitaḥ<BR>
03,049.033d*0203_04	akṣadyūtādhikāre ca giraḥ śṛṇvan sudāruṇāḥ<BR>
03,049.033d*0203_05	ārtānāṃ suhṛdāṃ vāco dyūtaprabhṛti śaṃsatām<BR>
03,049.033d*0203_06	ahaṃ hṛdi śritāḥ smṛtvā sarvarātrīr vicintayan<BR>
03,049.033d*0203_07	yasmiṃś caiva samastānāṃ prāṇā gāṇḍīvadhanvani<BR>
03,049.033d*0203_08	vinā mahātmanā tena gatasattva ivābhavam<BR>
03,049.033d*0203_09	kadā drakṣyāmi bībhatsuṃ kṛtāstraṃ punar āgatam<BR>
03,049.033d*0203_10	priyavādinam akṣudraṃ dayāyuktam atandritam<BR>
03,049.033d*0204_01	iti sarve maheṣvāsaṃ cintayānā dhanaṃjayam<BR>
03,049.033d*0204_02	anena tu viṣaṇṇo 'haṃ kāraṇena sahānujaḥ<BR>
03,049.033d*0204_03	vanavāsān nivṛttaṃ māṃ punas te pāpabuddhayaḥ<BR>
03,049.033d*0204_04	jayantaḥ prīyamāṇā vai devane bhrātṛbhiḥ saha<BR>
03,049.033d*0204_05	dyūtenaivāhvayiṣyanti balād akṣeṣu tadvidaḥ<BR>
03,049.033d*0204_06	āhūtaś ca punar dyūte nāsmi śakto nivartitum<BR>
03,049.033d*0204_07	paṇe ca mama nāsty arthaṃ vidyate vasu kiṃ cana<BR>
03,049.033d*0204_08	etat sarvam anudhyāyaṃś cintayāno divāniśam<BR>
03,049.033d*0204_09	na matto duḥkhitataraḥ pumān astīha kaś cana<BR>
03,049.034a	asti rājā mayā kaś cid alpabhāgyataro bhuvi<BR>
03,049.034c	bhavatā dṛṣṭapūrvo vā śrutapūrvo 'pi vā bhavet<BR>
03,049.034e	na matto duḥkhitataraḥ pumān astīti me matiḥ<BR>
03,049.034f*0205_01	alpabhāgyataro vāpi kaś cid asti mahāmune<BR>
03,049.034f*0206_01	iti bruvāṇaṃ rājānaṃ bṛhadaśvo 'bravīn muniḥ<BR>
03,049.034f*0207_01	evaṃ bruvantaṃ duḥkhārtam uvāca bhagavān ṛṣiḥ<BR>
03,049.034f*0207_02	śokaṃ vyapanudan rājño dharmarājasya dhīmataḥ<BR>
03,049.035	bṛhadaśva uvāca<BR>
03,049.035a	yad bravīṣi mahārāja na matto vidyate kva cit<BR>
03,049.035c	alpabhāgyataraḥ kaś cit pumān astīti pāṇḍava<BR>
03,049.035d*0208_01	na viṣāde manaḥ kāryaṃ tvayā buddhimatāṃ vara<BR>
03,049.035d*0208_02	āgamiṣyati bībhatsur amitrāṃś ca vijeṣyate<BR>
03,049.036a	atra te kathayiṣyāmi yadi śuśrūṣase 'nagha<BR>
03,049.036c	yas tvatto duḥkhitataro rājāsīt pṛthivīpate<BR>
03,049.037	vaiśaṃpāyana uvāca<BR>
03,049.037a	athainam abravīd rājā bravītu bhagavān iti<BR>
03,049.037c	imām avasthāṃ saṃprāptaṃ śrotum icchāmi pārthivam<BR>
03,049.038	bṛhadaśva uvāca<BR>
03,049.038a	śṛṇu rājann avahitaḥ saha bhrātṛbhir acyuta<BR>
03,049.038c	yas tvatto duḥkhitataro rājāsīt pṛthivīpate<BR>
03,049.039a	niṣadheṣu mahīpālo vīrasena iti sma ha<BR>
03,049.039c	tasya putro 'bhavan nāmnā nalo dharmārthadarśivān<BR>
03,049.040a	sa nikṛtyā jito rājā puṣkareṇeti naḥ śrutam<BR>
03,049.040c	vanavāsam aduḥkhārho bhāryayā nyavasat saha<BR>
03,049.041a	na tasyāśvo na ca ratho na bhrātā na ca bāndhavāḥ<BR>
03,049.041c	vane nivasato rājañ śiṣyante sma kadā cana<BR>
03,049.042a	bhavān hi saṃvṛto vīrair bhrātṛbhir devasaṃmitaiḥ<BR>
03,049.042c	brahmakalpair dvijāgryaiś ca tasmān nārhasi śocitum<BR>
03,049.043	yudhiṣṭhira uvāca<BR>
03,049.043a	vistareṇāham icchāmi nalasya sumahātmanaḥ<BR>
03,049.043c	caritaṃ vadatāṃ śreṣṭha tan mamākhyātum arhasi<BR>
03,050.001	bṛhadaśva uvāca<BR>
03,050.001a	āsīd rājā nalo nāma vīrasenasuto balī<BR>
03,050.001c	upapanno guṇair iṣṭai rūpavān aśvakovidaḥ<BR>
03,050.001d*0209_01	yajvā dānapatir dakṣaḥ sadā śīlapuraskṛtaḥ<BR>
03,050.002a	atiṣṭhan manujendrāṇāṃ mūrdhni devapatir yathā<BR>
03,050.002c	upary upari sarveṣām āditya iva tejasā<BR>
03,050.003a	brahmaṇyo vedavic chūro niṣadheṣu mahīpatiḥ<BR>
03,050.003c	akṣapriyaḥ satyavādī mahān akṣauhiṇīpatiḥ<BR>
03,050.004a	īpsito varanārīṇām udāraḥ saṃyatendriyaḥ<BR>
03,050.004c	rakṣitā dhanvināṃ śreṣṭhaḥ sākṣād iva manuḥ svayam<BR>
03,050.005a	tathaivāsīd vidarbheṣu bhīmo bhīmaparākramaḥ<BR>
03,050.005c	śūraḥ sarvaguṇair yuktaḥ prajākāmaḥ sa cāprajaḥ<BR>
03,050.006a	sa prajārthe paraṃ yatnam akarot susamāhitaḥ<BR>
03,050.006c	tam abhyagacchad brahmarṣir damano nāma bhārata<BR>
03,050.007a	taṃ sa bhīmaḥ prajākāmas toṣayām āsa dharmavit<BR>
03,050.007c	mahiṣyā saha rājendra satkāreṇa suvarcasam<BR>
03,050.008a	tasmai prasanno damanaḥ sabhāryāya varaṃ dadau<BR>
03,050.008c	kanyāratnaṃ kumārāṃś ca trīn udārān mahāyaśāḥ<BR>
03,050.009a	damayantīṃ damaṃ dāntaṃ damanaṃ ca suvarcasam<BR>
03,050.009c	upapannān guṇaiḥ sarvair bhīmān bhīmaparākramān<BR>
03,050.010a	damayantī tu rūpeṇa tejasā yaśasā śriyā<BR>
03,050.010c	saubhāgyena ca lokeṣu yaśaḥ prāpa sumadhyamā<BR>
03,050.011a	atha tāṃ vayasi prāpte dāsīnāṃ samalaṃkṛtam<BR>
03,050.011c	śataṃ sakhīnāṃ ca tathā paryupāste śacīm iva<BR>
03,050.012a	tatra sma bhrājate bhaimī sarvābharaṇabhūṣitā<BR>
03,050.012c	sakhīmadhye 'navadyāṅgī vidyut saudāminī yathā<BR>
03,050.012e	atīva rūpasaṃpannā śrīr ivāyatalocanā<BR>
03,050.013a	na deveṣu na yakṣeṣu tādṛg rūpavatī kva cit<BR>
03,050.013c	mānuṣeṣv api cānyeṣu dṛṣṭapūrvā na ca śrutā<BR>
03,050.013e	cittapramāthinī bālā devānām api sundarī<BR>
03,050.014a	nalaś ca naraśārdūlo rūpeṇāpratimo bhuvi<BR>
03,050.014c	kandarpa iva rūpeṇa mūrtimān abhavat svayam<BR>
03,050.015a	tasyāḥ samīpe tu nalaṃ praśaśaṃsuḥ kutūhalāt<BR>
03,050.015c	naiṣadhasya samīpe tu damayantīṃ punaḥ punaḥ<BR>
03,050.016a	tayor adṛṣṭakāmo 'bhūc chṛṇvatoḥ satataṃ guṇān<BR>
03,050.016c	anyonyaṃ prati kaunteya sa vyavardhata hṛcchayaḥ<BR>
03,050.017a	aśaknuvan nalaḥ kāmaṃ tadā dhārayituṃ hṛdā<BR>
03,050.017c	antaḥpurasamīpasthe vana āste rahogataḥ<BR>
03,050.017d*0210_01	kasya cit tv atha kālasya nalaḥ pārthivasattamaḥ<BR>
03,050.018a	sa dadarśa tadā haṃsāñ jātarūpaparicchadān<BR>
03,050.018c	vane vicaratāṃ teṣām ekaṃ jagrāha pakṣiṇam<BR>
03,050.019a	tato 'ntarikṣago vācaṃ vyājahāra tadā nalam<BR>
03,050.019c	na hantavyo 'smi te rājan kariṣyāmi hi te priyam<BR>
03,050.020a	damayantīsakāśe tvāṃ kathayiṣyāmi naiṣadha<BR>
03,050.020c	yathā tvad anyaṃ puruṣaṃ na sā maṃsyati karhi cit<BR>
03,050.020d*0211_01	tava caiva yathā bhāryā bhaviṣyati tathānagha<BR>
03,050.020d*0211_02	vidhāsyāmi naravyāghra so 'nujānātu mā bhavān<BR>
03,050.021a	evam uktas tato haṃsam utsasarja mahīpatiḥ<BR>
03,050.021c	te tu haṃsāḥ samutpatya vidarbhān agamaṃs tataḥ<BR>
03,050.022a	vidarbhanagarīṃ gatvā damayantyās tadāntike<BR>
03,050.022c	nipetus te garutmantaḥ sā dadarśātha tān khagān<BR>
03,050.023a	sā tān adbhutarūpān vai dṛṣṭvā sakhigaṇāvṛtā<BR>
03,050.023c	hṛṣṭā grahītuṃ khagamāṃs tvaramāṇopacakrame<BR>
03,050.024a	atha haṃsā visasṛpuḥ sarvataḥ pramadāvane<BR>
03,050.024c	ekaikaśas tataḥ kanyās tān haṃsān samupādravan<BR>
03,050.025a	damayantī tu yaṃ haṃsaṃ samupādhāvad antike<BR>
03,050.025c	sa mānuṣīṃ giraṃ kṛtvā damayantīm athābravīt<BR>
03,050.026a	damayanti nalo nāma niṣadheṣu mahīpatiḥ<BR>
03,050.026c	aśvinoḥ sadṛśo rūpe na samās tasya mānuṣāḥ<BR>
03,050.027a	tasya vai yadi bhāryā tvaṃ bhavethā varavarṇini<BR>
03,050.027c	saphalaṃ te bhavej janma rūpaṃ cedaṃ sumadhyame<BR>
03,050.028a	vayaṃ hi devagandharvamanuṣyoragarākṣasān<BR>
03,050.028c	dṛṣṭavanto na cāsmābhir dṛṣṭapūrvas tathāvidhaḥ<BR>
03,050.029a	tvaṃ cāpi ratnaṃ nārīṇāṃ nareṣu ca nalo varaḥ<BR>
03,050.029c	viśiṣṭāyā viśiṣṭena saṃgamo guṇavān bhavet<BR>
03,050.030a	evam uktā tu haṃsena damayantī viśāṃ pate<BR>
03,050.030c	abravīt tatra taṃ haṃsaṃ tam apy evaṃ nalaṃ vada<BR>
03,050.031a	tathety uktvāṇḍajaḥ kanyāṃ vaidarbhasya viśāṃ pate<BR>
03,050.031c	punar āgamya niṣadhān nale sarvaṃ nyavedayat<BR>
03,050.031d*0212_01	vayaṃ hi devagandharvāḥ śaptāś cendreṇa kāraṇāt<BR>
03,050.031d*0212_02	asmān saṃspṛśya pāṇibhyāṃ yathā mokṣe vrajāmahe<BR>
03,050.031d*0212_03	evam uktas tato haṃsān pramamajjātha naiṣadhaḥ<BR>
03,050.031d*0212_04	naiṣadhena tu saṃspṛṣṭā indralokaṃ punar gatāḥ<BR>
03,051.001	bṛhadaśva uvāca<BR>
03,051.001a	damayantī tu tac chrutvā vaco haṃsasya bhārata<BR>
03,051.001c	tadā prabhṛti nasvasthā nalaṃ prati babhūva sā<BR>
03,051.002a	tataś cintāparā dīnā vivarṇavadanā kṛśā<BR>
03,051.002c	babhūva damayantī tu niḥśvāsaparamā tadā<BR>
03,051.003a	ūrdhvadṛṣṭir dhyānaparā babhūvonmattadarśanā<BR>
03,051.003b*0213_01	pāṇḍuvarṇā kṣaṇenātha hṛcchayāviṣṭacetanā<BR>
03,051.003c	na śayyāsanabhogeṣu ratiṃ vindati karhi cit<BR>
03,051.004a	na naktaṃ na divā śete hā heti vadatī muhuḥ<BR>
03,051.004c	tām asvasthāṃ tadākārāṃ sakhyas tā jajñur iṅgitaiḥ<BR>
03,051.005a	tato vidarbhapataye damayantyāḥ sakhīgaṇaḥ<BR>
03,051.005c	nyavedayata nasvasthāṃ damayantīṃ nareśvara<BR>
03,051.006a	tac chrutvā nṛpatir bhīmo damayantīsakhīgaṇāt<BR>
03,051.006c	cintayām āsa tat kāryaṃ sumahat svāṃ sutāṃ prati<BR>
03,051.006d*0214_01	kimarthaṃ duhitā me 'dya nātisvastheva lakṣyate<BR>
03,051.007a	sa samīkṣya mahīpālaḥ svāṃ sutāṃ prāptayauvanām<BR>
03,051.007c	apaśyad ātmanaḥ kāryaṃ damayantyāḥ svayaṃvaram<BR>
03,051.008a	sa saṃnipātayām āsa mahīpālān viśāṃ pate<BR>
03,051.008c	anubhūyatām ayaṃ vīrāḥ svayaṃvara iti prabho<BR>
03,051.009a	śrutvā tu pārthivāḥ sarve damayantyāḥ svayaṃvaram<BR>
03,051.009c	abhijagmus tadā bhīmaṃ rājāno bhīmaśāsanāt<BR>
03,051.010a	hastyaśvarathaghoṣeṇa nādayanto vasuṃdharām<BR>
03,051.010c	vicitramālyābharaṇair balair dṛśyaiḥ svalaṃkṛtaiḥ<BR>
03,051.010d*0215_01	teṣāṃ bhīmo mahābāhuḥ pārthivānāṃ mahātmanām<BR>
03,051.010d*0215_02	yathārham akarot pūjāṃ te 'vasaṃs tatra pūjitāḥ<BR>
03,051.011a	etasminn eva kāle tu purāṇāv ṛṣisattamau<BR>
03,051.011c	aṭamānau mahātmānāv indralokam ito gatau<BR>
03,051.012a	nāradaḥ parvataś caiva mahātmānau mahāvratau<BR>
03,051.012c	devarājasya bhavanaṃ viviśāte supūjitau<BR>
03,051.013a	tāv arcitvā sahasrākṣas tataḥ kuśalam avyayam<BR>
03,051.013c	papracchānāmayaṃ cāpi tayoḥ sarvagataṃ vibhuḥ<BR>
03,051.014	nārada uvāca<BR>
03,051.014a	āvayoḥ kuśalaṃ deva sarvatragatam īśvara<BR>
03,051.014c	loke ca maghavan kṛtsne nṛpāḥ kuśalino vibho<BR>
03,051.015	bṛhadaśva uvāca<BR>
03,051.015a	nāradasya vacaḥ śrutvā papraccha balavṛtrahā<BR>
03,051.015c	dharmajñāḥ pṛthivīpālās tyaktajīvitayodhinaḥ<BR>
03,051.016a	śastreṇa nidhanaṃ kāle ye gacchanty aparāṅmukhāḥ<BR>
03,051.016c	ayaṃ loko 'kṣayas teṣāṃ yathaiva mama kāmadhuk<BR>
03,051.017a	kva nu te kṣatriyāḥ śūrā na hi paśyāmi tān aham<BR>
03,051.017c	āgacchato mahīpālān atithīn dayitān mama<BR>
03,051.018a	evam uktas tu śakreṇa nāradaḥ pratyabhāṣata<BR>
03,051.018c	śṛṇu me bhagavan yena na dṛśyante mahīkṣitaḥ<BR>
03,051.019a	vidarbharājaduhitā damayantīti viśrutā<BR>
03,051.019c	rūpeṇa samatikrāntā pṛthivyāṃ sarvayoṣitaḥ<BR>
03,051.020a	tasyāḥ svayaṃvaraḥ śakra bhavitā nacirād iva<BR>
03,051.020c	tatra gacchanti rājāno rājaputrāś ca sarvaśaḥ<BR>
03,051.021a	tāṃ ratnabhūtāṃ lokasya prārthayanto mahīkṣitaḥ<BR>
03,051.021c	kāṅkṣanti sma viśeṣeṇa balavṛtraniṣūdana<BR>
03,051.022a	etasmin kathyamāne tu lokapālāś ca sāgnikāḥ<BR>
03,051.022c	ājagmur devarājasya samīpam amarottamāḥ<BR>
03,051.023a	tatas tac chuśruvuḥ sarve nāradasya vaco mahat<BR>
03,051.023c	śrutvā caivābruvan hṛṣṭā gacchāmo vayam apy uta<BR>
03,051.024a	tataḥ sarve mahārāja sagaṇāḥ sahavāhanāḥ<BR>
03,051.024c	vidarbhān abhito jagmur yatra sarve mahīkṣitaḥ<BR>
03,051.025a	nalo 'pi rājā kaunteya śrutvā rājñāṃ samāgamam<BR>
03,051.025c	abhyagacchad adīnātmā damayantīm anuvrataḥ<BR>
03,051.026a	atha devāḥ pathi nalaṃ dadṛśur bhūtale sthitam<BR>
03,051.026c	sākṣād iva sthitaṃ mūrtyā manmathaṃ rūpasaṃpadā<BR>
03,051.027a	taṃ dṛṣṭvā lokapālās te bhrājamānaṃ yathā ravim<BR>
03,051.027c	tasthur vigatasaṃkalpā vismitā rūpasaṃpadā<BR>
03,051.028a	tato 'ntarikṣe viṣṭabhya vimānāni divaukasaḥ<BR>
03,051.028c	abruvan naiṣadhaṃ rājann avatīrya nabhastalāt<BR>
03,051.029a	bho bho naiṣadha rājendra nala satyavrato bhavān<BR>
03,051.029c	asmākaṃ kuru sāhāyyaṃ dūto bhava narottama<BR>
03,052.001	bṛhadaśva uvāca<BR>
03,052.001a	tebhyaḥ pratijñāya nalaḥ kariṣya iti bhārata<BR>
03,052.001c	athainān paripapraccha kṛtāñjalir avasthitaḥ<BR>
03,052.002a	ke vai bhavantaḥ kaś cāsau yasyāhaṃ dūta īpsitaḥ<BR>
03,052.002c	kiṃ ca tatra mayā kāryaṃ kathayadhvaṃ yathātatham<BR>
03,052.003a	evam ukte naiṣadhena maghavān pratyabhāṣata<BR>
03,052.003c	amarān vai nibodhāsmān damayantyartham āgatān<BR>
03,052.004a	aham indro 'yam agniś ca tathaivāyam apāṃpatiḥ<BR>
03,052.004c	śarīrāntakaro nṝṇāṃ yamo 'yam api pārthiva<BR>
03,052.005a	sa vai tvam āgatān asmān damayantyai nivedaya<BR>
03,052.005c	lokapālāḥ sahendrās tvāṃ samāyānti didṛkṣavaḥ<BR>
03,052.006a	prāptum icchanti devās tvāṃ śakro 'gnir varuṇo yamaḥ<BR>
03,052.006c	teṣām anyatamaṃ devaṃ patitve varayasva ha<BR>
03,052.007a	evam uktaḥ sa śakreṇa nalaḥ prāñjalir abravīt<BR>
03,052.007c	ekārthasamavetaṃ māṃ na preṣayitum arhatha<BR>
03,052.007d*0216_01	kathaṃ tu jātasaṃkalpaḥ striyam utsahate pumān<BR>
03,052.007d*0216_02	parārtham īdṛśaṃ vaktuṃ tat kṣamantu maheśvarāḥ<BR>
03,052.007d*0217_01	evam ukto naiṣadhena maghavān punar abravīt<BR>
03,052.008	devā ūcuḥ<BR>
03,052.008a	kariṣya iti saṃśrutya pūrvam asmāsu naiṣadha<BR>
03,052.008c	na kariṣyasi kasmāt tvaṃ vraja naiṣadha māciram<BR>
03,052.008d*0218_01	sa vai tvam āgatān asmān damayantyai nivedaya<BR>
03,052.008d*0218_02	śreyasā yokṣyase hi tvaṃ kurvann amaraśāsanam<BR>
03,052.009	bṛhadaśva uvāca<BR>
03,052.009a	evam uktaḥ sa devais tair naiṣadhaḥ punar abravīt<BR>
03,052.009c	surakṣitāni veśmāni praveṣṭuṃ katham utsahe<BR>
03,052.009d*0219_01	asmākaṃ māyayā channas tvaṃ pravekṣyasi niścayam<BR>
03,052.009d*0219_02	iti śakro naiṣadhaṃ taṃ punar evābhyabhāṣata<BR>
03,052.010a	pravekṣyasīti taṃ śakraḥ punar evābhyabhāṣata<BR>
03,052.010c	jagāma sa tathety uktvā damayantyā niveśanam<BR>
03,052.011a	dadarśa tatra vaidarbhīṃ sakhīgaṇasamāvṛtām<BR>
03,052.011c	dedīpyamānāṃ vapuṣā śriyā ca varavarṇinīm<BR>
03,052.012a	atīva sukumārāṅgīṃ tanumadhyāṃ sulocanām<BR>
03,052.012c	ākṣipantīm iva ca bhāḥ śaśinaḥ svena tejasā<BR>
03,052.013a	tasya dṛṣṭvaiva vavṛdhe kāmas tāṃ cāruhāsinīm<BR>
03,052.013c	satyaṃ cikīrṣamāṇas tu dhārayām āsa hṛcchayam<BR>
03,052.014a	tatas tā naiṣadhaṃ dṛṣṭvā saṃbhrāntāḥ paramāṅganāḥ<BR>
03,052.014c	āsanebhyaḥ samutpetus tejasā tasya dharṣitāḥ<BR>
03,052.015a	praśaśaṃsuś ca suprītā nalaṃ tā vismayānvitāḥ<BR>
03,052.015c	na cainam abhyabhāṣanta manobhis tv abhyacintayan<BR>
03,052.016a	aho rūpam aho kāntir aho dhairyaṃ mahātmanaḥ<BR>
03,052.016c	ko 'yaṃ devo nu yakṣo nu gandharvo nu bhaviṣyati<BR>
03,052.017a	na tv enaṃ śaknuvanti sma vyāhartum api kiṃ cana<BR>
03,052.017c	tejasā dharṣitāḥ sarvā lajjāvatyo varāṅganāḥ<BR>
03,052.018a	athainaṃ smayamāneva smitapūrvābhibhāṣiṇī<BR>
03,052.018c	damayantī nalaṃ vīram abhyabhāṣata vismitā<BR>
03,052.019a	kas tvaṃ sarvānavadyāṅga mama hṛcchayavardhana<BR>
03,052.019c	prāpto 'sy amaravad vīra jñātum icchāmi te 'nagha<BR>
03,052.020a	katham āgamanaṃ ceha kathaṃ cāsi na lakṣitaḥ<BR>
03,052.020c	surakṣitaṃ hi me veśma rājā caivograśāsanaḥ<BR>
03,052.021a	evam uktas tu vaidarbhyā nalas tāṃ pratyuvāca ha<BR>
03,052.021c	nalaṃ māṃ viddhi kalyāṇi devadūtam ihāgatam<BR>
03,052.022a	devās tvāṃ prāptum icchanti śakro 'gnir varuṇo yamaḥ<BR>
03,052.022c	teṣām anyatamaṃ devaṃ patiṃ varaya śobhane<BR>
03,052.023a	teṣām eva prabhāvena praviṣṭo 'ham alakṣitaḥ<BR>
03,052.023c	praviśantaṃ hi māṃ kaś cin nāpaśyan nāpy avārayat<BR>
03,052.024a	etadartham ahaṃ bhadre preṣitaḥ surasattamaiḥ<BR>
03,052.024c	etac chrutvā śubhe buddhiṃ prakuruṣva yathecchasi<BR>
03,053.001	bṛhadaśva uvāca<BR>
03,053.001a	sā namaskṛtya devebhyaḥ prahasya nalam abravīt<BR>
03,053.001c	praṇayasva yathāśraddhaṃ rājan kiṃ karavāṇi te<BR>
03,053.002a	ahaṃ caiva hi yac cānyan mamāsti vasu kiṃ cana<BR>
03,053.002c	sarvaṃ tat tava viśrabdhaṃ kuru praṇayam īśvara<BR>
03,053.003a	haṃsānāṃ vacanaṃ yat tat tan māṃ dahati pārthiva<BR>
03,053.003c	tvatkṛte hi mayā vīra rājānaḥ saṃnipātitāḥ<BR>
03,053.004a	yadi ced bhajamānāṃ māṃ pratyākhyāsyasi mānada<BR>
03,053.004c	viṣam agniṃ jalaṃ rajjum āsthāsye tava kāraṇāt<BR>
03,053.005a	evam uktas tu vaidarbhyā nalas tāṃ pratyuvāca ha<BR>
03,053.005c	tiṣṭhatsu lokapāleṣu kathaṃ mānuṣam icchasi<BR>
03,053.006a	yeṣām ahaṃ lokakṛtām īśvarāṇāṃ mahātmanām<BR>
03,053.006c	na pādarajasā tulyo manas te teṣu vartatām<BR>
03,053.007a	vipriyaṃ hy ācaran martyo devānāṃ mṛtyum ṛcchati<BR>
03,053.007c	trāhi mām anavadyāṅgi varayasva surottamān<BR>
03,053.007d@008_0001	virajāṃsi ca vāsāṃsi divyāś citrāḥ srajas tathā<BR>
03,053.007d@008_0002	bhūṣaṇāni tu mukhyāni devān prāpya tu bhuṅkṣva vai<BR>
03,053.007d@008_0003	ya imāṃ pṛthivīṃ kṛtsnāṃ saṃkṣipya grasate punaḥ<BR>
03,053.007d@008_0004	hutāśam īśaṃ devānāṃ kā taṃ na varayet patim<BR>
03,053.007d@008_0005	yasya daṇḍabhayāt sarve bhūtagrāmāḥ samāgatāḥ<BR>
03,053.007d@008_0006	dharmam evānurudhyanti kā taṃ na varayet patim<BR>
03,053.007d@008_0007	dharmātmānaṃ mahātmānaṃ daityadānavamardanam<BR>
03,053.007d@008_0008	mahendraṃ sarvadevānāṃ kā taṃ na varayet patim<BR>
03,053.007d@008_0009	kriyatām aviśaṅkena manasā yadi manyase<BR>
03,053.007d@008_0010	varuṇaṃ lokapālānāṃ suhṛdvākyam idaṃ śṛṇu<BR>
03,053.007d@008_0011	naiṣadhenaivam uktā sā damayantī vaco 'bravīt<BR>
03,053.007d@008_0012	samāplutābhyāṃ netrābhyāṃ śokajenātha vāriṇā<BR>
03,053.007d@008_0013	devebhyo 'haṃ namaskṛtya sarvebhyaḥ pṛthivīpate<BR>
03,053.007d@008_0014	vṛṇe tvām eva bhartāraṃ satyam etad bravīmi te<BR>
03,053.007d@008_0015	tām uvāca tato rājā vepamānāṃ kṛtāñjalim<BR>
03,053.007d@008_0016	dautyenāgatya kalyāṇi tathā bhadre vidhīyatām<BR>
03,053.007d@008_0017	kathaṃ hy ahaṃ pratiśrutya devatānāṃ viśeṣataḥ<BR>
03,053.007d@008_0018	parārthe yatnam ārabhya kathaṃ svārtham ihotsahe<BR>
03,053.007d@008_0019	eṣa dharmo yadi svārtho mamāpi bhavitā tataḥ<BR>
03,053.007d@008_0020	evaṃ svārthaṃ kariṣyāmi tathā bhadre vidhīyatām<BR>
03,053.008a	tato bāṣpakalāṃ vācaṃ damayantī śucismitā<BR>
03,053.008c	pravyāharantī śanakair nalaṃ rājānam abravīt<BR>
03,053.009a	asty upāyo mayā dṛṣṭo nirapāyo nareśvara<BR>
03,053.009c	yena doṣo na bhavitā tava rājan kathaṃ cana<BR>
03,053.010a	tvaṃ caiva hi naraśreṣṭha devāś cāgnipurogamāḥ<BR>
03,053.010c	āyāntu sahitāḥ sarve mama yatra svayaṃvaraḥ<BR>
03,053.011a	tato 'haṃ lokapālānāṃ saṃnidhau tvāṃ nareśvara<BR>
03,053.011c	varayiṣye naravyāghra naivaṃ doṣo bhaviṣyati<BR>
03,053.012a	evam uktas tu vaidarbhyā nalo rājā viśāṃ pate<BR>
03,053.012c	ājagāma punas tatra yatra devāḥ samāgatāḥ<BR>
03,053.013a	tam apaśyaṃs tathāyāntaṃ lokapālāḥ saheśvarāḥ<BR>
03,053.013c	dṛṣṭvā cainaṃ tato 'pṛcchan vṛttāntaṃ sarvam eva tat<BR>
03,053.014	devā ūcuḥ<BR>
03,053.014a	kaccid dṛṣṭā tvayā rājan damayantī śucismitā<BR>
03,053.014c	kim abravīc ca naḥ sarvān vada bhūmipate 'nagha<BR>
03,053.015	nala uvāca<BR>
03,053.015a	bhavadbhir aham ādiṣṭo damayantyā niveśanam<BR>
03,053.015c	praviṣṭaḥ sumahākakṣyaṃ daṇḍibhiḥ sthavirair vṛtam<BR>
03,053.016a	praviśantaṃ ca māṃ tatra na kaś cid dṛṣṭavān naraḥ<BR>
03,053.016c	ṛte tāṃ pārthivasutāṃ bhavatām eva tejasā<BR>
03,053.017a	sakhyaś cāsyā mayā dṛṣṭās tābhiś cāpy upalakṣitaḥ<BR>
03,053.017c	vismitāś cābhavan dṛṣṭvā sarvā māṃ vibudheśvarāḥ<BR>
03,053.018a	varṇyamāneṣu ca mayā bhavatsu rucirānanā<BR>
03,053.018c	mām eva gatasaṃkalpā vṛṇīte surasattamāḥ<BR>
03,053.019a	abravīc caiva māṃ bālā āyāntu sahitāḥ surāḥ<BR>
03,053.019c	tvayā saha naraśreṣṭha mama yatra svayaṃvaraḥ<BR>
03,053.020a	teṣām ahaṃ saṃnidhau tvāṃ varayiṣye narottama<BR>
03,053.020c	evaṃ tava mahābāho doṣo na bhaviteti ha<BR>
03,053.021a	etāvad eva vibudhā yathāvṛttam udāhṛtam<BR>
03,053.021c	mayāśeṣaṃ pramāṇaṃ tu bhavantas tridaśeśvarāḥ<BR>
03,054.001	bṛhadaśva uvāca<BR>
03,054.001a	atha kāle śubhe prāpte tithau puṇye kṣaṇe tathā<BR>
03,054.001c	ājuhāva mahīpālān bhīmo rājā svayaṃvare<BR>
03,054.002a	tac chrutvā pṛthivīpālāḥ sarve hṛcchayapīḍitāḥ<BR>
03,054.002c	tvaritāḥ samupājagmur damayantīm abhīpsavaḥ<BR>
03,054.003a	kanakastambharuciraṃ toraṇena virājitam<BR>
03,054.003c	viviśus te mahāraṅgaṃ nṛpāḥ siṃhā ivācalam<BR>
03,054.004a	tatrāsaneṣu vividheṣv āsīnāḥ pṛthivīkṣitaḥ<BR>
03,054.004c	surabhisragdharāḥ sarve sumṛṣṭamaṇikuṇḍalāḥ<BR>
03,054.005a	tāṃ rājasamitiṃ pūrṇāṃ nāgair bhogavatīm iva<BR>
03,054.005b*0220_01	praviveśa nalo devaiḥ puṇyaśloko narādhipaḥ<BR>
03,054.005c	saṃpūrṇāṃ puruṣavyāghrair vyāghrair giriguhām iva<BR>
03,054.005d*0221_01	devagandharvapatayo dadṛśur vismayānvitāḥ<BR>
03,054.005d*0221_02	paurajānapadāś caiva ye tatrāsan samāhitāḥ<BR>
03,054.006a	tatra sma pīnā dṛśyante bāhavaḥ parighopamāḥ<BR>
03,054.006c	ākāravantaḥ suślakṣṇāḥ pañcaśīrṣā ivoragāḥ<BR>
03,054.007a	sukeśāntāni cārūṇi sunāsāni śubhāni ca<BR>
03,054.007c	mukhāni rājñāṃ śobhante nakṣatrāṇi yathā divi<BR>
03,054.008a	damayantī tato raṅgaṃ praviveśa śubhānanā<BR>
03,054.008c	muṣṇantī prabhayā rājñāṃ cakṣūṃṣi ca manāṃsi ca<BR>
03,054.009a	tasyā gātreṣu patitā teṣāṃ dṛṣṭir mahātmanām<BR>
03,054.009c	tatra tatraiva saktābhūn na cacāla ca paśyatām<BR>
03,054.010a	tataḥ saṃkīrtyamāneṣu rājñāṃ nāmasu bhārata<BR>
03,054.010c	dadarśa bhaimī puruṣān pañca tulyākṛtīn iva<BR>
03,054.011a	tān samīkṣya tataḥ sarvān nirviśeṣākṛtīn sthitān<BR>
03,054.011c	saṃdehād atha vaidarbhī nābhyajānān nalaṃ nṛpam<BR>
03,054.011d*0222_01	nirviśeṣavayoveṣarūpāṇāṃ tatra sā śubhā<BR>
03,054.011e	yaṃ yaṃ hi dadṛśe teṣāṃ taṃ taṃ mene nalaṃ nṛpam<BR>
03,054.012a	sā cintayantī buddhyātha tarkayām āsa bhāminī<BR>
03,054.012c	kathaṃ nu devāñ jānīyāṃ kathaṃ vidyāṃ nalaṃ nṛpam<BR>
03,054.013a	evaṃ saṃcintayantī sā vaidarbhī bhṛśaduḥkhitā<BR>
03,054.013c	śrutāni devaliṅgāni cintayām āsa bhārata<BR>
03,054.014a	devānāṃ yāni liṅgāni sthavirebhyaḥ śrutāni me<BR>
03,054.014c	tānīha tiṣṭhatāṃ bhūmāv ekasyāpi na lakṣaye<BR>
03,054.015a	sā viniścitya bahudhā vicārya ca punaḥ punaḥ<BR>
03,054.015c	śaraṇaṃ prati devānāṃ prāptakālam amanyata<BR>
03,054.016a	vācā ca manasā caiva namaskāraṃ prayujya sā<BR>
03,054.016c	devebhyaḥ prāñjalir bhūtvā vepamānedam abravīt<BR>
03,054.017a	haṃsānāṃ vacanaṃ śrutvā yathā me naiṣadho vṛtaḥ<BR>
03,054.017c	patitve tena satyena devās taṃ pradiśantu me<BR>
03,054.018a	vācā ca manasā caiva yathā nābhicarāmy aham<BR>
03,054.018c	tena satyena vibudhās tam eva pradiśantu me<BR>
03,054.019a	yathā devaiḥ sa me bhartā vihito niṣadhādhipaḥ<BR>
03,054.019c	tena satyena me devās tam eva pradiśantu me<BR>
03,054.019d*0223_01	yathedaṃ vratam ārabdhaṃ nalasyārādhane mayā<BR>
03,054.020a	svaṃ caiva rūpaṃ puṣyantu lokapālāḥ saheśvarāḥ<BR>
03,054.020c	yathāham abhijānīyāṃ puṇyaślokaṃ narādhipam<BR>
03,054.021a	niśamya damayantyās tat karuṇaṃ paridevitam<BR>
03,054.021c	niścayaṃ paramaṃ tathyam anurāgaṃ ca naiṣadhe<BR>
03,054.022a	manoviśuddhiṃ buddhiṃ ca bhaktiṃ rāgaṃ ca bhārata<BR>
03,054.022c	yathoktaṃ cakrire devāḥ sāmarthyaṃ liṅgadhāraṇe<BR>
03,054.023a	sāpaśyad vibudhān sarvān asvedān stabdhalocanān<BR>
03,054.023c	hṛṣitasragrajohīnān sthitān aspṛśataḥ kṣitim<BR>
03,054.024a	chāyādvitīyo mlānasrag rajaḥsvedasamanvitaḥ<BR>
03,054.024c	bhūmiṣṭho naiṣadhaś caiva nimeṣeṇa ca sūcitaḥ<BR>
03,054.025a	sā samīkṣya tato devān puṇyaślokaṃ ca bhārata<BR>
03,054.025c	naiṣadhaṃ varayām āsa bhaimī dharmeṇa bhārata<BR>
03,054.026a	vilajjamānā vastrānte jagrāhāyatalocanā<BR>
03,054.026c	skandhadeśe 'sṛjac cāsya srajaṃ paramaśobhanām<BR>
03,054.026e	varayām āsa caivainaṃ patitve varavarṇinī<BR>
03,054.027a	tato hā heti sahasā śabdo mukto narādhipaiḥ<BR>
03,054.027c	devair maharṣibhiś caiva sādhu sādhv iti bhārata<BR>
03,054.027e	vismitair īritaḥ śabdaḥ praśaṃsadbhir nalaṃ nṛpam<BR>
03,054.027f*0224_01	damayantīṃ tu kauravya vīrasenasuto nṛpaḥ<BR>
03,054.027f*0224_02	āśvāsayad varārohāṃ prahṛṣṭenāntarātmanā<BR>
03,054.027f*0224_03	yat tvaṃ bhajasi kalyāṇi pumāṃsaṃ devasaṃnidhau<BR>
03,054.027f*0224_04	tasmān māṃ viddhi bhartāram etat te vacane ratam<BR>
03,054.027f*0224_05	yāvac ca me dhariṣyanti prāṇā dehe śucismite<BR>
03,054.027f*0224_06	tāvat tvayi bhaviṣyāmi satyam etad bravīmi te<BR>
03,054.027f*0224_07	damayantī tathā vāgbhir abhinandya kṛtāñjaliḥ<BR>
03,054.027f*0224_08	tau parasparataḥ prītau dṛṣṭvā tv agnipurogamān<BR>
03,054.027f*0224_09	tān eva śaraṇaṃ devāñ jagmatur manasā tadā<BR>
03,054.028a	vṛte tu naiṣadhe bhaimyā lokapālā mahaujasaḥ<BR>
03,054.028c	prahṛṣṭamanasaḥ sarve nalāyāṣṭau varān daduḥ<BR>
03,054.029a	pratyakṣadarśanaṃ yajñe gatiṃ cānuttamāṃ śubhām<BR>
03,054.029c	naiṣadhāya dadau śakraḥ prīyamāṇaḥ śacīpatiḥ<BR>
03,054.030a	agnir ātmabhavaṃ prādād yatra vāñchati naiṣadhaḥ<BR>
03,054.030c	lokān ātmaprabhāṃś caiva dadau tasmai hutāśanaḥ<BR>
03,054.031a	yamas tv annarasaṃ prādād dharme ca paramāṃ sthitim<BR>
03,054.031b*0225_01	varadvayaṃ dadau tasmai prīyamāṇo 'rkanandanaḥ<BR>
03,054.031c	apāṃpatir apāṃ bhāvaṃ yatra vāñchati naiṣadhaḥ<BR>
03,054.032a	srajaṃ cottamagandhāḍhyāṃ sarve ca mithunaṃ daduḥ<BR>
03,054.032c	varān evaṃ pradāyāsya devās te tridivaṃ gatāḥ<BR>
03,054.032d*0226_01	etat sarvaṃ nalo 'paśyad damayantī ca bhārata<BR>
03,054.032d*0226_02	yathā svapnaṃ mahārāja tathaiva dadṛśur janāḥ<BR>
03,054.032d*0226_03	tataḥ svayaṃvaraṃ cakre bhīmo rājātimānuṣam<BR>
03,054.032d*0226_04	samāgateṣu sarveṣu bhūpāleṣu viśāṃ pate<BR>
03,054.032d*0226_05	damayanty api tad dṛṣṭvā rājamaṇḍalam ṛddhimat<BR>
03,054.032d*0226_06	anvīkṣya naiṣadhaṃ vavre bhaimī dharmeṇa bhārata<BR>
03,054.033a	pārthivāś cānubhūyāsyā vivāhaṃ vismayānvitāḥ<BR>
03,054.033c	damayantyāḥ pramuditāḥ pratijagmur yathāgatam<BR>
03,054.033d*0227_01	gateṣu pārthivendreṣu bhīmaḥ prīto mahāmanāḥ<BR>
03,054.033d*0227_02	vivāhaṃ kārayām āsa damayantyā nalasya ca<BR>
03,054.033d*0228_01	uṣya tatra yathākāmaṃ naiṣadho dvipadāṃ varaḥ<BR>
03,054.033d*0228_02	bhīmena samanujñāto jagāma nagaraṃ svakam<BR>
03,054.034a	avāpya nārīratnaṃ tat puṇyaśloko 'pi pārthivaḥ<BR>
03,054.034c	reme saha tayā rājā śacyeva balavṛtrahā<BR>
03,054.035a	atīva mudito rājā bhrājamāno 'ṃśumān iva<BR>
03,054.035c	arañjayat prajā vīro dharmeṇa paripālayan<BR>
03,054.036a	īje cāpy aśvamedhena yayātir iva nāhuṣaḥ<BR>
03,054.036c	anyaiś ca kratubhir dhīmān bahubhiś cāptadakṣiṇaiḥ<BR>
03,054.037a	punaś ca ramaṇīyeṣu vaneṣūpavaneṣu ca<BR>
03,054.037c	damayantyā saha nalo vijahārāmaropamaḥ<BR>
03,054.037d*0229_01	janayām āsa ca nalo damayantyāṃ mahāmanāḥ<BR>
03,054.037d*0229_02	indrasenaṃ sutaṃ cāpi indrasenāṃ ca kanyākām<BR>
03,054.038a	evaṃ sa yajamānaś ca viharaṃś ca narādhipaḥ<BR>
03,054.038c	rarakṣa vasusaṃpūrṇāṃ vasudhāṃ vasudhādhipaḥ<BR>
03,055.001	bṛhadaśva uvāca<BR>
03,055.001a	vṛte tu naiṣadhe bhaimyā lokapālā mahaujasaḥ<BR>
03,055.001c	yānto dadṛśur āyāntaṃ dvāparaṃ kalinā saha<BR>
03,055.001d@009_0001	madyapūrṇaṃ samādāya ghaṭaṃ kaṭisamanvitam<BR>
03,055.001d@009_0002	apareṇa tu māṃsaṃ ca dagdhakāṣṭhācitaṃ bahu<BR>
03,055.001d@009_0003	śvabhiḥ parivṛto raudraḥ kapaṭī bhrukuṭīmukhaḥ<BR>
03,055.001d@009_0004	raktāmbaradharaḥ kāḷo raktasrag anulepanaḥ<BR>
03,055.001d@009_0005	kathayan vividhās tatra kathāḥ paramadāruṇāḥ<BR>
03,055.001d@009_0006	paradārāpaharaṇaṃ paradravyapralambhanam<BR>
03,055.001d@009_0007	pāne cātiprasaṅgaṃ ca viśvāsasya ca ghātanam<BR>
03,055.001d@009_0008	dyūte ca mṛgayāyāṃ ca caurye cāśucikarmaṇi<BR>
03,055.002a	athābravīt kaliṃ śakraḥ saṃprekṣya balavṛtrahā<BR>
03,055.002c	dvāpareṇa sahāyena kale brūhi kva yāsyasi<BR>
03,055.003a	tato 'bravīt kaliḥ śakraṃ damayantyāḥ svayaṃvaram<BR>
03,055.003c	gatvāhaṃ varayiṣye tāṃ mano hi mama tadgatam<BR>
03,055.004a	tam abravīt prahasyendro nirvṛttaḥ sa svayaṃvaraḥ<BR>
03,055.004c	vṛtas tayā nalo rājā patir asmatsamīpataḥ<BR>
03,055.005a	evam uktas tu śakreṇa kaliḥ kopasamanvitaḥ<BR>
03,055.005c	devān āmantrya tān sarvān uvācedaṃ vacas tadā<BR>
03,055.006a	devānāṃ mānuṣaṃ madhye yat sā patim avindata<BR>
03,055.006c	nanu tasyā bhaven nyāyyaṃ vipulaṃ daṇḍadhāraṇam<BR>
03,055.007a	evam ukte tu kalinā pratyūcus te divaukasaḥ<BR>
03,055.007c	asmābhiḥ samanujñāto damayantyā nalo vṛtaḥ<BR>
03,055.008a	kaś ca sarvaguṇopetaṃ nāśrayeta nalaṃ nṛpam<BR>
03,055.008c	yo veda dharmān akhilān yathāvac caritavrataḥ<BR>
03,055.008d*0230_01	yo 'dhīte caturo vedān sarvān ākhyānapañcamān<BR>
03,055.008d*0230_02	nityaṃ tṛptā gṛhe yasya devā yajñeṣu dharmataḥ<BR>
03,055.008d*0230_03	ahiṃsānirato yaś ca satyavādī dṛḍhavrataḥ<BR>
03,055.009a	yasmin satyaṃ dhṛtir dānaṃ tapaḥ śaucaṃ damaḥ śamaḥ<BR>
03,055.009c	dhruvāṇi puruṣavyāghre lokapālasame nṛpe<BR>
03,055.009d*0231_01	evaṃrūpaṃ nalaṃ yo vai kāmayec chapituṃ kale<BR>
03,055.010a	ātmānaṃ sa śapen mūḍho hanyāc cātmānam ātmanā<BR>
03,055.010c	evaṃguṇaṃ nalaṃ yo vai kāmayec chapituṃ kale<BR>
03,055.011a	kṛcchre sa narake majjed agādhe vipule 'plave<BR>
03,055.011c	evam uktvā kaliṃ devā dvāparaṃ ca divaṃ yayuḥ<BR>
03,055.012a	tato gateṣu deveṣu kalir dvāparam abravīt<BR>
03,055.012c	saṃhartuṃ notsahe kopaṃ nale vatsyāmi dvāpara<BR>
03,055.013a	bhraṃśayiṣyāmi taṃ rājyān na bhaimyā saha raṃsyate<BR>
03,055.013c	tvam apy akṣān samāviśya kartuṃ sāhāyyam arhasi<BR>
03,055.013d*0232_01	mama priye kṛte tasmin kṛtavāṃś ca bhaviṣyasi<BR>
03,056.001	bṛhadaśva uvāca<BR>
03,056.001a	evaṃ sa samayaṃ kṛtvā dvāpareṇa kaliḥ saha<BR>
03,056.001c	ājagāma tatas tatra yatra rājā sa naiṣadhaḥ<BR>
03,056.002a	sa nityam antaraprekṣī niṣadheṣv avasac ciram<BR>
03,056.002c	athāsya dvādaśe varṣe dadarśa kalir antaram<BR>
03,056.003a	kṛtvā mūtram upaspṛśya saṃdhyām āste sma naiṣadhaḥ<BR>
03,056.003c	akṛtvā pādayoḥ śaucaṃ tatrainaṃ kalir āviśat<BR>
03,056.004a	sa samāviśya tu nalaṃ samīpaṃ puṣkarasya ha<BR>
03,056.004c	gatvā puṣkaram āhedam ehi dīvya nalena vai<BR>
03,056.005a	akṣadyūte nalaṃ jetā bhavān hi sahito mayā<BR>
03,056.005c	niṣadhān pratipadyasva jitvā rājan nalaṃ nṛpam<BR>
03,056.005d*0233_01	evam uktas tu kalinā puṣkaras tam abhāṣata<BR>
03,056.005d*0234_00	puṣkara uvāca<BR>
03,056.005d*0234_01	paṇena dīvyate vīra nāsti vittaṃ paṇāya me<BR>
03,056.005d*0234_02	vittahīnena ca nalaḥ krīḍate na mayā saha<BR>
03,056.005d*0234_03	puṣkareṇaivam uktas tu kalir vacanam abravīt<BR>
03,056.005d*0234_04	bhaviṣye 'haṃ vṛṣaśreṣṭhas tena dīvya paṇena vai<BR>
03,056.006a	evam uktas tu kalinā puṣkaro nalam abhyayāt<BR>
03,056.006c	kaliś caiva vṛṣo bhūtvā gavāṃ puṣkaram abhyayāt<BR>
03,056.007a	āsādya tu nalaṃ vīraṃ puṣkaraḥ paravīrahā<BR>
03,056.007c	dīvyāvety abravīd bhrātā vṛṣeṇeti muhur muhuḥ<BR>
03,056.008a	na cakṣame tato rājā samāhvānaṃ mahāmanāḥ<BR>
03,056.008c	vaidarbhyāḥ prekṣamāṇāyāḥ paṇakālam amanyata<BR>
03,056.008d*0235_01	āhūto na nivarteta dyūtād api paṇād api<BR>
03,056.008d*0236_01	tataḥ sa rājā sahasā devituṃ saṃpracakrame<BR>
03,056.008d*0236_02	bhrātrā daivābhibhūtena daivāviṣṭo janādhipaḥ<BR>
03,056.009a	hiraṇyasya suvarṇasya yānayugyasya vāsasām<BR>
03,056.009c	āviṣṭaḥ kalinā dyūte jīyate sma nalas tadā<BR>
03,056.010a	tam akṣamadasaṃmattaṃ suhṛdāṃ na tu kaś cana<BR>
03,056.010c	nivāraṇe 'bhavac chakto dīvyamānam acetasam<BR>
03,056.011a	tataḥ paurajanaḥ sarvo mantribhiḥ saha bhārata<BR>
03,056.011c	rājānaṃ draṣṭum āgacchan nivārayitum āturam<BR>
03,056.012a	tataḥ sūta upāgamya damayantyai nyavedayat<BR>
03,056.012c	eṣa paurajanaḥ sarvo dvāri tiṣṭhati kāryavān<BR>
03,056.013a	nivedyatāṃ naiṣadhāya sarvāḥ prakṛtayaḥ sthitāḥ<BR>
03,056.013c	amṛṣyamāṇā vyasanaṃ rājño dharmārthadarśinaḥ<BR>
03,056.014a	tataḥ sā bāṣpakalayā vācā duḥkhena karśitā<BR>
03,056.014c	uvāca naiṣadhaṃ bhaimī śokopahatacetanā<BR>
03,056.015a	rājan paurajano dvāri tvāṃ didṛkṣur avasthitaḥ<BR>
03,056.015c	mantribhiḥ sahitaḥ sarvai rājabhaktipuraskṛtaḥ<BR>
03,056.015d*0237_01	vṛddhair brāhmaṇamukhyaiś ca vaṇigbhiś ca samanvitaḥ<BR>
03,056.015d*0237_02	āgataṃ sahitaṃ rājaṃs tvatprasādāvalambinam<BR>
03,056.015e	taṃ draṣṭum arhasīty evaṃ punaḥ punar abhāṣata<BR>
03,056.016a	tāṃ tathā rucirāpāṅgīṃ vilapantīṃ sumadhyamām<BR>
03,056.016c	āviṣṭaḥ kalinā rājā nābhyabhāṣata kiṃ cana<BR>
03,056.017a	tatas te mantriṇaḥ sarve te caiva puravāsinaḥ<BR>
03,056.017c	nāyam astīti duḥkhārtā vrīḍitā jagmur ālayān<BR>
03,056.018a	tathā tad abhavad dyūtaṃ puṣkarasya nalasya ca<BR>
03,056.018c	yudhiṣṭhira bahūn māsān puṇyaślokas tv ajīyata<BR>
03,057.001	bṛhadaśva uvāca<BR>
03,057.001a	damayantī tato dṛṣṭvā puṇyaślokaṃ narādhipam<BR>
03,057.001c	unmattavad anunmattā devane gatacetasam<BR>
03,057.002a	bhayaśokasamāviṣṭā rājan bhīmasutā tataḥ<BR>
03,057.002c	cintayām āsa tat kāryaṃ sumahat pārthivaṃ prati<BR>
03,057.003a	sā śaṅkamānā tatpāpaṃ cikīrṣantī ca tatpriyam<BR>
03,057.003c	nalaṃ ca hṛtasarvasvam upalabhyedam abravīt<BR>
03,057.003d*0238_01	bṛhatsenām atiyaśāṃ tāṃ dhātrīṃ paricārikām<BR>
03,057.003d*0238_02	hitāṃ sarvārthakuśalām anuraktāṃ subhāṣitām<BR>
03,057.004a	bṛhatsene vrajāmātyān ānāyya nalaśāsanāt<BR>
03,057.004c	ācakṣva yad dhṛtaṃ dravyam avaśiṣṭaṃ ca yad vasu<BR>
03,057.004d*0239_01	ity evaṃ sā samādiṣṭā bṛhatsenā nareśvara<BR>
03,057.004d*0239_02	uvāca devyā vacanaṃ mantriṇāṃ sā samīpataḥ<BR>
03,057.005a	tatas te mantriṇaḥ sarve vijñāya nalaśāsanam<BR>
03,057.005c	api no bhāgadheyaṃ syād ity uktvā punar āvrajan<BR>
03,057.006a	tās tu sarvāḥ prakṛtayo dvitīyaṃ samupasthitāḥ<BR>
03,057.006c	nyavedayad bhīmasutā na ca tat pratyanandata<BR>
03,057.007a	vākyam apratinandantaṃ bhartāram abhivīkṣya sā<BR>
03,057.007c	damayantī punar veśma vrīḍitā praviveśa ha<BR>
03,057.008a	niśamya satataṃ cākṣān puṇyaślokaparāṅmukhān<BR>
03,057.008c	nalaṃ ca hṛtasarvasvaṃ dhātrīṃ punar uvāca ha<BR>
03,057.009a	bṛhatsene punar gaccha vārṣṇeyaṃ nalaśāsanāt<BR>
03,057.009c	sūtam ānaya kalyāṇi mahat kāryam upasthitam<BR>
03,057.010a	bṛhatsenā tu tac chrutvā damayantyāḥ prabhāṣitam<BR>
03,057.010c	vārṣṇeyam ānayām āsa puruṣair āptakāribhiḥ<BR>
03,057.011a	vārṣṇeyaṃ tu tato bhaimī sāntvayañ ślakṣṇayā girā<BR>
03,057.011c	uvāca deśakālajñā prāptakālam aninditā<BR>
03,057.012a	jānīṣe tvaṃ yathā rājā samyagvṛttaḥ sadā tvayi<BR>
03,057.012c	tasya tvaṃ viṣamasthasya sāhāyyaṃ kartum arhasi<BR>
03,057.013a	yathā yathā hi nṛpatiḥ puṣkareṇeha jīyate<BR>
03,057.013c	tathā tathāsya dyūte vai rāgo bhūyo 'bhivardhate<BR>
03,057.014a	yathā ca puṣkarasyākṣā vartante vaśavartinaḥ<BR>
03,057.014c	tathā viparyayaś cāpi nalasyākṣeṣu dṛśyate<BR>
03,057.015a	suhṛtsvajanavākyāni yathāvan na śṛṇoti ca<BR>
03,057.015b*0240_01	mamāpi ca tathā vākyaṃ nābhinandati mohitaḥ<BR>
03,057.015b*0241_01	yathā rājñaḥ pradīptānāṃ bhāgyānām adya sārathe<BR>
03,057.015c	nūnaṃ manye na śeṣo 'sti naiṣadhasya mahātmanaḥ<BR>
03,057.016a	yatra me vacanaṃ rājā nābhinandati mohitaḥ<BR>
03,057.016c	śaraṇaṃ tvāṃ prapannāsmi sārathe kuru madvacaḥ<BR>
03,057.016e	na hi me śudhyate bhāvaḥ kadā cid vinaśed iti<BR>
03,057.017a	nalasya dayitān aśvān yojayitvā mahājavān<BR>
03,057.017c	idam āropya mithunaṃ kuṇḍinaṃ yātum arhasi<BR>
03,057.018a	mama jñātiṣu nikṣipya dārakau syandanaṃ tathā<BR>
03,057.018c	aśvāṃś caitān yathākāmaṃ vasa vānyatra gaccha vā<BR>
03,057.019a	damayantyās tu tad vākyaṃ vārṣṇeyo nalasārathiḥ<BR>
03,057.019c	nyavedayad aśeṣeṇa nalāmātyeṣu mukhyaśaḥ<BR>
03,057.020a	taiḥ sametya viniścitya so 'nujñāto mahīpate<BR>
03,057.020c	yayau mithunam āropya vidarbhāṃs tena vāhinā<BR>
03,057.021a	hayāṃs tatra vinikṣipya sūto rathavaraṃ ca tam<BR>
03,057.021c	indrasenāṃ ca tāṃ kanyām indrasenaṃ ca bālakam<BR>
03,057.022a	āmantrya bhīmaṃ rājānam ārtaḥ śocan nalaṃ nṛpam<BR>
03,057.022b*0242_01	kva nu yāsyāmi manasā cintayāno muhur muhuḥ<BR>
03,057.022c	aṭamānas tato 'yodhyāṃ jagāma nagarīṃ tadā<BR>
03,057.023a	ṛtuparṇaṃ sa rājānam upatasthe suduḥkhitaḥ<BR>
03,057.023c	bhṛtiṃ copayayau tasya sārathyena mahīpate<BR>
03,058.001	bṛhadaśva uvāca<BR>
03,058.001a	tatas tu yāte vārṣṇeye puṇyaślokasya dīvyataḥ<BR>
03,058.001c	puṣkareṇa hṛtaṃ rājyaṃ yac cānyad vasu kiṃ cana<BR>
03,058.002a	hṛtarājyaṃ nalaṃ rājan prahasan puṣkaro 'bravīt<BR>
03,058.002c	dyūtaṃ pravartatāṃ bhūyaḥ pratipāṇo 'sti kas tava<BR>
03,058.003a	śiṣṭā te damayanty ekā sarvam anyad dhṛtaṃ mayā<BR>
03,058.003c	damayantyāḥ paṇaḥ sādhu vartatāṃ yadi manyase<BR>
03,058.004a	puṣkareṇaivam uktasya puṇyaślokasya manyunā<BR>
03,058.004c	vyadīryateva hṛdayaṃ na cainaṃ kiṃ cid abravīt<BR>
03,058.005a	tataḥ puṣkaram ālokya nalaḥ paramamanyumān<BR>
03,058.005b*0243_01	uvāca vidyate 'nyac ca dhanaṃ mama narādhama<BR>
03,058.005b*0243_02	paṇarūpeṇa nikṣipya puṇyaślokas tu durmanāḥ<BR>
03,058.005b*0243_03	uttarīyaṃ tadā vastraṃ tasyāś cābharaṇāni ca<BR>
03,058.005c	utsṛjya sarvagātrebhyo bhūṣaṇāni mahāyaśāḥ<BR>
03,058.006a	ekavāsā asaṃvītaḥ suhṛcchokavivardhanaḥ<BR>
03,058.006c	niścakrāma tadā rājā tyaktvā suvipulāṃ śriyam<BR>
03,058.007a	damayanty ekavastrā taṃ gacchantaṃ pṛṣṭhato 'nviyāt<BR>
03,058.007c	sa tayā bāhyataḥ sārdhaṃ trirātraṃ naiṣadho 'vasat<BR>
03,058.008a	puṣkaras tu mahārāja ghoṣayām āsa vai pure<BR>
03,058.008c	nale yaḥ samyag ātiṣṭhet sa gacched vadhyatāṃ mama<BR>
03,058.009a	puṣkarasya tu vākyena tasya vidveṣaṇena ca<BR>
03,058.009c	paurā na tasmin satkāraṃ kṛtavanto yudhiṣṭhira<BR>
03,058.010a	sa tathā nagarābhyāśe satkārārho na satkṛtaḥ<BR>
03,058.010c	trirātram uṣito rājā jalamātreṇa vartayan<BR>
03,058.010d*0244_01	pīḍyamānaḥ kṣudhā tatra phalamūlāni karṣayan<BR>
03,058.010d*0244_02	prātiṣṭhata tato rājā damayantī tam anvagāt<BR>
03,058.011a	kṣudhā saṃpīḍyamānas tu nalo bahutithe 'hani<BR>
03,058.011c	apaśyac chakunān kāṃś cid dhiraṇyasadṛśacchadān<BR>
03,058.012a	sa cintayām āsa tadā niṣadhādhipatir balī<BR>
03,058.012c	asti bhakṣo mamādyāyaṃ vasu cedaṃ bhaviṣyati<BR>
03,058.013a	tatas tān antarīyeṇa vāsasā samavāstṛṇot<BR>
03,058.013c	tasyāntarīyam ādāya jagmuḥ sarve vihāyasā<BR>
03,058.014a	utpatantaḥ khagās te tu vākyam āhus tadā nalam<BR>
03,058.014c	dṛṣṭvā digvāsasaṃ bhūmau sthitaṃ dīnam adhomukham<BR>
03,058.015a	vayam akṣāḥ sudurbuddhe tava vāso jihīrṣavaḥ<BR>
03,058.015c	āgatā na hi naḥ prītiḥ savāsasi gate tvayi<BR>
03,058.016a	tān samīkṣya gatān akṣān ātmānaṃ ca vivāsasam<BR>
03,058.016c	puṇyaślokas tato rājā damayantīm athābravīt<BR>
03,058.017a	yeṣāṃ prakopād aiśvaryāt pracyuto 'ham anindite<BR>
03,058.017c	prāṇayātrāṃ na vinde ca duḥkhitaḥ kṣudhayārditaḥ<BR>
03,058.018a	yeṣāṃ kṛte na satkāram akurvan mayi naiṣadhāḥ<BR>
03,058.018c	ta ime śakunā bhūtvā vāso 'py apaharanti me<BR>
03,058.019a	vaiṣamyaṃ paramaṃ prāpto duḥkhito gatacetanaḥ<BR>
03,058.019c	bhartā te 'haṃ nibodhedaṃ vacanaṃ hitam ātmanaḥ<BR>
03,058.020a	ete gacchanti bahavaḥ panthāno dakṣiṇāpatham<BR>
03,058.020c	avantīm ṛkṣavantaṃ ca samatikramya parvatam<BR>
03,058.021a	eṣa vindhyo mahāśailaḥ payoṣṇī ca samudragā<BR>
03,058.021c	āśramāś ca maharṣīṇām amī puṣpaphalānvitāḥ<BR>
03,058.022a	eṣa panthā vidarbhāṇām ayaṃ gacchati kosalān<BR>
03,058.022c	ataḥ paraṃ ca deśo 'yaṃ dakṣiṇe dakṣiṇāpathaḥ<BR>
03,058.022d*0245_01	etad vākyaṃ nalo rājā damayantīṃ samāhitaḥ<BR>
03,058.022d*0245_02	uvācāsakṛd ārto hi bhaimīm uddiśya bhārata<BR>
03,058.023a	tataḥ sā bāṣpakalayā vācā duḥkhena karśitā<BR>
03,058.023c	uvāca damayantī taṃ naiṣadhaṃ karuṇaṃ vacaḥ<BR>
03,058.024a	udvepate me hṛdayaṃ sīdanty aṅgāni sarvaśaḥ<BR>
03,058.024c	tava pārthiva saṃkalpaṃ cintayantyāḥ punaḥ punaḥ<BR>
03,058.025a	hṛtarājyaṃ hṛtadhanaṃ vivastraṃ kṣucchramānvitam<BR>
03,058.025c	katham utsṛjya gaccheyam ahaṃ tvāṃ vijane vane<BR>
03,058.026a	śrāntasya te kṣudhārtasya cintayānasya tat sukham<BR>
03,058.026c	vane ghore mahārāja nāśayiṣyāmi te klamam<BR>
03,058.027a	na ca bhāryāsamaṃ kiṃ cid vidyate bhiṣajāṃ matam<BR>
03,058.027c	auṣadhaṃ sarvaduḥkheṣu satyam etad bravīmi te<BR>
03,058.028	nala uvāca<BR>
03,058.028a	evam etad yathāttha tvaṃ damayanti sumadhyame<BR>
03,058.028c	nāsti bhāryāsamaṃ mitraṃ narasyārtasya bheṣajam<BR>
03,058.029a	na cāhaṃ tyaktukāmas tvāṃ kimarthaṃ bhīru śaṅkase<BR>
03,058.029c	tyajeyam aham ātmānaṃ na tv eva tvām anindite<BR>
03,058.030	damayanty uvāca<BR>
03,058.030a	yadi māṃ tvaṃ mahārāja na vihātum ihecchasi<BR>
03,058.030c	tat kimarthaṃ vidarbhāṇāṃ panthāḥ samupadiśyate<BR>
03,058.031a	avaimi cāhaṃ nṛpate na tvaṃ māṃ tyaktum arhasi<BR>
03,058.031c	cetasā tv apakṛṣṭena māṃ tyajethā mahāpate<BR>
03,058.032a	panthānaṃ hi mamābhīkṣṇam ākhyāsi narasattama<BR>
03,058.032c	atonimittaṃ śokaṃ me vardhayasy amaraprabha<BR>
03,058.033a	yadi cāyam abhiprāyas tava rājan vrajed iti<BR>
03,058.033c	sahitāv eva gacchāvo vidarbhān yadi manyase<BR>
03,058.034a	vidarbharājas tatra tvāṃ pūjayiṣyati mānada<BR>
03,058.034c	tena tvaṃ pūjito rājan sukhaṃ vatsyasi no gṛhe<BR>
03,059.000*0246_00	bṛhadaśvaḥ<BR>
03,059.000*0246_01	ity uktaḥ sa tadā devyā naḷo vacanam abravīt<BR>
03,059.001	nala uvāca<BR>
03,059.001a	yathā rājyaṃ pitus te tat tathā mama na saṃśayaḥ<BR>
03,059.001c	na tu tatra gamiṣyāmi viṣamasthaḥ kathaṃ cana<BR>
03,059.002a	kathaṃ samṛddho gatvāhaṃ tava harṣavivardhanaḥ<BR>
03,059.002c	paridyūno gamiṣyāmi tava śokavivardhanaḥ<BR>
03,059.003	bṛhadaśva uvāca<BR>
03,059.003a	iti bruvan nalo rājā damayantīṃ punaḥ punaḥ<BR>
03,059.003c	sāntvayām āsa kalyāṇīṃ vāsaso 'rdhena saṃvṛtām<BR>
03,059.004a	tāv ekavastrasaṃvītāv aṭamānāv itas tataḥ<BR>
03,059.004c	kṣutpipāsāpariśrāntau sabhāṃ kāṃ cid upeyatuḥ<BR>
03,059.005a	tāṃ sabhām upasaṃprāpya tadā sa niṣadhādhipaḥ<BR>
03,059.005c	vaidarbhyā sahito rājā niṣasāda mahītale<BR>
03,059.006a	sa vai vivastro malino vikacaḥ pāṃsuguṇṭhitaḥ<BR>
03,059.006c	damayantyā saha śrāntaḥ suṣvāpa dharaṇītale<BR>
03,059.007a	damayanty api kalyāṇī nidrayāpahṛtā tataḥ<BR>
03,059.007c	sahasā duḥkham āsādya sukumārī tapasvinī<BR>
03,059.008a	suptāyāṃ damayantyāṃ tu nalo rājā viśāṃ pate<BR>
03,059.008c	śokonmathitacittātmā na sma śete yathā purā<BR>
03,059.009a	sa tad rājyāpaharaṇaṃ suhṛttyāgaṃ ca sarvaśaḥ<BR>
03,059.009c	vane ca taṃ paridhvaṃsaṃ prekṣya cintām upeyivān<BR>
03,059.010a	kiṃ nu me syād idaṃ kṛtvā kiṃ nu me syād akurvataḥ<BR>
03,059.010c	kiṃ nu me maraṇaṃ śreyaḥ parityāgo janasya vā<BR>
03,059.011a	mām iyaṃ hy anuraktedaṃ duḥkham āpnoti matkṛte<BR>
03,059.011c	madvihīnā tv iyaṃ gacchet kadā cit svajanaṃ prati<BR>
03,059.012a	mayā niḥsaṃśayaṃ duḥkham iyaṃ prāpsyaty anuttamā<BR>
03,059.012c	utsarge saṃśayaḥ syāt tu vindetāpi sukhaṃ kva cit<BR>
03,059.013a	sa viniścitya bahudhā vicārya ca punaḥ punaḥ<BR>
03,059.013c	utsarge 'manyata śreyo damayantyā narādhipaḥ<BR>
03,059.013d*0247_01	na caiṣā tejasā śakyā kaiś cid dharṣayituṃ pathi<BR>
03,059.013d*0247_02	yaśasvinī mahābhāgā madbhakteyaṃ pativratā<BR>
03,059.013d*0247_03	evaṃ tasya tadā buddhir damayantyāṃ nyavartata<BR>
03,059.013d*0247_04	kalinā duṣṭabhāvena damayantyā visarjane<BR>
03,059.014a	so 'vastratām ātmanaś ca tasyāś cāpy ekavastratām<BR>
03,059.014c	cintayitvādhyagād rājā vastrārdhasyāvakartanam<BR>
03,059.015a	kathaṃ vāso vikarteyaṃ na ca budhyeta me priyā<BR>
03,059.015c	cintyaivaṃ naiṣadho rājā sabhāṃ paryacarat tadā<BR>
03,059.016a	paridhāvann atha nala itaś cetaś ca bhārata<BR>
03,059.016c	āsasāda sabhoddeśe vikośaṃ khaḍgam uttamam<BR>
03,059.017a	tenārdhaṃ vāsasaś chittvā nivasya ca paraṃtapaḥ<BR>
03,059.017c	suptām utsṛjya vaidarbhīṃ prādravad gatacetanaḥ<BR>
03,059.018a	tato nibaddhahṛdayaḥ punar āgamya tāṃ sabhām<BR>
03,059.018c	damayantīṃ tathā dṛṣṭvā ruroda niṣadhādhipaḥ<BR>
03,059.019a	yāṃ na vāyur na cādityaḥ purā paśyati me priyām<BR>
03,059.019c	seyam adya sabhāmadhye śete bhūmāv anāthavat<BR>
03,059.020a	iyaṃ vastrāvakartena saṃvītā cāruhāsinī<BR>
03,059.020c	unmatteva varārohā kathaṃ buddhvā bhaviṣyati<BR>
03,059.021a	katham ekā satī bhaimī mayā virahitā śubhā<BR>
03,059.021c	cariṣyati vane ghore mṛgavyālaniṣevite<BR>
03,059.021d*0248_01	ādityā vasavo rudrā aśvinau samarudgaṇau<BR>
03,059.021d*0248_02	rakṣantu tvāṃ mahābhāge dharmeṇāsi samāvṛtā<BR>
03,059.021d*0248_03	evam uktvā priyāṃ bhāryāṃ rūpeṇāpratimāṃ bhuvi<BR>
03,059.021d*0248_04	kalināpahṛtajñāno nalaḥ prātiṣṭhad udyataḥ<BR>
03,059.022a	gatvā gatvā nalo rājā punar eti sabhāṃ muhuḥ<BR>
03,059.022c	ākṛṣyamāṇaḥ kalinā sauhṛdenāpakṛṣyate<BR>
03,059.023a	dvidheva hṛdayaṃ tasya duḥkhitasyābhavat tadā<BR>
03,059.023c	doleva muhur āyāti yāti caiva sabhāṃ muhuḥ<BR>
03,059.024a	so 'pakṛṣṭas tu kalinā mohitaḥ prādravan nalaḥ<BR>
03,059.024c	suptām utsṛjya tāṃ bhāryāṃ vilapya karuṇaṃ bahu<BR>
03,059.025a	naṣṭātmā kalinā spṛṣṭas tat tad vigaṇayan nṛpaḥ<BR>
03,059.025c	jagāmaiva vane śūnye bhāryām utsṛjya duḥkhitaḥ<BR>
03,060.001	bṛhadaśva uvāca<BR>
03,060.001a	apakrānte nale rājan damayantī gataklamā<BR>
03,060.001c	abudhyata varārohā saṃtrastā vijane vane<BR>
03,060.002a	sāpaśyamānā bhartāraṃ duḥkhaśokasamanvitā<BR>
03,060.002c	prākrośad uccaiḥ saṃtrastā mahārājeti naiṣadham<BR>
03,060.003a	hā nātha hā mahārāja hā svāmin kiṃ jahāsi mām<BR>
03,060.003c	hā hatāsmi vinaṣṭāsmi bhītāsmi vijane vane<BR>
03,060.004a	nanu nāma mahārāja dharmajñaḥ satyavāg asi<BR>
03,060.004c	katham uktvā tathāsatyaṃ suptām utsṛjya māṃ gataḥ<BR>
03,060.005a	katham utsṛjya gantāsi vaśyāṃ bhāryām anuvratām<BR>
03,060.005c	viśeṣato 'napakṛte pareṇāpakṛte sati<BR>
03,060.006a	śakṣyase tā giraḥ satyāḥ kartuṃ mayi nareśvara<BR>
03,060.006c	yās tvayā lokapālānāṃ saṃnidhau kathitāḥ purā<BR>
03,060.006d*0249_01	nākāle vihito mṛtyur martyānāṃ puruṣarṣabha<BR>
03,060.006d*0249_02	yatra kāntā tvayotsṛṣṭā muhūrtam api jīvati<BR>
03,060.007a	paryāptaḥ parihāso 'yam etāvān puruṣarṣabha<BR>
03,060.007c	bhītāham asmi durdharṣa darśayātmānam īśvara<BR>
03,060.008a	dṛśyase dṛśyase rājann eṣa tiṣṭhasi naiṣadha<BR>
03,060.008b*0250_01	ādhāryamāṇeṣu mayā śokamūleṣu duḥkhitaḥ<BR>
03,060.008c	āvārya gulmair ātmānaṃ kiṃ māṃ na pratibhāṣase<BR>
03,060.009a	nṛśaṃsaṃ bata rājendra yan mām evaṃgatām iha<BR>
03,060.009c	vilapantīṃ samāliṅgya nāśvāsayasi pārthiva<BR>
03,060.010a	na śocāmy aham ātmānaṃ na cānyad api kiṃ cana<BR>
03,060.010b*0251_01	satyavāg asi māṃ tyaktvā gatasatyaḥ kathaṃ bhavān<BR>
03,060.010c	kathaṃ nu bhavitāsy eka iti tvāṃ nṛpa śocimi<BR>
03,060.011a	kathaṃ nu rājaṃs tṛṣitaḥ kṣudhitaḥ śramakarśitaḥ<BR>
03,060.011c	sāyāhne vṛkṣamūleṣu mām apaśyan bhaviṣyasi<BR>
03,060.012a	tataḥ sā tīvraśokārtā pradīpteva ca manyunā<BR>
03,060.012c	itaś cetaś ca rudatī paryadhāvata duḥkhitā<BR>
03,060.012d*0252_01	māṃ tvaṃ saṃbhāṣaya vibho anāthāṃ nirjane vane<BR>
03,060.012d*0252_02	itaś cetaś ca dhāvantī śokavyākulacetasā<BR>
03,060.012d*0252_03	sahasā muhyate bālā muhū roditi śocatī<BR>
03,060.013a	muhur utpatate bālā muhuḥ patati vihvalā<BR>
03,060.013c	muhur ālīyate bhītā muhuḥ krośati roditi<BR>
03,060.014a	sā tīvraśokasaṃtaptā muhur niḥśvasya vihvalā<BR>
03,060.014b*0253_01	pativratā sā rudatī bhartṛśokasamākulā<BR>
03,060.014c	uvāca bhaimī niṣkramya rodamānā pativratā<BR>
03,060.015a	yasyābhiśāpād duḥkhārto duḥkhaṃ vindati naiṣadhaḥ<BR>
03,060.015c	tasya bhūtasya tad duḥkhād duḥkham abhyadhikaṃ bhavet<BR>
03,060.016a	apāpacetasaṃ pāpo ya evaṃ kṛtavān nalam<BR>
03,060.016c	tasmād duḥkhataraṃ prāpya jīvatv asukhajīvikām<BR>
03,060.017a	evaṃ tu vilapantī sā rājño bhāryā mahātmanaḥ<BR>
03,060.017c	anveṣati sma bhartāraṃ vane śvāpadasevite<BR>
03,060.018a	unmattavad bhīmasutā vilapantī tatas tataḥ<BR>
03,060.018c	hā hā rājann iti muhur itaś cetaś ca dhāvati<BR>
03,060.019a	tāṃ śuṣyamāṇām atyarthaṃ kurarīm iva vāśatīm<BR>
03,060.019c	karuṇaṃ bahu śocantīṃ vilapantīṃ muhur muhuḥ<BR>
03,060.020a	sahasābhyāgatāṃ bhaimīm abhyāśaparivartinīm<BR>
03,060.020c	jagrāhājagaro grāho mahākāyaḥ kṣudhānvitaḥ<BR>
03,060.021a	sā grasyamānā grāheṇa śokena ca parājitā<BR>
03,060.021c	nātmānaṃ śocati tathā yathā śocati naiṣadham<BR>
03,060.022a	hā nātha mām iha vane grasyamānām anāthavat<BR>
03,060.022c	grāheṇānena vipine kimarthaṃ nābhidhāvasi<BR>
03,060.023a	kathaṃ bhaviṣyasi punar mām anusmṛtya naiṣadha<BR>
03,060.023b*0254_01	kathaṃ bhavāñ jagāmādya mām utsṛjya vane prabho<BR>
03,060.023c	pāpān muktaḥ punar labdhvā buddhiṃ ceto dhanāni ca<BR>
03,060.024a	śrāntasya te kṣudhārtasya pariglānasya naiṣadha<BR>
03,060.024c	kaḥ śramaṃ rājaśārdūla nāśayiṣyati mānada<BR>
03,060.025a	tām akasmān mṛgavyādho vicaran gahane vane<BR>
03,060.025c	ākrandatīm upaśrutya javenābhisasāra ha<BR>
03,060.026a	tāṃ sa dṛṣṭvā tathā grastām urageṇāyatekṣaṇām<BR>
03,060.026c	tvaramāṇo mṛgavyādhaḥ samabhikramya vegitaḥ<BR>
03,060.026d*0255_01	samatikramya vegena satvaraḥ sa vanecaraḥ<BR>
03,060.027a	mukhataḥ pātayām āsa śastreṇa niśitena ha<BR>
03,060.027c	nirviceṣṭaṃ bhujaṃgaṃ taṃ viśasya mṛgajīvanaḥ<BR>
03,060.028a	mokṣayitvā ca tāṃ vyādhaḥ prakṣālya salilena ca<BR>
03,060.028c	samāśvāsya kṛtāhārām atha papraccha bhārata<BR>
03,060.029a	kasya tvaṃ mṛgaśāvākṣi kathaṃ cābhyāgatā vanam<BR>
03,060.029c	kathaṃ cedaṃ mahat kṛcchraṃ prāptavaty asi bhāmini<BR>
03,060.030a	damayantī tathā tena pṛcchyamānā viśāṃ pate<BR>
03,060.030c	sarvam etad yathāvṛttam ācacakṣe 'sya bhārata<BR>
03,060.031a	tām ardhavastrasaṃvītāṃ pīnaśroṇipayodharām<BR>
03,060.031c	sukumārānavadyāṅgīṃ pūrṇacandranibhānanām<BR>
03,060.031d*0256_01	praphullapadmanayanāṃ tathā madhurabhāṣiṇīm<BR>
03,060.032a	arālapakṣmanayanāṃ tathā madhurabhāṣiṇīm<BR>
03,060.032c	lakṣayitvā mṛgavyādhaḥ kāmasya vaśam eyivān<BR>
03,060.033a	tām atha ślakṣṇayā vācā lubdhako mṛdupurvayā<BR>
03,060.033c	sāntvayām āsa kāmārtas tad abudhyata bhāminī<BR>
03,060.034a	damayantī tu taṃ duṣṭam upalabhya pativratā<BR>
03,060.034c	tīvraroṣasamāviṣṭā prajajvāleva manyunā<BR>
03,060.035a	sa tu pāpamatiḥ kṣudraḥ pradharṣayitum āturaḥ<BR>
03,060.035c	durdharṣāṃ tarkayām āsa dīptām agniśikhām iva<BR>
03,060.036a	damayantī tu duḥkhārtā patirājyavinākṛtā<BR>
03,060.036c	atītavākpathe kāle śaśāpainaṃ ruṣā kila<BR>
03,060.037a	yathāhaṃ naiṣadhād anyaṃ manasāpi na cintaye<BR>
03,060.037c	tathāyaṃ patatāṃ kṣudraḥ parāsur mṛgajīvanaḥ<BR>
03,060.038a	uktamātre tu vacane tayā sa mṛgajīvanaḥ<BR>
03,060.038c	vyasuḥ papāta medinyām agnidagdha iva drumaḥ<BR>
03,061.001	bṛhadaśva uvāca<BR>
03,061.001a	sā nihatya mṛgavyādhaṃ pratasthe kamalekṣaṇā<BR>
03,061.001c	vanaṃ pratibhayaṃ śūnyaṃ jhillikāgaṇanāditam<BR>
03,061.002a	siṃhavyāghravarāharkṣarurudvīpiniṣevitam<BR>
03,061.002c	nānāpakṣigaṇākīrṇaṃ mlecchataskarasevitam<BR>
03,061.003a	śālaveṇudhavāśvatthatindukeṅgudakiṃśukaiḥ<BR>
03,061.003c	arjunāriṣṭasaṃchannaṃ candanaiś ca saśālmalaiḥ<BR>
03,061.004a	jambvāmralodhrakhadiraśākavetrasamākulam<BR>
03,061.004c	kāśmaryāmalakaplakṣakadambodumbarāvṛtam<BR>
03,061.005a	badarībilvasaṃchannaṃ nyagrodhaiś ca samākulam<BR>
03,061.005c	priyālatālakharjūraharītakabibhītakaiḥ<BR>
03,061.006a	nānādhātuśatair naddhān vividhān api cācalān<BR>
03,061.006c	nikuñjān pakṣisaṃghuṣṭān darīś cādbhutadarśanāḥ<BR>
03,061.006e	nadīḥ sarāṃsi vāpīś ca vividhāṃś ca mṛgadvijān<BR>
03,061.007a	sā bahūn bhīmarūpāṃś ca piśācoragarākṣasān<BR>
03,061.007c	palvalāni taḍāgāni girikūṭāni sarvaśaḥ<BR>
03,061.007e	saritaḥ sāgarāṃś caiva dadarśādbhutadarśanān<BR>
03,061.008a	yūthaśo dadṛśe cātra vidarbhādhipanandinī<BR>
03,061.008c	mahiṣān varāhān gomāyūn ṛkṣavānarapannagān<BR>
03,061.009a	tejasā yaśasā sthityā śriyā ca parayā yutā<BR>
03,061.009c	vaidarbhī vicaraty ekā nalam anveṣatī tadā<BR>
03,061.009d*0257_01	atibhīme vane tatra yūthabhraṣṭā mṛgī yathā<BR>
03,061.010a	nābibhyat sā nṛpasutā bhaimī tatrātha kasya cit<BR>
03,061.010c	dāruṇām aṭavīṃ prāpya bhartṛvyasanakarśitā<BR>
03,061.011a	vidarbhatanayā rājan vilalāpa suduḥkhitā<BR>
03,061.011c	bhartṛśokaparītāṅgī śilātalasamāśritā<BR>
03,061.012	damayanty uvāca<BR>
03,061.012*0258_01	yathoktaṃ ca tvayā kānta matsamakṣaṃ ca matpriyam<BR>
03,061.012*0258_02	smartum arhasi kalyāṇa vacaḥ pārthivanandana<BR>
03,061.012a	siṃhoraska mahābāho niṣadhānāṃ janādhipa<BR>
03,061.012c	kva nu rājan gato 'sīha tyaktvā māṃ nirjane vane<BR>
03,061.013a	aśvamedhādibhir vīra kratubhiḥ svāptadakṣiṇaiḥ<BR>
03,061.013c	katham iṣṭvā naravyāghra mayi mithyā pravartase<BR>
03,061.014a	yat tvayoktaṃ naravyāghra matsamakṣaṃ mahādyute<BR>
03,061.014c	kartum arhasi kalyāṇa tad ṛtaṃ pārthivarṣabha<BR>
03,061.015a	yathoktaṃ vihagair haṃsaiḥ samīpe tava bhūmipa<BR>
03,061.015c	matsakāśe ca tair uktaṃ tad avekṣitum arhasi<BR>
03,061.016a	catvāra ekato vedāḥ sāṅgopāṅgāḥ savistarāḥ<BR>
03,061.016c	svadhītā mānavaśreṣṭha satyam ekaṃ kilaikataḥ<BR>
03,061.016d*0259_01	aśvamedhasahasraṃ ca satyaṃ ca tulayā dhṛtam<BR>
03,061.016d*0259_02	aśvamedhasahasrāt tu satyam evātiricyate<BR>
03,061.017a	tasmād arhasi śatrughna satyaṃ kartuṃ nareśvara<BR>
03,061.017c	uktavān asi yad vīra matsakāśe purā vacaḥ<BR>
03,061.018a	hā vīra nanu nāmāham iṣṭā kila tavānagha<BR>
03,061.018c	asyām aṭavyāṃ ghorāyāṃ kiṃ māṃ na pratibhāṣase<BR>
03,061.019a	bhartsayaty eṣa māṃ raudro vyāttāsyo dāruṇākṛtiḥ<BR>
03,061.019c	araṇyarāṭ kṣudhāviṣṭaḥ kiṃ māṃ na trātum arhasi<BR>
03,061.020a	na me tvad anyā subhage priyā ity abravīs tadā<BR>
03,061.020c	tām ṛtāṃ kuru kalyāṇa puroktāṃ bhāratīṃ nṛpa<BR>
03,061.021a	unmattāṃ vilapantīṃ māṃ bhāryām iṣṭāṃ narādhipa<BR>
03,061.021c	īpsitām īpsito nātha kiṃ māṃ na pratibhāṣase<BR>
03,061.022a	kṛśāṃ dīnāṃ vivarṇāṃ ca malināṃ vasudhādhipa<BR>
03,061.022c	vastrārdhaprāvṛtām ekāṃ vilapantīm anāthavat<BR>
03,061.023a	yūthabhraṣṭām ivaikāṃ māṃ hariṇīṃ pṛthulocana<BR>
03,061.023c	na mānayasi mānārha rudatīm arikarśana<BR>
03,061.024a	mahārāja mahāraṇye mām ihaikākinīṃ satīm<BR>
03,061.024c	ābhāṣamāṇāṃ svāṃ patnīṃ kiṃ māṃ na pratibhāṣase<BR>
03,061.025a	kulaśīlopasaṃpannaṃ cārusarvāṅgaśobhanam<BR>
03,061.025b*0260_01	anuvratāṃ mahārāja kiṃ māṃ na pratibhāṣase<BR>
03,061.025c	nādya tvām anupaśyāmi girāv asmin narottama<BR>
03,061.025e	vane cāsmin mahāghore siṃhavyāghraniṣevite<BR>
03,061.026a	śayānam upaviṣṭaṃ vā sthitaṃ vā niṣadhādhipa<BR>
03,061.026c	prasthitaṃ vā naraśreṣṭha mama śokavivardhana<BR>
03,061.027a	kaṃ nu pṛcchāmi duḥkhārtā tvadarthe śokakarśitā<BR>
03,061.027c	kaccid dṛṣṭas tvayāraṇye saṃgatyeha nalo nṛpaḥ<BR>
03,061.028a	ko nu me kathayed adya vane 'smin viṣṭhitaṃ nalam<BR>
03,061.028c	abhirūpaṃ mahātmānaṃ paravyūhavināśanam<BR>
03,061.029a	yam anveṣasi rājānaṃ nalaṃ padmanibhekṣaṇam<BR>
03,061.029c	ayaṃ sa iti kasyādya śroṣyāmi madhurāṃ giram<BR>
03,061.030a	araṇyarāḍ ayaṃ śrīmāṃś caturdaṃṣṭro mahāhanuḥ<BR>
03,061.030c	śārdūlo 'bhimukhaḥ praiti pṛcchāmy enam aśaṅkitā<BR>
03,061.030d*0261_01	iti bhramantī dadarśa śārdūlaṃ ca mahāhanum<BR>
03,061.030d*0261_02	tam uvāca rudantī tu tvam evātra narādhipaḥ<BR>
03,061.031a	bhavān mṛgāṇām adhipas tvam asmin kānane prabhuḥ<BR>
03,061.031c	vidarbharājatanayāṃ damayantīti viddhi mām<BR>
03,061.032a	niṣadhādhipater bhāryāṃ nalasyāmitraghātinaḥ<BR>
03,061.032c	patim anveṣatīm ekāṃ kṛpaṇāṃ śokakarśitām<BR>
03,061.032e	āśvāsaya mṛgendreha yadi dṛṣṭas tvayā nalaḥ<BR>
03,061.032f*0262_01	siṃhaskandho mahābāhuḥ padmapatranibhekṣaṇaḥ<BR>
03,061.033a	atha vāraṇyanṛpate nalaṃ yadi na śaṃsasi<BR>
03,061.033c	mām adasva mṛgaśreṣṭha viśokāṃ kuru duḥkhitām<BR>
03,061.034a	śrutvāraṇye vilapitaṃ mamaiṣa mṛgarāṭ svayam<BR>
03,061.034c	yāty etāṃ mṛṣṭasalilām āpagāṃ sāgaraṃgamām<BR>
03,061.035a	imaṃ śiloccayaṃ puṇyaṃ śṛṅgair bahubhir ucchritaiḥ<BR>
03,061.035c	virājadbhir divaspṛgbhir naikavarṇair manoramaiḥ<BR>
03,061.036a	nānādhātusamākīrṇaṃ vividhopalabhūṣitam<BR>
03,061.036c	asyāraṇyasya mahataḥ ketubhūtam ivocchritam<BR>
03,061.037a	siṃhaśārdūlamātaṅgavarāharkṣamṛgāyutam<BR>
03,061.037c	patatribhir bahuvidhaiḥ samantād anunāditam<BR>
03,061.038a	kiṃśukāśokabakulapuṃnāgair upaśobhitam<BR>
03,061.038b*0263_01	karṇikāradhavaplakṣaiḥ supuṣpair upaśobhitam<BR>
03,061.038c	saridbhiḥ savihaṃgābhiḥ śikharaiś copaśobhitam<BR>
03,061.038d*0264_01	pṛthivyā rucirākāraṃ cūḍāmaṇim iva sthitam<BR>
03,061.038e	girirājam imaṃ tāvat pṛcchāmi nṛpatiṃ prati<BR>
03,061.039a	bhagavann acalaśreṣṭha divyadarśana viśruta<BR>
03,061.039c	śaraṇya bahukalyāṇa namas te 'stu mahīdhara<BR>
03,061.040a	praṇame tvābhigamyāhaṃ rājaputrīṃ nibodha mām<BR>
03,061.040c	rājñaḥ snuṣāṃ rājabhāryāṃ damayantīti viśrutām<BR>
03,061.041a	rājā vidarbhādhipatiḥ pitā mama mahārathaḥ<BR>
03,061.041c	bhīmo nāma kṣitipatiś cāturvarṇyasya rakṣitā<BR>
03,061.042a	rājasūyāśvamedhānāṃ kratūnāṃ dakṣiṇāvatām<BR>
03,061.042c	āhartā pārthivaśreṣṭhaḥ pṛthucārvañcitekṣaṇaḥ<BR>
03,061.043a	brahmaṇyaḥ sādhuvṛttaś ca satyavāg anasūyakaḥ<BR>
03,061.043c	śīlavān susamācāraḥ pṛthuśrīr dharmavic chuciḥ<BR>
03,061.044a	samyag goptā vidarbhāṇāṃ nirjitārigaṇaḥ prabhuḥ<BR>
03,061.044c	tasya māṃ viddhi tanayāṃ bhagavaṃs tvām upasthitām<BR>
03,061.045a	niṣadheṣu mahāśaila śvaśuro me nṛpottamaḥ<BR>
03,061.045c	sugṛhītanāmā vikhyāto vīrasena iti sma ha<BR>
03,061.046a	tasya rājñaḥ suto vīraḥ śrīmān satyaparākramaḥ<BR>
03,061.046c	kramaprāptaṃ pituḥ svaṃ yo rājyaṃ samanuśāsti ha<BR>
03,061.047a	nalo nāmāridamanaḥ puṇyaśloka iti śrutaḥ<BR>
03,061.047c	brahmaṇyo vedavid vāgmī puṇyakṛt somapo 'gnicit<BR>
03,061.048a	yaṣṭā dātā ca yoddhā ca samyak caiva praśāsitā<BR>
03,061.048b*0265_01	puṇyaśloka iti khyāto brahmaṇyo vedavittamaḥ<BR>
03,061.048c	tasya mām acalaśreṣṭha viddhi bhāryām ihāgatām<BR>
03,061.049a	tyaktaśriyaṃ bhartṛhīnām anāthāṃ vyasanānvitām<BR>
03,061.049c	anveṣamāṇāṃ bhartāraṃ taṃ vai naravarottamam<BR>
03,061.050a	kham ullikhadbhir etair hi tvayā śṛṅgaśatair nṛpaḥ<BR>
03,061.050c	kaccid dṛṣṭo 'calaśreṣṭha vane 'smin dāruṇe nalaḥ<BR>
03,061.051a	gajendravikramo dhīmān dīrghabāhur amarṣaṇaḥ<BR>
03,061.051c	vikrāntaḥ satyavāg dhīro bhartā mama mahāyaśāḥ<BR>
03,061.051e	niṣadhānām adhipatiḥ kaccid dṛṣṭas tvayā nalaḥ<BR>
03,061.051f*0266_01	yadi dṛṣṭaḥ kva cit te sa nalo rājā mama priyaḥ<BR>
03,061.051f*0267_01	mahīdharasamo dhairye mahīdhara mahīpatiḥ<BR>
03,061.052a	kiṃ māṃ vilapatīm ekāṃ parvataśreṣṭha duḥkhitām<BR>
03,061.052c	girā nāśvāsayasy adya svāṃ sutām iva duḥkhitām<BR>
03,061.053a	vīra vikrānta dharmajña satyasaṃdha mahīpate<BR>
03,061.053c	yady asy asmin vane rājan darśayātmānam ātmanā<BR>
03,061.054a	kadā nu snigdhagambhīrāṃ jīmūtasvanasaṃnibhām<BR>
03,061.054c	śroṣyāmi naiṣadhasyāhaṃ vācaṃ tām amṛtopamām<BR>
03,061.055a	vaidarbhīty eva kathitāṃ śubhāṃ rājño mahātmanaḥ<BR>
03,061.055c	āmnāyasāriṇīm ṛddhāṃ mama śokanibarhiṇīm<BR>
03,061.055d*0268_01	bhītām āśvāsaya ca māṃ nṛpate dharmavatsala<BR>
03,061.056a	iti sā taṃ giriśreṣṭham uktvā pārthivanandinī<BR>
03,061.056c	damayantī tato bhūyo jagāma diśam uttarām<BR>
03,061.057a	sā gatvā trīn ahorātrān dadarśa paramāṅganā<BR>
03,061.057c	tāpasāraṇyam atulaṃ divyakānanadarśanam<BR>
03,061.058a	vasiṣṭhabhṛgvatrisamais tāpasair upaśobhitam<BR>
03,061.058c	niyataiḥ saṃyatāhārair damaśaucasamanvitaiḥ<BR>
03,061.059a	abbhakṣair vāyubhakṣaiś ca patrāhārais tathaiva ca<BR>
03,061.059c	jitendriyair mahābhāgaiḥ svargamārgadidṛkṣubhiḥ<BR>
03,061.060a	valkalājinasaṃvītair munibhiḥ saṃyatendriyaiḥ<BR>
03,061.060c	tāpasādhyuṣitaṃ ramyaṃ dadarśāśramamaṇḍalam<BR>
03,061.061a	sā dṛṣṭvaivāśramapadaṃ nānāmṛganiṣevitam<BR>
03,061.061c	śākhāmṛgagaṇaiś caiva tāpasaiś ca samanvitam<BR>
03,061.061d*0269_01	nānāmṛgagaṇair juṣṭaṃ śākhāmṛgagaṇair yutam<BR>
03,061.061d*0269_02	tāpasaiḥ samupetaṃ ca sā dṛṣṭvaiva samāśvasat<BR>
03,061.061d*0270_01	sā dṛṣṭvaivāśramapadaṃ damayantī samāśvasat<BR>
03,061.062a	subhrūḥ sukeśī suśroṇī sukucā sudvijānanā<BR>
03,061.062c	varcasvinī supratiṣṭhā svañcitodyatagāminī<BR>
03,061.063a	sā viveśāśramapadaṃ vīrasenasutapriyā<BR>
03,061.063c	yoṣidratnaṃ mahābhāgā damayantī manasvinī<BR>
03,061.063d*0271_01	āśvāsitā tadā bhaimī tāpasaiḥ saha saṃgatā<BR>
03,061.064a	sābhivādya tapovṛddhān vinayāvanatā sthitā<BR>
03,061.064c	svāgataṃ ta iti proktā taiḥ sarvais tāpasaiś ca sā<BR>
03,061.065a	pūjāṃ cāsyā yathānyāyaṃ kṛtvā tatra tapodhanāḥ<BR>
03,061.065c	āsyatām ity athocus te brūhi kiṃ karavāmahe<BR>
03,061.065d*0272_01	pūjāṃ cakre yathānyāyam ṛṣīṇāṃ sā manasvinī<BR>
03,061.066a	tān uvāca varārohā kaccid bhagavatām iha<BR>
03,061.066c	tapasy agniṣu dharmeṣu mṛgapakṣiṣu cānaghāḥ<BR>
03,061.066d*0273_01	api svādhyāyayogeṣu dharmadeheṣu vā punaḥ<BR>
03,061.066e	kuśalaṃ vo mahābhāgāḥ svadharmacaraṇeṣu ca<BR>
03,061.067a	tair uktā kuśalaṃ bhadre sarvatreti yaśasvinī<BR>
03,061.067c	brūhi sarvānavadyāṅgi kā tvaṃ kiṃ ca cikīrṣasi<BR>
03,061.068a	dṛṣṭvaiva te paraṃ rūpaṃ dyutiṃ ca paramām iha<BR>
03,061.068c	vismayo naḥ samutpannaḥ samāśvasihi mā śucaḥ<BR>
03,061.069a	asyāraṇyasya mahatī devatā vā mahībhṛtaḥ<BR>
03,061.069c	asyā nu nadyāḥ kalyāṇi vada satyam anindite<BR>
03,061.070a	sābravīt tān ṛṣīn nāham araṇyasyāsya devatā<BR>
03,061.070c	na cāpy asya girer viprā na nadyā devatāpy aham<BR>
03,061.071a	mānuṣīṃ māṃ vijānīta yūyaṃ sarve tapodhanāḥ<BR>
03,061.071c	vistareṇābhidhāsyāmi tan me śṛṇuta sarvaśaḥ<BR>
03,061.072a	vidarbheṣu mahīpālo bhīmo nāma mahādyutiḥ<BR>
03,061.072c	tasya māṃ tanayāṃ sarve jānīta dvijasattamāḥ<BR>
03,061.073a	niṣadhādhipatir dhīmān nalo nāma mahāyaśāḥ<BR>
03,061.073c	vīraḥ saṃgrāmajid vidvān mama bhartā viśāṃ patiḥ<BR>
03,061.074a	devatābhyarcanaparo dvijātijanavatsalaḥ<BR>
03,061.074c	goptā niṣadhavaṃśasya mahābhāgo mahādyutiḥ<BR>
03,061.075a	satyavāg dharmavit prājñaḥ satyasaṃdho 'rimardanaḥ<BR>
03,061.075c	brahmaṇyo daivataparaḥ śrīmān parapuraṃjayaḥ<BR>
03,061.076a	nalo nāma nṛpaśreṣṭho devarājasamadyutiḥ<BR>
03,061.076c	mama bhartā viśālākṣaḥ pūrṇenduvadano 'rihā<BR>
03,061.077a	āhartā kratumukhyānāṃ vedavedāṅgapāragaḥ<BR>
03,061.077c	sapatnānāṃ mṛdhe hantā ravisomasamaprabhaḥ<BR>
03,061.078a	sa kaiś cin nikṛtiprajñair akalyāṇair narādhamaiḥ<BR>
03,061.078c	āhūya pṛthivīpālaḥ satyadharmaparāyaṇaḥ<BR>
03,061.078e	devane kuśalair jihmair jito rājyaṃ vasūni ca<BR>
03,061.078f*0274_01	vivāsitaś ca nagarād vanavāsam upeyivān<BR>
03,061.079a	tasya mām avagacchadhvaṃ bhāryāṃ rājarṣabhasya vai<BR>
03,061.079c	damayantīti vikhyātāṃ bhartṛdarśanalālasām<BR>
03,061.080a	sā vanāni girīṃś caiva sarāṃsi saritas tathā<BR>
03,061.080c	palvalāni ca ramyāṇi tathāraṇyāni sarvaśaḥ<BR>
03,061.081a	anveṣamāṇā bhartāraṃ nalaṃ raṇaviśāradam<BR>
03,061.081c	mahātmānaṃ kṛtāstraṃ ca vicarāmīha duḥkhitā<BR>
03,061.082a	kaccid bhagavatāṃ puṇyaṃ tapovanam idaṃ nṛpaḥ<BR>
03,061.082c	bhavet prāpto nalo nāma niṣadhānāṃ janādhipaḥ<BR>
03,061.083a	yatkṛte 'ham idaṃ viprāḥ prapannā bhṛśadāruṇam<BR>
03,061.083c	vanaṃ pratibhayaṃ ghoraṃ śārdūlamṛgasevitam<BR>
03,061.084a	yadi kaiś cid ahorātrair na drakṣyāmi nalaṃ nṛpam<BR>
03,061.084c	ātmānaṃ śreyasā yokṣye dehasyāsya vimocanāt<BR>
03,061.084d*0275_01	nārīṇām adhamā nārī yā bhartuḥ prāṇasaṃkṣaye<BR>
03,061.084d*0275_02	paścāj jīvati nistejāḥ kaleva śaśino divā<BR>
03,061.085a	ko nu me jīvitenārthas tam ṛte puruṣarṣabham<BR>
03,061.085c	kathaṃ bhaviṣyāmy adyāhaṃ bhartṛśokābhipīḍitā<BR>
03,061.086a	evaṃ vilapatīm ekām araṇye bhīmanandinīm<BR>
03,061.086c	damayantīm athocus te tāpasāḥ satyavādinaḥ<BR>
03,061.087a	udarkas tava kalyāṇi kalyāṇo bhavitā śubhe<BR>
03,061.087c	vayaṃ paśyāma tapasā kṣipraṃ drakṣyasi naiṣadham<BR>
03,061.088a	niṣadhānām adhipatiṃ nalaṃ ripunighātinam<BR>
03,061.088c	bhaimi dharmabhṛtāṃ śreṣṭhaṃ drakṣyase vigatajvaram<BR>
03,061.089a	vimuktaṃ sarvapāpebhyaḥ sarvaratnasamanvitam<BR>
03,061.089c	tad eva nagaraśreṣṭhaṃ praśāsantam ariṃdamam<BR>
03,061.090a	dviṣatāṃ bhayakartāraṃ suhṛdāṃ śokanāśanam<BR>
03,061.090c	patiṃ drakṣyasi kalyāṇi kalyāṇābhijanaṃ nṛpam<BR>
03,061.091a	evam uktvā nalasyeṣṭāṃ mahiṣīṃ pārthivātmajām<BR>
03,061.091c	antarhitās tāpasās te sāgnihotrāśramās tadā<BR>
03,061.092a	sā dṛṣṭvā mahad āścaryaṃ vismitā abhavat tadā<BR>
03,061.092c	damayanty anavadyāṅgī vīrasenanṛpasnuṣā<BR>
03,061.092d*0276_01	cintayām āsa vaidarbhī kim etad dṛṣṭavaty aham<BR>
03,061.093a	kiṃ nu svapno mayā dṛṣṭaḥ ko 'yaṃ vidhir ihābhavat<BR>
03,061.093c	kva nu te tāpasāḥ sarve kva tad āśramamaṇḍalam<BR>
03,061.094a	kva sā puṇyajalā ramyā nānādvijaniṣevitā<BR>
03,061.094c	nadī te ca nagā hṛdyāḥ phalapuṣpopaśobhitāḥ<BR>
03,061.094d*0277_01	ity evaṃ naraśārdūla vismitā kamalekṣaṇā<BR>
03,061.095a	dhyātvā ciraṃ bhīmasutā damayantī śucismitā<BR>
03,061.095c	bhartṛśokaparā dīnā vivarṇavadanābhavat<BR>
03,061.096a	sā gatvāthāparāṃ bhūmiṃ bāṣpasaṃdigdhayā girā<BR>
03,061.096c	vilalāpāśrupūrṇākṣī dṛṣṭvāśokataruṃ tataḥ<BR>
03,061.097a	upagamya taruśreṣṭham aśokaṃ puṣpitaṃ tadā<BR>
03,061.097c	pallavāpīḍitaṃ hṛdyaṃ vihaṃgair anunāditam<BR>
03,061.098a	aho batāyam agamaḥ śrīmān asmin vanāntare<BR>
03,061.098c	āpīḍair bahubhir bhāti śrīmān dramiḍarāḍ iva<BR>
03,061.098d*0278_01	tam uvāca tato 'śokaṃ vidarbhādhipanandinī<BR>
03,061.098d*0278_02	kṛtāñjalipuṭā dīnā bhartṛdarśanalālasā<BR>
03,061.098d*0279_01	tam uvāca mahāvṛkṣaṃ damayantī tathāgatā<BR>
03,061.098d*0280_01	aśoka śokāpanuda śokopahatacetasam<BR>
03,061.098d*0280_02	tvannāmānaṃ kuru kṣipraṃ priyasaṃdarśanād dhi mām<BR>
03,061.099a	viśokāṃ kuru māṃ kṣipram aśoka priyadarśana<BR>
03,061.099c	vītaśokabhayābādhaṃ kaccit tvaṃ dṛṣṭavān nṛpam<BR>
03,061.100a	nalaṃ nāmāridamanaṃ damayantyāḥ priyaṃ patim<BR>
03,061.100c	niṣadhānām adhipatiṃ dṛṣṭavān asi me priyam<BR>
03,061.101a	ekavastrārdhasaṃvītaṃ sukumāratanutvacam<BR>
03,061.101c	vyasanenārditaṃ vīram araṇyam idam āgatam<BR>
03,061.102a	yathā viśokā gaccheyam aśokanaga tat kuru<BR>
03,061.102c	satyanāmā bhavāśoka mama śokavināśanāt<BR>
03,061.103a	evaṃ sāśokavṛkṣaṃ tam ārtā triḥ parigamya ha<BR>
03,061.103c	jagāma dāruṇataraṃ deśaṃ bhaimī varāṅganā<BR>
03,061.104a	sā dadarśa nagān naikān naikāś ca saritas tathā<BR>
03,061.104c	naikāṃś ca parvatān ramyān naikāṃś ca mṛgapakṣiṇaḥ<BR>
03,061.105a	kandarāṃś ca nitambāṃś ca nadāṃś cādbhutadarśanān<BR>
03,061.105c	dadarśa sā bhīmasutā patim anveṣatī tadā<BR>
03,061.106a	gatvā prakṛṣṭam adhvānaṃ damayantī śucismitā<BR>
03,061.106c	dadarśātha mahāsārthaṃ hastyaśvarathasaṃkulam<BR>
03,061.107a	uttarantaṃ nadīṃ ramyāṃ prasannasalilāṃ śubhām<BR>
03,061.107c	suśītatoyāṃ vistīrṇāṃ hradinīṃ vetasair vṛtām<BR>
03,061.108a	prodghuṣṭāṃ krauñcakuraraiś cakravākopakūjitām<BR>
03,061.108c	kūrmagrāhajhaṣākīrṇāṃ pulinadvīpaśobhitām<BR>
03,061.109a	sā dṛṣṭvaiva mahāsārthaṃ nalapatnī yaśasvinī<BR>
03,061.109c	upasarpya varārohā janamadhyaṃ viveśa ha<BR>
03,061.110a	unmattarūpā śokārtā tathā vastrārdhasaṃvṛtā<BR>
03,061.110c	kṛśā vivarṇā malinā pāṃsudhvastaśiroruhā<BR>
03,061.111a	tāṃ dṛṣṭvā tatra manujāḥ ke cid bhītāḥ pradudruvuḥ<BR>
03,061.111c	ke cic cintāparās tasthuḥ ke cit tatra vicukruśuḥ<BR>
03,061.112a	prahasanti sma tāṃ ke cid abhyasūyanta cāpare<BR>
03,061.112c	cakrus tasyāṃ dayāṃ ke cit papracchuś cāpi bhārata<BR>
03,061.113a	kāsi kasyāsi kalyāṇi kiṃ vā mṛgayase vane<BR>
03,061.113c	tvāṃ dṛṣṭvā vyathitāḥ smeha kaccit tvam asi mānuṣī<BR>
03,061.114a	vada satyaṃ vanasyāsya parvatasyātha vā diśaḥ<BR>
03,061.114c	devatā tvaṃ hi kalyāṇi tvāṃ vayaṃ śaraṇaṃ gatāḥ<BR>
03,061.115a	yakṣī vā rākṣasī vā tvam utāho 'si varāṅganā<BR>
03,061.115c	sarvathā kuru naḥ svasti rakṣasvāsmān anindite<BR>
03,061.116a	yathāyaṃ sarvathā sārthaḥ kṣemī śīghram ito vrajet<BR>
03,061.116c	tathā vidhatsva kalyāṇi tvāṃ vayaṃ śaraṇaṃ gatāḥ<BR>
03,061.117a	tathoktā tena sārthena damayantī nṛpātmajā<BR>
03,061.117c	pratyuvāca tataḥ sādhvī bhartṛvyasanaduḥkhitā<BR>
03,061.117e	sārthavāhaṃ ca sārthaṃ ca janā ye cātra ke cana<BR>
03,061.118a	yūnaḥ sthavirabālāś ca sārthasya ca purogamāḥ<BR>
03,061.118c	mānuṣīṃ māṃ vijānīta manujādhipateḥ sutām<BR>
03,061.118e	nṛpasnuṣāṃ rājabhāryāṃ bhartṛdarśanalālasām<BR>
03,061.119a	vidarbharāṇ mama pitā bhartā rājā ca naiṣadhaḥ<BR>
03,061.119b*0281_01	kva nu māṃ kitavaś chitvā vastrārdhaṃ prasthito mama<BR>
03,061.119b*0281_02	utsṛjya vipine suptām anuraktāṃ priyāṃ priya<BR>
03,061.119b*0281_03	vaiṣamyam api saṃprāptā gopāyanti kulastriyaḥ<BR>
03,061.119b*0281_04	ātmānam ātmanā satyotthitasargā na saṃśayaḥ<BR>
03,061.119b*0281_05	kva nu sā kṣutpipāsārtā bhrāntārāte tapasvinī<BR>
03,061.119b*0281_06	smarantī tasya mandasya kva vāsāyopatiṣṭhati<BR>
03,061.119c	nalo nāma mahābhāgas taṃ mārgāmy aparājitam<BR>
03,061.120a	yadi jānīta nṛpatiṃ kṣipraṃ śaṃsata me priyam<BR>
03,061.120c	nalaṃ pārthivaśārdūlam amitragaṇasūdanam<BR>
03,061.121a	tām uvācānavadyāṅgīṃ sārthasya mahataḥ prabhuḥ<BR>
03,061.121c	sārthavāhaḥ śucir nāma śṛṇu kalyāṇi madvacaḥ<BR>
03,061.122a	ahaṃ sārthasya netā vai sārthavāhaḥ śucismite<BR>
03,061.122c	manuṣyaṃ nalanāmānaṃ na paśyāmi yaśasvini<BR>
03,061.123a	kuñjaradvīpimahiṣaśārdūlarkṣamṛgān api<BR>
03,061.123c	paśyāmy asmin vane kaṣṭe amanuṣyaniṣevite<BR>
03,061.123d*0282_01	ṛte tvāṃ mānuṣīṃ martyaṃ na paśyāmi mahāvane<BR>
03,061.123d*0283_01	yato vayaṃ na paśyāmo nalaṃ pārthivam atra vai<BR>
03,061.123e	tathā no yakṣarāḍ adya maṇibhadraḥ prasīdatu<BR>
03,061.124a	sābravīd vaṇijaḥ sarvān sārthavāhaṃ ca taṃ tataḥ<BR>
03,061.124c	kva nu yāsyasi sārtho 'yam etad ākhyātum arhatha<BR>
03,061.125	sārthavāha uvāca<BR>
03,061.125a	sārtho 'yaṃ cedirājasya subāhoḥ satyavādinaḥ<BR>
03,061.125c	kṣipraṃ janapadaṃ gantā lābhāya manujātmaje<BR>
03,062.001	bṛhadaśva uvāca<BR>
03,062.001a	sā tac chrutvānavadyāṅgī sārthavāhavacas tadā<BR>
03,062.001c	agacchat tena vai sārdhaṃ bhartṛdarśanalālasā<BR>
03,062.002a	atha kāle bahutithe vane mahati dāruṇe<BR>
03,062.002c	taḍāgaṃ sarvatobhadraṃ padmasaugandhikaṃ mahat<BR>
03,062.003a	dadṛśur vaṇijo ramyaṃ prabhūtayavasendhanam<BR>
03,062.003c	bahumūlaphalopetaṃ nānāpakṣigaṇair vṛtam<BR>
03,062.004a	taṃ dṛṣṭvā mṛṣṭasalilaṃ manoharasukhāvaham<BR>
03,062.004c	supariśrāntavāhās te niveśāya mano dadhuḥ<BR>
03,062.005a	saṃmate sārthavāhasya viviśur vanam uttamam<BR>
03,062.005c	uvāsa sārthaḥ sumahān velām āsādya paścimām<BR>
03,062.006a	athārdharātrasamaye niḥśabdastimite tadā<BR>
03,062.006c	supte sārthe pariśrānte hastiyūtham upāgamat<BR>
03,062.006e	pānīyārthaṃ girinadīṃ madaprasravaṇāvilām<BR>
03,062.006f*0284_01	athāpaśyata sārthaṃ taṃ sārthajān subahūn gajān<BR>
03,062.006f*0284_02	te tān grāmyagajān dṛṣṭvā sarve vanagajās tadā<BR>
03,062.006f*0284_03	samādravanta vegena jighāṃsanto madotkaṭāḥ<BR>
03,062.006f*0284_04	teṣām āpatatāṃ vegaḥ kariṇāṃ duḥsaho 'bhavat<BR>
03,062.006f*0284_05	nagāgrād iva śīrṇānāṃ śṛṅgāṇāṃ patatāṃ kṣitau<BR>
03,062.006f*0284_06	spandatām api nāgānāṃ mārgā naṣṭā vanodbhavaiḥ<BR>
03,062.007a	mārgaṃ saṃrudhya saṃsuptaṃ padminyāḥ sārtham uttamam<BR>
03,062.007c	suptaṃ mamarda sahasā ceṣṭamānaṃ mahītale<BR>
03,062.008a	hāhāravaṃ pramuñcantaḥ sārthikāḥ śaraṇārthinaḥ<BR>
03,062.008c	vanagulmāṃś ca dhāvanto nidrāndhā mahato bhayāt<BR>
03,062.008e	ke cid dantaiḥ karaiḥ ke cit ke cit padbhyāṃ hatā narāḥ<BR>
03,062.009a	gokharoṣṭrāśvabahulaṃ padātijanasaṃkulam<BR>
03,062.009c	bhayārtaṃ dhāvamānaṃ tat parasparahataṃ tadā<BR>
03,062.010a	ghorān nādān vimuñcanto nipetur dharaṇītale<BR>
03,062.010c	vṛkṣeṣv āsajya saṃbhagnāḥ patitā viṣameṣu ca<BR>
03,062.010d*0285_01	evaṃ prakārair bahubhir daivenākramya hastibhiḥ<BR>
03,062.010d@011_0001	bhārārtāḥ saurabheyāś ca kṣuttṛṣābhipariplutāḥ<BR>
03,062.010d@011_0002	avaropitabhārās tu lebhire paramāṃ mudam<BR>
03,062.010d@011_0003	tathāśvā vāraṇāś caiva rāsabhāḥ karabhaiḥ saha<BR>
03,062.010d@011_0004	dṛṣṭvaiva tat saro ramyam āhlādaṃ paramaṃ yayuḥ<BR>
03,062.010d@011_0005	tathānantaram eveha vaṇijaḥ pathikās tathā<BR>
03,062.010d@011_0006	yathāyogyaṃ yathāsthānam āvāsaṃ pratipedire<BR>
03,062.010d@011_0007	yathāsthitaiḥ samācāram āhāraṃ sthānam eva ca<BR>
03,062.010d@011_0008	avatīryāvasannānāṃ cakruś caivānvavekṣaṇam<BR>
03,062.010d@011_0009	cakruḥ kathāś ca vividhāḥ krayavikrayasaṃśritāḥ<BR>
03,062.010d@011_0010	praśaṃsanty apare kaṣṭaṃ padavīṃś cāpadāvṛtām<BR>
03,062.010d@011_0011	smaranto gṛhabhogāṃś ca jñātīnāṃ ca samāgamam<BR>
03,062.010d@011_0012	putramitrakalatrāṇi sarve nidrāvaśaṃ yayuḥ<BR>
03,062.010d@011_0013	saṃvāhanena bhārāṇāṃ bahuvāsarajena ca<BR>
03,062.010d@011_0014	khinnāḥ śayitukāmās te nidrayāpagatā bhṛśam<BR>
03,062.010d@011_0015	prasāritāṅgāḥ khinnāś ca mṛtakalpā ivāsate<BR>
03,062.010d@011_0016	athārdharātrasamaye niḥśabdastimitaṃ tadā<BR>
03,062.010d@011_0017	supte sārthe pariśrānte hastiyūtham upāgamat<BR>
03,062.010d@011_0018	atha sārthaṃ girinibhā madaprasravaṇāvilāḥ<BR>
03,062.010d@011_0019	mārgaṃ saṃrudhya saṃsuptaṃ padminyās tīram uttaram<BR>
03,062.010d@011_0020	athāpaśyata taṃ sārthaṃ sārthajān subahūn gajān<BR>
03,062.010d@011_0021	tāṃś ca pānthagajān dṛṣṭvā sarve vanagajās tadā<BR>
03,062.010d@011_0022	samādravanta vegena jighāṃsanto madotkaṭāḥ<BR>
03,062.010d@011_0023	teṣām āpatatāṃ vegaḥ kariṇāṃ duḥsaho 'bhavat<BR>
03,062.010d@011_0024	nagāgrād iva śīrṇānāṃ mṛgāṇāṃ patatāṃ kṣitau<BR>
03,062.010d@011_0025	spandatām api nāgānāṃ bālasaṃsthāvanodbhavaiḥ<BR>
03,062.010d@011_0026	karibhiḥ kariṇaḥ sarve mṛtyutāṃ prāpitāḥ kṣaṇāt<BR>
03,062.010d@011_0027	sārthaś ca so 'pi mathitaḥ sastrībālagajānvitaḥ<BR>
03,062.010d@011_0028	ārāvaḥ sumahān āsīt trailokyabhayakārakaḥ<BR>
03,062.010d@011_0029	vājibhiḥ prāhataiś caiva gajoṣṭrai rāsabhais tathā<BR>
03,062.010d@011_0030	anyonyaṃ nābhyarakṣanta mathyamānā vanadvipaiḥ<BR>
03,062.010d@011_0031	suptaṃ mamarduḥ sahasā ceṣṭamānaṃ mahītale<BR>
03,062.010d@011_0032	hāhākāraṃ pramuñcantaḥ sārthakāḥ śaraṇārthinaḥ<BR>
03,062.010d@011_0033	na ca gulmāṃś ca dhāvanto nidrāndhā bahavo 'bhavan<BR>
03,062.010d@011_0034	ke cid dantaiḥ karaiḥ ke cit ke cit padbhyāṃ hatā gajaiḥ<BR>
03,062.010d@011_0035	nihatoṣṭrāś ca bahulāḥ padātijanasaṃkulāḥ<BR>
03,062.010d@011_0036	bhayād ādhāvamānāś ca parasparahatās tadā<BR>
03,062.010d@011_0037	ghorān nādān vimuñcanto nipetur dharaṇītale<BR>
03,062.010d@011_0038	vṛkṣeṣv āsajya saṃhṛṣṭāḥ patitā viṣameṣu ca<BR>
03,062.010d@011_0039	tathā taṃ nihataṃ sarvaṃ samṛddhaṃ sārthamaṇḍalam<BR>
03,062.010d@011_0040	hato bhrātā hataḥ putraḥ sahāyo nihato mama<BR>
03,062.010d@011_0041	eṣo 'gnir utthitaḥ kaṣṭas trāyadhvaṃ dhāvatādhunā<BR>
03,062.010d@011_0042	ratnarāśir viśīrṇo 'yaṃ gṛhṇīdhvaṃ kiṃ pradhāvataḥ<BR>
03,062.010d@011_0043	saṃtrastavadanā bhaimī tasthau śaśinibhānanā<BR>
03,062.010d@011_0044	sārthe vidhvaṃsitair bhagnair agarubhiḥ sacandanaiḥ<BR>
03,062.010d@011_0045	vikṣiptair bhāti bhūḥ sarvā dyaur ivarkṣaiś ca śāradaiḥ<BR>
03,062.010d@011_0046	patitaiḥ pātyamānaiś ca dhāvadbhiś ca tatas tataḥ<BR>
03,062.010d@011_0047	vimuktanādasaṃtrastaṃ hāhākāravināditam<BR>
03,062.010d@011_0048	bhīṣaṇīyaṃ vanaṃ tad vai tatrābhūd vai samantataḥ<BR>
03,062.010d@011_0049	abhūt pralayasaṃkāśaṃ mahāraṇyam ivāparam<BR>
03,062.010d@011_0050	ye tu tatra vinirmuktāḥ sārthāḥ ke cid abhidrutāḥ<BR>
03,062.010d@011_0051	te 'bruvan sahitāḥ sarve kasyedaṃ karmaṇaḥ phalam<BR>
03,062.010d@011_0052	nūnaṃ na pūjito 'smābhir maṇibhadro mahāyaśāḥ<BR>
03,062.010d@011_0053	tathā yakṣādhipaḥ śrīmān na vai vaiśravaṇo vibhuḥ<BR>
03,062.010d@011_0054	na pūjā vighnakartṝṇām atha vā sārthikaiḥ kṛtā<BR>
03,062.010d@011_0055	śakunānāṃ phalaṃ vātha viparītam idaṃ dhruvam<BR>
03,062.010d@011_0056	grahās tu viparītā vā kim anyad idam āgatam<BR>
03,062.010d@011_0057	apare tv abruvan dīnā jñātidravyavinākṛtāḥ<BR>
03,062.010d@011_0058	yāsāv adya mahāsārthe nārīvonmattadarśanā<BR>
03,062.010d@011_0059	praviṣṭā vikṛtākārā kṛtvā rūpam amānuṣam<BR>
03,062.010d@011_0060	tayeyaṃ vihitā pūrvaṃ māyā paramadāruṇā<BR>
03,062.010d@011_0061	rākṣasī vā piśācī vā yakṣī vātibhayaṃkarī<BR>
03,062.010d@011_0062	tasyāḥ sarvam idaṃ pāpaṃ nātra kāryā vicāraṇā<BR>
03,062.010d@011_0063	yadi paśyāma tāṃ pāpāṃ sārthaghnīṃ naikaduḥkhadām<BR>
03,062.010d@011_0064	loṣṭakaiḥ pāṃśubhiś caiva tṛṇaiḥ kāṣṭhaiś ca muṣṭibhiḥ<BR>
03,062.010d@011_0065	avaśyam eva hantavyā sā sārthasya tu kṛcchradā<BR>
03,062.010d@011_0066	damayantī tu tac chrutvā vākyaṃ teṣāṃ sudāruṇam<BR>
03,062.010d@011_0067	hrītā bhītā ca saṃvignā prādravad yena kānanam<BR>
03,062.010d@011_0068	āśaṅkamānā tatpāpān ātmānaṃ paryadevayat<BR>
03,062.010d@011_0069	aho mamopari vidheḥ saṃrambho dāruṇo mahān<BR>
03,062.010d@011_0070	nānubadhnāmi kuśalaṃ kasyedaṃ karmaṇaḥ phalam<BR>
03,062.010d@011_0071	nūnaṃ janmāntarakṛtaṃ pāpaṃ māpatitaṃ mahat<BR>
03,062.010d@011_0072	apaścimām imāṃ kaṣṭām āpadaṃ prāptavaty aham<BR>
03,062.010d@011_0073	rājyāpaharaṇaṃ bhartuḥ svajanāc ca parābhavaḥ<BR>
03,062.010d@011_0074	bhartrā saha viyogaś ca tanayābhyāṃ ca vicyutiḥ<BR>
03,062.010d@011_0075	vivastratā vane vāso bahuvyālaniṣevite<BR>
03,062.010d@011_0076	yo hy akasmān mayā prāpto nirjane gahane vane<BR>
03,062.010d@011_0077	so 'pi sārthaḥ parābhūto vidhinā kena cid bhṛśam<BR>
03,062.010d@011_0078	āśaṅkamānā sā pāpaṃ mahīyo vyasanaṃ tathā<BR>
03,062.010d@011_0079	sāham evaṃvidhā nūnaṃ dhruvaṃ nāsty atra saṃśayaḥ<BR>
03,062.010d@011_0080	mandāyās tu mamābhāgyaiḥ sārtho nūnaṃ nipātitaḥ<BR>
03,062.010d@011_0081	kutrātmānaṃ pātayeyaṃ yāmi kaṃ śaraṇaṃ vane<BR>
03,062.010d@011_0082	maraṇāt tu bhavec chāntir dhriyatyā duḥkhajīvitam<BR>
03,062.010d@011_0083	hā nātha hā mahārāja hā svāmiñ jīviteśvara<BR>
03,062.010d@011_0084	kiṃ māṃ vilapatīm evaṃ nābhijānāsi mānada<BR>
03,062.010d@011_0085	evamādīn bahūn anyān pralāpān bāṣpaviklavā<BR>
03,062.010d@011_0086	kurvatī paryadhāvat sā gahanaṃ vipināntaram<BR>
03,062.010e	tathā tan nihataṃ sarvaṃ samṛddhaṃ sārthamaṇḍalam<BR>
03,062.010f@012_0001	ārāvaḥ sumahāṃś cāsīt trailokyabhayakārakaḥ<BR>
03,062.010f@012_0002	eṣo 'gnir utthitaḥ kaṣṭas trāyadhvaṃ dhāvatādhunā<BR>
03,062.010f@012_0003	ratnarāśir viśīrṇo 'yaṃ gṛhṇīdhvaṃ kiṃ pradhāvata<BR>
03,062.010f@012_0004	sāmānyam etad draviṇaṃ na mithyā vacanaṃ mama<BR>
03,062.010f@012_0005	evam evābhibhāṣanto vidravanti bhayāt tadā<BR>
03,062.010f@012_0006	punar evābhidhāsyāmi cintayadhvaṃ sakātarāḥ<BR>
03,062.010f@012_0007	tasmiṃs tathā vartamāne dāruṇe janasaṃkṣaye<BR>
03,062.010f@012_0008	damayantī ca bubudhe bhayasaṃtrastamānasā<BR>
03,062.010f@012_0009	apaśyad vaiśasaṃ tatra sarvalokabhayaṃkaram<BR>
03,062.010f@012_0010	adṛṣṭapūrvaṃ tad dṛṣṭvā bālā padmanibhekṣaṇā<BR>
03,062.010f@012_0011	saṃsaktavadanāśvāsā uttasthau bhayavihvalā<BR>
03,062.010f@012_0012	ye tu tatra vinirmuktāḥ sārthāt ke cid avikṣatāḥ<BR>
03,062.010f@012_0013	te 'bruvan sahitāḥ sarve kasyedaṃ karmaṇaḥ phalam<BR>
03,062.010f@012_0014	nūnaṃ na pūjito 'smābhir maṇibhadro mahāyaśāḥ<BR>
03,062.010f@012_0015	tathā yakṣādhipaḥ śrīmān na vai vaiśravaṇaḥ prabhuḥ<BR>
03,062.010f@012_0016	na pūjā vighnakartṝṇām atha vā prathamaṃ kṛtā<BR>
03,062.010f@012_0017	śakunānāṃ phalaṃ vātha viparītam idaṃ dhruvam<BR>
03,062.010f@012_0018	grahā na viparītās tu kim anyad idam āgatam<BR>
03,062.010f@012_0019	apare tv abruvan dīnā jñātidravyavinākṛtāḥ<BR>
03,062.010f@012_0020	yāsāv adya mahāsārthe nārī hy unmattadarśanā<BR>
03,062.010f@012_0021	praviṣṭā vikṛtākārā kṛtvā rūpam amānuṣam<BR>
03,062.010f@012_0022	tayeyaṃ vihitā pūrvaṃ māyā paramadāruṇā<BR>
03,062.010f@012_0023	rākṣasī vā dhruvaṃ yakṣī piśācī vā bhayaṃkarī<BR>
03,062.010f@012_0024	tasyāḥ sarvam idaṃ pāpaṃ nātra kāryā vicāraṇā<BR>
03,062.010f@012_0025	yadi paśyāma tāṃ pāpāṃ sārthaghnīṃ naikaduḥkhadām<BR>
03,062.010f@012_0026	loṣṭabhiḥ pāṃsubhiś caiva tṛṇaiḥ kāṣṭhaiś ca muṣṭibhiḥ<BR>
03,062.010f@012_0027	avaśyam eva hanyāmaḥ sārthasya kila kṛtyakām<BR>
03,062.010f@012_0028	damayantī tu tac chrutvā vākyaṃ teṣāṃ sudāruṇam<BR>
03,062.010f@012_0029	hrītā bhītā ca saṃvignā prādravad yatra kānanam<BR>
03,062.010f@012_0030	āśaṅkamānā tatpāpam ātmānaṃ paryadevayat<BR>
03,062.010f@012_0031	aho mamopari vidheḥ saṃrambho dāruṇo mahān<BR>
03,062.010f@012_0032	nānubadhnāti kuśalaṃ kasyedaṃ karmaṇaḥ phalam<BR>
03,062.010f@012_0033	na smarāmy aśubhaṃ kiṃ cit kṛtaṃ kasya cid aṇv api<BR>
03,062.010f@012_0034	karmaṇā manasā vācā kasyedaṃ karmaṇaḥ phalam<BR>
03,062.010f@012_0035	nūnaṃ janmāntarakṛtaṃ pāpaṃ māpatitaṃ mahat<BR>
03,062.010f@012_0036	apaścimām imāṃ kaṣṭām āpadaṃ prāptavaty aham<BR>
03,062.010f@012_0037	bhartṛrājyāpaharaṇaṃ svajanāc ca parājayaḥ<BR>
03,062.010f@012_0038	bhartrā saha viyogaś ca tanayābhyāṃ ca vicyutiḥ<BR>
03,062.010f@012_0039	nirnāthatā vane vāso bahuvyālaniṣevite<BR>
03,062.011a	athāparedyuḥ saṃprāpte hataśiṣṭā janās tadā<BR>
03,062.011c	vanagulmād viniṣkramya śocanto vaiśasaṃ kṛtam<BR>
03,062.011e	bhrātaraṃ pitaraṃ putraṃ sakhāyaṃ ca janādhipa<BR>
03,062.011f*0286_01	hanyamāne tathā sārthe damayantī śucismitā<BR>
03,062.011f*0286_02	brāhmaṇaiḥ sahitā tatra vane tu na vināśitā<BR>
03,062.012a	aśocat tatra vaidarbhī kiṃ nu me duṣkṛtaṃ kṛtam<BR>
03,062.012c	yo 'pi me nirjane 'raṇye saṃprāpto 'yaṃ janārṇavaḥ<BR>
03,062.012e	hato 'yaṃ hastiyūthena mandabhāgyān mamaiva tu<BR>
03,062.013a	prāptavyaṃ suciraṃ duḥkhaṃ mayā nūnam asaṃśayam<BR>
03,062.013c	nāprāptakālo mriyate śrutaṃ vṛddhānuśāsanam<BR>
03,062.014a	yan nāham adya mṛditā hastiyūthena duḥkhitā<BR>
03,062.014c	na hy adaivakṛtaṃ kiṃ cin narāṇām iha vidyate<BR>
03,062.015a	na ca me bālabhāve 'pi kiṃ cid vyapakṛtaṃ kṛtam<BR>
03,062.015c	karmaṇā manasā vācā yad idaṃ duḥkham āgatam<BR>
03,062.016a	manye svayaṃvarakṛte lokapālāḥ samāgatāḥ<BR>
03,062.016c	pratyākhyātā mayā tatra nalasyārthāya devatāḥ<BR>
03,062.016e	nūnaṃ teṣāṃ prabhāvena viyogaṃ prāptavaty aham<BR>
03,062.017010_0000	bṛhadaśva uvāca<BR>
03,062.017a	evamādīni duḥkhāni sā vilapya varāṅganā<BR>
03,062.017b*0287_01	pralāpāni tadā tāni damayantī pativratā<BR>
03,062.017c	hataśiṣṭaiḥ saha tadā brāhmaṇair vedapāragaiḥ<BR>
03,062.017e	agacchad rājaśārdūla duḥkhaśokaparāyaṇā<BR>
03,062.017f@010_0001	sā tac chrutvānavadyāṅgī sārthavāhavacas tadā<BR>
03,062.017f@010_0002	agacchad rājaśārdūla vidyullekheva śāradī<BR>
03,062.017f@010_0003	sārthe mahati duḥkhārtā bhartṛdarśanalālasā<BR>
03,062.017f@010_0004	rajasā samavacchannā sārthajena śucismitā<BR>
03,062.017f@010_0005	anabhijñāyamānaiva gacchantī sumahad vanam<BR>
03,062.017f@010_0006	āsasāda saro ramyaṃ bhāskarasyāstasaṃgame<BR>
03,062.017f@010_0007	śītatoyaṃ suvipulaṃ nirmalaṃ naikayojanam<BR>
03,062.017f@010_0008	kahlāraiḥ samavacchannaṃ padmotpalavirājitam<BR>
03,062.017f@010_0009	haṃsakāraṇḍavākīrṇaṃ cakravākopaśobhitam<BR>
03,062.017f@010_0010	tīrajais tarubhir hṛdyaiḥ phalapuṣpopaśobhitaiḥ<BR>
03,062.017f@010_0011	vyarājata yathā rājā subhṛtyaiḥ parivāritaḥ<BR>
03,062.017f@010_0012	tadāśritya sa sārthas tu nivāsāyopajagmivān<BR>
03,062.017f@010_0013	bhārārtāḥ saurabheyās tu kṣuttṛṣāparivāritāḥ<BR>
03,062.017f@010_0014	avaropitabhārās tu lebhire paramaṃ sukham<BR>
03,062.017f@010_0015	tathāśvā vāraṇāś caiva rāsabhāḥ karabhaiḥ saha<BR>
03,062.017f@010_0016	dṛṣṭvaiva tat saro ramyam āśvāsaṃ paramaṃ yayuḥ<BR>
03,062.017f@010_0017	athānantaram eveha vaṇijaḥ pathikās tathā<BR>
03,062.017f@010_0018	yathāyogaṃ yathāsthānaṃ svāvāsaṃ pratipedire<BR>
03,062.017f@010_0019	yathāsthitisamācāram āhārasthānam eva ca<BR>
03,062.017f@010_0020	avatīryāvasannānāṃ cakruś caiva pravekṣaṇam<BR>
03,062.017f@010_0021	cakruḥ kathāś ca vividhāḥ krayavikrayasaṃśritāḥ<BR>
03,062.017f@010_0022	praśaṃsanty apare kaṣṭām aṭavīṃ śvāpadāvṛtam<BR>
03,062.017f@010_0023	smaranto gṛhabhogāṃś ca jñātīnāṃ ca samāgamam<BR>
03,062.017f@010_0024	putramitrakalatrāṇi sarve nidrāvaśaṃ yayuḥ<BR>
03,062.017f@010_0025	saṃvāhanena bhārāṇāṃ bahuvāsarajena te<BR>
03,062.017f@010_0026	khinnāḥ patitagātrās tu nidrayāpahṛtā bhṛśam<BR>
03,062.017f@010_0027	prasāritāṅgāḥ khinnāś ca mṛtakalpā ivāsate<BR>
03,062.017f@010_0028	athārdharātrasamaye gajayūthaṃ mahat tadā<BR>
03,062.017f@010_0029	ājagāma saro traya pipāsus tat sarojalam<BR>
03,062.017f@010_0030	athāpaśyata taṃ sārthaṃ sārthajān subahūn gajān<BR>
03,062.017f@010_0031	te tān grāmyagajān dṛṣṭvā sarve vanagajās tadā<BR>
03,062.017f@010_0032	samādravanta vegena jighāṃsanto madotkaṭāḥ<BR>
03,062.017f@010_0033	teṣām āpatatāṃ vegaḥ karīṇāṃ duḥsaho 'bhavat<BR>
03,062.017f@010_0034	nagāgrād iva śīrṇānāṃ śṛṅgāṇāṃ patatāṃ kṣitau<BR>
03,062.017f@010_0035	spandatām api nāgānāṃ nālaṃ saṃsthā vanodbhavaiḥ<BR>
03,062.017f@010_0036	karibhiḥ kariṇaḥ sarve nītā mṛtyuvaśaṃ kṣaṇāt<BR>
03,062.017f@010_0037	sa ca sārtho vimathitaḥ sastrībālagajānvitaḥ<BR>
03,062.017f@010_0038	ārāvaḥ sumahān āsīt trailokyabhayakārakaḥ<BR>
03,062.017f@010_0039	vājibhiḥ pradrutaiś caiva mahoṣṭrai rāsabhais tathā<BR>
03,062.017f@010_0040	anyonyaṃ nābhirakṣantaṃ mathyamānā vanadvipaiḥ<BR>
03,062.017f@010_0041	hato bhrātā hataḥ putro hataḥ svāmī hato mama<BR>
03,062.017f@010_0042	eṣo 'gnir utthitaḥ kaṣṭaṃ trāyadhvaṃ dhāvatādhunā<BR>
03,062.017f@010_0043	ratnarāśir viśīrṇo 'yaṃ gṛhṇīdhvaṃ kiṃ pradhāvata<BR>
03,062.017f@010_0044	sāmānyam etad draviṇaṃ na mithyā vacanaṃ mama<BR>
03,062.017f@010_0045	evam evābhibhāṣanto vidravanti bhayāt tataḥ<BR>
03,062.017f@010_0046	punar evābhidhāvanti vittapradhvaṃsakās tathā<BR>
03,062.017f@010_0047	tasmiṃs tathā vartamāne dāruṇe janasaṃkṣaye<BR>
03,062.017f@010_0048	damayantī ca bubudhe bhayasaṃtrastamānasā<BR>
03,062.017f@010_0049	apaśyad vaiśasaṃ tac ca sarvalokabhayaṃkaram<BR>
03,062.017f@010_0050	adṛṣṭapūrvaṃ tad dṛṣṭvā bālā padmanibhekṣaṇā<BR>
03,062.017f@010_0051	saṃtrastamanasā tasmiṃs tasthau śaśinibhānanā<BR>
03,062.017f@010_0052	sarvair vidhvaṃsitair bhagnais tarubhiś candanādibhiḥ<BR>
03,062.017f@010_0053	vikṣiptair bhāti bhūḥ sarvā dyaur rukṣair iva śāradī<BR>
03,062.017f@010_0054	patadbhiḥ pātyamānaiś ca patitaiś ca tatas tataḥ<BR>
03,062.017f@010_0055	bhīṣaṇīyaṃ vanaṃ tad dhi babhau tatra samantataḥ<BR>
03,062.017f@010_0056	vimuktanādasaṃtrastaṃ hāhākāravināditam<BR>
03,062.017f@010_0057	babhau tat sattvasaṃbādhaṃ mahāraṇam ivāparam<BR>
03,062.017f@010_0058	ye tu tatra vinirmuktāḥ sārthāḥ ke cid avikṣatāḥ<BR>
03,062.017f@010_0059	te 'bruvan sahitāḥ sarve kasyedaṃ karmaṇaḥ phalam<BR>
03,062.017f@010_0060	nūnaṃ na pūjito 'smābhir maṇibhadro mahāyaśāḥ<BR>
03,062.017f@010_0061	tathā yakṣādhipaḥ śrīmān na ca vaiśravaṇaḥ prabhuḥ<BR>
03,062.017f@010_0062	na pūjā vighnakartṝṇām atha vā sārthikaiḥ kṛtā<BR>
03,062.017f@010_0063	śakunānāṃ phalaṃ cātha viparītam idaṃ dhruvam<BR>
03,062.017f@010_0064	grahā vā viparītās tu kim anyad idam āgatam<BR>
03,062.017f@010_0065	apare tv abruvan dīnā jñātidravyavinākṛtāḥ<BR>
03,062.017f@010_0066	yāsāv adya mahāsārthe nārī hy unmattadarśanā<BR>
03,062.017f@010_0067	praviṣṭā vikṛtākārā kṛtvā rūpam amānuṣam<BR>
03,062.017f@010_0068	tayeyaṃ vihitā pūrvaṃ māyā paramadāruṇā<BR>
03,062.017f@010_0069	rākṣasī vā dhruvaṃ yakṣī piśācī vā bhayaṃkarī<BR>
03,062.017f@010_0070	tasyāḥ sarvam idaṃ pāpaṃ nātra kāryā vicāraṇā<BR>
03,062.017f@010_0071	yadi paśyāma tāṃ pāpāṃ sārthaghnīṃ naikaduṣkṛtām<BR>
03,062.017f@010_0072	loṣṭabhiḥ pāṃśubhiś caiva tṛṇaiḥ kāṣṭhaiś ca muṣṭibhiḥ<BR>
03,062.017f@010_0073	avaśyam eva haṃsyāmaḥ sā tu sārthasya kṛtyakā<BR>
03,062.017f@010_0074	damayantī tu tac chrutvā vākyaṃ teṣāṃ sudāruṇam<BR>
03,062.017f@010_0075	bhītā trastā ca saṃvignā prādravad yena kānanam<BR>
03,062.017f@010_0076	āśaṅkamānā tat pāpam ātmānaṃ paryadevayat<BR>
03,062.017f@010_0077	aho mamopari vidheḥ saṃrambho dāruṇo mahān<BR>
03,062.017f@010_0078	nānubadhnāti kuśalaṃ kasyedaṃ karmaṇaḥ phalam<BR>
03,062.017f@010_0079	na smarāmy aśubhaṃ kiṃ cit kṛtaṃ kasya cid aṇv api<BR>
03,062.017f@010_0080	karmaṇā manasā vācā kasyedaṃ karmaṇaḥ phalam<BR>
03,062.017f@010_0081	nūnaṃ janmāntarakṛtaṃ pāpam āpatitaṃ mahat<BR>
03,062.017f@010_0082	apaścimām imāṃ kaṣṭām āpadaṃ prāptavaty aham<BR>
03,062.017f@010_0083	bhartṛrājyāpaharaṇaṃ svajanāc ca parābhavaḥ<BR>
03,062.017f@010_0084	bhartrā saha viyogaṃ ca tanayābhyāṃ ca vicyutiḥ<BR>
03,062.017f@010_0085	nirvastratā vane vāso bahuvyālaniṣevite<BR>
03,062.017f@010_0086	yo 'py akasmān mayā prāpto nirjane gahane vane<BR>
03,062.017f@010_0087	so 'pi sārthaḥ parābhūto daivena vidhinā dhruvam<BR>
03,062.017f@010_0088	āśaṅkate ca māṃ pāpāṃ madīyaṃ vyasanaṃ tathā<BR>
03,062.017f@010_0089	sāham evaṃvidhā nūnaṃ dhruvaṃ nāsty atra saṃśayaḥ<BR>
03,062.017f@010_0090	mandāyā hi mamābhāgyaiḥ sārtho nūnaṃ nipātitaḥ<BR>
03,062.017f@010_0091	kutrātmānaṃ pātayeyaṃ yāmi kaṃ śaraṇaṃ vane<BR>
03,062.017f@010_0092	maraṇena bhavec chāntir dhriyantyā duḥkhajīvitam<BR>
03,062.017f@010_0093	hā nātha hā mahārāja hā svāmiñ jīviteśvara<BR>
03,062.017f@010_0094	kiṃ māṃ vilapatīm evaṃ nābhijalpasi mānada<BR>
03,062.017f@010_0095	evamādi bahūn anyān pralāpān bāṣpaviklavā<BR>
03,062.017f@010_0096	kurvatī paryadhāvac ca vijanaṃ gahanaṃ vanam<BR>
03,062.018*0288_00	bṛhadaśva uvāca<BR>
03,062.018*0288_01	evaṃ sā duḥkhasaṃtaptā bhartṛvyasanakarśitā<BR>
03,062.018a	gacchantī sā cirāt kālāt puram āsādayan mahat<BR>
03,062.018c	sāyāhne cedirājasya subāhoḥ satyavādinaḥ<BR>
03,062.018d*0289_01	sā tu tac cārusarvāṅgī subāhos tuṅgagopuram<BR>
03,062.018e	vastrārdhakartasaṃvītā praviveśa purottamam<BR>
03,062.019a	tāṃ vivarṇāṃ kṛśāṃ dīnāṃ muktakeśīm amārjanām<BR>
03,062.019c	unmattām iva gacchantīṃ dadṛśuḥ puravāsinaḥ<BR>
03,062.020a	praviśantīṃ tu tāṃ dṛṣṭvā cedirājapurīṃ tadā<BR>
03,062.020c	anujagmus tato bālā grāmiputrāḥ kutūhalāt<BR>
03,062.021a	sā taiḥ parivṛtāgacchat samīpaṃ rājaveśmanaḥ<BR>
03,062.021c	tāṃ prāsādagatāpaśyad rājamātā janair vṛtām<BR>
03,062.021d*0290_01	dhātrīm uvāca gacchainām ānayeha mamāntikam<BR>
03,062.021d*0290_02	janena kliśyate bālā duḥkhitā śaraṇārthinī<BR>
03,062.021d*0290_03	yādṛgrūpāṃ ca paśyāmi vidyotayati me gṛham<BR>
03,062.021d*0290_04	unmattaveṣapracchannā śrīr ivāyatalocanā<BR>
03,062.022a	sā janaṃ vārayitvā taṃ prāsādatalam uttamam<BR>
03,062.022c	āropya vismitā rājan damayantīm apṛcchata<BR>
03,062.023a	evam apy asukhāviṣṭā bibharṣi paramaṃ vapuḥ<BR>
03,062.023c	bhāsi vidyud ivābhreṣu śaṃsa me kāsi kasya vā<BR>
03,062.024a	na hi te mānuṣaṃ rūpaṃ bhūṣaṇair api varjitam<BR>
03,062.024c	asahāyā narebhyaś ca nodvijasy amaraprabhe<BR>
03,062.025a	tac chrutvā vacanaṃ tasyā bhaimī vacanam abravīt<BR>
03,062.025c	mānuṣīṃ māṃ vijānīhi bhartāraṃ samanuvratām<BR>
03,062.026a	sairandhrīṃ jātisaṃpannāṃ bhujiṣyāṃ kāmavāsinīm<BR>
03,062.026c	phalamūlāśanām ekāṃ yatrasāyaṃpratiśrayām<BR>
03,062.027a	asaṃkhyeyaguṇo bhartā māṃ ca nityam anuvrataḥ<BR>
03,062.027c	bhartāram api taṃ vīraṃ chāyevānapagā sadā<BR>
03,062.028a	tasya daivāt prasaṅgo 'bhūd atimātraṃ sma devane<BR>
03,062.028c	dyūte sa nirjitaś caiva vanam eko 'bhyupeyivān<BR>
03,062.029a	tam ekavasanaṃ vīram unmattam iva vihvalam<BR>
03,062.029c	āśvāsayantī bhartāram aham anvagamaṃ vanam<BR>
03,062.029d*0291_01	sa kena cid ameyātmā kāraṇena varāṅgane<BR>
03,062.029d*0291_02	duḥkhitaḥ sarvam utsṛjya praviveśa mahāvanam<BR>
03,062.029d*0291_03	tatas taṃ duḥkhitaṃ dṛṣṭvā praviśantaṃ ca kānanam<BR>
03,062.030a	sa kadā cid vane vīraḥ kasmiṃś cit kāraṇāntare<BR>
03,062.030c	kṣutparītaḥ suvimanās tad apy ekaṃ vyasarjayat<BR>
03,062.031a	tam ekavasanaṃ nagnam unmattaṃ gatacetasam<BR>
03,062.031c	anuvrajantī bahulā na svapāmi niśāḥ sadā<BR>
03,062.032a	tato bahutithe kāle suptām utsṛjya māṃ kva cit<BR>
03,062.032c	vāsaso 'rdhaṃ paricchidya tyaktavān mām anāgasam<BR>
03,062.033a	taṃ mārgamāṇā bhartāraṃ dahyamānā dinakṣapāḥ<BR>
03,062.033b*0292_01	sāhaṃ kamalagarbhābham apaśyantī hṛdi priyam<BR>
03,062.033c	na vindāmy amaraprakhyaṃ priyaṃ prāṇadhaneśvaram<BR>
03,062.033d*0293_01	ity uktvā sānavadyāṅgī rājamātaram apy uta<BR>
03,062.033d*0293_02	sthitāśruparipūrṇākṣī vepamānā suduḥkhitā<BR>
03,062.034a	tām aśruparipūrṇākṣīṃ vilapantīṃ tathā bahu<BR>
03,062.034c	rājamātābravīd ārtāṃ bhaimīm ārtatarā svayam<BR>
03,062.035a	vasasva mayi kalyāṇi prītir me tvayi vartate<BR>
03,062.035c	mṛgayiṣyanti te bhadre bhartāraṃ puruṣā mama<BR>
03,062.036a	atha vā svayam āgacchet paridhāvann itas tataḥ<BR>
03,062.036c	ihaiva vasatī bhadre bhartāram upalapsyase<BR>
03,062.037a	rājamātur vacaḥ śrutvā damayantī vaco 'bravīt<BR>
03,062.037c	samayenotsahe vastuṃ tvayi vīraprajāyini<BR>
03,062.038a	ucchiṣṭaṃ naiva bhuñjīyāṃ na kuryāṃ pādadhāvanam<BR>
03,062.038c	na cāhaṃ puruṣān anyān saṃbhāṣeyaṃ kathaṃ cana<BR>
03,062.039a	prārthayed yadi māṃ kaś cid daṇḍyas te sa pumān bhavet<BR>
03,062.039b*0294_01	vadhyaś ca te 'sakṛn manda iti me vratam āhitam<BR>
03,062.039c	bhartur anveṣaṇārthaṃ tu paśyeyaṃ brāhmaṇān aham<BR>
03,062.040a	yady evam iha kartavyaṃ vasāmy aham asaṃśayam<BR>
03,062.040c	ato 'nyathā na me vāso vartate hṛdaye kva cit<BR>
03,062.041a	tāṃ prahṛṣṭena manasā rājamātedam abravīt<BR>
03,062.041c	sarvam etat kariṣyāmi diṣṭyā te vratam īdṛśam<BR>
03,062.042a	evam uktvā tato bhaimīṃ rājamātā viśāṃ pate<BR>
03,062.042c	uvācedaṃ duhitaraṃ sunandāṃ nāma bhārata<BR>
03,062.043a	sairandhrīm abhijānīṣva sunande devarūpiṇīm<BR>
03,062.043b*0295_01	vayasā tulyatāṃ prāptā sakhī tava bhavatv iyam<BR>
03,062.043c	etayā saha modasva nirudvignamanāḥ svayam<BR>
03,062.043d*0296_01	tataḥ paramasaṃhṛṣṭā sunandā gṛham āgamat<BR>
03,062.043d*0296_02	damayantīm upādāya sakhībhiḥ parivāritā<BR>
03,062.043d*0296_03	sā tatra pūjyamānā vai damayantī vyanandata<BR>
03,062.043d*0296_04	sarvakāmaiḥ suvihitair nirudvegāvasat tadā<BR>
03,062.043d*0297_01	tataḥ sunandā rājendra saṃprahṛṣṭamanākṛtī<BR>
03,062.043d*0297_02	sairandhrīsahitāgacchat svam evāvasathaṃ tadā<BR>
03,062.043d*0297_03	tataḥ sunandayā sārdhaṃ damayanty avasat sukham<BR>
03,062.043d*0297_04	sarvakāmaiḥ samuditā patidarśanalālasā<BR>
03,062.043d*0298_01	saha sā nyavasad rājan rājaputryā sunandayā<BR>
03,062.043d*0298_02	cintayantī nalaṃ vīram aniśaṃ vāmalocanā<BR>
03,063.000*0299_01	nalasya caritaṃ rājañ chṛṇu me vadato 'dbhutam<BR>
03,063.001	bṛhadaśva uvāca<BR>
03,063.001a	utsṛjya damayantīṃ tu nalo rājā viśāṃ pate<BR>
03,063.001c	dadarśa dāvaṃ dahyantaṃ mahāntaṃ gahane vane<BR>
03,063.002a	tatra śuśrāva madhye 'gnau śabdaṃ bhūtasya kasya cit<BR>
03,063.002c	abhidhāva nalety uccaiḥ puṇyaśloketi cāsakṛt<BR>
03,063.003a	mā bhair iti nalaś coktvā madhyam agneḥ praviśya tam<BR>
03,063.003c	dadarśa nāgarājānaṃ śayānaṃ kuṇḍalīkṛtam<BR>
03,063.004a	sa nāgaḥ prāñjalir bhūtvā vepamāno nalaṃ tadā<BR>
03,063.004c	uvāca viddhi māṃ rājan nāgaṃ karkoṭakaṃ nṛpa<BR>
03,063.005a	mayā pralabdho brahmarṣir anāgāḥ sumahātapāḥ<BR>
03,063.005c	tena manyuparītena śapto 'smi manujādhipa<BR>
03,063.005d*0300_01	tiṣṭha tvaṃ sthāvara iva yāvad eva nalaḥ kva cit<BR>
03,063.005d*0300_02	ito netā hi tatra tvaṃ śāpān mokṣyasi matkṛtāt<BR>
03,063.006a	tasya śāpān na śaknomi padād vicalituṃ padam<BR>
03,063.006c	upadekṣyāmi te śreyas trātum arhati māṃ bhavān<BR>
03,063.007a	sakhā ca te bhaviṣyāmi matsamo nāsti pannagaḥ<BR>
03,063.007c	laghuś ca te bhaviṣyāmi śīghram ādāya gaccha mām<BR>
03,063.008a	evam uktvā sa nāgendro babhūvāṅguṣṭhamātrakaḥ<BR>
03,063.008c	taṃ gṛhītvā nalaḥ prāyād uddeśaṃ dāvavarjitam<BR>
03,063.009a	ākāśadeśam āsādya vimuktaṃ kṛṣṇavartmanā<BR>
03,063.009c	utsraṣṭukāmaṃ taṃ nāgaḥ punaḥ karkoṭako 'bravīt<BR>
03,063.010a	padāni gaṇayan gaccha svāni naiṣadha kāni cit<BR>
03,063.010c	tatra te 'haṃ mahārāja śreyo dhāsyāmi yat param<BR>
03,063.011a	tataḥ saṃkhyātum ārabdham adaśad daśame pade<BR>
03,063.011c	tasya daṣṭasya tad rūpaṃ kṣipram antaradhīyata<BR>
03,063.012a	sa dṛṣṭvā vismitas tasthāv ātmānaṃ vikṛtaṃ nalaḥ<BR>
03,063.012c	svarūpadhāriṇaṃ nāgaṃ dadarśa ca mahīpatiḥ<BR>
03,063.013a	tataḥ karkoṭako nāgaḥ sāntvayan nalam abravīt<BR>
03,063.013c	mayā te 'ntarhitaṃ rūpaṃ na tvā vidyur janā iti<BR>
03,063.013d*0301_01	karkoṭakasya nāgasya damayantyā nalasya ca<BR>
03,063.013d*0301_02	ṛtuparṇasya rājarṣeḥ kīrtanaṃ kalināśanam<BR>
03,063.014a	yatkṛte cāsi vikṛto duḥkhena mahatā nala<BR>
03,063.014c	viṣeṇa sa madīyena tvayi duḥkhaṃ nivatsyati<BR>
03,063.015a	viṣeṇa saṃvṛtair gātrair yāvat tvāṃ na vimokṣyati<BR>
03,063.015c	tāvat tvayi mahārāja duḥkhaṃ vai sa nivatsyati<BR>
03,063.016a	anāgā yena nikṛtas tvam anarho janādhipa<BR>
03,063.016c	krodhād asūyayitvā taṃ rakṣā me bhavataḥ kṛtā<BR>
03,063.017a	na te bhayaṃ naravyāghra daṃṣṭribhyaḥ śatruto 'pi vā<BR>
03,063.017c	brahmavidbhyaś ca bhavitā matprasādān narādhipa<BR>
03,063.018a	rājan viṣanimittā ca na te pīḍā bhaviṣyati<BR>
03,063.018c	saṃgrāmeṣu ca rājendra śaśvaj jayam avāpsyasi<BR>
03,063.019a	gaccha rājann itaḥ sūto bāhuko 'ham iti bruvan<BR>
03,063.019c	samīpam ṛtuparṇasya sa hi vedākṣanaipuṇam<BR>
03,063.019e	ayodhyāṃ nagarīṃ ramyām adyaiva niṣadheśvara<BR>
03,063.020a	sa te 'kṣahṛdayaṃ dātā rājāśvahṛdayena vai<BR>
03,063.020c	ikṣvākukulajaḥ śrīmān mitraṃ caiva bhaviṣyati<BR>
03,063.021a	bhaviṣyasi yadākṣajñaḥ śreyasā yokṣyase tadā<BR>
03,063.021c	sameṣyasi ca dārais tvaṃ mā sma śoke manaḥ kṛthāḥ<BR>
03,063.021e	rājyena tanayābhyāṃ ca satyam etad bravīmi te<BR>
03,063.022a	svarūpaṃ ca yadā draṣṭum icchethās tvaṃ narādhipa<BR>
03,063.022c	saṃsmartavyas tadā te 'haṃ vāsaś cedaṃ nivāsayeḥ<BR>
03,063.023a	anena vāsasācchannaḥ svarūpaṃ pratipatsyase<BR>
03,063.023c	ity uktvā pradadāv asmai divyaṃ vāsoyugaṃ tadā<BR>
03,063.024a	evaṃ nalaṃ samādiśya vāso dattvā ca kaurava<BR>
03,063.024c	nāgarājas tato rājaṃs tatraivāntaradhīyata<BR>
03,064.001	bṛhadaśva uvāca<BR>
03,064.001a	tasminn antarhite nāge prayayau naiṣadho nalaḥ<BR>
03,064.001c	ṛtuparṇasya nagaraṃ prāviśad daśame 'hani<BR>
03,064.002a	sa rājānam upātiṣṭhad bāhuko 'ham iti bruvan<BR>
03,064.002c	aśvānāṃ vāhane yuktaḥ pṛthivyāṃ nāsti matsamaḥ<BR>
03,064.003a	arthakṛcchreṣu caivāhaṃ praṣṭavyo naipuṇeṣu ca<BR>
03,064.003c	annasaṃskāram api ca jānāmy anyair viśeṣataḥ<BR>
03,064.004a	yāni śilpāni loke 'smin yac cāpy anyat suduṣkaram<BR>
03,064.004c	sarvaṃ yatiṣye tat kartum ṛtuparṇa bharasva mām<BR>
03,064.004d*0302_01	ity uktaḥ sa nalenātha ṛtuparṇo narādhipaḥ<BR>
03,064.004d*0302_02	uvāca suprītamanās taṃ prekṣya ca mahīpate<BR>
03,064.005	ṛtuparṇa uvāca<BR>
03,064.005a	vasa bāhuka bhadraṃ te sarvam etat kariṣyasi<BR>
03,064.005c	śīghrayāne sadā buddhir dhīyate me viśeṣataḥ<BR>
03,064.006a	sa tvam ātiṣṭha yogaṃ taṃ yena śīghrā hayā mama<BR>
03,064.006c	bhaveyur aśvādhyakṣo 'si vetanaṃ te śataṃ śatāḥ<BR>
03,064.007a	tvām upasthāsyataś cemau nityaṃ vārṣṇeyajīvalau<BR>
03,064.007c	etābhyāṃ raṃsyase sārdhaṃ vasa vai mayi bāhuka<BR>
03,064.008	bṛhadaśva uvāca<BR>
03,064.008a	evam ukto nalas tena nyavasat tatra pūjitaḥ<BR>
03,064.008c	ṛtuparṇasya nagare sahavārṣṇeyajīvalaḥ<BR>
03,064.009a	sa tatra nivasan rājā vaidarbhīm anucintayan<BR>
03,064.009c	sāyaṃ sāyaṃ sadā cemaṃ ślokam ekaṃ jagāda ha<BR>
03,064.010a	kva nu sā kṣutpipāsārtā śrāntā śete tapasvinī<BR>
03,064.010c	smarantī tasya mandasya kaṃ vā sādyopatiṣṭhati<BR>
03,064.011a	evaṃ bruvantaṃ rājānaṃ niśāyāṃ jīvalo 'bravīt<BR>
03,064.011c	kām enāṃ śocase nityaṃ śrotum icchāmi bāhuka<BR>
03,064.011d*0303_01	āyuṣman kasya vā nārī yām evam anuśocasi<BR>
03,064.012a	tam uvāca nalo rājā mandaprajñasya kasya cit<BR>
03,064.012c	āsīd bahumatā nārī tasyā dṛḍhataraṃ ca saḥ<BR>
03,064.013a	sa vai kena cid arthena tayā mando vyayujyata<BR>
03,064.013c	viprayuktaś ca mandātmā bhramaty asukhapīḍitaḥ<BR>
03,064.014a	dahyamānaḥ sa śokena divārātram atandritaḥ<BR>
03,064.014c	niśākāle smaraṃs tasyāḥ ślokam ekaṃ sma gāyati<BR>
03,064.015a	sa vai bhraman mahīṃ sarvāṃ kva cid āsādya kiṃ cana<BR>
03,064.015c	vasaty anarhas tadduḥkhaṃ bhūya evānusaṃsmaran<BR>
03,064.016a	sā tu taṃ puruṣaṃ nārī kṛcchre 'py anugatā vane<BR>
03,064.016c	tyaktā tenālpapuṇyena duṣkaraṃ yadi jīvati<BR>
03,064.017a	ekā bālānabhijñā ca mārgāṇām atathocitā<BR>
03,064.017c	kṣutpipāsāparītā ca duṣkaraṃ yadi jīvati<BR>
03,064.018a	śvāpadācarite nityaṃ vane mahati dāruṇe<BR>
03,064.018c	tyaktā tenālpapuṇyena mandaprajñena māriṣa<BR>
03,064.019a	ity evaṃ naiṣadho rājā damayantīm anusmaran<BR>
03,064.019c	ajñātavāsam avasad rājñas tasya niveśane<BR>
03,065.001	bṛhadaśva uvāca<BR>
03,065.001a	hṛtarājye nale bhīmaḥ sabhārye preṣyatāṃ gate<BR>
03,065.001c	dvijān prasthāpayām āsa naladarśanakāṅkṣayā<BR>
03,065.002a	saṃdideśa ca tān bhīmo vasu dattvā ca puṣkalam<BR>
03,065.002c	mṛgayadhvaṃ nalaṃ caiva damayantīṃ ca me sutām<BR>
03,065.003a	asmin karmaṇi niṣpanne vijñāte niṣadhādhipe<BR>
03,065.003c	gavāṃ sahasraṃ dāsyāmi yo vas tāv ānayiṣyati<BR>
03,065.003e	agrahāraṃ ca dāsyāmi grāmaṃ nagarasaṃmitam<BR>
03,065.003f*0304_01	hiraṇyaṃ ca suvarṇaṃ ca dāsīdāsaṃ tathaiva ca<BR>
03,065.004a	na cec chakyāv ihānetuṃ damayantī nalo 'pi vā<BR>
03,065.004c	jñātamātre 'pi dāsyāmi gavāṃ daśaśataṃ dhanam<BR>
03,065.005a	ity uktās te yayur hṛṣṭā brāhmaṇāḥ sarvatodiśam<BR>
03,065.005c	purarāṣṭrāṇi cinvanto naiṣadhaṃ saha bhāryayā<BR>
03,065.005d*0305_01	naiva kvāpi prapaśyanti nalaṃ vā bhīmaputrikām<BR>
03,065.006a	tataś cedipurīṃ ramyāṃ sudevo nāma vai dvijaḥ<BR>
03,065.006c	vicinvāno 'tha vaidarbhīm apaśyad rājaveśmani<BR>
03,065.006d*0306_01	kṛśāṃ vivarṇāṃ malināṃ bhartṛśokaparāyaṇām<BR>
03,065.006e	puṇyāhavācane rājñaḥ sunandāsahitāṃ sthitām<BR>
03,065.007a	mandaprakhyāyamānena rūpeṇāpratimena tām<BR>
03,065.007c	pinaddhāṃ dhūmajālena prabhām iva vibhāvasoḥ<BR>
03,065.008a	tāṃ samīkṣya viśālākṣīm adhikaṃ malināṃ kṛśām<BR>
03,065.008c	tarkayām āsa bhaimīti kāraṇair upapādayan<BR>
03,065.009	sudeva uvāca<BR>
03,065.009a	yatheyaṃ me purā dṛṣṭā tathārūpeyam aṅganā<BR>
03,065.009c	kṛtārtho 'smy adya dṛṣṭvemāṃ lokakāntām iva śriyam<BR>
03,065.010a	pūrṇacandrānanāṃ śyāmāṃ cāruvṛttapayodharām<BR>
03,065.010c	kurvantīṃ prabhayā devīṃ sarvā vitimirā diśaḥ<BR>
03,065.011a	cārupadmapalāśākṣīṃ manmathasya ratīm iva<BR>
03,065.011c	iṣṭāṃ sarvasya jagataḥ pūrṇacandraprabhām iva<BR>
03,065.012a	vidarbhasarasas tasmād daivadoṣād ivoddhṛtām<BR>
03,065.012c	malapaṅkānuliptāṅgīṃ mṛṇālīm iva tāṃ bhṛśam<BR>
03,065.013a	paurṇamāsīm iva niśāṃ rāhugrastaniśākarām<BR>
03,065.013c	patiśokākulāṃ dīnāṃ śuṣkasrotāṃ nadīm iva<BR>
03,065.014a	vidhvastaparṇakamalāṃ vitrāsitavihaṃgamām<BR>
03,065.014c	hastihastaparikliṣṭāṃ vyākulām iva padminīm<BR>
03,065.015a	sukumārīṃ sujātāṅgīṃ ratnagarbhagṛhocitām<BR>
03,065.015c	dahyamānām ivoṣṇena mṛṇālīm aciroddhṛtām<BR>
03,065.016a	rūpaudāryaguṇopetāṃ maṇḍanārhām amaṇḍitām<BR>
03,065.016c	candralekhām iva navāṃ vyomni nīlābhrasaṃvṛtām<BR>
03,065.017a	kāmabhogaiḥ priyair hīnāṃ hīnāṃ bandhujanena ca<BR>
03,065.017c	dehaṃ dhārayatīṃ dīnāṃ bhartṛdarśanakāṅkṣayā<BR>
03,065.018a	bhartā nāma paraṃ nāryā bhūṣaṇaṃ bhūṣaṇair vinā<BR>
03,065.018c	eṣā virahitā tena śobhanāpi na śobhate<BR>
03,065.019a	duṣkaraṃ kurute 'tyarthaṃ hīno yad anayā nalaḥ<BR>
03,065.019c	dhārayaty ātmano dehaṃ na śokenāvasīdati<BR>
03,065.020a	imām asitakeśāntāṃ śatapatrāyatekṣaṇām<BR>
03,065.020c	sukhārhāṃ duḥkhitāṃ dṛṣṭvā mamāpi vyathate manaḥ<BR>
03,065.021a	kadā nu khalu duḥkhasya pāraṃ yāsyati vai śubhā<BR>
03,065.021c	bhartuḥ samāgamāt sādhvī rohiṇī śaśino yathā<BR>
03,065.022a	asyā nūnaṃ punar lābhān naiṣadhaḥ prītim eṣyati<BR>
03,065.022c	rājā rājyaparibhraṣṭaḥ punar labdhveva medinīm<BR>
03,065.023a	tulyaśīlavayoyuktāṃ tulyābhijanasaṃyutām<BR>
03,065.023c	naiṣadho 'rhati vaidarbhīṃ taṃ ceyam asitekṣaṇā<BR>
03,065.024a	yuktaṃ tasyāprameyasya vīryasattvavato mayā<BR>
03,065.024c	samāśvāsayituṃ bhāryāṃ patidarśanalālasām<BR>
03,065.025a	ayam āśvāsayāmy enāṃ pūrṇacandranibhānanām<BR>
03,065.025c	adṛṣṭapūrvāṃ duḥkhasya duḥkhārtāṃ dhyānatatparām<BR>
03,065.026	bṛhadaśva uvāca<BR>
03,065.026a	evaṃ vimṛśya vividhaiḥ kāraṇair lakṣaṇaiś ca tām<BR>
03,065.026c	upagamya tato bhaimīṃ sudevo brāhmaṇo 'bravīt<BR>
03,065.027a	ahaṃ sudevo vaidarbhi bhrātus te dayitaḥ sakhā<BR>
03,065.027c	bhīmasya vacanād rājñas tvām anveṣṭum ihāgataḥ<BR>
03,065.028a	kuśalī te pitā rājñi janitrī bhrātaraś ca te<BR>
03,065.028c	āyuṣmantau kuśalinau tatrasthau dārakau ca te<BR>
03,065.028d*0307_01	kiṃ tu rājā dṛḍhaṃ bhīmo janitrī bhrātaraś ca te<BR>
03,065.028e	tvatkṛte bandhuvargāś ca gatasattvā ivāsate<BR>
03,065.028f*0308_01	anveṣṭāro brāhmaṇāś ca bhramanti śataśo mahīm<BR>
03,065.029a	abhijñāya sudevaṃ tu damayantī yudhiṣṭhira<BR>
03,065.029c	paryapṛcchat tataḥ sarvān krameṇa suhṛdaḥ svakān<BR>
03,065.030a	ruroda ca bhṛśaṃ rājan vaidarbhī śokakarśitā<BR>
03,065.030c	dṛṣṭvā sudevaṃ sahasā bhrātur iṣṭaṃ dvijottamam<BR>
03,065.031a	tato rudantīṃ tāṃ dṛṣṭvā sunandā śokakarśitām<BR>
03,065.031c	sudevena sahaikānte kathayantīṃ ca bhārata<BR>
03,065.032a	janitryai preṣayām āsa sairandhrī rudate bhṛśam<BR>
03,065.032c	brāhmaṇena samāgamya tāṃ veda yadi manyase<BR>
03,065.033a	atha cedipater mātā rājñaś cāntaḥpurāt tadā<BR>
03,065.033c	jagāma yatra sā bālā brāhmaṇena sahābhavat<BR>
03,065.034a	tataḥ sudevam ānāyya rājamātā viśāṃ pate<BR>
03,065.034c	papraccha bhāryā kasyeyaṃ sutā vā kasya bhāminī<BR>
03,065.035a	kathaṃ ca naṣṭā jñātibhyo bhartur vā vāmalocanā<BR>
03,065.035c	tvayā ca viditā vipra katham evaṃgatā satī<BR>
03,065.036a	etad icchāmy ahaṃ tvatto jñātuṃ sarvam aśeṣataḥ<BR>
03,065.036c	tattvena hi mamācakṣva pṛcchantyā devarūpiṇīm<BR>
03,065.037a	evam uktas tayā rājan sudevo dvijasattamaḥ<BR>
03,065.037c	sukhopaviṣṭa ācaṣṭa damayantyā yathātatham<BR>
03,066.001	sudeva uvāca<BR>
03,066.001a	vidarbharājo dharmātmā bhīmo bhīmaparākramaḥ<BR>
03,066.001c	suteyaṃ tasya kalyāṇī damayantīti viśrutā<BR>
03,066.002a	rājā tu naiṣadho nāma vīrasenasuto nalaḥ<BR>
03,066.002c	bhāryeyaṃ tasya kalyāṇī puṇyaślokasya dhīmataḥ<BR>
03,066.003a	sa vai dyūte jito bhrātrā hṛtarājyo mahīpatiḥ<BR>
03,066.003c	damayantyā gataḥ sārdhaṃ na prajñāyata karhi cit<BR>
03,066.004a	te vayaṃ damayantyarthe carāmaḥ pṛthivīm imām<BR>
03,066.004c	seyam āsāditā bālā tava putraniveśane<BR>
03,066.005a	asyā rūpeṇa sadṛśī mānuṣī neha vidyate<BR>
03,066.005c	asyāś caiva bhruvor madhye sahajaḥ piplur uttamaḥ<BR>
03,066.005d*0309_01	sa dṛṣṭo bahuśo nādya lakṣito 'ntarhito mayā<BR>
03,066.005e	śyāmāyāḥ padmasaṃkāśo lakṣito 'ntarhito mayā<BR>
03,066.006a	malena saṃvṛto hy asyās tanvabhreṇeva candramāḥ<BR>
03,066.006c	cihnabhūto vibhūtyartham ayaṃ dhātrā vinirmitaḥ<BR>
03,066.007a	pratipatkaluṣevendor lekhā nāti virājate<BR>
03,066.007c	na cāsyā naśyate rūpaṃ vapur malasamācitam<BR>
03,066.007e	asaṃskṛtam api vyaktaṃ bhāti kāñcanasaṃnibham<BR>
03,066.008a	anena vapuṣā bālā piplunānena caiva ha<BR>
03,066.008c	lakṣiteyaṃ mayā devī pihito 'gnir ivoṣmaṇā<BR>
03,066.009	bṛhadaśva uvāca<BR>
03,066.009a	tac chrutvā vacanaṃ tasya sudevasya viśāṃ pate<BR>
03,066.009c	sunandā śodhayām āsa piplupracchādanaṃ malam<BR>
03,066.010a	sa malenāpakṛṣṭena piplus tasyā vyarocata<BR>
03,066.010c	damayantyās tadā vyabhre nabhasīva niśākaraḥ<BR>
03,066.011a	pipluṃ dṛṣṭvā sunandā ca rājamātā ca bhārata<BR>
03,066.011c	rudantyau tāṃ pariṣvajya muhūrtam iva tasthatuḥ<BR>
03,066.011e	utsṛjya bāṣpaṃ śanakai rājamātedam abravīt<BR>
03,066.012a	bhaginyā duhitā me 'si piplunānena sūcitā<BR>
03,066.012c	ahaṃ ca tava mātā ca rājanyasya mahātmanaḥ<BR>
03,066.012e	sute daśārṇādhipateḥ sudāmnaś cārudarśane<BR>
03,066.013a	bhīmasya rājñaḥ sā dattā vīrabāhor ahaṃ punaḥ<BR>
03,066.013c	tvaṃ tu jātā mayā dṛṣṭā daśārṇeṣu pitur gṛhe<BR>
03,066.014a	yathaiva te pitur gehaṃ tathedam api bhāmini<BR>
03,066.014c	yathaiva hi mamaiśvaryaṃ damayanti tathā tava<BR>
03,066.015a	tāṃ prahṛṣṭena manasā damayantī viśāṃ pate<BR>
03,066.015c	abhivādya mātur bhaginīm idaṃ vacanam abravīt<BR>
03,066.016a	ajñāyamānāpi satī sukham asmy uṣiteha vai<BR>
03,066.016c	sarvakāmaiḥ suvihitā rakṣyamāṇā sadā tvayā<BR>
03,066.017a	sukhāt sukhataro vāso bhaviṣyati na saṃśayaḥ<BR>
03,066.017c	ciraviproṣitāṃ mātar mām anujñātum arhasi<BR>
03,066.018a	dārakau ca hi me nītau vasatas tatra bālakau<BR>
03,066.018c	pitrā vihīnau śokārtau mayā caiva kathaṃ nu tau<BR>
03,066.019a	yadi cāpi priyaṃ kiṃ cin mayi kartum ihecchasi<BR>
03,066.019c	vidarbhān yātum icchāmi śīghraṃ me yānam ādiśa<BR>
03,066.020a	bāḍham ity eva tām uktvā hṛṣṭā mātṛṣvasā nṛpa<BR>
03,066.020c	guptāṃ balena mahatā putrasyānumate tataḥ<BR>
03,066.020d*0310_01	prāhiṇod damayantīṃ tāṃ tadā viprapuraskṛtām<BR>
03,066.021a	prasthāpayad rājamātā śrīmatā naravāhinā<BR>
03,066.021c	yānena bharataśreṣṭha svannapānaparicchadām<BR>
03,066.022a	tataḥ sā nacirād eva vidarbhān agamac chubhā<BR>
03,066.022c	tāṃ tu bandhujanaḥ sarvaḥ prahṛṣṭaḥ pratyapūjayat<BR>
03,066.023a	sarvān kuśalino dṛṣṭvā bāndhavān dārakau ca tau<BR>
03,066.023c	mātaraṃ pitaraṃ caiva sarvaṃ caiva sakhījanam<BR>
03,066.024a	devatāḥ pūjayām āsa brāhmaṇāṃś ca yaśasvinī<BR>
03,066.024c	vidhinā pareṇa kalyāṇī damayantī viśāṃ pate<BR>
03,066.025a	atarpayat sudevaṃ ca gosahasreṇa pārthivaḥ<BR>
03,066.025c	prīto dṛṣṭvaiva tanayāṃ grāmeṇa draviṇena ca<BR>
03,066.026a	sā vyuṣṭā rajanīṃ tatra pitur veśmani bhāminī<BR>
03,066.026c	viśrāntā mātaraṃ rājann idaṃ vacanam abravīt<BR>
03,067.001	damayanty uvāca<BR>
03,067.001a	māṃ ced icchasi jīvantīṃ mātaḥ satyaṃ bravīmi te<BR>
03,067.001c	naravīrasya vai tasya nalasyānayane yata<BR>
03,067.002	bṛhadaśva uvāca<BR>
03,067.002a	damayantyā tathoktā tu sā devī bhṛśaduḥkhitā<BR>
03,067.002c	bāṣpeṇa pihitā rājan nottaraṃ kiṃ cid abravīt<BR>
03,067.003a	tadavasthāṃ tu tāṃ dṛṣṭvā sarvam antaḥpuraṃ tadā<BR>
03,067.003c	hāhābhūtam atīvāsīd bhṛśaṃ ca praruroda ha<BR>
03,067.004a	tato bhīmaṃ mahārāja bhāryā vacanam abravīt<BR>
03,067.004c	damayantī tava sutā bhartāram anuśocati<BR>
03,067.005a	apakṛṣya ca lajjāṃ māṃ svayam uktavatī nṛpa<BR>
03,067.005c	prayatantu tava preṣyāḥ puṇyaślokasya darśane<BR>
03,067.006a	tayā pracodito rājā brāhmaṇān vaśavartinaḥ<BR>
03,067.006c	prāsthāpayad diśaḥ sarvā yatadhvaṃ naladarśane<BR>
03,067.007a	tato vidarbhādhipater niyogād brāhmaṇarṣabhāḥ<BR>
03,067.007c	damayantīm atho dṛṣṭvā prasthitāḥ smety athābruvan<BR>
03,067.008a	atha tān abravīd bhaimī sarvarāṣṭreṣv idaṃ vacaḥ<BR>
03,067.008c	bruvadhvaṃ janasaṃsatsu tatra tatra punaḥ punaḥ<BR>
03,067.009a	kva nu tvaṃ kitava chittvā vastrārdhaṃ prasthito mama<BR>
03,067.009c	utsṛjya vipine suptām anuraktāṃ priyāṃ priya<BR>
03,067.010a	sā vai yathā samādiṣṭā tatrāste tvatpratīkṣiṇī<BR>
03,067.010c	dahyamānā bhṛśaṃ bālā vastrārdhenābhisaṃvṛtā<BR>
03,067.011a	tasyā rudantyāḥ satataṃ tena śokena pārthiva<BR>
03,067.011c	prasādaṃ kuru vai vīra prativākyaṃ dadasva ca<BR>
03,067.012a	etad anyac ca vaktavyaṃ kṛpāṃ kuryād yathā mayi<BR>
03,067.012c	vāyunā dhūyamāno hi vanaṃ dahati pāvakaḥ<BR>
03,067.012d*0311_01	tathā dahati śokāgnir hṛdayaṃ mama nityaśaḥ<BR>
03,067.013a	bhartavyā rakṣaṇīyā ca patnī hi patinā sadā<BR>
03,067.013c	tan naṣṭam ubhayaṃ kasmād dharmajñasya satas tava<BR>
03,067.014a	khyātaḥ prājñaḥ kulīnaś ca sānukrośaś ca tvaṃ sadā<BR>
03,067.014c	saṃvṛtto niranukrośaḥ śaṅke madbhāgyasaṃkṣayāt<BR>
03,067.015a	sa kuruṣva maheṣvāsa dayāṃ mayi nararṣabha<BR>
03,067.015c	ānṛśaṃsyaṃ paro dharmas tvatta eva hi me śrutam<BR>
03,067.016a	evaṃ bruvāṇān yadi vaḥ pratibrūyād dhi kaś cana<BR>
03,067.016c	sa naraḥ sarvathā jñeyaḥ kaś cāsau kva ca vartate<BR>
03,067.017a	yac ca vo vacanaṃ śrutvā brūyāt prativaco naraḥ<BR>
03,067.017c	tad ādāya vacaḥ kṣipraṃ mamāvedyaṃ dvijottamāḥ<BR>
03,067.018a	yathā ca vo na jānīyāc carato bhīmaśāsanāt<BR>
03,067.018c	punarāgamanaṃ caiva tathā kāryam atandritaiḥ<BR>
03,067.019a	yadi vāsau samṛddhaḥ syād yadi vāpy adhano bhavet<BR>
03,067.019c	yadi vāpy arthakāmaḥ syāj jñeyam asya cikīrṣitam<BR>
03,067.020a	evam uktās tv agacchaṃs te brāhmaṇāḥ sarvatodiśam<BR>
03,067.020c	nalaṃ mṛgayituṃ rājaṃs tathā vyasaninaṃ tadā<BR>
03,067.021a	te purāṇi sarāṣṭrāṇi grāmān ghoṣāṃs tathāśramān<BR>
03,067.021c	anveṣanto nalaṃ rājan nādhijagmur dvijātayaḥ<BR>
03,067.022a	tac ca vākyaṃ tathā sarve tatra tatra viśāṃ pate<BR>
03,067.022c	śrāvayāṃ cakrire viprā damayantyā yatheritam<BR>
03,068.001	bṛhadaśva uvāca<BR>
03,068.001a	atha dīrghasya kālasya parṇādo nāma vai dvijaḥ<BR>
03,068.001c	pratyetya nagaraṃ bhaimīm idaṃ vacanam abravīt<BR>
03,068.002a	naiṣadhaṃ mṛgayānena damayanti divāniśam<BR>
03,068.002c	ayodhyāṃ nagarīṃ gatvā bhāṅgasvarir upasthitaḥ<BR>
03,068.003a	śrāvitaś ca mayā vākyaṃ tvadīyaṃ sa mahājane<BR>
03,068.003c	ṛtuparṇo mahābhāgo yathoktaṃ varavarṇini<BR>
03,068.004a	tac chrutvā nābravīt kiṃ cid ṛtuparṇo narādhipaḥ<BR>
03,068.004c	na ca pāriṣadaḥ kaś cid bhāṣyamāṇo mayāsakṛt<BR>
03,068.005a	anujñātaṃ tu māṃ rājñā vijane kaś cid abravīt<BR>
03,068.005c	ṛtuparṇasya puruṣo bāhuko nāma nāmataḥ<BR>
03,068.006a	sūtas tasya narendrasya virūpo hrasvabāhukaḥ<BR>
03,068.006c	śīghrayāne sukuśalo mṛṣṭakartā ca bhojane<BR>
03,068.007a	sa viniḥśvasya bahuśo ruditvā ca muhur muhuḥ<BR>
03,068.007c	kuśalaṃ caiva māṃ pṛṣṭvā paścād idam abhāṣata<BR>
03,068.008a	vaiṣamyam api saṃprāptā gopāyanti kulastriyaḥ<BR>
03,068.008c	ātmānam ātmanā satyo jitasvargā na saṃśayaḥ<BR>
03,068.008e	rahitā bhartṛbhiś caiva na krudhyanti kadā cana<BR>
03,068.008f*0312_01	prāṇāṃś cāritrakavacān dhārayanti varastriyaḥ<BR>
03,068.009a	viṣamasthena mūḍhena paribhraṣṭasukhena ca<BR>
03,068.009c	yat sā tena parityaktā tatra na kroddhum arhati<BR>
03,068.010a	prāṇayātrāṃ pariprepsoḥ śakunair hṛtavāsasaḥ<BR>
03,068.010c	ādhibhir dahyamānasya śyāmā na kroddhum arhati<BR>
03,068.011a	satkṛtāsatkṛtā vāpi patiṃ dṛṣṭvā tathāgatam<BR>
03,068.011c	bhraṣṭarājyaṃ śriyā hīnaṃ śyāmā na kroddhum arhati<BR>
03,068.012a	tasya tad vacanaṃ śrutvā tvarito 'ham ihāgataḥ<BR>
03,068.012c	śrutvā pramāṇaṃ bhavatī rājñaś caiva nivedaya<BR>
03,068.013a	etac chrutvāśrupūrṇākṣī parṇādasya viśāṃ pate<BR>
03,068.013c	damayantī raho 'bhyetya mātaraṃ pratyabhāṣata<BR>
03,068.013d*0313_01	ayam artho mṛṣā na syād brāhmaṇasya kathaṃ cana<BR>
03,068.014a	ayam artho na saṃvedyo bhīme mātaḥ kathaṃ cana<BR>
03,068.014c	tvatsaṃnidhau samādekṣye sudevaṃ dvijasattamam<BR>
03,068.015a	yathā na nṛpatir bhīmaḥ pratipadyeta me matam<BR>
03,068.015c	tathā tvayā prayattavyaṃ mama cet priyam icchasi<BR>
03,068.016a	yathā cāhaṃ samānītā sudevenāśu bāndhavān<BR>
03,068.016c	tenaiva maṅgalenāśu sudevo yātu māciram<BR>
03,068.016e	samānetuṃ nalaṃ mātar ayodhyāṃ nagarīm itaḥ<BR>
03,068.016f*0314_01	ṛtuparṇasya bhavane nivasantam ariṃdamam<BR>
03,068.017a	viśrāntaṃ ca tataḥ paścāt parṇādaṃ dvijasattamam<BR>
03,068.017c	arcayām āsa vaidarbhī dhanenātīva bhāminī<BR>
03,068.017d*0315_01	uvāca cainaṃ mahatā saṃpūjya draviṇena vai<BR>
03,068.018a	nale cehāgate vipra bhūyo dāsyāmi te vasu<BR>
03,068.018c	tvayā hi me bahu kṛtaṃ yathā nānyaḥ kariṣyati<BR>
03,068.018e	yad bhartrāhaṃ sameṣyāmi śīghram eva dvijottama<BR>
03,068.019a	evam ukto 'rcayitvā tām āśīrvādaiḥ sumaṅgalaiḥ<BR>
03,068.019c	gṛhān upayayau cāpi kṛtārthaḥ sa mahāmanāḥ<BR>
03,068.020a	tataś cānāyya taṃ vipraṃ damayantī yudhiṣṭhira<BR>
03,068.020c	abravīt saṃnidhau mātur duḥkhaśokasamanvitā<BR>
03,068.021a	gatvā sudeva nagarīm ayodhyāvāsinaṃ nṛpam<BR>
03,068.021c	ṛtuparṇaṃ vaco brūhi patim anyaṃ cikīrṣatī<BR>
03,068.021e	āsthāsyati punar bhaimī damayantī svayaṃvaram<BR>
03,068.022a	tatra gacchanti rājāno rājaputrāś ca sarvaśaḥ<BR>
03,068.022c	yathā ca gaṇitaḥ kālaḥ śvobhūte sa bhaviṣyati<BR>
03,068.023a	yadi saṃbhāvanīyaṃ te gaccha śīghram ariṃdama<BR>
03,068.023c	sūryodaye dvitīyaṃ sā bhartāraṃ varayiṣyati<BR>
03,068.023e	na hi sa jñāyate vīro nalo jīvan mṛto 'pi vā<BR>
03,068.024a	evaṃ tayā yathoktaṃ vai gatvā rājānam abravīt<BR>
03,068.024c	ṛtuparṇaṃ mahārāja sudevo brāhmaṇas tadā<BR>
03,069.001	bṛhadaśva uvāca<BR>
03,069.001a	śrutvā vacaḥ sudevasya ṛtuparṇo narādhipaḥ<BR>
03,069.001b*0316_01	sārathīn sa samānīya vārṣṇeyaprabhṛtīn nṛpaḥ<BR>
03,069.001b*0316_02	kathayām āsa yad vṛttaṃ brāhmaṇena śrutaṃ tathā<BR>
03,069.001b*0316_03	bāhukaṃ ca samāhūya damayantyāḥ svayaṃvaram<BR>
03,069.001c	sāntvayañ ślakṣṇayā vācā bāhukaṃ pratyabhāṣata<BR>
03,069.002a	vidarbhān yātum icchāmi damadantyāḥ svayaṃvaram<BR>
03,069.002c	ekāhnā hayatattvajña manyase yadi bāhuka<BR>
03,069.003a	evam uktasya kaunteya tena rājñā nalasya ha<BR>
03,069.003c	vyadīryata mano duḥkhāt pradadhyau ca mahāmanāḥ<BR>
03,069.004a	damayantī bhaved etat kuryād duḥkhena mohitā<BR>
03,069.004c	asmadarthe bhaved vāyam upāyaś cintito mahān<BR>
03,069.005a	nṛśaṃsaṃ bata vaidarbhī kartukāmā tapasvinī<BR>
03,069.005c	mayā kṣudreṇa nikṛtā pāpenākṛtabuddhinā<BR>
03,069.006a	strīsvabhāvaś calo loke mama doṣaś ca dāruṇaḥ<BR>
03,069.006c	syād evam api kuryāt sā vivaśā gatasauhṛdā<BR>
03,069.006e	mama śokena saṃvignā nairāśyāt tanumadhyamā<BR>
03,069.007a	na caivaṃ karhi cit kuryāt sāpatyā ca viśeṣataḥ<BR>
03,069.007c	yad atra tathyaṃ pathyaṃ ca gatvā vetsyāmi niścayam<BR>
03,069.007e	ṛtuparṇasya vai kāmam ātmārthaṃ ca karomy aham<BR>
03,069.008a	iti niścitya manasā bāhuko dīnamānasaḥ<BR>
03,069.008c	kṛtāñjalir uvācedam ṛtuparṇaṃ narādhipam<BR>
03,069.009a	pratijānāmi te satyaṃ gamiṣyasi narādhipa<BR>
03,069.009c	ekāhnā puruṣavyāghra vidarbhanagarīṃ nṛpa<BR>
03,069.009d*0317_01	evam ukto 'bravīd rājā bāhukaṃ prahasaṃs tadā<BR>
03,069.009d*0317_02	yady evaṃ bhavitā śvo vai kiṃ te kāmaṃ karomy aham<BR>
03,069.010a	tataḥ parīkṣām aśvānāṃ cakre rājan sa bāhukaḥ<BR>
03,069.010c	aśvaśālām upāgamya bhāṅgasvarinṛpājñayā<BR>
03,069.011a	sa tvaryamāṇo bahuśa ṛtuparṇena bāhukaḥ<BR>
03,069.011b*0318_01	aśvāñ jijñāsamāno vai vicārya ca punaḥ punaḥ<BR>
03,069.011c	adhyagacchat kṛśān aśvān samarthān adhvani kṣamān<BR>
03,069.012a	tejobalasamāyuktān kulaśīlasamanvitān<BR>
03,069.012c	varjitāṃl lakṣaṇair hīnaiḥ pṛthuprothān mahāhanūn<BR>
03,069.012e	śuddhān daśabhir āvartaiḥ sindhujān vātaraṃhasaḥ<BR>
03,069.012f*0319_01	dṛśyamānān kṛśān aṅgair javenāpratimān pathi<BR>
03,069.013a	dṛṣṭvā tān abravīd rājā kiṃ cit kopasamanvitaḥ<BR>
03,069.013c	kim idaṃ prārthitaṃ kartuṃ pralabdhavyā hi te vayam<BR>
03,069.014a	katham alpabalaprāṇā vakṣyantīme hayā mama<BR>
03,069.014c	mahān adhvā ca turagair gantavyaḥ katham īdṛśaiḥ<BR>
03,069.015	bāhuka uvāca<BR>
03,069.015a	ete hayā gamiṣyanti vidarbhān nātra saṃśayaḥ<BR>
03,069.015c	athānyān manyase rājan brūhi kān yojayāmi te<BR>
03,069.015d*0320_01	eko lalāṭe dvau mūrdhni dvau dvau pārśvopapārśvayoḥ<BR>
03,069.015d*0320_02	dvau dvau vakṣasi vijñeyau prayāṇe caika eva tu<BR>
03,069.016	ṛtuparṇa uvāca<BR>
03,069.016a	tvam eva hayatattvajñaḥ kuśalaś cāsi bāhuka<BR>
03,069.016c	yān manyase samarthāṃs tvaṃ kṣipraṃ tān eva yojaya<BR>
03,069.017	bṛhadaśva uvāca<BR>
03,069.017a	tataḥ sadaśvāṃś caturaḥ kulaśīlasamanvitān<BR>
03,069.017c	yojayām āsa kuśalo javayuktān rathe naraḥ<BR>
03,069.018a	tato yuktaṃ rathaṃ rājā samārohat tvarānvitaḥ<BR>
03,069.018c	atha paryapatan bhūmau jānubhis te hayottamāḥ<BR>
03,069.019a	tato naravaraḥ śrīmān nalo rājā viśāṃ pate<BR>
03,069.019c	sāntvayām āsa tān aśvāṃs tejobalasamanvitān<BR>
03,069.020a	raśmibhiś ca samudyamya nalo yātum iyeṣa saḥ<BR>
03,069.020c	sūtam āropya vārṣṇeyaṃ javam āsthāya vai param<BR>
03,069.021a	te codyamānā vidhinā bāhukena hayottamāḥ<BR>
03,069.021c	samutpetur ivākāśaṃ rathinaṃ mohayann iva<BR>
03,069.022a	tathā tu dṛṣṭvā tān aśvān vahato vātaraṃhasaḥ<BR>
03,069.022c	ayodhyādhipatir dhīmān vismayaṃ paramaṃ yayau<BR>
03,069.023a	rathaghoṣaṃ tu taṃ śrutvā hayasaṃgrahaṇaṃ ca tat<BR>
03,069.023c	vārṣṇeyaś cintayām āsa bāhukasya hayajñatām<BR>
03,069.024a	kiṃ nu syān mātalir ayaṃ devarājasya sārathiḥ<BR>
03,069.024c	tathā hi lakṣaṇaṃ vīre bāhuke dṛśyate mahat<BR>
03,069.025a	śālihotro 'tha kiṃ nu syād dhayānāṃ kulatattvavit<BR>
03,069.025c	mānuṣaṃ samanuprāpto vapuḥ paramaśobhanam<BR>
03,069.026a	utāho svid bhaved rājā nalaḥ parapuraṃjayaḥ<BR>
03,069.026c	so 'yaṃ nṛpatir āyāta ity evaṃ samacintayat<BR>
03,069.027a	atha vā yāṃ nalo veda vidyāṃ tām eva bāhukaḥ<BR>
03,069.027c	tulyaṃ hi lakṣaye jñānaṃ bāhukasya nalasya ca<BR>
03,069.028a	api cedaṃ vayas tulyam asya manye nalasya ca<BR>
03,069.028c	nāyaṃ nalo mahāvīryas tadvidyas tu bhaviṣyati<BR>
03,069.029a	pracchannā hi mahātmānaś caranti pṛthivīm imām<BR>
03,069.029c	daivena vidhinā yuktāḥ śāstroktaiś ca virūpaṇaiḥ<BR>
03,069.030a	bhavet tu matibhedo me gātravairūpyatāṃ prati<BR>
03,069.030c	pramāṇāt parihīnas tu bhaved iti hi me matiḥ<BR>
03,069.031a	vayaḥpramāṇaṃ tattulyaṃ rūpeṇa tu viparyayaḥ<BR>
03,069.031c	nalaṃ sarvaguṇair yuktaṃ manye bāhukam antataḥ<BR>
03,069.032a	evaṃ vicārya bahuśo vārṣṇeyaḥ paryacintayat<BR>
03,069.032c	hṛdayena mahārāja puṇyaślokasya sārathiḥ<BR>
03,069.033a	ṛtuparṇas tu rājendra bāhukasya hayajñatām<BR>
03,069.033c	cintayan mumude rājā sahavārṣṇeyasārathiḥ<BR>
03,069.034a	balaṃ vīryaṃ tathotsāhaṃ hayasaṃgrahaṇaṃ ca tat<BR>
03,069.034c	paraṃ yatnaṃ ca saṃprekṣya parāṃ mudam avāpa ha<BR>
03,070.001	bṛhadaśva uvāca<BR>
03,070.001a	sa nadīḥ parvatāṃś caiva vanāni ca sarāṃsi ca<BR>
03,070.001c	acireṇāticakrāma khecaraḥ khe carann iva<BR>
03,070.002a	tathā prayāte tu rathe tadā bhāṅgasvarir nṛpaḥ<BR>
03,070.002c	uttarīyam athāpaśyad bhraṣṭaṃ parapuraṃjayaḥ<BR>
03,070.003a	tataḥ sa tvaramāṇas tu paṭe nipatite tadā<BR>
03,070.003c	grahīṣyāmīti taṃ rājā nalam āha mahāmanāḥ<BR>
03,070.004a	nigṛhṇīṣva mahābuddhe hayān etān mahājavān<BR>
03,070.004c	vārṣṇeyo yāvad etaṃ me paṭam ānayatām iti<BR>
03,070.005a	nalas taṃ pratyuvācātha dūre bhraṣṭaḥ paṭas tava<BR>
03,070.005c	yojanaṃ samatikrānto na sa śakyas tvayā punaḥ<BR>
03,070.006a	evam ukte nalenātha tadā bhāṅgasvarir nṛpaḥ<BR>
03,070.006c	āsasāda vane rājan phalavantaṃ bibhītakam<BR>
03,070.007a	taṃ dṛṣṭvā bāhukaṃ rājā tvaramāṇo 'bhyabhāṣata<BR>
03,070.007c	mamāpi sūta paśya tvaṃ saṃkhyāne paramaṃ balam<BR>
03,070.008a	sarvaḥ sarvaṃ na jānāti sarvajño nāsti kaś cana<BR>
03,070.008c	naikatra pariniṣṭhāsti jñānasya puruṣe kva cit<BR>
03,070.009a	vṛkṣe 'smin yāni parṇāni phalāny api ca bāhuka<BR>
03,070.009b*0321_01	saṃkhyātāni mayaitāni sarvāṇy asya vanaspateḥ<BR>
03,070.009c	patitāni ca yāny atra tatraikam adhikaṃ śatam<BR>
03,070.009e	ekapatrādhikaṃ patraṃ phalam ekaṃ ca bāhuka<BR>
03,070.009f*0323_01	ayutaṃ caiva patrāṇām anayor api śākhayoḥ<BR>
03,070.009f*0324_01	lakṣyaṃ hy aśītisāhasraṃ patreṣu ca phaleṣu ca<BR>
03,070.010a	pañca koṭyo 'tha patrāṇāṃ dvayor api ca śākhayoḥ<BR>
03,070.010c	pracinuhy asya śākhe dve yāś cāpy anyāḥ praśākhikāḥ<BR>
03,070.010d*0322_01	praviluptasya śākhe dve paścānyā yā praśākhikā<BR>
03,070.010e	ābhyāṃ phalasahasre dve pañconaṃ śatam eva ca<BR>
03,070.011a	tato rathād avaplutya rājānaṃ bāhuko 'bravīt<BR>
03,070.011c	parokṣam iva me rājan katthase śatrukarśana<BR>
03,070.011d*0325_01	pratyakṣam etat kartāsmi śātayitvā bibhītakam<BR>
03,070.012a	atha te gaṇite rājan vidyate na parokṣatā<BR>
03,070.012c	pratyakṣaṃ te mahārāja gaṇayiṣye bibhītakam<BR>
03,070.013a	ahaṃ hi nābhijānāmi bhaved evaṃ na veti ca<BR>
03,070.013c	saṃkhyāsyāmi phalāny asya paśyatas te janādhipa<BR>
03,070.013e	muhūrtam iva vārṣṇeyo raśmīn yacchatu vājinām<BR>
03,070.014a	tam abravīn nṛpaḥ sūtaṃ nāyaṃ kālo vilambitum<BR>
03,070.014c	bāhukas tv abravīd enaṃ paraṃ yatnaṃ samāsthitaḥ<BR>
03,070.015a	pratīkṣasva muhūrtaṃ tvam atha vā tvarate bhavān<BR>
03,070.015c	eṣa yāti śivaḥ panthā yāhi vārṣṇeyasārathiḥ<BR>
03,070.016a	abravīd ṛtuparṇas taṃ sāntvayan kurunandana<BR>
03,070.016c	tvam eva yantā nānyo 'sti pṛthivyām api bāhuka<BR>
03,070.017a	tvatkṛte yātum icchāmi vidarbhān hayakovida<BR>
03,070.017c	śaraṇaṃ tvāṃ prapanno 'smi na vighnaṃ kartum arhasi<BR>
03,070.018a	kāmaṃ ca te kariṣyāmi yan māṃ vakṣyasi bāhuka<BR>
03,070.018c	vidarbhān yadi yātvādya sūryaṃ darśayitāsi me<BR>
03,070.019a	athābravīd bāhukas taṃ saṃkhyāyemaṃ bibhītakam<BR>
03,070.019c	tato vidarbhān yāsyāmi kuruṣvedaṃ vaco mama<BR>
03,070.020a	akāma iva taṃ rājā gaṇayasvety uvāca ha<BR>
03,070.020b*0326_01	ekadeśaṃ ca śākhāyāḥ samādiṣṭaṃ mayānagha<BR>
03,070.020b*0326_02	gaṇayasvāśvatattvajña tatas tvaṃ prītim āvaha<BR>
03,070.020b*0327_01	tatas taṃ bāhuko rājañ chākhaikoddeśam apy uta<BR>
03,070.020b*0327_02	phalāni parisaṃkhyātuṃ tvaramāṇopacakrame<BR>
03,070.020c	so 'vatīrya rathāt tūrṇaṃ śātayām āsa taṃ drumam<BR>
03,070.021a	tataḥ sa vismayāviṣṭo rājānam idam abravīt<BR>
03,070.021c	gaṇayitvā yathoktāni tāvanty eva phalāni ca<BR>
03,070.022a	atyadbhutam idaṃ rājan dṛṣṭavān asmi te balam<BR>
03,070.022c	śrotum icchāmi tāṃ vidyāṃ yathaitaj jñāyate nṛpa<BR>
03,070.023a	tam uvāca tato rājā tvarito gamane tadā<BR>
03,070.023c	viddhy akṣahṛdayajñaṃ māṃ saṃkhyāne ca viśāradam<BR>
03,070.024a	bāhukas tam uvācātha dehi vidyām imāṃ mama<BR>
03,070.024c	matto 'pi cāśvahṛdayaṃ gṛhāṇa puruṣarṣabha<BR>
03,070.025a	ṛtuparṇas tato rājā bāhukaṃ kāryagauravāt<BR>
03,070.025c	hayajñānasya lobhāc ca tathety evābravīd vacaḥ<BR>
03,070.026a	yatheṣṭaṃ tvaṃ gṛhāṇedam akṣāṇāṃ hṛdayaṃ param<BR>
03,070.026c	nikṣepo me 'śvahṛdayaṃ tvayi tiṣṭhatu bāhuka<BR>
03,070.026e	evam uktvā dadau vidyām ṛtuparṇo nalāya vai<BR>
03,070.026f*0328_01	dadāv ekamanā bhūtvā śuciḥ puruṣasattamaḥ<BR>
03,070.027a	tasyākṣahṛdayajñasya śarīrān niḥsṛtaḥ kaliḥ<BR>
03,070.027c	karkoṭakaviṣaṃ tīkṣṇaṃ mukhāt satatam udvaman<BR>
03,070.028a	kales tasya tadārtasya śāpāgniḥ sa viniḥsṛtaḥ<BR>
03,070.028c	sa tena karśito rājā dīrghakālam anātmavān<BR>
03,070.028d*0329_01	taṃ bhrāntarūpaṃ niḥśobhaṃ saṃkliṣṭam akarot kaliḥ<BR>
03,070.029a	tato viṣavimuktātmā svarūpam akarot kaliḥ<BR>
03,070.029c	taṃ śaptum aicchat kupito niṣadhādhipatir nalaḥ<BR>
03,070.030a	tam uvāca kalir bhīto vepamānaḥ kṛtāñjaliḥ<BR>
03,070.030c	kopaṃ saṃyaccha nṛpate kīrtiṃ dāsyāmi te parām<BR>
03,070.031a	indrasenasya jananī kupitā māśapat purā<BR>
03,070.031c	yadā tvayā parityaktā tato 'haṃ bhṛśapīḍitaḥ<BR>
03,070.032a	avasaṃ tvayi rājendra suduḥkham aparājita<BR>
03,070.032c	viṣeṇa nāgarājasya dahyamāno divāniśam<BR>
03,070.032d*0330_01	śaraṇaṃ tvāṃ prapanno 'smi śṛṇu cedaṃ vaco mama<BR>
03,070.033a	ye ca tvāṃ manujā loke kīrtayiṣyanty atandritāḥ<BR>
03,070.033c	matprasūtaṃ bhayaṃ teṣāṃ na kadā cid bhaviṣyati<BR>
03,070.033d*0331_01	na teṣāṃ mānasaṃ kiṃ cic charīraṃ vācikaṃ tathā<BR>
03,070.033d*0331_02	bhaviṣyati nṛṇāṃ rājan kīrtayiṣyanti ye nalam<BR>
03,070.033d*0332_01	bhayārtaṃ śaraṇaṃ yātaṃ yadi māṃ tvaṃ na śapsyase<BR>
03,070.034a	evam ukto nalo rājā nyayacchat kopam ātmanaḥ<BR>
03,070.034c	tato bhītaḥ kaliḥ kṣipraṃ praviveśa bibhītakam<BR>
03,070.034d*0333_01	kalisaṃsargadoṣeṇa apavitro bibhītakaḥ<BR>
03,070.034e	kalis tv anyena nādṛśyat kathayan naiṣadhena vai<BR>
03,070.035a	tato gatajvaro rājā naiṣadhaḥ paravīrahā<BR>
03,070.035c	saṃpranaṣṭe kalau rājan saṃkhyāyātha phalāny uta<BR>
03,070.036a	mudā paramayā yuktas tejasā ca pareṇa ha<BR>
03,070.036c	ratham āruhya tejasvī prayayau javanair hayaiḥ<BR>
03,070.036e	bibhītakaś cāpraśastaḥ saṃvṛttaḥ kalisaṃśrayāt<BR>
03,070.036f*0334_01	tataḥ prabhṛti rājendra loke 'smin pāṇḍunandana<BR>
03,070.037a	hayottamān utpatato dvijān iva punaḥ punaḥ<BR>
03,070.037c	nalaḥ saṃcodayām āsa prahṛṣṭenāntarātmanā<BR>
03,070.038a	vidarbhābhimukho rājā prayayau sa mahāmanāḥ<BR>
03,070.038c	nale tu samatikrānte kalir apy agamad gṛhān<BR>
03,070.039a	tato gatajvaro rājā nalo 'bhūt pṛthivīpate<BR>
03,070.039c	vimuktaḥ kalinā rājan rūpamātraviyojitaḥ<BR>
03,071.001	bṛhadaśva uvāca<BR>
03,071.001a	tato vidarbhān saṃprāptaṃ sāyāhne satyavikramam<BR>
03,071.001c	ṛtuparṇaṃ janā rājñe bhīmāya pratyavedayan<BR>
03,071.002a	sa bhīmavacanād rājā kuṇḍinaṃ prāviśat puram<BR>
03,071.002c	nādayan rathaghoṣeṇa sarvāḥ sopadiśo daśa<BR>
03,071.003a	tatas taṃ rathanirghoṣaṃ nalāśvās tatra śuśruvuḥ<BR>
03,071.003c	śrutvā ca samahṛṣyanta pureva nalasaṃnidhau<BR>
03,071.004a	damayantī ca śuśrāva rathaghoṣaṃ nalasya tam<BR>
03,071.004c	yathā meghasya nadato gambhīraṃ jaladāgame<BR>
03,071.004d*0335_01	paraṃ vismayam āpannā śrutvā nādaṃ mahāsvanam<BR>
03,071.005a	nalena saṃgṛhīteṣu pureva nalavājiṣu<BR>
03,071.005c	sadṛśaṃ rathanirghoṣaṃ mene bhaimī tathā hayāḥ<BR>
03,071.006a	prāsādasthāś ca śikhinaḥ śālāsthāś caiva vāraṇāḥ<BR>
03,071.006c	hayāś ca śuśruvus tatra rathaghoṣaṃ mahīpateḥ<BR>
03,071.007a	te śrutvā rathanirghoṣaṃ vāraṇāḥ śikhinas tathā<BR>
03,071.007c	praṇedur unmukhā rājan meghodayam ivekṣya ha<BR>
03,071.008	damayanty uvāca<BR>
03,071.008a	yathāsau rathanirghoṣaḥ pūrayann iva medinīm<BR>
03,071.008c	mama hlādayate ceto nala eṣa mahīpatiḥ<BR>
03,071.009a	adya candrābhavaktraṃ taṃ na paśyāmi nalaṃ yadi<BR>
03,071.009c	asaṃkhyeyaguṇaṃ vīraṃ vinaśiṣyāmy asaṃśayam<BR>
03,071.010a	yadi vai tasya vīrasya bāhvor nādyāham antaram<BR>
03,071.010c	praviśāmi sukhasparśaṃ vinaśiṣyāmy asaṃśayam<BR>
03,071.011a	yadi māṃ meghanirghoṣo nopagacchati naiṣadhaḥ<BR>
03,071.011c	adya cāmīkaraprakhyo vinaśiṣyāmy asaṃśayam<BR>
03,071.012a	yadi māṃ siṃhavikrānto mattavāraṇavāraṇaḥ<BR>
03,071.012c	nābhigacchati rājendro vinaśiṣyāmy asaṃśayam<BR>
03,071.013a	na smarāmy anṛtaṃ kiṃ cin na smarāmy anupākṛtam<BR>
03,071.013c	na ca paryuṣitaṃ vākyaṃ svaireṣv api mahātmanaḥ<BR>
03,071.014a	prabhuḥ kṣamāvān vīraś ca mṛdur dānto jitendriyaḥ<BR>
03,071.014c	raho 'nīcānuvartī ca klībavan mama naiṣadhaḥ<BR>
03,071.015a	guṇāṃs tasya smarantyā me tatparāyā divāniśam<BR>
03,071.015c	hṛdayaṃ dīryata idaṃ śokāt priyavinākṛtam<BR>
03,071.016	bṛhadaśva uvāca<BR>
03,071.016a	evaṃ vilapamānā sā naṣṭasaṃjñeva bhārata<BR>
03,071.016c	āruroha mahad veśma puṇyaślokadidṛkṣayā<BR>
03,071.017a	tato madhyamakakṣāyāṃ dadarśa ratham āsthitam<BR>
03,071.017c	ṛtuparṇaṃ mahīpālaṃ sahavārṣṇeyabāhukam<BR>
03,071.018a	tato 'vatīrya vārṣṇeyo bāhukaś ca rathottamāt<BR>
03,071.018c	hayāṃs tān avamucyātha sthāpayām āsatū ratham<BR>
03,071.019a	so 'vatīrya rathopasthād ṛtuparṇo narādhipaḥ<BR>
03,071.019c	upatasthe mahārāja bhīmaṃ bhīmaparākramam<BR>
03,071.020a	taṃ bhīmaḥ pratijagrāha pūjayā parayā tataḥ<BR>
03,071.020b*0336_01	sa tena pūjito rājñā ṛtuparṇo narādhipaḥ<BR>
03,071.020b*0336_02	sa tatra kuṇḍine ramye vasamāno mahīpatiḥ<BR>
03,071.020b*0336_03	na ca kiṃ cit tato 'paśyat prekṣyamāṇo muhur muhuḥ<BR>
03,071.020b*0336_04	sa tu rājñā samāgamya vidarbhapatinā tadā<BR>
03,071.020c	akasmāt sahasā prāptaṃ strīmantraṃ na sma vindati<BR>
03,071.021a	kiṃ kāryaṃ svāgataṃ te 'stu rājñā pṛṣṭaś ca bhārata<BR>
03,071.021c	nābhijajñe sa nṛpatir duhitrarthe samāgatam<BR>
03,071.022a	ṛtuparṇo 'pi rājā sa dhīmān satyaparākramaḥ<BR>
03,071.022c	rājānaṃ rājaputraṃ vā na sma paśyati kaṃ cana<BR>
03,071.022e	naiva svayaṃvarakathāṃ na ca viprasamāgamam<BR>
03,071.022f*0337_01	na cānyaṃ kiṃ cid ārambhaṃ svayaṃvaravidhiṃ prati<BR>
03,071.023a	tato vigaṇayan rājā manasā kosalādhipaḥ<BR>
03,071.023c	āgato 'smīty uvācainaṃ bhavantam abhivādakaḥ<BR>
03,071.024a	rājāpi ca smayan bhīmo manasābhivicintayat<BR>
03,071.024c	adhikaṃ yojanaśataṃ tasyāgamanakāraṇam<BR>
03,071.024d*0338_01	rājñaś cānyān atikramya prāpto 'yam abhivādakaḥ<BR>
03,071.025a	grāmān bahūn atikramya nādhyagacchad yathātatham<BR>
03,071.025c	alpakāryaṃ vinirdiṣṭaṃ tasyāgamanakāraṇam<BR>
03,071.025d*0339_01	paścād udarke jñāsyāmi kāraṇaṃ yad bhaviṣyati<BR>
03,071.026a	naitad evaṃ sa nṛpatis taṃ satkṛtya vyasarjayat<BR>
03,071.026c	viśrāmyatām iti vadan klānto 'sīti punaḥ punaḥ<BR>
03,071.027a	sa satkṛtaḥ prahṛṣṭātmā prītaḥ prītena pārthivaḥ<BR>
03,071.027c	rājapreṣyair anugato diṣṭaṃ veśma samāviśat<BR>
03,071.028a	ṛtuparṇe gate rājan vārṣṇeyasahite nṛpe<BR>
03,071.028c	bāhuko ratham āsthāya rathaśālām upāgamat<BR>
03,071.029a	sa mocayitvā tān aśvān paricārya ca śāstrataḥ<BR>
03,071.029c	svayaṃ caitān samāśvāsya rathopastha upāviśat<BR>
03,071.030a	damayantī tu śokārtā dṛṣṭvā bhāṅgasvariṃ nṛpam<BR>
03,071.030c	sūtaputraṃ ca vārṣṇeyaṃ bāhukaṃ ca tathāvidham<BR>
03,071.031a	cintayām āsa vaidarbhī kasyaiṣa rathanisvanaḥ<BR>
03,071.031c	nalasyeva mahān āsīn na ca paśyāmi naiṣadham<BR>
03,071.032a	vārṣṇeyena bhaven nūnaṃ vidyā saivopaśikṣitā<BR>
03,071.032c	tenāsya rathanirghoṣo nalasyeva mahān abhūt<BR>
03,071.033a	āho svid ṛtuparṇo 'pi yathā rājā nalas tathā<BR>
03,071.033c	tato 'yaṃ rathanirghoṣo naiṣadhasyeva lakṣyate<BR>
03,071.034a	evaṃ vitarkayitvā tu damayantī viśāṃ pate<BR>
03,071.034c	dūtīṃ prasthāpayām āsa naiṣadhānveṣaṇe nṛpa<BR>
03,072.001	damayanty uvāca<BR>
03,072.001a	gaccha keśini jānīhi ka eṣa rathavāhakaḥ<BR>
03,072.001c	upaviṣṭo rathopasthe vikṛto hrasvabāhukaḥ<BR>
03,072.002a	abhyetya kuśalaṃ bhadre mṛdupūrvaṃ samāhitā<BR>
03,072.002c	pṛcchethāḥ puruṣaṃ hy enaṃ yathātattvam anindite<BR>
03,072.003a	atra me mahatī śaṅkā bhaved eṣa nalo nṛpaḥ<BR>
03,072.003c	tathā ca me manastuṣṭir hṛdayasya ca nirvṛtiḥ<BR>
03,072.004a	brūyāś cainaṃ kathānte tvaṃ parṇādavacanaṃ yathā<BR>
03,072.004c	prativākyaṃ ca suśroṇi budhyethās tvam anindite<BR>
03,072.005	bṛhadaśva uvāca<BR>
03,072.005a	evaṃ samāhitā gatvā dūtī bāhukam abravīt<BR>
03,072.005c	damayanty api kalyāṇī prāsādasthānvavaikṣata<BR>
03,072.006	keśiny uvāca<BR>
03,072.006a	svāgataṃ te manuṣyendra kuśalaṃ te bravīmy aham<BR>
03,072.006c	damayantyā vacaḥ sādhu nibodha puruṣarṣabha<BR>
03,072.007a	kadā vai prasthitā yūyaṃ kimartham iha cāgatāḥ<BR>
03,072.007c	tat tvaṃ brūhi yathānyāyaṃ vaidarbhī śrotum icchati<BR>
03,072.008	bāhuka uvāca<BR>
03,072.008a	śrutaḥ svayaṃvaro rājñā kausalyena yaśasvinā<BR>
03,072.008c	dvitīyo damayantyā vai śvobhūta iti bhāmini<BR>
03,072.009a	śrutvā taṃ prasthito rājā śatayojanayāyibhiḥ<BR>
03,072.009c	hayair vātajavair mukhyair aham asya ca sārathiḥ<BR>
03,072.010	keśiny uvāca<BR>
03,072.010a	atha yo 'sau tṛtīyo vaḥ sa kutaḥ kasya vā punaḥ<BR>
03,072.010c	tvaṃ ca kasya kathaṃ cedaṃ tvayi karma samāhitam<BR>
03,072.011	bāhuka uvāca<BR>
03,072.011a	puṇyaślokasya vai sūto vārṣṇeya iti viśrutaḥ<BR>
03,072.011c	sa nale vidrute bhadre bhāṅgasvarim upasthitaḥ<BR>
03,072.012a	aham apy aśvakuśalaḥ sūdatve ca suniṣṭhitaḥ<BR>
03,072.012c	ṛtuparṇena sārathye bhojane ca vṛtaḥ svayam<BR>
03,072.013	keśiny uvāca<BR>
03,072.013a	atha jānāti vārṣṇeyaḥ kva nu rājā nalo gataḥ<BR>
03,072.013c	kathaṃ cit tvayi vaitena kathitaṃ syāt tu bāhuka<BR>
03,072.014	bāhuka uvāca<BR>
03,072.014a	ihaiva putrau nikṣipya nalasyāśubhakarmaṇaḥ<BR>
03,072.014c	gatas tato yathākāmaṃ naiṣa jānāti naiṣadham<BR>
03,072.015a	na cānyaḥ puruṣaḥ kaś cin nalaṃ vetti yaśasvini<BR>
03,072.015c	gūḍhaś carati loke 'smin naṣṭarūpo mahīpatiḥ<BR>
03,072.016a	ātmaiva hi nalaṃ vetti yā cāsya tadanantarā<BR>
03,072.016c	na hi vai tāni liṅgāni nalaṃ śaṃsanti karhi cit<BR>
03,072.017	keśiny uvāca<BR>
03,072.017a	yo 'sāv ayodhyāṃ prathamaṃ gatavān brāhmaṇas tadā<BR>
03,072.017c	imāni nārīvākyāni kathayānaḥ punaḥ punaḥ<BR>
03,072.018a	kva nu tvaṃ kitava chittvā vastrārdhaṃ prasthito mama<BR>
03,072.018c	utsṛjya vipine suptām anuraktāṃ priyāṃ priya<BR>
03,072.019a	sā vai yathā samādiṣṭā tatrāste tvatpratīkṣiṇī<BR>
03,072.019c	dahyamānā divārātraṃ vastrārdhenābhisaṃvṛtā<BR>
03,072.020a	tasyā rudantyāḥ satataṃ tena duḥkhena pārthiva<BR>
03,072.020c	prasādaṃ kuru vai vīra prativākyaṃ prayaccha ca<BR>
03,072.021a	tasyās tat priyam ākhyānaṃ prabravīhi mahāmate<BR>
03,072.021c	tad eva vākyaṃ vaidarbhī śrotum icchaty aninditā<BR>
03,072.022a	etac chrutvā prativacas tasya dattaṃ tvayā kila<BR>
03,072.022c	yat purā tat punas tvatto vaidarbhī śrotum icchati<BR>
03,072.023	bṛhadaśva uvāca<BR>
03,072.023a	evam uktasya keśinyā nalasya kurunandana<BR>
03,072.023c	hṛdayaṃ vyathitaṃ cāsīd aśrupūrṇe ca locane<BR>
03,072.024a	sa nigṛhyātmano duḥkhaṃ dahyamāno mahīpatiḥ<BR>
03,072.024c	bāṣpasaṃdigdhayā vācā punar evedam abravīt<BR>
03,072.025a	vaiṣamyam api saṃprāptā gopāyanti kulastriyaḥ<BR>
03,072.025c	ātmānam ātmanā satyo jitasvargā na saṃśayaḥ<BR>
03,072.026a	rahitā bhartṛbhiś caiva na krudhyanti kadā cana<BR>
03,072.026c	prāṇāṃś cāritrakavacā dhārayantīha satstriyaḥ<BR>
03,072.027a	prāṇayātrāṃ pariprepsoḥ śakunair hṛtavāsasaḥ<BR>
03,072.027c	ādhibhir dahyamānasya śyāmā na kroddhum arhati<BR>
03,072.028a	satkṛtāsatkṛtā vāpi patiṃ dṛṣṭvā tathāgatam<BR>
03,072.028c	bhraṣṭarājyaṃ śriyā hīnaṃ kṣudhitaṃ vyasanāplutam<BR>
03,072.029a	evaṃ bruvāṇas tad vākyaṃ nalaḥ paramaduḥkhitaḥ<BR>
03,072.029c	na bāṣpam aśakat soḍhuṃ praruroda ca bhārata<BR>
03,072.030a	tataḥ sā keśinī gatvā damayantyai nyavedayat<BR>
03,072.030c	tat sarvaṃ kathitaṃ caiva vikāraṃ caiva tasya tam<BR>
03,073.001	bṛhadaśva uvāca<BR>
03,073.001a	damayantī tu tac chrutvā bhṛśaṃ śokaparāyaṇā<BR>
03,073.001c	śaṅkamānā nalaṃ taṃ vai keśinīm idam abravīt<BR>
03,073.002a	gaccha keśini bhūyas tvaṃ parīkṣāṃ kuru bāhuke<BR>
03,073.002c	ābruvāṇā samīpasthā caritāny asya lakṣaya<BR>
03,073.003a	yadā ca kiṃ cit kuryāt sa kāraṇaṃ tatra bhāmini<BR>
03,073.003c	tatra saṃceṣṭamānasya saṃlakṣyaṃ te viceṣṭitam<BR>
03,073.004a	na cāsya pratibandhena deyo 'gnir api bhāmini<BR>
03,073.004c	yācate na jalaṃ deyaṃ samyag atvaramāṇayā<BR>
03,073.005a	etat sarvaṃ samīkṣya tvaṃ caritaṃ me nivedaya<BR>
03,073.005b*0340_01	nimittaṃ yat tvayā dṛṣṭaṃ bāhuke daivamānuṣam<BR>
03,073.005c	yac cānyad api paśyethās tac cākhyeyaṃ tvayā mama<BR>
03,073.006a	damayantyaivam uktā sā jagāmāthāśu keśinī<BR>
03,073.006c	niśāmya ca hayajñasya liṅgāni punar āgamat<BR>
03,073.007a	sā tat sarvaṃ yathāvṛttaṃ damayantyai nyavedayat<BR>
03,073.007c	nimittaṃ yat tadā dṛṣṭaṃ bāhuke divyamānuṣam<BR>
03,073.008	keśiny uvāca<BR>
03,073.008a	dṛḍhaṃ śucyupacāro 'sau na mayā mānuṣaḥ kva cit<BR>
03,073.008c	dṛṣṭapūrvaḥ śruto vāpi damayanti tathāvidhaḥ<BR>
03,073.009a	hrasvam āsādya saṃcāraṃ nāsau vinamate kva cit<BR>
03,073.009c	taṃ tu dṛṣṭvā yathāsaṅgam utsarpati yathāsukham<BR>
03,073.009e	saṃkaṭe 'py asya sumahad vivaraṃ jāyate 'dhikam<BR>
03,073.010a	ṛtuparṇasya cārthāya bhojanīyam anekaśaḥ<BR>
03,073.010c	preṣitaṃ tatra rājñā ca māṃsaṃ subahu pāśavam<BR>
03,073.011a	tasya prakṣālanārthāya kumbhas tatropakalpitaḥ<BR>
03,073.011c	sa tenāvekṣitaḥ kumbhaḥ pūrṇa evābhavat tadā<BR>
03,073.012a	tataḥ prakṣālanaṃ kṛtvā samadhiśritya bāhukaḥ<BR>
03,073.012c	tṛṇamuṣṭiṃ samādāya āvidhyainaṃ samādadhat<BR>
03,073.013a	atha prajvalitas tatra sahasā havyavāhanaḥ<BR>
03,073.013c	tad adbhutatamaṃ dṛṣṭvā vismitāham ihāgatā<BR>
03,073.014a	anyac ca tasmin sumahad āścaryaṃ lakṣitaṃ mayā<BR>
03,073.014c	yad agnim api saṃspṛśya naiva dahyaty asau śubhe<BR>
03,073.015a	chandena codakaṃ tasya vahaty āvarjitaṃ drutam<BR>
03,073.015c	atīva cānyat sumahad āścaryaṃ dṛṣṭavaty aham<BR>
03,073.016a	yat sa puṣpāṇy upādāya hastābhyāṃ mamṛde śanaiḥ<BR>
03,073.016c	mṛdyamānāni pāṇibhyāṃ tena puṣpāṇi tāny atha<BR>
03,073.017a	bhūya eva sugandhīni hṛṣitāni bhavanti ca<BR>
03,073.017c	etāny adbhutakalpāni dṛṣṭvāhaṃ drutam āgatā<BR>
03,073.017d*0341_01	ceṣṭitāni viśālākṣi bāhukasya samīpataḥ<BR>
03,073.018	bṛhadaśva uvāca<BR>
03,073.018a	damayantī tu tac chrutvā puṇyaślokasya ceṣṭitam<BR>
03,073.018c	amanyata nalaṃ prāptaṃ karmaceṣṭābhisūcitam<BR>
03,073.019a	sā śaṅkamānā bhartāraṃ nalaṃ bāhukarūpiṇam<BR>
03,073.019c	keśinīṃ ślakṣṇayā vācā rudatī punar abravīt<BR>
03,073.020a	punar gaccha pramattasya bāhukasyopasaṃskṛtam<BR>
03,073.020c	mahānasāc chṛtaṃ māṃsaṃ samādāyaihi bhāmini<BR>
03,073.021a	sā gatvā bāhuke vyagre tan māṃsam apakṛṣya ca<BR>
03,073.021c	atyuṣṇam eva tvaritā tatkṣaṇaṃ priyakāriṇī<BR>
03,073.021e	damayantyai tataḥ prādāt keśinī kurunandana<BR>
03,073.022a	socitā nalasiddhasya māṃsasya bahuśaḥ purā<BR>
03,073.022c	prāśya matvā nalaṃ sūdaṃ prākrośad bhṛśaduḥkhitā<BR>
03,073.023a	vaiklavyaṃ ca paraṃ gatvā prakṣālya ca mukhaṃ tataḥ<BR>
03,073.023c	mithunaṃ preṣayām āsa keśinyā saha bhārata<BR>
03,073.024a	indrasenāṃ saha bhrātrā samabhijñāya bāhukaḥ<BR>
03,073.024c	abhidrutya tato rājā pariṣvajyāṅkam ānayat<BR>
03,073.025a	bāhukas tu samāsādya sutau surasutopamau<BR>
03,073.025c	bhṛśaṃ duḥkhaparītātmā sasvaraṃ prarudoda ha<BR>
03,073.026a	naiṣadho darśayitvā tu vikāram asakṛt tadā<BR>
03,073.026c	utsṛjya sahasā putrau keśinīm idam abravīt<BR>
03,073.027a	idaṃ susadṛśaṃ bhadre mithunaṃ mama putrayoḥ<BR>
03,073.027c	tato dṛṣṭvaiva sahasā bāṣpam utsṛṣṭavān aham<BR>
03,073.028a	bahuśaḥ saṃpatantīṃ tvāṃ janaḥ śaṅketa doṣataḥ<BR>
03,073.028c	vayaṃ ca deśātithayo gaccha bhadre namo 'stu te<BR>
03,074.001	bṛhadaśva uvāca<BR>
03,074.001a	sarvaṃ vikāraṃ dṛṣṭvā tu puṇyaślokasya dhīmataḥ<BR>
03,074.001c	āgatya keśinī kṣipraṃ damayantyai nyavedayat<BR>
03,074.002a	damayantī tato bhūyaḥ preṣayām āsa keśinīm<BR>
03,074.002c	mātuḥ sakāśaṃ duḥkhārtā nalaśaṅkāsamutsukā<BR>
03,074.003a	parīkṣito me bahuśo bāhuko nalaśaṅkayā<BR>
03,074.003c	rūpe me saṃśayas tv ekaḥ svayam icchāmi veditum<BR>
03,074.004a	sa vā praveśyatāṃ mātar māṃ vānujñātum arhasi<BR>
03,074.004c	viditaṃ vātha vājñātaṃ pitur me saṃvidhīyatām<BR>
03,074.005a	evam uktā tu vaidarbhyā sā devī bhīmam abravīt<BR>
03,074.005c	duhitus tam abhiprāyam anvajānāc ca pārthivaḥ<BR>
03,074.006a	sā vai pitrābhyanujñātā mātrā ca bharatarṣabha<BR>
03,074.006c	nalaṃ praveśayām āsa yatra tasyāḥ pratiśrayaḥ<BR>
03,074.006d*0342_01	tāṃ sma dṛṣṭvaiva sahasā damayantīṃ nalo nṛpaḥ<BR>
03,074.006d*0342_02	āviṣṭaḥ śokaduḥkhābhyāṃ babhūvāśrupariplutaḥ<BR>
03,074.007a	taṃ tu dṛṣṭvā tathāyuktaṃ damayantī nalaṃ tadā<BR>
03,074.007c	tīvraśokasamāviṣṭā babhūva varavarṇinī<BR>
03,074.008a	tataḥ kāṣāyavasanā jaṭilā malapaṅkinī<BR>
03,074.008c	damayantī mahārāja bāhukaṃ vākyam abravīt<BR>
03,074.009a	dṛṣṭapūrvas tvayā kaś cid dharmajño nāma bāhuka<BR>
03,074.009c	suptām utsṛjya vipine gato yaḥ puruṣaḥ striyam<BR>
03,074.010a	anāgasaṃ priyāṃ bhāryāṃ vijane śramamohitām<BR>
03,074.010c	apahāya tu ko gacchet puṇyaślokam ṛte nalam<BR>
03,074.011a	kiṃ nu tasya mayā kāryam aparāddhaṃ mahīpateḥ<BR>
03,074.011c	yo mām utsṛjya vipine gatavān nidrayā hṛtām<BR>
03,074.012a	sākṣād devān apāhāya vṛto yaḥ sa mayā purā<BR>
03,074.012c	anuvratāṃ sābhikāmāṃ putriṇīṃ tyaktavān katham<BR>
03,074.013a	agnau pāṇigṛhītāṃ ca haṃsānāṃ vacane sthitām<BR>
03,074.013c	bhariṣyāmīti satyaṃ ca pratiśrutya kva tad gatam<BR>
03,074.014a	damayantyā bruvantyās tu sarvam etad ariṃdama<BR>
03,074.014c	śokajaṃ vāri netrābhyām asukhaṃ prāsravad bahu<BR>
03,074.015a	atīva kṛṣṇatārābhyāṃ raktāntābhyāṃ jalaṃ tu tat<BR>
03,074.015c	parisravan nalo dṛṣṭvā śokārta idam abravīt<BR>
03,074.016a	mama rājyaṃ pranaṣṭaṃ yan nāhaṃ tat kṛtavān svayam<BR>
03,074.016c	kalinā tat kṛtaṃ bhīru yac ca tvām aham atyajam<BR>
03,074.017a	tvayā tu dharmabhṛcchreṣṭhe śāpenābhihataḥ purā<BR>
03,074.017c	vanasthayā duḥkhitayā śocantyā māṃ vivāsasam<BR>
03,074.018a	sa maccharīre tvacchāpād dahyamāno 'vasat kaliḥ<BR>
03,074.018b*0343_01	karkoṭakaviṣād dagdho mama satyena śobhane<BR>
03,074.018c	tvacchāpadagdhaḥ satataṃ so 'gnāv iva samāhitaḥ<BR>
03,074.019a	mama ca vyavasāyena tapasā caiva nirjitaḥ<BR>
03,074.019c	duḥkhasyāntena cānena bhavitavyaṃ hi nau śubhe<BR>
03,074.020a	vimucya māṃ gataḥ pāpaḥ sa tato 'ham ihāgataḥ<BR>
03,074.020b*0344_01	āviṣṭaḥ śokaduḥkhābhyāṃ bāṣpadhārāpariplutaḥ<BR>
03,074.020c	tvadarthaṃ vipulaśroṇi na hi me 'nyat prayojanam<BR>
03,074.021a	kathaṃ nu nārī bhartāram anuraktam anuvratam<BR>
03,074.021c	utsṛjya varayed anyaṃ yathā tvaṃ bhīru karhi cit<BR>
03,074.022a	dūtāś caranti pṛthivīṃ kṛtsnāṃ nṛpatiśāsanāt<BR>
03,074.022c	bhaimī kila sma bhartāraṃ dvitīyaṃ varayiṣyati<BR>
03,074.023a	svairavṛttā yathākāmam anurūpam ivātmanaḥ<BR>
03,074.023c	śrutvaiva caivaṃ tvarito bhāṅgasvarir upasthitaḥ<BR>
03,074.023d*0345_01	katham utsṛjya bhartāraṃ nibhṛtaiva vadhūś caret<BR>
03,074.024a	damayantī tu tac chrutvā nalasya paridevitam<BR>
03,074.024c	prāñjalir vepamānā ca bhītā vacanam abravīt<BR>
03,074.024d*0346_01	gṛhe bhīmasya nṛpateḥ parasparasukhaiṣiṇau<BR>
03,074.024d*0346_02	vasetāṃ hṛṣṭasaṃkalpau vaidarbhī ca nalaś ca ha<BR>
03,075.001	damayanty uvāca<BR>
03,075.001a	na mām arhasi kalyāṇa pāpena pariśaṅkitum<BR>
03,075.001c	mayā hi devān utsṛjya vṛtas tvaṃ niṣadhādhipa<BR>
03,075.002a	tavābhigamanārthaṃ tu sarvato brāhmaṇā gatāḥ<BR>
03,075.002c	vākyāni mama gāthābhir gāyamānā diśo daśa<BR>
03,075.003a	tatas tvāṃ brāhmaṇo vidvān parṇādo nāma pārthiva<BR>
03,075.003c	abhyagacchat kosalāyām ṛtuparṇaniveśane<BR>
03,075.004a	tena vākye hṛte samyak prativākye tathāhṛte<BR>
03,075.004c	upāyo 'yaṃ mayā dṛṣṭo naiṣadhānayane tava<BR>
03,075.005a	tvām ṛte na hi loke 'nya ekāhnā pṛthivīpate<BR>
03,075.005c	samartho yojanaśataṃ gantum aśvair narādhipa<BR>
03,075.006a	tathā cemau mahīpāla bhaje 'haṃ caraṇau tava<BR>
03,075.006c	yathā nāsatkṛtaṃ kiṃ cin manasāpi carāmy aham<BR>
03,075.007a	ayaṃ carati loke 'smin bhūtasākṣī sadāgatiḥ<BR>
03,075.007c	eṣa muñcatu me prāṇān yadi pāpaṃ carāmy aham<BR>
03,075.008a	tathā carati tigmāṃśuḥ pareṇa bhuvanaṃ sadā<BR>
03,075.008c	sa vimuñcatu me prāṇān yadi pāpaṃ carāmy aham<BR>
03,075.009a	candramāḥ sarvabhūtānām antaś carati sākṣivat<BR>
03,075.009c	sa vimuñcatu me prāṇān yadi pāpaṃ carāmy aham<BR>
03,075.010a	ete devās trayaḥ kṛtsnaṃ trailokyaṃ dhārayanti vai<BR>
03,075.010c	vibruvantu yathāsatyam ete vādya tyajantu mām<BR>
03,075.011a	evam ukte tato vāyur antarikṣād abhāṣata<BR>
03,075.011c	naiṣā kṛtavatī pāpaṃ nala satyaṃ bravīmi te<BR>
03,075.012a	rājañ śīlanidhiḥ sphīto damayantyā surakṣitaḥ<BR>
03,075.012c	sākṣiṇo rakṣiṇaś cāsyā vayaṃ trīn parivatsarān<BR>
03,075.013a	upāyo vihitaś cāyaṃ tvadartham atulo 'nayā<BR>
03,075.013c	na hy ekāhnā śataṃ gantā tvad ṛte 'nyaḥ pumān iha<BR>
03,075.014a	upapannā tvayā bhaimī tvaṃ ca bhaimyā mahīpate<BR>
03,075.014c	nātra śaṅkā tvayā kāryā saṃgaccha saha bhāryayā<BR>
03,075.015a	tathā bruvati vāyau tu puṣpavṛṣṭiḥ papāta ha<BR>
03,075.015c	devadundubhayo nedur vavau ca pavanaḥ śivaḥ<BR>
03,075.016a	tad adbhutatamaṃ dṛṣṭvā nalo rājātha bhārata<BR>
03,075.016c	damayantyāṃ viśaṅkāṃ tāṃ vyapākarṣad ariṃdamaḥ<BR>
03,075.017a	tatas tad vastram arajaḥ prāvṛṇod vasudhādhipaḥ<BR>
03,075.017c	saṃsmṛtya nāgarājānaṃ tato lebhe vapuḥ svakam<BR>
03,075.018a	svarūpiṇaṃ tu bhartāraṃ dṛṣṭvā bhīmasutā tadā<BR>
03,075.018c	prākrośad uccair āliṅgya puṇyaślokam aninditā<BR>
03,075.019a	bhaimīm api nalo rājā bhrājamāno yathā purā<BR>
03,075.019c	sasvaje svasutau cāpi yathāvat pratyanandata<BR>
03,075.020a	tataḥ svorasi vinyasya vaktraṃ tasya śubhānanā<BR>
03,075.020c	parītā tena duḥkhena niśaśvāsāyatekṣaṇā<BR>
03,075.021a	tathaiva maladigdhāṅgī pariṣvajya śucismitā<BR>
03,075.021c	suciraṃ puruṣavyāghraṃ tasthau sāśrupariplutā<BR>
03,075.022a	tataḥ sarvaṃ yathāvṛttaṃ damayantyā nalasya ca<BR>
03,075.022c	bhīmāyākathayat prītyā vaidarbhyā jananī nṛpa<BR>
03,075.023a	tato 'bravīn mahārājaḥ kṛtaśaucam ahaṃ nalam<BR>
03,075.023c	damayantyā sahopetaṃ kālyaṃ draṣṭā sukhoṣitam<BR>
03,075.024a	tatas tau sahitau rātriṃ kathayantau purātanam<BR>
03,075.024c	vane vicaritaṃ sarvam ūṣatur muditau nṛpa<BR>
03,075.025a	sa caturthe tato varṣe saṃgamya saha bhāryayā<BR>
03,075.025c	sarvakāmaiḥ susiddhārtho labdhavān paramāṃ mudam<BR>
03,075.026a	damayanty api bhartāram avāpyāpyāyitā bhṛśam<BR>
03,075.026c	ardhasaṃjātasasyeva toyaṃ prāpya vasuṃdharā<BR>
03,075.027a	saivaṃ sametya vyapanītatandrī; śāntajvarā harṣavivṛddhasattvā<BR>
03,075.027c	rarāja bhaimī samavāptakāmā; śītāṃśunā rātrir ivoditena<BR>
03,076.001	bṛhadaśva uvāca<BR>
03,076.001a	atha tāṃ vyuṣito rātriṃ nalo rājā svalaṃkṛtaḥ<BR>
03,076.001c	vaidarbhyā sahitaḥ kālyaṃ dadarśa vasudhādhipam<BR>
03,076.002a	tato 'bhivādayām āsa prayataḥ śvaśuraṃ nalaḥ<BR>
03,076.002c	tasyānu damayantī ca vavande pitaraṃ śubhā<BR>
03,076.003a	taṃ bhīmaḥ pratijagrāha putravat parayā mudā<BR>
03,076.003c	yathārhaṃ pūjayitvā tu samāśvāsayata prabhuḥ<BR>
03,076.003e	nalena sahitāṃ tatra damayantīṃ pativratām<BR>
03,076.003f*0347_01	anujagrāha mahatā satkāreṇa kṣitīśvaraḥ<BR>
03,076.004a	tām arhaṇāṃ nalo rājā pratigṛhya yathāvidhi<BR>
03,076.004c	paricaryāṃ svakāṃ tasmai yathāvat pratyavedayat<BR>
03,076.005a	tato babhūva nagare sumahān harṣanisvanaḥ<BR>
03,076.005c	janasya saṃprahṛṣṭasya nalaṃ dṛṣṭvā tathāgatam<BR>
03,076.006a	aśobhayac ca nagaraṃ patākādhvajamālinam<BR>
03,076.006c	siktasaṃmṛṣṭapuṣpāḍhyā rājamārgāḥ kṛtās tadā<BR>
03,076.007a	dvāri dvāri ca paurāṇāṃ puṣpabhaṅgaḥ prakalpitaḥ<BR>
03,076.007c	arcitāni ca sarvāṇi devatāyatanāni ca<BR>
03,076.008a	ṛtuparṇo 'pi śuśrāva bāhukacchadminaṃ nalam<BR>
03,076.008c	damayantyā samāyuktaṃ jahṛṣe ca narādhipaḥ<BR>
03,076.009a	tam ānāyya nalo rājā kṣamayām āsa pārthivam<BR>
03,076.009c	sa ca taṃ kṣamayām āsa hetubhir buddhisaṃmataḥ<BR>
03,076.010a	sa satkṛto mahīpālo naiṣadhaṃ vismayānvitaḥ<BR>
03,076.010b*0348_01	uvāca vākyaṃ tattvajño naiṣadhaṃ vadatāṃ varaḥ<BR>
03,076.010c	diṣṭyā sameto dāraiḥ svair bhavān ity abhyanandata<BR>
03,076.011a	kaccit tu nāparādhaṃ te kṛtavān asmi naiṣadha<BR>
03,076.011c	ajñātavāsaṃ vasato madgṛhe niṣadhādhipa<BR>
03,076.012a	yadi vā buddhipūrvāṇi yady abuddhāni kāni cit<BR>
03,076.012c	mayā kṛtāny akāryāṇi tāni me kṣantum arhasi<BR>
03,076.013	nala uvāca<BR>
03,076.013a	na me 'parādhaṃ kṛtavāṃs tvaṃ svalpam api pārthiva<BR>
03,076.013c	kṛte 'pi ca na me kopaḥ kṣantavyaṃ hi mayā tava<BR>
03,076.014a	pūrvaṃ hy asi sakhā me 'si saṃbandhī ca narādhipa<BR>
03,076.014c	ata ūrdhvaṃ tu bhūyas tvaṃ prītim āhartum arhasi<BR>
03,076.014d*0349_01	ata ūrdhvaṃ tu bhūyas tvaṃ prītimān kṣantum arhasi<BR>
03,076.015a	sarvakāmaiḥ suvihitaḥ sukham asmy uṣitas tvayi<BR>
03,076.015c	na tathā svagṛhe rājan yathā tava gṛhe sadā<BR>
03,076.016a	idaṃ caiva hayajñānaṃ tvadīyaṃ mayi tiṣṭhati<BR>
03,076.016c	tad upākartum icchāmi manyase yadi pārthiva<BR>
03,076.017	bṛhadaśva uvāca<BR>
03,076.017a	evam uktvā dadau vidyām ṛtuparṇāya naiṣadhaḥ<BR>
03,076.017c	sa ca tāṃ pratijagrāha vidhidṛṣṭena karmaṇā<BR>
03,076.018a	tato gṛhyāśvahṛdayaṃ tadā bhāṅgasvarir nṛpaḥ<BR>
03,076.018b*0350_01	niṣadhādhipateś cāpi datvākṣahṛdayaṃ nṛpaḥ<BR>
03,076.018c	sūtam anyam upādāya yayau svapuram eva hi<BR>
03,076.019a	ṛtuparṇe pratigate nalo rājā viśāṃ pate<BR>
03,076.019c	nagare kuṇḍine kālaṃ nātidīrgham ivāvasat<BR>
03,077.001	bṛhadaśva uvāca<BR>
03,077.001a	sa māsam uṣya kaunteya bhīmam āmantrya naiṣadhaḥ<BR>
03,077.001c	purād alpaparīvāro jagāma niṣadhān prati<BR>
03,077.002a	rathenaikena śubhreṇa dantibhiḥ pariṣoḍaśaiḥ<BR>
03,077.002c	pañcāśadbhir hayaiś caiva ṣaṭśataiś ca padātibhiḥ<BR>
03,077.003a	sa kampayann iva mahīṃ tvaramāṇo mahīpatiḥ<BR>
03,077.003c	praviveśātisaṃrabdhas tarasaiva mahāmanāḥ<BR>
03,077.004a	tataḥ puṣkaram āsādya vīrasenasuto nalaḥ<BR>
03,077.004c	uvāca dīvyāva punar bahu vittaṃ mayārjitam<BR>
03,077.005a	damayantī ca yac cānyan mayā vasu samarjitam<BR>
03,077.005c	eṣa vai mama saṃnyāsas tava rājyaṃ tu puṣkara<BR>
03,077.006a	punaḥ pravartatāṃ dyūtam iti me niścitā matiḥ<BR>
03,077.006c	ekapāṇena bhadraṃ te prāṇayoś ca paṇāvahe<BR>
03,077.007a	jitvā parasvam āhṛtya rājyaṃ vā yadi vā vasu<BR>
03,077.007c	pratipāṇaḥ pradātavyaḥ paraṃ hi dhanam ucyate<BR>
03,077.008a	na ced vāñchasi tad dyūtaṃ yuddhadyūtaṃ pravartatām<BR>
03,077.008c	dvairathenāstu vai śāntis tava vā mama vā nṛpa<BR>
03,077.009a	vaṃśabhojyam idaṃ rājyaṃ mārgitavyaṃ yathā tathā<BR>
03,077.009c	yena tenāpy upāyena vṛddhānām iti śāsanam<BR>
03,077.010a	dvayor ekatare buddhiḥ kriyatām adya puṣkara<BR>
03,077.010c	kaitavenākṣavatyāṃ vā yuddhe vā namyatāṃ dhanuḥ<BR>
03,077.011a	naiṣadhenaivam uktas tu puṣkaraḥ prahasann iva<BR>
03,077.011c	dhruvam ātmajayaṃ matvā pratyāha pṛthivīpatim<BR>
03,077.012a	diṣṭyā tvayārjitaṃ vittaṃ pratipāṇāya naiṣadha<BR>
03,077.012c	diṣṭyā ca duṣkṛtaṃ karma damayantyāḥ kṣayaṃ gatam<BR>
03,077.012e	diṣṭyā ca dhriyase rājan sadāro 'rinibarhaṇa<BR>
03,077.012f*0351_01	punar dyūte ca te buddhir diṣṭyā puruṣasattama<BR>
03,077.013a	dhanenānena vaidarbhī jitena samalaṃkṛtā<BR>
03,077.013c	mām upasthāsyati vyaktaṃ divi śakram ivāpsarāḥ<BR>
03,077.014a	nityaśo hi smarāmi tvāṃ pratīkṣāmi ca naiṣadha<BR>
03,077.014c	devane ca mama prītir na bhavaty asuhṛdgaṇaiḥ<BR>
03,077.015a	jitvā tv adya varārohāṃ damayantīm aninditām<BR>
03,077.015c	kṛtakṛtyo bhaviṣyāmi sā hi me nityaśo hṛdi<BR>
03,077.016a	śrutvā tu tasya tā vāco bahvabaddhapralāpinaḥ<BR>
03,077.016c	iyeṣa sa śiraś chettuṃ khaḍgena kupito nalaḥ<BR>
03,077.017a	smayaṃs tu roṣatāmrākṣas tam uvāca tato nṛpaḥ<BR>
03,077.017c	paṇāvaḥ kiṃ vyāharase jitvā vai vyāhariṣyasi<BR>
03,077.018a	tataḥ prāvartata dyūtaṃ puṣkarasya nalasya ca<BR>
03,077.018c	ekapāṇena bhadraṃ te nalena sa parājitaḥ<BR>
03,077.018e	saratnakośanicayaḥ prāṇena paṇito 'pi ca<BR>
03,077.019a	jitvā ca puṣkaraṃ rājā prahasann idam abravīt<BR>
03,077.019c	mama sarvam idaṃ rājyam avyagraṃ hatakaṇṭakam<BR>
03,077.020a	vaidarbhī na tvayā śakyā rājāpasada vīkṣitum<BR>
03,077.020c	tasyās tvaṃ saparīvāro mūḍha dāsatvam āgataḥ<BR>
03,077.021a	na tat tvayā kṛtaṃ karma yenāhaṃ nirjitaḥ purā<BR>
03,077.021c	kalinā tat kṛtaṃ karma tvaṃ tu mūḍha na budhyase<BR>
03,077.021e	nāhaṃ parakṛtaṃ doṣaṃ tvayy ādhāsye kathaṃ cana<BR>
03,077.022a	yathāsukhaṃ tvaṃ jīvasva prāṇān abhyutsṛjāmi te<BR>
03,077.022b*0352_01	tathaiva sarvasaṃbhāraṃ svam aṃśaṃ vitarāmi te<BR>
03,077.022c	tathaiva ca mama prītis tvayi vīra na saṃśayaḥ<BR>
03,077.023a	saubhrātraṃ caiva me tvatto na kadā cit prahāsyati<BR>
03,077.023c	puṣkara tvaṃ hi me bhrātā saṃjīvasva śataṃ samāḥ<BR>
03,077.024a	evaṃ nalaḥ sāntvayitvā bhrātaraṃ satyavikramaḥ<BR>
03,077.024c	svapuraṃ preṣayām āsa pariṣvajya punaḥ punaḥ<BR>
03,077.025a	sāntvito naiṣadhenaivaṃ puṣkaraḥ pratyuvāca tam<BR>
03,077.025c	puṇyaślokaṃ tadā rājann abhivādya kṛtāñjaliḥ<BR>
03,077.026a	kīrtir astu tavākṣayyā jīva varṣāyutaṃ sukhī<BR>
03,077.026c	yo me vitarasi prāṇān adhiṣṭhānaṃ ca pārthiva<BR>
03,077.027a	sa tathā satkṛto rājñā māsam uṣya tadā nṛpaḥ<BR>
03,077.027c	prayayau svapuraṃ hṛṣṭaḥ puṣkaraḥ svajanāvṛtaḥ<BR>
03,077.028a	mahatyā senayā rājan vinītaiḥ paricārakaiḥ<BR>
03,077.028c	bhrājamāna ivādityo vapuṣā puruṣarṣabha<BR>
03,077.029a	prasthāpya puṣkaraṃ rājā vittavantam anāmayam<BR>
03,077.029c	praviveśa puraṃ śrīmān atyartham upaśobhitam<BR>
03,077.029e	praviśya sāntvayām āsa paurāṃś ca niṣadhādhipaḥ<BR>
03,077.029f*0353_01	paurā jānapadāś cāpi saṃprahṛṣṭatanūruhāḥ<BR>
03,077.029f*0353_02	ūcuḥ prāñjalayaḥ sarve sāmātyapramukhā janāḥ<BR>
03,077.029f*0353_03	adya sma nirvṛtā rājan pure janapade 'pi ca<BR>
03,077.029f*0353_04	upāsituṃ punaḥ prāptā devā iva śatakratum<BR>
03,077.029f*0354_01	āśvāsayat tadāmātyān sarvāñ jānapadāṃs tadā<BR>
03,077.029f*0355_01	hiteṣu caiṣāṃ satataṃ pitevāvahito 'bhavat<BR>
03,078.001	bṛhadaśva uvāca<BR>
03,078.001a	praśānte tu pure hṛṣṭe saṃpravṛtte mahotsave<BR>
03,078.001c	mahatyā senayā rājā damayantīm upānayat<BR>
03,078.001d*0356_01	puṇyaślokaṃ tu rājyasthaṃ śrutvā bhīmo mahīpatiḥ<BR>
03,078.001d*0356_02	mudā paramayā yukto babhūva bharatarṣabha<BR>
03,078.001d*0356_03	atha hṛṣṭamanā rājā mahatyā senayā saha<BR>
03,078.001d*0356_04	sutāṃ prasthāpayām āsa puṇyaślokāya dhīmate<BR>
03,078.002a	damayantīm api pitā satkṛtya paravīrahā<BR>
03,078.002c	prasthāpayad ameyātmā bhīmo bhīmaparākramaḥ<BR>
03,078.003a	āgatāyāṃ tu vaidarbhyāṃ saputrāyāṃ nalo nṛpaḥ<BR>
03,078.003c	vartayām āsa mudito devarāḍ iva nandane<BR>
03,078.004a	tathā prakāśatāṃ yāto jambūdvīpe 'tha rājasu<BR>
03,078.004c	punaḥ sve cāvasad rājye pratyāhṛtya mahāyaśāḥ<BR>
03,078.005a	īje ca vividhair yajñair vidhivat svāptadakṣiṇaiḥ<BR>
03,078.005c	tathā tvam api rājendra sasuhṛd vakṣyase 'cirāt<BR>
03,078.006a	duḥkham etādṛśaṃ prāpto nalaḥ parapuraṃjayaḥ<BR>
03,078.006c	devanena naraśreṣṭha sabhāryo bharatarṣabha<BR>
03,078.007a	ekākinaiva sumahan nalena pṛthivīpate<BR>
03,078.007c	duḥkham āsāditaṃ ghoraṃ prāptaś cābhyudayaḥ punaḥ<BR>
03,078.008a	tvaṃ punar bhrātṛsahitaḥ kṛṣṇayā caiva pāṇḍava<BR>
03,078.008c	ramase 'smin mahāraṇye dharmam evānucintayan<BR>
03,078.009a	brāhmaṇaiś ca mahābhāgair vedavedāṅgapāragaiḥ<BR>
03,078.009c	nityam anvāsyase rājaṃs tatra kā paridevanā<BR>
03,078.009d*0357_01	akṣāṇāṃ hṛdaye prāpte ṛtuparṇasya saṃnidhau<BR>
03,078.009d*0357_02	nalena yācitaṃ rājñā kalinā ca pratiśrutam<BR>
03,078.009d*0358_01	karkoṭakasya nāgasya damayantyā nalasya ca<BR>
03,078.009d*0358_02	ṛtuparṇasya rājarṣeḥ kīrtanaṃ kalināśanam<BR>
03,078.010a	itihāsam imaṃ cāpi kalināśanam ucyate<BR>
03,078.010b*0359_01	ya idaṃ paṭhate nityaṃ ya idaṃ śṛṇuyān naraḥ<BR>
03,078.010b*0359_02	na tasya vidyate rājan bhayaṃ vai kalikārakam<BR>
03,078.010b*0359_03	dharmanityasya yuktasya sadārjavaratasya ca<BR>
03,078.010b*0359_04	dāntasya ca vadānyasya kaliḥ puṃsaḥ karoti kim<BR>
03,078.010c	śakyam āśvāsituṃ śrutvā tvadvidhena viśāṃ pate<BR>
03,078.010d*0360_01	idam evānyad atraiva vyāsena parikīrtitam<BR>
03,078.010d*0360_02	kalinā ca nṛpe dattaṃ rājan varam anuttamam<BR>
03,078.010d*0360_03	akṣāṇāṃ hṛdaye prāpte ṛtuparṇasya saṃnidhau<BR>
03,078.010d*0360_04	nalena paṭhitaḥ ślokaḥ kalināśāya bhārata<BR>
03,078.011a	asthiratvaṃ ca saṃcintya puruṣārthasya nityadā<BR>
03,078.011c	tasyāye ca vyaye caiva samāśvasihi mā śucaḥ<BR>
03,078.011c*0361_01	**** **** na cintayitum arhasi<BR>
03,078.011c*0361_02	śrutvetihāsaṃ nṛpate<BR>
03,078.011d*0362_01	vyasane tvaṃ mahārāja na viṣīditum arhasi<BR>
03,078.011d*0363_01	viṣamāvasthite daive pauruṣe 'phalatāṃ gate<BR>
03,078.011d*0363_02	viṣādayanti nātmānaṃ sattvāpāśrayiṇo budhāḥ<BR>
03,078.012a	ye cedaṃ kathayiṣyanti nalasya caritaṃ mahat<BR>
03,078.012c	śroṣyanti cāpy abhīkṣṇaṃ vai nālakṣmīs tān bhajiṣyati<BR>
03,078.012e	arthās tasyopapatsyante dhanyatāṃ ca gamiṣyati<BR>
03,078.013a	itihāsam imaṃ śrutvā purāṇaṃ śaśvad uttamam<BR>
03,078.013c	putrān pautrān paśūṃś caiva vetsyate nṛṣu cāgryatām<BR>
03,078.013e	arogaḥ prītimāṃś caiva bhaviṣyati na saṃśayaḥ<BR>
03,078.014a	bhayaṃ paśyasi yac ca tvam āhvayiṣyati māṃ punaḥ<BR>
03,078.014c	akṣajña iti tat te 'haṃ nāśayiṣyāmi pārthiva<BR>
03,078.015a	vedākṣahṛdayaṃ kṛtsnam ahaṃ satyaparākrama<BR>
03,078.015b*0364_01	upapadyati mattaś ca bhaviṣyati na saṃśayaḥ<BR>
03,078.015c	upapadyasva kaunteya prasanno 'haṃ bravīmi te<BR>
03,078.016	vaiśaṃpāyana uvāca<BR>
03,078.016a	tato hṛṣṭamanā rājā bṛhadaśvam uvāca ha<BR>
03,078.016c	bhagavann akṣahṛdayaṃ jñātum icchāmi tattvataḥ<BR>
03,078.016d*0365_01	kaunteyenaivam uktas tu bṛhadaśvo mahāmuniḥ<BR>
03,078.017a	tato 'kṣahṛdayaṃ prādāt pāṇḍavāya mahātmane<BR>
03,078.017b*0366_01	labdhvā ca pāṇḍavo rājā viśokaḥ samapadyata<BR>
03,078.017b*0366_02	kathām evaṃ tathā kṛtvā nalasya caritāśrayām<BR>
03,078.017b*0366_03	āmantrya pāṇḍavān sarvān bṛhadaśvo jagāma ha<BR>
03,078.017c	dattvā cāśvaśiro 'gacchad upaspraṣṭuṃ mahātapāḥ<BR>
03,078.018a	bṛhadaśve gate pārtham aśrauṣīt savyasācinam<BR>
03,078.018c	vartamānaṃ tapasy ugre vāyubhakṣaṃ manīṣiṇam<BR>
03,078.019a	brāhmaṇebhyas tapasvibhyaḥ saṃpatadbhyas tatas tataḥ<BR>
03,078.019c	tīrthaśailavarebhyaś ca sametebhyo dṛḍhavrataḥ<BR>
03,078.020a	iti pārtho mahābāhur durāpaṃ tapa āsthitaḥ<BR>
03,078.020c	na tathā dṛṣṭapūrvo 'nyaḥ kaś cid ugratapā iti<BR>
03,078.021a	yathā dhanaṃjayaḥ pārthas tapasvī niyatavrataḥ<BR>
03,078.021c	munir ekacaraḥ śrīmān dharmo vigrahavān iva<BR>
03,078.022a	taṃ śrutvā pāṇḍavo rājaṃs tapyamānaṃ mahāvane<BR>
03,078.022c	anvaśocata kaunteyaḥ priyaṃ vai bhrātaraṃ jayam<BR>
03,078.023a	dahyamānena tu hṛdā śaraṇārthī mahāvane<BR>
03,078.023c	brāhmaṇān vividhajñānān paryapṛcchad yudhiṣṭhiraḥ<BR>
03,078.023d*0367_01	pratigṛhyākṣahṛdayaṃ kuntīputro yudhiṣṭhiraḥ<BR>
03,078.023d*0367_02	āsīd dhṛṣṭamanā rājan bhīmasenādibhir yutaḥ<BR>
03,078.023d*0367_03	svabhrātṝn sahitān paśyan kuntīputro yudhiṣṭhiraḥ<BR>
03,078.023d*0367_04	apaśyann arjunaṃ tatra babhūvāśrupariplutaḥ<BR>
03,078.023d*0367_05	saṃtapyamānaḥ kaunteyo bhīmasenam uvāca ha<BR>
03,078.023d*0367_06	kadā drakṣyāmi vai bhīma pārtham atra tavānujam<BR>
03,078.023d*0367_07	matkṛte hi kuruśreṣṭhas tapyate duścaraṃ tapaḥ<BR>
03,078.023d*0367_08	tasyākṣahṛdayajñānam ākhyāsyāmi kadā nv aham<BR>
03,078.023d*0367_09	sa hi śrutvākṣahṛdayaṃ samupāttaṃ mayā vibho<BR>
03,078.023d*0367_10	prahṛṣṭaḥ puruṣavyāghro bhaviṣyati na saṃśayaḥ<BR>
03,079.001	janamejaya uvāca<BR>
03,079.001*0368_00	vaiśaṃpāyana uvāca<BR>
03,079.001*0368_01	tīrthānāṃ caiva māhātmyaṃ pulastyenābhibhāṣitān<BR>
03,079.001*0368_02	kadā cit tīrthayātrāyāṃ nārado bhagavān ṛṣiḥ<BR>
03,079.001*0368_03	tīrthāni paryaṭaṃs tatra yudhiṣṭhiram upāgamat<BR>
03,079.001*0368_04	vinayāvanato bhūtvā paryapṛcchad yudhiṣṭhiraḥ<BR>
03,079.001*0368_05	nārada uvāca<BR>
03,079.001*0368_05	tīrthābhidhānaṃ puṇyaṃ ca nāradāya mahātmane<BR>
03,079.001*0368_06	pulastya uvāca<BR>
03,079.001*0368_06	tat te 'haṃ kathayiṣyāmi śṛṇu dharmabhṛtāṃ vara<BR>
03,079.001a	bhagavan kāmyakāt pārthe gate me prapitāmahe<BR>
03,079.001c	pāṇḍavāḥ kim akurvanta tam ṛte savyasācinam<BR>
03,079.002a	sa hi teṣāṃ maheṣvāso gatir āsīd anīkajit<BR>
03,079.002c	ādityānāṃ yathā viṣṇus tathaiva pratibhāti me<BR>
03,079.002c*0369_01	**** **** rudrāṇāṃ caiva śaṃkaraḥ<BR>
03,079.002c*0369_02	tridaśānāṃ mahendraś ca<BR>
03,079.003a	tenendrasamavīryeṇa saṃgrāmeṣv anivartinā<BR>
03,079.003c	vinābhūtā vane vīrāḥ katham āsan pitāmahāḥ<BR>
03,079.004	vaiśaṃpāyana uvāca<BR>
03,079.004a	gate tu kāmyakāt tāta pāṇḍave savyasācini<BR>
03,079.004c	babhūvuḥ kauraveyās te duḥkhaśokaparāyaṇāḥ<BR>
03,079.005a	ākṣiptasūtrā maṇayaś chinnapakṣā iva dvijāḥ<BR>
03,079.005c	aprītamanasaḥ sarve babhūvur atha pāṇḍavāḥ<BR>
03,079.006a	vanaṃ ca tad abhūt tena hīnam akliṣṭakarmaṇā<BR>
03,079.006c	kubereṇa yathā hīnaṃ vanaṃ caitrarathaṃ tathā<BR>
03,079.007a	tam ṛte puruṣavyāghraṃ pāṇḍavā janamejaya<BR>
03,079.007c	mudam aprāpnuvanto vai kāmyake nyavasaṃs tadā<BR>
03,079.008a	brāhmaṇārthe parākrāntāḥ śuddhair bāṇair mahārathāḥ<BR>
03,079.008c	nighnanto bharataśreṣṭha medhyān bahuvidhān mṛgān<BR>
03,079.009a	nityaṃ hi puruṣavyāghrā vanyāhāram ariṃdamāḥ<BR>
03,079.009c	viprasṛtya samāhṛtya brāhmaṇebhyo nyavedayan<BR>
03,079.010a	evaṃ te nyavasaṃs tatra sotkaṇṭhāḥ puruṣarṣabhāḥ<BR>
03,079.010c	ahṛṣṭamanasaḥ sarve gate rājan dhanaṃjaye<BR>
03,079.011a	atha viproṣitaṃ vīraṃ pāñcālī madhyamaṃ patim<BR>
03,079.011c	smarantī pāṇḍavaśreṣṭham idaṃ vacanam abravīt<BR>
03,079.012a	yo 'rjunenārjunas tulyo dvibāhur bahubāhunā<BR>
03,079.012c	tam ṛte pāṇḍavaśreṣṭhaṃ vanaṃ na pratibhāti me<BR>
03,079.012e	śūnyām iva ca paśyāmi tatra tatra mahīm imām<BR>
03,079.012f*0370_01	vinā tena mahīnātha śakrapratimatejasā<BR>
03,079.013a	bahvāścaryam idaṃ cāpi vanaṃ kusumitadrumam<BR>
03,079.013c	na tathā ramaṇīyaṃ me tam ṛte savyasācinam<BR>
03,079.014a	nīlāmbudasamaprakhyaṃ mattamātaṅgavikramam<BR>
03,079.014c	tam ṛte puṇḍarīkākṣaṃ kāmyakaṃ nātibhāti me<BR>
03,079.015a	yasya sma dhanuṣo ghoṣaḥ śrūyate 'śaninisvanaḥ<BR>
03,079.015c	na labhe śarma taṃ rājan smarantī savyasācinam<BR>
03,079.016a	tathā lālapyamānāṃ tāṃ niśamya paravīrahā<BR>
03,079.016c	bhīmaseno mahārāja draupadīm idam abravīt<BR>
03,079.017a	manaḥprītikaraṃ bhadre yad bravīṣi sumadhyame<BR>
03,079.017c	tan me prīṇāti hṛdayam amṛtaprāśanopamam<BR>
03,079.018a	yasya dīrghau samau pīnau bhujau parighasaṃnibhau<BR>
03,079.018c	maurvīkṛtakiṇau vṛttau khaḍgāyudhagadādharau<BR>
03,079.019a	niṣkāṅgadakṛtāpīḍau pañcaśīrṣāv ivoragau<BR>
03,079.019c	tam ṛte puruṣavyāghraṃ naṣṭasūryam idaṃ vanam<BR>
03,079.020a	yam āśritya mahābāhuṃ pāñcālāḥ kuravas tathā<BR>
03,079.020c	surāṇām api yattānāṃ pṛtanāsu na bibhyati<BR>
03,079.021a	yasya bāhū samāśritya vayaṃ sarve mahātmanaḥ<BR>
03,079.021c	manyāmahe jitān ājau parān prāptāṃ ca medinīm<BR>
03,079.022a	tam ṛte phalgunaṃ vīraṃ na labhe kāmyake dhṛtim<BR>
03,079.022c	śūnyām iva ca paśyāmi tatra tatra mahīm imām<BR>
03,079.022d*0371_01	paśyāmi ca diśaḥ sarvās timireṇāvṛtā iva<BR>
03,079.022d*0371_02	tato 'bravīt sāśrukaṇṭho nakulaḥ pāṇḍunandanaḥ<BR>
03,079.023	nakula uvāca<BR>
03,079.023a	ya udīcīṃ diśaṃ gatvā jitvā yudhi mahābalān<BR>
03,079.023c	gandharvamukhyāñ śataśo hayāṃl lebhe sa vāsaviḥ<BR>
03,079.023d*0372_01	yasmin divyāni karmāṇi kathayanti raṇājire<BR>
03,079.023d*0372_02	devā api yudhāṃ śreṣṭhaṃ tam ṛte kā ratir vane<BR>
03,079.024a	rājaṃs tittirikalmāṣāñ śrīmān anilaraṃhasaḥ<BR>
03,079.024c	prādād bhrātre priyaḥ premṇā rājasūye mahākratau<BR>
03,079.025a	tam ṛte bhīmadhanvānaṃ bhīmād avarajaṃ vane<BR>
03,079.025c	kāmaye kāmyake vāsaṃ nedānīm amaropamam<BR>
03,079.026	sahadeva uvāca<BR>
03,079.026a	yo dhanāni ca kanyāś ca yudhi jitvā mahārathān<BR>
03,079.026c	ājahāra purā rājñe rājasūye mahākratau<BR>
03,079.027a	yaḥ sametān mṛdhe jitvā yādavān amitadyutiḥ<BR>
03,079.027c	subhadrām ājahāraiko vāsudevasya saṃmate<BR>
03,079.027d*0373_01	yenārdharājyam ācchidya drupadasya mahātmanaḥ<BR>
03,079.027d*0373_02	ācāryadakṣiṇā dattā guror droṇasya bhārata<BR>
03,079.028a	tasya jiṣṇor bṛsīṃ dṛṣṭvā śūnyām upaniveśane<BR>
03,079.028c	hṛdayaṃ me mahārāja na śāmyati kadā cana<BR>
03,079.029a	vanād asmād vivāsaṃ tu rocaye 'ham ariṃdama<BR>
03,079.029c	na hi nas tam ṛte vīraṃ ramaṇīyam idaṃ vanam<BR>
03,080.001	vaiśaṃpāyana uvāca<BR>
03,080.001a	dhanaṃjayotsukās te tu vane tasmin mahārathāḥ<BR>
03,080.001c	nyavasanta mahābhāgā draupadyā saha pāṇḍavāḥ<BR>
03,080.001d*0374_01	dhanaṃjayotsukānāṃ tu bhrātṝṇāṃ kṛṣṇayā saha<BR>
03,080.001d*0374_02	śrutvā vākyāni vimanā dharmarājo 'py ajāyata<BR>
03,080.002a	athāpaśyan mahātmānaṃ devarṣiṃ tatra nāradam<BR>
03,080.002c	dīpyamānaṃ śriyā brāhmyā dīptāgnisamatejasam<BR>
03,080.002d*0375_01	tam āgatam abhiprekṣya bhrātṛbhiḥ saha dharmarāṭ<BR>
03,080.002d*0375_02	pratyutthāya yathānyāyaṃ pūjāṃ cakre mahātmane<BR>
03,080.003a	sa taiḥ parivṛtaḥ śrīmān bhrātṛbhiḥ kurusattamaḥ<BR>
03,080.003c	vibabhāv atidīptaujā devair iva śatakratuḥ<BR>
03,080.004a	yathā ca vedān sāvitrī yājñasenī tathā satī<BR>
03,080.004c	na jahau dharmataḥ pārthān merum arkaprabhā yathā<BR>
03,080.004d*0376_01	arghyaṃ pādyam athānīya tv abhyavādayad acyutam<BR>
03,080.004d*0376_02	nāradas tu mahātejāḥ svasty astv ity abhyabhāṣata<BR>
03,080.004d*0377_01	tato yudhiṣṭhiro rājā dṛṣṭvā devarṣisattamam<BR>
03,080.004d*0377_02	yathārhaṃ pūjayām āsa vidhivat kurunandanaḥ<BR>
03,080.005a	pratigṛhya tu tāṃ pūjāṃ nārado bhagavān ṛṣiḥ<BR>
03,080.005c	āśvāsayad dharmasutaṃ yuktarūpam ivānagha<BR>
03,080.006a	uvāca ca mahātmānaṃ dharmarājaṃ yudhiṣṭhiram<BR>
03,080.006c	brūhi dharmabhṛtāṃ śreṣṭha kenārthaḥ kiṃ dadāmi te<BR>
03,080.007a	atha dharmasuto rājā praṇamya bhrātṛbhiḥ saha<BR>
03,080.007c	uvāca prāñjalir vākyaṃ nāradaṃ devasaṃmitam<BR>
03,080.008a	tvayi tuṣṭe mahābhāga sarvalokābhipūjite<BR>
03,080.008c	kṛtam ity eva manye 'haṃ prasādāt tava suvrata<BR>
03,080.009a	yadi tv aham anugrāhyo bhrātṛbhiḥ sahito 'nagha<BR>
03,080.009c	saṃdehaṃ me muniśreṣṭha hṛdisthaṃ chettum arhasi<BR>
03,080.010a	pradakṣiṇaṃ yaḥ kurute pṛthivīṃ tīrthatatparaḥ<BR>
03,080.010c	kiṃ phalaṃ tasya kārtsnyena tad brahman vaktum arhasi<BR>
03,080.011	nārada uvāca<BR>
03,080.011a	śṛṇu rājann avahito yathā bhīṣmeṇa bhārata<BR>
03,080.011c	pulastyasya sakāśād vai sarvam etad upaśrutam<BR>
03,080.012a	purā bhāgīrathītīre bhīṣmo dharmabhṛtāṃ varaḥ<BR>
03,080.012c	pitryaṃ vrataṃ samāsthāya nyavasan munivat tadā<BR>
03,080.013a	śubhe deśe mahārāja puṇye devarṣisevite<BR>
03,080.013c	gaṅgādvāre mahātejā devagandharvasevite<BR>
03,080.014a	sa pitṝṃs tarpayām āsa devāṃś ca paramadyutiḥ<BR>
03,080.014c	ṛṣīṃś ca toṣayām āsa vidhidṛṣṭena karmaṇā<BR>
03,080.015a	kasya cit tv atha kālasya japann eva mahātapāḥ<BR>
03,080.015c	dadarśādbhutasaṃkāśaṃ pulastyam ṛṣisattamam<BR>
03,080.016a	sa taṃ dṛṣṭvogratapasaṃ dīpyamānam iva śriyā<BR>
03,080.016c	praharṣam atulaṃ lebhe vismayaṃ ca paraṃ yayau<BR>
03,080.017a	upasthitaṃ mahārāja pūjayām āsa bhārata<BR>
03,080.017c	bhīṣmo dharmabhṛtāṃ śreṣṭho vidhidṛṣṭena karmaṇā<BR>
03,080.018a	śirasā cārghyam ādāya śuciḥ prayatamānasaḥ<BR>
03,080.018c	nāma saṃkīrtayām āsa tasmin brahmarṣisattame<BR>
03,080.019a	bhīṣmo 'ham asmi bhadraṃ te dāso 'smi tava suvrata<BR>
03,080.019c	tava saṃdarśanād eva mukto 'haṃ sarvakilbiṣaiḥ<BR>
03,080.020a	evam uktvā mahārāja bhīṣmo dharmabhṛtāṃ varaḥ<BR>
03,080.020c	vāgyataḥ prāñjalir bhūtvā tūṣṇīm āsīd yudhiṣṭhira<BR>
03,080.021a	taṃ dṛṣṭvā niyamenātha svādhyāyāmnāyakarśitam<BR>
03,080.021b*0378_01	tataḥ sa madhureṇātha svareṇa sumahātapāḥ<BR>
03,080.021b*0378_02	uvāca vākyaṃ dharmajñaḥ pulastyaḥ prītamānasaḥ<BR>
03,080.021c	bhīṣmaṃ kurukulaśreṣṭhaṃ muniḥ prītamanābhavat<BR>
03,080.022	pulastya uvāca<BR>
03,080.022a	anena tava dharmajña praśrayeṇa damena ca<BR>
03,080.022c	satyena ca mahābhāga tuṣṭo 'smi tava sarvaśaḥ<BR>
03,080.023a	yasyedṛśas te dharmo 'yaṃ pitṛbhaktyāśrito 'nagha<BR>
03,080.023c	tena paśyasi māṃ putra prītiś cāpi mama tvayi<BR>
03,080.024a	amoghadarśī bhīṣmāhaṃ brūhi kiṃ karavāṇi te<BR>
03,080.024c	yad vakṣyasi kuruśreṣṭha tasya dātāsmi te 'nagha<BR>
03,080.025	bhīṣma uvāca<BR>
03,080.025a	prīte tvayi mahābhāga sarvalokābhipūjite<BR>
03,080.025c	kṛtam ity eva manye 'haṃ yad ahaṃ dṛṣṭavān prabhum<BR>
03,080.026a	yadi tv aham anugrāhyas tava dharmabhṛtāṃ vara<BR>
03,080.026c	vakṣyāmi hṛtsthaṃ saṃdehaṃ tan me tvaṃ vaktum arhasi<BR>
03,080.027a	asti me bhagavan kaś cit tīrthebhyo dharmasaṃśayaḥ<BR>
03,080.027c	tam ahaṃ śrotum icchāmi pṛthak saṃkīrtitaṃ tvayā<BR>
03,080.028a	pradakṣiṇaṃ yaḥ pṛthivīṃ karoty amitavikrama<BR>
03,080.028c	kiṃ phalaṃ tasya viprarṣe tan me brūhi tapodhana<BR>
03,080.029	pulastya uvāca<BR>
03,080.029a	hanta te 'haṃ pravakṣyāmi yad ṛṣīṇāṃ parāyaṇam<BR>
03,080.029c	tad ekāgramanās tāta śṛṇu tīrtheṣu yat phalam<BR>
03,080.030a	yasya hastau ca pādau ca manaś caiva susaṃyatam<BR>
03,080.030c	vidyā tapaś ca kīrtiś ca sa tīrthaphalam aśnute<BR>
03,080.031a	pratigrahād upāvṛttaḥ saṃtuṣṭo niyataḥ śuciḥ<BR>
03,080.031c	ahaṃkāranivṛttaś ca sa tīrthaphalam aśnute<BR>
03,080.032a	akalkako nirārambho laghv āhāro jitendriyaḥ<BR>
03,080.032c	vimuktaḥ sarvadoṣair yaḥ sa tīrthaphalam aśnute<BR>
03,080.033a	akrodhanaś ca rājendra satyaśīlo dṛḍhavrataḥ<BR>
03,080.033c	ātmopamaś ca bhūteṣu sa tīrthaphalam aśnute<BR>
03,080.034a	ṛṣibhiḥ kratavaḥ proktā vedeṣv iha yathākramam<BR>
03,080.034c	phalaṃ caiva yathātattvaṃ pretya ceha ca sarvaśaḥ<BR>
03,080.035a	na te śakyā daridreṇa yajñāḥ prāptuṃ mahīpate<BR>
03,080.035c	bahūpakaraṇā yajñā nānāsaṃbhāravistarāḥ<BR>
03,080.036a	prāpyante pārthivair ete samṛddhair vā naraiḥ kva cit<BR>
03,080.036c	nārthanyūnopakaraṇair ekātmabhir asaṃhataiḥ<BR>
03,080.037a	yo daridrair api vidhiḥ śakyaḥ prāptuṃ nareśvara<BR>
03,080.037c	tulyo yajñaphalaiḥ puṇyais taṃ nibodha yudhāṃ vara<BR>
03,080.038a	ṛṣīṇāṃ paramaṃ guhyam idaṃ bharatasattama<BR>
03,080.038c	tīrthābhigamanaṃ puṇyaṃ yajñair api viśiṣyate<BR>
03,080.039a	anupoṣya trirātrāṇi tīrthāny anabhigamya ca<BR>
03,080.039c	adattvā kāñcanaṃ gāś ca daridro nāma jāyate<BR>
03,080.040a	agniṣṭomādibhir yajñair iṣṭvā vipuladakṣiṇaiḥ<BR>
03,080.040c	na tat phalam avāpnoti tīrthābhigamanena yat<BR>
03,080.041a	nṛloke devadevasya tīrthaṃ trailokyaviśrutam<BR>
03,080.041c	puṣkaraṃ nāma vikhyātaṃ mahābhāgaḥ samāviśet<BR>
03,080.042a	daśa koṭisahasrāṇi tīrthānāṃ vai mahīpate<BR>
03,080.042c	sāṃnidhyaṃ puṣkare yeṣāṃ trisaṃdhyaṃ kurunandana<BR>
03,080.043a	ādityā vasavo rudrāḥ sādhyāś ca samarudgaṇāḥ<BR>
03,080.043c	gandharvāpsarasaś caiva nityaṃ saṃnihitā vibho<BR>
03,080.044a	yatra devās tapas taptvā daityā brahmarṣayas tathā<BR>
03,080.044b*0379_01	tapoviśeṣair bahubhiḥ sthānāny āpur mahaujasaḥ<BR>
03,080.044c	divyayogā mahārāja puṇyena mahatānvitāḥ<BR>
03,080.045a	manasāpy abhikāmasya puṣkarāṇi manasvinaḥ<BR>
03,080.045c	pūyante sarvapāpāni nākapṛṣṭhe ca pūjyate<BR>
03,080.046a	tasmiṃs tīrthe mahābhāga nityam eva pitāmahaḥ<BR>
03,080.046c	uvāsa paramaprīto devadānavasaṃmataḥ<BR>
03,080.047a	puṣkareṣu mahābhāga devāḥ sarṣipurogamāḥ<BR>
03,080.047c	siddhiṃ samabhisaṃprāptāḥ puṇyena mahatānvitāḥ<BR>
03,080.048a	tatrābhiṣekaṃ yaḥ kuryāt pitṛdevārcane rataḥ<BR>
03,080.048c	aśvamedhaṃ daśaguṇaṃ pravadanti manīṣiṇaḥ<BR>
03,080.049a	apy ekaṃ bhojayed vipraṃ puṣkarāraṇyam āśritaḥ<BR>
03,080.049c	tenāsau karmaṇā bhīṣma pretya ceha ca modate<BR>
03,080.050a	śākamūlaphalair vāpi yena vartayate svayam<BR>
03,080.050c	tad vai dadyād brāhmaṇāya śraddhāvān anasūyakaḥ<BR>
03,080.050e	tenaiva prāpnuyāt prājño hayamedhaphalaṃ naraḥ<BR>
03,080.050f*0380_01	api cāpy udapātreṇa brāhmaṇān svasti vācayet<BR>
03,080.050f*0380_02	tenāpi pūjanenāhuḥ pretyānantyāya kalpate<BR>
03,080.051a	brāhmaṇaḥ kṣatriyo vaiśyaḥ śūdro vā rājasattama<BR>
03,080.051c	na viyoniṃ vrajanty ete snātās tīrthe mahātmanaḥ<BR>
03,080.052a	kārttikyāṃ tu viśeṣeṇa yo 'bhigaccheta puṣkaram<BR>
03,080.052c	phalaṃ tatrākṣayaṃ tasya vardhate bharatarṣabha<BR>
03,080.053a	sāyaṃ prātaḥ smared yas tu puṣkarāṇi kṛtāñjaliḥ<BR>
03,080.053c	upaspṛṣṭaṃ bhavet tena sarvatīrtheṣu bhārata<BR>
03,080.053e	prāpnuyāc ca naro lokān brahmaṇaḥ sadane 'kṣayān<BR>
03,080.054a	janmaprabhṛti yat pāpaṃ striyo vā puruṣasya vā<BR>
03,080.054c	puṣkare snātamātrasya sarvam eva praṇaśyati<BR>
03,080.055a	yathā surāṇāṃ sarveṣām ādis tu madhusūdanaḥ<BR>
03,080.055c	tathaiva puṣkaraṃ rājaṃs tīrthānām ādir ucyate<BR>
03,080.056a	uṣya dvādaśa varṣāṇi puṣkare niyataḥ śuciḥ<BR>
03,080.056c	kratūn sarvān avāpnoti brahmalokaṃ ca gacchati<BR>
03,080.057a	yas tu varṣaśataṃ pūrṇam agnihotram upāsate<BR>
03,080.057c	kārttikīṃ vā vased ekāṃ puṣkare samam eva tat<BR>
03,080.057d*0381_01	trīṇi śṛṅgāṇi śubhrāṇi trīṇi prasravaṇāni ca<BR>
03,080.057d*0381_02	puṣkarāṇyādisiddhāni na vidmas tatra kāraṇam<BR>
03,080.058a	duṣkaraṃ puṣkaraṃ gantuṃ duṣkaraṃ puṣkare tapaḥ<BR>
03,080.058c	duṣkaraṃ puṣkare dānaṃ vastuṃ caiva suduṣkaram<BR>
03,080.059a	uṣya dvādaśarātraṃ tu niyato niyatāśanaḥ<BR>
03,080.059c	pradakṣiṇam upāvṛtto jambūmārgaṃ samāviśet<BR>
03,080.060a	jambūmārgaṃ samāviśya devarṣipitṛsevitam<BR>
03,080.060c	aśvamedham avāpnoti viṣṇulokaṃ ca gacchati<BR>
03,080.061a	tatroṣya rajanīḥ pañca ṣaṣṭhakālakṣamī naraḥ<BR>
03,080.061c	na durgatim avāpnoti siddhiṃ prāpnoti cottamām<BR>
03,080.062a	jambūmārgād upāvṛtto gacchet taṇḍulikāśramam<BR>
03,080.062c	na durgatim avāpnoti svargaloke ca pūjyate<BR>
03,080.063a	agastyasara āsādya pitṛdevārcane rataḥ<BR>
03,080.063c	trirātropoṣito rājann agniṣṭomaphalaṃ labhet<BR>
03,080.064a	śākavṛttiḥ phalair vāpi kaumāraṃ vindate padam<BR>
03,080.064c	kaṇvāśramaṃ samāsādya śrījuṣṭaṃ lokapūjitam<BR>
03,080.065a	dharmāraṇyaṃ hi tat puṇyam ādyaṃ ca bharatarṣabha<BR>
03,080.065c	yatra praviṣṭamātro vai pāpebhyo vipramucyate<BR>
03,080.066a	arcayitvā pitṝn devān niyato niyatāśanaḥ<BR>
03,080.066c	sarvakāmasamṛddhasya yajñasya phalam aśnute<BR>
03,080.067a	pradakṣiṇaṃ tataḥ kṛtvā yayātipatanaṃ vrajet<BR>
03,080.067c	hayamedhasya yajñasya phalaṃ prāpnoti tatra vai<BR>
03,080.068a	mahākālaṃ tato gacchen niyato niyatāśanaḥ<BR>
03,080.068c	koṭitīrtham upaspṛśya hayamedhaphalaṃ labhet<BR>
03,080.069a	tato gaccheta dharmajña puṇyasthānam umāpateḥ<BR>
03,080.069c	nāmnā bhadravaṭaṃ nāma triṣu lokeṣu viśrutam<BR>
03,080.070a	tatrābhigamya ceśānaṃ gosahasraphalaṃ labhet<BR>
03,080.070c	mahādevaprasādāc ca gāṇapatyam avāpnuyāt<BR>
03,080.070d*0382_01	samṛddham asapatnaṃ ca śriyā yuktaṃ narottama<BR>
03,080.070d*0383_01	rājñaś caivādhipatyaṃ hi tatra gatvā samāpnuyāt<BR>
03,080.071a	narmadām atha cāsādya nadīṃ trailokyaviśrutām<BR>
03,080.071c	tarpayitvā pitṝn devān agniṣṭomaphalaṃ labhet<BR>
03,080.072a	dakṣiṇaṃ sindhum āsādya brahmacārī jitendriyaḥ<BR>
03,080.072c	agniṣṭomam avāpnoti vimānaṃ cādhirohati<BR>
03,080.073a	carmaṇvatīṃ samāsādya niyato niyatāśanaḥ<BR>
03,080.073c	rantidevābhyanujñāto agniṣṭomaphalaṃ labhet<BR>
03,080.074a	tato gaccheta dharmajña himavatsutam arbudam<BR>
03,080.074c	pṛthivyāṃ yatra vai chidraṃ pūrvam āsīd yudhiṣṭhira<BR>
03,080.075a	tatrāśramo vasiṣṭhasya triṣu lokeṣu viśrutaḥ<BR>
03,080.075c	tatroṣya rajanīm ekāṃ gosahasraphalaṃ labhet<BR>
03,080.076a	piṅgātīrtham upaspṛśya brahmacārī jitendriyaḥ<BR>
03,080.076c	kapilānāṃ naravyāghra śatasya phalam aśnute<BR>
03,080.076d*0384_01	tato gaccheta tad vṛttaṃ tīrthaṃ devaniṣevitam<BR>
03,080.076d*0384_02	snātvā tatra naro bhāti vimalaś candramā yathā<BR>
03,080.077a	tato gaccheta dharmajña prabhāsaṃ lokaviśrutam<BR>
03,080.077b*0385_01	tīrthaṃ devagaṇaiḥ pūjyam ṛṣibhiś ca niṣevitam<BR>
03,080.077c	yatra saṃnihito nityaṃ svayam eva hutāśanaḥ<BR>
03,080.077e	devatānāṃ mukhaṃ vīra analo 'nilasārathiḥ<BR>
03,080.078a	tasmiṃs tīrthavare snātvā śuciḥ prayatamānasaḥ<BR>
03,080.078c	agniṣṭomātirātrābhyāṃ phalaṃ prāpnoti mānavaḥ<BR>
03,080.079a	tato gatvā sarasvatyāḥ sāgarasya ca saṃgame<BR>
03,080.079c	gosahasraphalaṃ prāpya svargaloke mahīyate<BR>
03,080.079e	dīpyamāno 'gnivan nityaṃ prabhayā bharatarṣabha<BR>
03,080.079f*0386_01	tatra snātvā ca rājendra vimalārkasamadyutiḥ<BR>
03,080.080a	trirātram uṣitas tatra tarpayet pitṛdevatāḥ<BR>
03,080.080c	prabhāsate yathā somo aśvamedhaṃ ca vindati<BR>
03,080.081a	varadānaṃ tato gacchet tīrthaṃ bharatasattama<BR>
03,080.081c	viṣṇor durvāsasā yatra varo datto yudhiṣṭhira<BR>
03,080.082a	varadāne naraḥ snātvā gosahasraphalaṃ labhet<BR>
03,080.082c	tato dvāravatīṃ gacchen niyato niyatāśanaḥ<BR>
03,080.082e	piṇḍārake naraḥ snātvā labhed bahu suvarṇakam<BR>
03,080.083a	tasmiṃs tīrthe mahābhāga padmalakṣaṇalakṣitāḥ<BR>
03,080.083c	adyāpi mudrā dṛśyante tad adbhutam ariṃdama<BR>
03,080.084a	triśūlāṅkāni padmāni dṛśyante kurunandana<BR>
03,080.084c	mahādevasya sāṃnidhyaṃ tatraiva bharatarṣabha<BR>
03,080.085a	sāgarasya ca sindhoś ca saṃgamaṃ prāpya bhārata<BR>
03,080.085c	tīrthe salilarājasya snātvā prayatamānasaḥ<BR>
03,080.086a	tarpayitvā pitṝn devān ṛṣīṃś ca bharatarṣabha<BR>
03,080.086c	prāpnoti vāruṇaṃ lokaṃ dīpyamānaḥ svatejasā<BR>
03,080.087a	śaṅkukarṇeśvaraṃ devam arcayitvā yudhiṣṭhira<BR>
03,080.087c	aśvamedhaṃ daśaguṇaṃ pravadanti manīṣiṇaḥ<BR>
03,080.088a	pradakṣiṇam upāvṛtya gaccheta bharatarṣabha<BR>
03,080.088c	tīrthaṃ kuruvaraśreṣṭha triṣu lokeṣu viśrutam<BR>
03,080.088e	dṛmīti nāmnā vikhyātaṃ sarvapāpapramocanam<BR>
03,080.089a	yatra brahmādayo devā upāsante maheśvaram<BR>
03,080.089c	tatra snātvārcayitvā ca rudraṃ devagaṇair vṛtam<BR>
03,080.089e	janmaprabhṛti pāpāni kṛtāni nudate naraḥ<BR>
03,080.090a	dṛmī cātra naraśreṣṭha sarvadevair abhiṣṭutā<BR>
03,080.090c	tatra snātvā naravyāghra hayamedham avāpnuyāt<BR>
03,080.091a	jitvā yatra mahāprājña viṣṇunā prabhaviṣṇunā<BR>
03,080.091c	purā śaucaṃ kṛtaṃ rājan hatvā daivatakaṇṭakān<BR>
03,080.092a	tato gaccheta dharmajña vasor dhārām abhiṣṭutām<BR>
03,080.092c	gamanād eva tasyāṃ hi hayamedham avāpnuyāt<BR>
03,080.093a	snātvā kuruvaraśreṣṭha prayatātmā tu mānavaḥ<BR>
03,080.093c	tarpya devān pitṝṃś caiva viṣṇuloke mahīyate<BR>
03,080.094a	tīrthaṃ cātra paraṃ puṇyaṃ vasūnāṃ bharatarṣabha<BR>
03,080.094c	tatra snātvā ca pītvā ca vasūnāṃ saṃmato bhavet<BR>
03,080.095a	sindhūttamam iti khyātaṃ sarvapāpapraṇāśanam<BR>
03,080.095c	tatra snātvā naraśreṣṭha labhed bahu suvarṇakam<BR>
03,080.096a	brahmatuṅgaṃ samāsādya śuciḥ prayatamānasaḥ<BR>
03,080.096c	brahmalokam avāpnoti sukṛtī virajā naraḥ<BR>
03,080.097a	kumārikāṇāṃ śakrasya tīrthaṃ siddhaniṣevitam<BR>
03,080.097c	tatra snātvā naraḥ kṣipraṃ śakralokam avāpnuyāt<BR>
03,080.098a	reṇukāyāś ca tatraiva tīrthaṃ devaniṣevitam<BR>
03,080.098c	tatra snātvā bhaved vipro vimalaś candramā yathā<BR>
03,080.099a	atha pañcanadaṃ gatvā niyato niyatāśanaḥ<BR>
03,080.099c	pañca yajñān avāpnoti kramaśo ye 'nukīrtitāḥ<BR>
03,080.100a	tato gaccheta dharmajña bhīmāyāḥ sthānam uttamam<BR>
03,080.100c	tatra snātvā tu yonyāṃ vai naro bharatasattama<BR>
03,080.101a	devyāḥ putro bhaved rājaṃs taptakuṇḍalavigrahaḥ<BR>
03,080.101c	gavāṃ śatasahasrasya phalaṃ caivāpnuyān mahat<BR>
03,080.102a	girimuñjaṃ samāsādya triṣu lokeṣu viśrutam<BR>
03,080.102c	pitāmahaṃ namaskṛtya gosahasraphalaṃ labhet<BR>
03,080.103a	tato gaccheta dharmajña vimalaṃ tīrtham uttamam<BR>
03,080.103c	adyāpi yatra dṛśyante matsyāḥ sauvarṇarājatāḥ<BR>
03,080.104a	tatra snātvā naraśreṣṭha vājapeyam avāpnuyāt<BR>
03,080.104c	sarvapāpaviśuddhātmā gacchec ca paramāṃ gatim<BR>
03,080.104d*0387_01	vitastāṃ ca samāsādya saṃtarpya pitṛdevatāḥ<BR>
03,080.104d*0387_02	naraḥ phalam avāpnoti vājapeyasya bhārata<BR>
03,080.104d*0387_03	kāśmīreṣv eva nāgasya bhavanaṃ takṣakasya ca<BR>
03,080.104d*0387_04	vitastākhyam iti khyātaṃ sarvapāpapramocanam<BR>
03,080.105a	tato gaccheta maladāṃ triṣu lokeṣu viśrutām<BR>
03,080.105c	paścimāyāṃ tu saṃdhyāyām upaspṛśya yathāvidhi<BR>
03,080.106a	caruṃ narendra saptārcer yathāśakti nivedayet<BR>
03,080.106c	pitṝṇām akṣayaṃ dānaṃ pravadanti manīṣiṇaḥ<BR>
03,080.106d*0388_01	ṛṣayaḥ pitaro devā gandharvāpsarasāṃ gaṇāḥ<BR>
03,080.106d*0388_02	guhyakāḥ kiṃnarā yakṣāḥ siddhā vidyādharā narāḥ<BR>
03,080.106d*0388_03	rākṣasā ditijā rudrā brahmā ca manujādhipa<BR>
03,080.106d*0388_04	niyataḥ paramāṃ dīkṣām āsthāyābdasahasrikīm<BR>
03,080.106d*0388_05	viṣṇoḥ prasādanaṃ kurvaṃś caruṃ ca śrapayaṃs tathā<BR>
03,080.106d*0388_06	saptabhiḥ saptabhiś caiva ṛgbhis tuṣṭāva keśavam<BR>
03,080.106d*0388_07	dadāv aṣṭaguṇaiśvaryaṃ teṣāṃ tuṣṭas tu keśavaḥ<BR>
03,080.106d*0388_08	yathābhilaṣitān anyān kāmān dattvā mahīpate<BR>
03,080.106d*0388_09	tatraivāntardadhe devo vidyud abhreṣu vai yathā<BR>
03,080.106d*0388_10	nāmnā saptacaruṃ tena khyātaṃ lokeṣu bhārata<BR>
03,080.107a	gavāṃ śatasahasreṇa rājasūyaśatena ca<BR>
03,080.107c	aśvamedhasahasreṇa śreyān saptārciṣaś caruḥ<BR>
03,080.108a	tato nivṛtto rājendra vastrāpadam athāviśet<BR>
03,080.108c	abhigamya mahādevam aśvamedhaphalaṃ labhet<BR>
03,080.109a	maṇimantaṃ samāsādya brahmacārī samāhitaḥ<BR>
03,080.109c	ekarātroṣito rājann agniṣṭomaphalaṃ labhet<BR>
03,080.110a	atha gaccheta rājendra devikāṃ lokaviśrutām<BR>
03,080.110c	prasūtir yatra viprāṇāṃ śrūyate bharatarṣabha<BR>
03,080.111a	triśūlapāṇeḥ sthānaṃ ca triṣu lokeṣu viśrutam<BR>
03,080.111c	devikāyāṃ naraḥ snātvā samabhyarcya maheśvaram<BR>
03,080.112a	yathāśakti caruṃ tatra nivedya bharatarṣabha<BR>
03,080.112c	sarvakāmasamṛddhasya yajñasya labhate phalam<BR>
03,080.113a	kāmākhyaṃ tatra rudrasya tīrthaṃ devarṣisevitam<BR>
03,080.113c	tatra snātvā naraḥ kṣipraṃ siddhim āpnoti bhārata<BR>
03,080.114a	yajanaṃ yājanaṃ gatvā tathaiva brahmavālukām<BR>
03,080.114c	puṣpanyāsa upaspṛśya na śocen maraṇaṃ tataḥ<BR>
03,080.115a	ardhayojanavistārāṃ pañcayojanam āyatām<BR>
03,080.115c	etāvad devikām āhuḥ puṇyāṃ devarṣisevitām<BR>
03,080.116a	tato gaccheta dharmajña dīrghasatraṃ yathākramam<BR>
03,080.116c	yatra brahmādayo devāḥ siddhāś ca paramarṣayaḥ<BR>
03,080.116e	dīrghasatram upāsante dakṣiṇābhir yatavratāḥ<BR>
03,080.117a	gamanād eva rājendra dīrghasatram ariṃdama<BR>
03,080.117c	rājasūyāśvamedhābhyāṃ phalaṃ prāpnoti mānavaḥ<BR>
03,080.118a	tato vinaśanaṃ gacchen niyato niyatāśanaḥ<BR>
03,080.118c	gacchaty antarhitā yatra marupṛṣṭhe sarasvatī<BR>
03,080.118e	camase ca śivodbhede nāgodbhede ca dṛśyate<BR>
03,080.119a	snātvā ca camasodbhede agniṣṭomaphalaṃ labhet<BR>
03,080.119c	śivodbhede naraḥ snātvā gosahasraphalaṃ labhet<BR>
03,080.120a	nāgodbhede naraḥ snātvā nāgalokam avāpnuyāt<BR>
03,080.120c	śaśayānaṃ ca rājendra tīrtham āsādya durlabham<BR>
03,080.120e	śaśarūpapraticchannāḥ puṣkarā yatra bhārata<BR>
03,080.121a	sarasvatyāṃ mahārāja anu saṃvatsaraṃ hi te<BR>
03,080.121c	snāyante bharataśreṣṭha vṛttāṃ vai kārttikīṃ sadā<BR>
03,080.122a	tatra snātvā naravyāghra dyotate śaśivat sadā<BR>
03,080.122c	gosahasraphalaṃ caiva prāpnuyād bharatarṣabha<BR>
03,080.123a	kumārakoṭim āsādya niyataḥ kurunandana<BR>
03,080.123c	tatrābhiṣekaṃ kurvīta pitṛdevārcane rataḥ<BR>
03,080.123e	gavāmayam avāpnoti kulaṃ caiva samuddharet<BR>
03,080.124a	tato gaccheta dharmajña rudrakoṭiṃ samāhitaḥ<BR>
03,080.124c	purā yatra mahārāja ṛṣikoṭiḥ samāhitā<BR>
03,080.124e	praharṣeṇa ca saṃviṣṭā devadarśanakāṅkṣayā<BR>
03,080.125a	ahaṃ pūrvam ahaṃ pūrvaṃ drakṣyāmi vṛṣabhadhvajam<BR>
03,080.125c	evaṃ saṃprasthitā rājann ṛṣayaḥ kila bhārata<BR>
03,080.126a	tato yogeṣvareṇāpi yogam āsthāya bhūpate<BR>
03,080.126c	teṣāṃ manyupraṇāśārtham ṛṣīṇāṃ bhāvitātmanām<BR>
03,080.127a	sṛṣṭā koṭis tu rudrāṇām ṛṣīṇām agrataḥ sthitā<BR>
03,080.127c	mayā pūrvataraṃ dṛṣṭa iti te menire pṛthak<BR>
03,080.128a	teṣāṃ tuṣṭo mahādeva ṛṣīṇām ugratejasām<BR>
03,080.128c	bhaktyā paramayā rājan varaṃ teṣāṃ pradiṣṭavān<BR>
03,080.128e	adya prabhṛti yuṣmākaṃ dharmavṛddhir bhaviṣyati<BR>
03,080.129a	tatra snātvā naravyāghra rudrakoṭyāṃ naraḥ śuciḥ<BR>
03,080.129c	aśvamedham avāpnoti kulaṃ caiva samuddharet<BR>
03,080.130a	tato gaccheta rājendra saṃgamaṃ lokaviśrutam<BR>
03,080.130c	sarasvatyā mahāpuṇyam upāsante janārdanam<BR>
03,080.131a	yatra brahmādayo devā ṛṣayaḥ siddhacāraṇāḥ<BR>
03,080.131c	abhigacchanti rājendra caitraśuklacaturdaśīm<BR>
03,080.132a	tatra snātvā naravyāghra vinded bahu suvarṇakam<BR>
03,080.132c	sarvapāpaviśuddhātmā brahmalokaṃ ca gacchati<BR>
03,080.133a	ṛṣīṇāṃ yatra satrāṇi samāptāni narādhipa<BR>
03,080.133c	satrāvasānam āsādya gosahasraphalaṃ labhet<BR>
03,081.001	pulastya uvāca<BR>
03,081.001a	tato gaccheta rājendra kurukṣetram abhiṣṭutam<BR>
03,081.001c	pāpebhyo vipramucyante tadgatāḥ sarvajantavaḥ<BR>
03,081.002a	kurukṣetraṃ gamiṣyāmi kurukṣetre vasāmy aham<BR>
03,081.002c	ya evaṃ satataṃ brūyāt so 'pi pāpaiḥ pramucyate<BR>
03,081.002d*0389_01	pāṃsavo 'pi kurukṣetre vāyunā samudīritāḥ<BR>
03,081.002d*0389_02	api duṣkṛtakarmāṇaṃ nayanti paramāṃ gatim<BR>
03,081.002d*0389_03	dakṣiṇena sarasvatyā dṛṣadvatyuttareṇa ca<BR>
03,081.002d*0389_04	ye vasanti kurukṣetre te vasanti triviṣṭape<BR>
03,081.003a	tatra māsaṃ vased vīra sarasvatyāṃ yudhiṣṭhira<BR>
03,081.003c	yatra brahmādayo devā ṛṣayaḥ siddhacāraṇāḥ<BR>
03,081.004a	gandharvāpsaraso yakṣāḥ pannagāś ca mahīpate<BR>
03,081.004c	brahmakṣetraṃ mahāpuṇyam abhigacchanti bhārata<BR>
03,081.005a	manasāpy abhikāmasya kurukṣetraṃ yudhiṣṭhira<BR>
03,081.005c	pāpāni vipraṇaśyanti brahmalokaṃ ca gacchati<BR>
03,081.006a	gatvā hi śraddhayā yuktaḥ kurukṣetraṃ kurūdvaha<BR>
03,081.006c	rājasūyāśvamedhābhyāṃ phalaṃ prāpnoti mānavaḥ<BR>
03,081.007a	tato macakrukaṃ rājan dvārapālaṃ mahābalam<BR>
03,081.007c	yakṣaṃ samabhivādyaiva gosahasraphalaṃ labhet<BR>
03,081.008a	tato gaccheta dharmajña viṣṇoḥ sthānam anuttamam<BR>
03,081.008c	satataṃ nāma rājendra yatra saṃnihito hariḥ<BR>
03,081.009a	tatra snātvārcayitvā ca trilokaprabhavaṃ harim<BR>
03,081.009c	aśvamedham avāpnoti viṣṇulokaṃ ca gacchati<BR>
03,081.010a	tataḥ pāriplavaṃ gacchet tīrthaṃ trailokyaviśrutam<BR>
03,081.010c	agniṣṭomātirātrābhyāṃ phalaṃ prāpnoti mānavaḥ<BR>
03,081.011a	pṛthivyās tīrtham āsādya gosahasraphalaṃ labhet<BR>
03,081.011c	tataḥ śālūkinīṃ gatvā tīrthasevī narādhipa<BR>
03,081.011e	daśāśvamedhike snātvā tad eva labhate phalam<BR>
03,081.012a	sarpadarvīṃ samāsādya nāgānāṃ tīrtham uttamam<BR>
03,081.012c	agniṣṭomam avāpnoti nāgalokaṃ ca vindati<BR>
03,081.013a	tato gaccheta dharmajña dvārapālaṃ tarantukam<BR>
03,081.013c	tatroṣya rajanīm ekāṃ gosahasraphalaṃ labhet<BR>
03,081.014a	tataḥ pañcanadaṃ gatvā niyato niyatāśanaḥ<BR>
03,081.014c	koṭitīrtham upaspṛśya hayamedhaphalaṃ labhet<BR>
03,081.014e	aśvinos tīrtham āsādya rūpavān abhijāyate<BR>
03,081.015a	tato gaccheta dharmajña vārāhaṃ tīrtham uttamam<BR>
03,081.015c	viṣṇur vārāharūpeṇa pūrvaṃ yatra sthito 'bhavat<BR>
03,081.015e	tatra snātvā naravyāghra agniṣṭomaphalaṃ labhet<BR>
03,081.016a	tato jayantyā rājendra somatīrthaṃ samāviśet<BR>
03,081.016c	snātvā phalam avāpnoti rājasūyasya mānavaḥ<BR>
03,081.017a	ekahaṃse naraḥ snātvā gosahasraphalaṃ labhet<BR>
03,081.017c	kṛtaśaucaṃ samāsādya tīrthasevī kurūdvaha<BR>
03,081.017e	puṇḍarīkam avāpnoti kṛtaśauco bhaven naraḥ<BR>
03,081.018a	tato muñjavaṭaṃ nāma mahādevasya dhīmataḥ<BR>
03,081.018c	tatroṣya rajanīm ekāṃ gāṇapatyam avāpnuyāt<BR>
03,081.019a	tatraiva ca mahārāja yakṣī lokapariśrutā<BR>
03,081.019c	tāṃ cābhigamya rājendra puṇyāṃl lokān avāpnuyāt<BR>
03,081.020a	kurukṣetrasya tad dvāraṃ viśrutaṃ bharatarṣabha<BR>
03,081.020c	pradakṣiṇam upāvṛtya tīrthasevī samāhitaḥ<BR>
03,081.021a	saṃmite puṣkarāṇāṃ ca snātvārcya pitṛdevatāḥ<BR>
03,081.021c	jāmadagnyena rāmeṇa āhṛte vai mahātmanā<BR>
03,081.021e	kṛtakṛtyo bhaved rājann aśvamedhaṃ ca vindati<BR>
03,081.022a	tato rāmahradān gacchet tīrthasevī narādhipa<BR>
03,081.022c	yatra rāmeṇa rājendra tarasā dīptatejasā<BR>
03,081.022e	kṣatram utsādya vīryeṇa hradāḥ pañca niveśitāḥ<BR>
03,081.023a	pūrayitvā naravyāghra rudhireṇeti naḥ śrutam<BR>
03,081.023c	pitaras tarpitāḥ sarve tathaiva ca pitāmahāḥ<BR>
03,081.023e	tatas te pitaraḥ prītā rāmam ūcur mahīpate<BR>
03,081.024a	rāma rāma mahābhāga prītāḥ sma tava bhārgava<BR>
03,081.024c	anayā pitṛbhaktyā ca vikrameṇa ca te vibho<BR>
03,081.024e	varaṃ vṛṇīṣva bhadraṃ te kim icchasi mahādyute<BR>
03,081.025a	evam uktaḥ sa rājendra rāmaḥ praharatāṃ varaḥ<BR>
03,081.025c	abravīt prāñjalir vākyaṃ pitṝn sa gagane sthitān<BR>
03,081.026a	bhavanto yadi me prītā yady anugrāhyatā mayi<BR>
03,081.026c	pitṛprasādād iccheyaṃ tapasāpyāyanaṃ punaḥ<BR>
03,081.027a	yac ca roṣābhibhūtena kṣatram utsāditaṃ mayā<BR>
03,081.027c	tataś ca pāpān mucyeyaṃ yuṣmākaṃ tejasā hy aham<BR>
03,081.027e	hradāś ca tīrthabhūtā me bhaveyur bhuvi viśrutāḥ<BR>
03,081.028a	etac chrutvā śubhaṃ vākyaṃ rāmasya pitaras tadā<BR>
03,081.028c	pratyūcuḥ paramaprītā rāmaṃ harṣasamanvitāḥ<BR>
03,081.029a	tapas te vardhatāṃ bhūyaḥ pitṛbhaktyā viśeṣataḥ<BR>
03,081.029c	yac ca roṣābhibhūtena kṣatram utsāditaṃ tvayā<BR>
03,081.030a	tataś ca pāpān muktas tvaṃ karmabhis te ca pātitāḥ<BR>
03,081.030c	hradāś ca tava tīrthatvaṃ gamiṣyanti na saṃśayaḥ<BR>
03,081.031a	hradeṣv eteṣu yaḥ snātvā pitṝn saṃtarpayiṣyati<BR>
03,081.031c	pitaras tasya vai prītā dāsyanti bhuvi durlabham<BR>
03,081.031e	īpsitaṃ manasaḥ kāmaṃ svargalokaṃ ca śāśvatam<BR>
03,081.032a	evaṃ dattvā varān rājan rāmasya pitaras tadā<BR>
03,081.032c	āmantrya bhārgavaṃ prītās tatraivāntardadhus tadā<BR>
03,081.033a	evaṃ rāmahradāḥ puṇyā bhārgavasya mahātmanaḥ<BR>
03,081.033c	snātvā hradeṣu rāmasya brahmacārī śubhavrataḥ<BR>
03,081.033e	rāmam abhyarcya rājendra labhed bahu suvarṇakam<BR>
03,081.034a	vaṃśamūlakam āsādya tīrthasevī kurūdvaha<BR>
03,081.034c	svavaṃśam uddhared rājan snātvā vai vaṃśamūlake<BR>
03,081.035a	kāyaśodhanam āsādya tīrthaṃ bharatasattama<BR>
03,081.035c	śarīraśuddhiḥ snātasya tasmiṃs tīrthe na saṃśayaḥ<BR>
03,081.035e	śuddhadehaś ca saṃyāti śubhāṃl lokān anuttamān<BR>
03,081.036a	tato gaccheta rājendra tīrthaṃ trailokyaviśrutam<BR>
03,081.036c	lokā yatroddhṛtāḥ pūrvaṃ viṣṇunā prabhaviṣṇunā<BR>
03,081.037a	lokoddhāraṃ samāsādya tīrthaṃ trailokyaviśrutam<BR>
03,081.037c	snātvā tīrthavare rājaṃl lokān uddharate svakān<BR>
03,081.037e	śrītīrthaṃ ca samāsādya vindate śriyam uttamām<BR>
03,081.037e*0390_01	**** **** snātvā niyatamānasaḥ<BR>
03,081.037e*0390_02	arcayitvā pitṝn devān<BR>
03,081.038a	kapilātīrtham āsādya brahmacārī samāhitaḥ<BR>
03,081.038c	tatra snātvārcayitvā ca daivatāni pitṝṃs tathā<BR>
03,081.038e	kapilānāṃ sahasrasya phalaṃ vindati mānavaḥ<BR>
03,081.039a	sūryatīrthaṃ samāsādya snātvā niyatamānasaḥ<BR>
03,081.039c	arcayitvā pitṝn devān upavāsaparāyaṇaḥ<BR>
03,081.039e	agniṣṭomam avāpnoti sūryalokaṃ ca gacchati<BR>
03,081.040a	gavāṃbhavanam āsādya tīrthasevī yathākramam<BR>
03,081.040c	tatrābhiṣekaṃ kurvāṇo gosahasraphalaṃ labhet<BR>
03,081.041a	śaṅkhinīṃ tatra āsādya tīrthasevī kurūdvaha<BR>
03,081.041c	devyās tīrthe naraḥ snātvā labhate rūpam uttamam<BR>
03,081.042a	tato gaccheta rājendra dvārapālam arantukam<BR>
03,081.042c	tasya tīrthaṃ sarasvatyāṃ yakṣendrasya mahātmanaḥ<BR>
03,081.042e	tatra snātvā naro rājann agniṣṭomaphalaṃ labhet<BR>
03,081.043a	tato gaccheta dharmajña brahmāvartaṃ narādhipa<BR>
03,081.043c	brahmāvarte naraḥ snātvā brahmalokam avāpnuyāt<BR>
03,081.044a	tato gaccheta dharmajña sutīrthakam anuttamam<BR>
03,081.044c	yatra saṃnihitā nityaṃ pitaro daivataiḥ saha<BR>
03,081.045a	tatrābhiṣekaṃ kurvīta pitṛdevārcane rataḥ<BR>
03,081.045c	aśvamedham avāpnoti pitṛlokaṃ ca gacchati<BR>
03,081.046a	tato 'mbuvaśyaṃ dharmajña samāsādya yathākramam<BR>
03,081.046c	kośeśvarasya tīrtheṣu snātvā bharatasattama<BR>
03,081.046e	sarvavyādhivinirmukto brahmaloke mahīyate<BR>
03,081.047a	mātṛtīrthaṃ ca tatraiva yatra snātasya bhārata<BR>
03,081.047c	prajā vivardhate rājann anantāṃ cāśnute śriyam<BR>
03,081.048a	tataḥ śītavanaṃ gacchen niyato niyatāśanaḥ<BR>
03,081.048c	tīrthaṃ tatra mahārāja mahad anyatra durlabham<BR>
03,081.049a	punāti darśanād eva daṇḍenaikaṃ narādhipa<BR>
03,081.049c	keśān abhyukṣya vai tasmin pūto bhavati bhārata<BR>
03,081.050a	tīrthaṃ tatra mahārāja śvānalomāpahaṃ smṛtam<BR>
03,081.050c	yatra viprā naravyāghra vidvāṃsas tīrthatatparāḥ<BR>
03,081.050d*0391_01	gatiṃ gacchanti paramāṃ snātvā bharatasattama<BR>
03,081.051a	śvānalomāpanayane tīrthe bharatasattama<BR>
03,081.051c	prāṇāyāmair nirharanti śvalomāni dvijottamāḥ<BR>
03,081.052a	pūtātmānaś ca rājendra prayānti paramāṃ gatim<BR>
03,081.052c	daśāśvamedhikaṃ caiva tasmiṃs tīrthe mahīpate<BR>
03,081.052e	tatra snātvā naravyāghra gaccheta paramāṃ gatim<BR>
03,081.053a	tato gaccheta rājendra mānuṣaṃ lokaviśrutam<BR>
03,081.053c	yatra kṛṣṇamṛgā rājan vyādhena paripīḍitāḥ<BR>
03,081.053e	avagāhya tasmin sarasi mānuṣatvam upāgatāḥ<BR>
03,081.054a	tasmiṃs tīrthe naraḥ snātvā brahmacārī jitendriyaḥ<BR>
03,081.054c	sarvapāpaviśuddhātmā svargaloke mahīyate<BR>
03,081.055a	mānuṣasya tu pūrveṇa krośamātre mahīpate<BR>
03,081.055c	āpagā nāma vikhyātā nadī siddhaniṣevitā<BR>
03,081.056a	śyāmākabhojanaṃ tatra yaḥ prayacchati mānavaḥ<BR>
03,081.056c	devān pitṝṃś ca uddiśya tasya dharmaphalaṃ mahat<BR>
03,081.056e	ekasmin bhojite vipre koṭir bhavati bhojitā<BR>
03,081.057a	tatra snātvārcayitvā ca daivatāni pitṝṃs tathā<BR>
03,081.057c	uṣitvā rajanīm ekām agniṣṭomaphalaṃ labhet<BR>
03,081.058a	tato gaccheta rājendra brahmaṇaḥ sthānam uttamam<BR>
03,081.058c	brahmodumbaram ity eva prakāśaṃ bhuvi bhārata<BR>
03,081.059a	tatra saptarṣikuṇḍeṣu snātasya kurupuṃgava<BR>
03,081.059c	kedāre caiva rājendra kapiṣṭhalamahātmanaḥ<BR>
03,081.060a	brahmāṇam abhigamyātha śuciḥ prayatamānasaḥ<BR>
03,081.060c	sarvapāpaviśuddhātmā brahmalokaṃ prapadyate<BR>
03,081.061a	kapiṣṭhalasya kedāraṃ samāsādya sudurlabham<BR>
03,081.061c	antardhānam avāpnoti tapasā dagdhakilbiṣaḥ<BR>
03,081.062a	tato gaccheta rājendra sarakaṃ lokaviśrutam<BR>
03,081.062c	kṛṣṇapakṣe caturdaśyām abhigamya vṛṣadhvajam<BR>
03,081.062e	labhate sarvakāmān hi svargalokaṃ ca gacchati<BR>
03,081.063a	tisraḥ koṭyas tu tīrthānāṃ sarake kurunandana<BR>
03,081.063c	rudrakoṭis tathā kūpe hradeṣu ca mahīpate<BR>
03,081.063e	ilāspadaṃ ca tatraiva tīrthaṃ bharatasattama<BR>
03,081.064a	tatra snātvārcayitvā ca pitṝn devāṃś ca bhārata<BR>
03,081.064c	na durgatim avāpnoti vājapeyaṃ ca vindati<BR>
03,081.065a	kiṃdāne ca naraḥ snātvā kiṃjapye ca mahīpate<BR>
03,081.065c	aprameyam avāpnoti dānaṃ japyaṃ ca bhārata<BR>
03,081.066a	kalaśyāṃ cāpy upaspṛśya śraddadhāno jitendriyaḥ<BR>
03,081.066c	agniṣṭomasya yajñasya phalaṃ prāpnoti mānavaḥ<BR>
03,081.067a	sarakasya tu pūrveṇa nāradasya mahātmanaḥ<BR>
03,081.067c	tīrthaṃ kuruvaraśreṣṭha anājanmeti viśrutam<BR>
03,081.068a	tatra tīrthe naraḥ snātvā prāṇāṃś cotsṛjya bhārata<BR>
03,081.068c	nāradenābhyanujñāto lokān prāpnoti durlabhān<BR>
03,081.069a	śuklapakṣe daśamyāṃ tu puṇḍarīkaṃ samāviśet<BR>
03,081.069c	tatra snātvā naro rājan puṇḍarīkaphalaṃ labhet<BR>
03,081.070a	tatas triviṣṭapaṃ gacchet triṣu lokeṣu viśrutam<BR>
03,081.070c	tatra vaitaraṇī puṇyā nadī pāpapramocanī<BR>
03,081.071a	tatra snātvārcayitvā ca śūlapāṇiṃ vṛṣadhvajam<BR>
03,081.071c	sarvapāpaviśuddhātmā gaccheta paramāṃ gatim<BR>
03,081.072a	tato gaccheta rājendra phalakīvanam uttamam<BR>
03,081.072c	yatra devāḥ sadā rājan phalakīvanam āśritāḥ<BR>
03,081.072e	tapaś caranti vipulaṃ bahuvarṣasahasrakam<BR>
03,081.072f*0392_01	tatra snātvā naro rājan sarvayajñaphalaṃ labhet<BR>
03,081.073a	dṛṣadvatyāṃ naraḥ snātvā tarpayitvā ca devatāḥ<BR>
03,081.073c	agniṣṭomātirātrābhyāṃ phalaṃ vindati bhārata<BR>
03,081.074a	tīrthe ca sarvadevānāṃ snātvā bharatasattama<BR>
03,081.074c	gosahasrasya rājendra phalaṃ prāpnoti mānavaḥ<BR>
03,081.075a	pāṇikhāte naraḥ snātvā tarpayitvā ca devatāḥ<BR>
03,081.075c	rājasūyam avāpnoti ṛṣilokaṃ ca gacchati<BR>
03,081.076a	tato gaccheta rājendra miśrakaṃ tīrtham uttamam<BR>
03,081.076c	tatra tīrthāni rājendra miśritāni mahātmanā<BR>
03,081.077a	vyāsena nṛpaśārdūla dvijārtham iti naḥ śrutam<BR>
03,081.077c	sarvatīrtheṣu sa snāti miśrake snāti yo naraḥ<BR>
03,081.077d*0393_01	sa vai snātvārcayitvā ca miśrake pitṛdevatāḥ<BR>
03,081.078a	tato vyāsavanaṃ gacchen niyato niyatāśanaḥ<BR>
03,081.078c	manojave naraḥ snātvā gosahasraphalaṃ labhet<BR>
03,081.079a	gatvā madhuvaṭīṃ cāpi devyās tīrthaṃ naraḥ śuciḥ<BR>
03,081.079c	tatra snātvārcayed devān pitṝṃś ca prayataḥ śuciḥ<BR>
03,081.079e	sa devyā samanujñāto gosahasraphalaṃ labhet<BR>
03,081.080a	kauśikyāḥ saṃgame yas tu dṛṣadvatyāś ca bhārata<BR>
03,081.080c	snāti vai niyatāhāraḥ sarvapāpaiḥ pramucyate<BR>
03,081.081a	tato vyāsasthalī nāma yatra vyāsena dhīmatā<BR>
03,081.081c	putraśokābhitaptena dehatyāgārthaniścayaḥ<BR>
03,081.082a	kṛto devaiś ca rājendra punar utthāpitas tadā<BR>
03,081.082c	abhigamya sthalīṃ tasya gosahasraphalaṃ labhet<BR>
03,081.083a	kiṃdattaṃ kūpam āsādya tilaprasthaṃ pradāya ca<BR>
03,081.083c	gaccheta paramāṃ siddhim ṛṇair muktaḥ kurūdvaha<BR>
03,081.083d*0394_01	vedītīrthe naraḥ snātvā gosahasraphalaṃ labhet<BR>
03,081.084a	ahaś ca sudinaṃ caiva dve tīrthe ca sudurlabhe<BR>
03,081.084c	tayoḥ snātvā naravyāghra sūryalokam avāpnuyāt<BR>
03,081.085a	mṛgadhūmaṃ tato gacchet triṣu lokeṣu viśrutam<BR>
03,081.085c	tatra gaṅgāhrade snātvā samabhyarcya ca mānavaḥ<BR>
03,081.085e	śūlapāṇiṃ mahādevam aśvamedhaphalaṃ labhet<BR>
03,081.086a	devatīrthe naraḥ snātvā gosahasraphalaṃ labhet<BR>
03,081.086c	atha vāmanakaṃ gacchet triṣu lokeṣu viśrutam<BR>
03,081.087a	tatra viṣṇupade snātvā arcayitvā ca vāmanam<BR>
03,081.087c	sarvapāpaviśuddhātmā viṣṇulokam avāpnuyāt<BR>
03,081.088a	kulaṃpune naraḥ snātvā punāti svakulaṃ naraḥ<BR>
03,081.088c	pavanasya hradaṃ gatvā marutāṃ tīrtham uttamam<BR>
03,081.088e	tatra snātvā naravyāghra vāyuloke mahīyate<BR>
03,081.089a	amarāṇāṃ hrade snātvā amareṣu narādhipa<BR>
03,081.089c	amarāṇāṃ prabhāvena svargaloke mahīyate<BR>
03,081.089d*0395_01	amaraiḥ saha saṃyāti vimānavaram āsthitaḥ<BR>
03,081.090a	śālihotrasya rājendra śāliśūrpe yathāvidhi<BR>
03,081.090c	snātvā naravaraśreṣṭha gosahasraphalaṃ labhet<BR>
03,081.091a	śrīkuñjaṃ ca sarasvatyāṃ tīrthaṃ bharatasattama<BR>
03,081.091c	tatra snātvā naro rājann agniṣṭomaphalaṃ labhet<BR>
03,081.092a	tato naimiṣakuñjaṃ ca samāsādya kurūdvaha<BR>
03,081.092c	ṛṣayaḥ kila rājendra naimiṣeyās tapodhanāḥ<BR>
03,081.092e	tīrthayātrāṃ puraskṛtya kurukṣetraṃ gatāḥ purā<BR>
03,081.092f*0396_01	tatra tīrthe naraḥ snātvā vājimedhaphalaṃ labhet<BR>
03,081.093a	tataḥ kuñjaḥ sarasvatyāṃ kṛto bharatasattama<BR>
03,081.093c	ṛṣīṇām avakāśaḥ syād yathā tuṣṭikaro mahān<BR>
03,081.094a	tasmin kuñje naraḥ snātvā gosahasraphalaṃ labhet<BR>
03,081.094b*0397_01	tato gaccheta dharmajña kanyātīrtham anuttamam<BR>
03,081.094c	kanyātīrthe naraḥ snātvā agniṣṭomaphalaṃ labhet<BR>
03,081.095a	tato gacchen naravyāghra brahmaṇaḥ sthānam uttamam<BR>
03,081.095c	tatra varṇāvaraḥ snātvā brāhmaṇyaṃ labhate naraḥ<BR>
03,081.095e	brāhmaṇaś ca viśuddhātmā gaccheta paramāṃ gatim<BR>
03,081.096a	tato gacchen naraśreṣṭha somatīrtham anuttamam<BR>
03,081.096c	tatra snātvā naro rājan somalokam avāpnuyāt<BR>
03,081.097a	saptasārasvataṃ tīrthaṃ tato gacchen narādhipa<BR>
03,081.097c	yatra maṅkaṇakaḥ siddho maharṣir lokaviśrutaḥ<BR>
03,081.098a	purā maṅkaṇako rājan kuśāgreṇeti naḥ śrutam<BR>
03,081.098c	kṣataḥ kila kare rājaṃs tasya śākaraso 'sravat<BR>
03,081.099a	sa vai śākarasaṃ dṛṣṭvā harṣāviṣṭo mahātapāḥ<BR>
03,081.099c	pranṛttaḥ kila viprarṣir vismayotphullalocanaḥ<BR>
03,081.100a	tatas tasmin pranṛtte vai sthāvaraṃ jaṅgamaṃ ca yat<BR>
03,081.100c	pranṛttam ubhayaṃ vīra tejasā tasya mohitam<BR>
03,081.101a	brahmādibhiḥ surai rājann ṛṣibhiś ca tapodhanaiḥ<BR>
03,081.101c	vijñapto vai mahādeva ṛṣer arthe narādhipa<BR>
03,081.101e	nāyaṃ nṛtyed yathā deva tathā tvaṃ kartum arhasi<BR>
03,081.102a	tataḥ pranṛttam āsādya harṣāviṣṭena cetasā<BR>
03,081.102c	surāṇāṃ hitakāmārtham ṛṣiṃ devo 'bhyabhāṣata<BR>
03,081.103a	aho maharṣe dharmajña kimarthaṃ nṛtyate bhavān<BR>
03,081.103c	harṣasthānaṃ kimarthaṃ vā tavādya munipuṃgava<BR>
03,081.104	ṛṣir uvāca<BR>
03,081.104*0398_01	tapasvino dharmapathe sthitasya dvijasattama<BR>
03,081.104a	kiṃ na paśyasi me deva karāc chākarasaṃ srutam<BR>
03,081.104c	yaṃ dṛṣṭvāhaṃ pranṛtto vai harṣeṇa mahatānvitaḥ<BR>
03,081.105	pulastya uvāca<BR>
03,081.105a	taṃ prahasyābravīd devo muniṃ rāgeṇa mohitam<BR>
03,081.105c	ahaṃ vai vismayaṃ vipra na gacchāmīti paśya mām<BR>
03,081.106a	evam uktvā naraśreṣṭha mahādevena dhīmatā<BR>
03,081.106c	aṅgulyagreṇa rājendra svāṅguṣṭhas tāḍito 'nagha<BR>
03,081.107a	tato bhasma kṣatād rājan nirgataṃ himasaṃnibham<BR>
03,081.107c	tad dṛṣṭvā vrīḍito rājan sa muniḥ pādayor gataḥ<BR>
03,081.108a	nānyaṃ devam ahaṃ manye rudrāt parataraṃ mahat<BR>
03,081.108c	surāsurasya jagato gatis tvam asi śūladhṛk<BR>
03,081.109a	tvayā sṛṣṭam idaṃ viśvaṃ trailokyaṃ sacarācaram<BR>
03,081.109c	tvām eva bhagavan sarve praviśanti yugakṣaye<BR>
03,081.110a	devair api na śakyas tvaṃ parijñātuṃ kuto mayā<BR>
03,081.110c	tvayi sarve ca dṛśyante surā brahmādayo 'nagha<BR>
03,081.111a	sarvas tvam asi lokānāṃ kartā kārayitā ca ha<BR>
03,081.111c	tvatprasādāt surāḥ sarve modantīhākutobhayāḥ<BR>
03,081.111e	evaṃ stutvā mahādevaṃ sa ṛṣiḥ praṇato 'bhavat<BR>
03,081.112	ṛṣir uvāca<BR>
03,081.112a	tvatprasādān mahādeva tapo me na kṣareta vai<BR>
03,081.113	pulastya uvāca<BR>
03,081.113a	tato devaḥ prahṛṣṭātmā brahmarṣim idam abravīt<BR>
03,081.113c	tapas te vardhatāṃ vipra matprasādāt sahasradhā<BR>
03,081.114a	āśrame ceha vatsyāmi tvayā sārdhaṃ mahāmune<BR>
03,081.114c	saptasārasvate snātvā arcayiṣyanti ye tu mām<BR>
03,081.115a	na teṣāṃ durlabhaṃ kiṃ cid iha loke paratra ca<BR>
03,081.115c	sārasvataṃ ca te lokaṃ gamiṣyanti na saṃśayaḥ<BR>
03,081.115d*0399_01	evam uktvā mahādevas tatraivāntaradhīyata<BR>
03,081.116a	tatas tv auśanasaṃ gacchet triṣu lokeṣu viśrutam<BR>
03,081.116c	yatra brahmādayo devā ṛṣayaś ca tapodhanāḥ<BR>
03,081.117a	kārttikeyaś ca bhagavāṃs trisaṃdhyaṃ kila bhārata<BR>
03,081.117c	sāṃnidhyam akarot tatra bhārgavapriyakāmyayā<BR>
03,081.118a	kapālamocanaṃ tīrthaṃ sarvapāpapramocanam<BR>
03,081.118c	tatra snātvā naravyāghra sarvapāpaiḥ pramucyate<BR>
03,081.119a	agnitīrthaṃ tato gacchet tatra snātvā nararṣabha<BR>
03,081.119c	agnilokam avāpnoti kulaṃ caiva samuddharet<BR>
03,081.120a	viśvāmitrasya tatraiva tīrthaṃ bharatasattama<BR>
03,081.120c	tatra snātvā mahārāja brāhmaṇyam abhijāyate<BR>
03,081.121a	brahmayoniṃ samāsādya śuciḥ prayatamānasaḥ<BR>
03,081.121c	tatra snātvā naravyāghra brahmalokaṃ prapadyate<BR>
03,081.121e	punāty āsaptamaṃ caiva kulaṃ nāsty atra saṃśayaḥ<BR>
03,081.122a	tato gaccheta rājendra tīrthaṃ trailokyaviśrutam<BR>
03,081.122c	pṛthūdakam iti khyātaṃ kārttikeyasya vai nṛpa<BR>
03,081.122d*0400_01	pāpaṃ praṇaśyate tatra snātamātrasya bhārata<BR>
03,081.122e	tatrābhiṣekaṃ kurvīta pitṛdevārcane rataḥ<BR>
03,081.123a	ajñānāj jñānato vāpi striyā vā puruṣeṇa vā<BR>
03,081.123c	yat kiṃ cid aśubhaṃ karma kṛtaṃ mānuṣabuddhinā<BR>
03,081.124a	tat sarvaṃ naśyate tasya snātamātrasya bhārata<BR>
03,081.124c	aśvamedhaphalaṃ cāpi svargalokaṃ ca gacchati<BR>
03,081.125a	puṇyam āhuḥ kurukṣetraṃ kurukṣetrāt sarasvatīm<BR>
03,081.125c	sarasvatyāś ca tīrthāni tīrthebhyaś ca pṛthūdakam<BR>
03,081.126a	uttame sarvatīrthānāṃ yas tyajed ātmanas tanum<BR>
03,081.126c	pṛthūdake japyaparo nainaṃ śvomaraṇaṃ tapet<BR>
03,081.127a	gītaṃ sanatkumāreṇa vyāsena ca mahātmanā<BR>
03,081.127c	vede ca niyataṃ rājan abhigacchet pṛthūdakam<BR>
03,081.128a	pṛthūdakāt puṇyatamaṃ nānyat tīrthaṃ narottama<BR>
03,081.128c	etan medhyaṃ pavitraṃ ca pāvanaṃ ca na saṃśayaḥ<BR>
03,081.129a	tatra snātvā divaṃ yānti api pāpakṛto janāḥ<BR>
03,081.129c	pṛthūdake naraśreṣṭha prāhur evaṃ manīṣiṇaḥ<BR>
03,081.130a	madhusravaṃ ca tatraiva tīrthaṃ bharatasattama<BR>
03,081.130c	tatra snātvā naro rājan gosahasraphalaṃ labhet<BR>
03,081.131a	tato gacchen naraśreṣṭha tīrthaṃ devyā yathākramam<BR>
03,081.131c	sarasvatyāruṇāyāś ca saṃgamaṃ lokaviśrutam<BR>
03,081.132a	trirātropoṣitaḥ snātvā mucyate brahmahatyayā<BR>
03,081.132c	agniṣṭomātirātrābhyāṃ phalaṃ vindati mānavaḥ<BR>
03,081.133a	āsaptamaṃ kulaṃ caiva punāti bharatarṣabha<BR>
03,081.133c	avatīrṇaṃ ca tatraiva tīrthaṃ kurukulodvaha<BR>
03,081.133e	viprāṇām anukampārthaṃ darbhiṇā nirmitaṃ purā<BR>
03,081.134a	vratopanayanābhyāṃ vā upavāsena vā dvijaḥ<BR>
03,081.134c	kriyāmantraiś ca saṃyukto brāhmaṇaḥ syān na saṃśayaḥ<BR>
03,081.135a	kriyāmantravihīno 'pi tatra snātvā nararṣabha<BR>
03,081.135c	cīrṇavrato bhaved vipro dṛṣṭam etat purātane<BR>
03,081.136a	samudrāś cāpi catvāraḥ samānītāś ca darbhiṇā<BR>
03,081.136c	yeṣu snāto naravyāghra na durgatim avāpnuyāt<BR>
03,081.136e	phalāni gosahasrāṇāṃ caturṇāṃ vindate ca saḥ<BR>
03,081.137a	tato gaccheta rājendra tīrthaṃ śatasahasrakam<BR>
03,081.137c	sāhasrakaṃ ca tatraiva dve tīrthe lokaviśrute<BR>
03,081.138a	ubhayor hi naraḥ snātvā gosahasraphalaṃ labhet<BR>
03,081.138c	dānaṃ vāpy upavāso vā sahasraguṇitaṃ bhavet<BR>
03,081.139a	tato gaccheta rājendra reṇukātīrtham uttamam<BR>
03,081.139c	tatrābhiṣekaṃ kurvīta pitṛdevārcane rataḥ<BR>
03,081.139e	sravapāpaviśuddhātmā agniṣṭomaphalaṃ labhet<BR>
03,081.140a	vimocanam upaspṛśya jitamanyur jitendriyaḥ<BR>
03,081.140c	pratigrahakṛtair doṣaiḥ sarvaiḥ sa parimucyate<BR>
03,081.141a	tataḥ pañcavaṭaṃ gatvā brahmacārī jitendriyaḥ<BR>
03,081.141c	puṇyena mahatā yuktaḥ satāṃ loke mahīyate<BR>
03,081.142a	yatra yogeśvaraḥ sthāṇuḥ svayam eva vṛṣadhvajaḥ<BR>
03,081.142c	tam arcayitvā deveśaṃ gamanād eva sidhyati<BR>
03,081.143a	aujasaṃ varuṇaṃ tīrthaṃ dīpyate svena tejasā<BR>
03,081.143c	yatra brahmādibhir devair ṛṣibhiś ca tapodhanaiḥ<BR>
03,081.143e	senāpatyena devānām abhiṣikto guhas tadā<BR>
03,081.144a	aujasasya tu pūrveṇa kurutīrthaṃ kurūdvaha<BR>
03,081.144c	kurutīrthe naraḥ snātvā brahmacārī jitendriyaḥ<BR>
03,081.144e	sarvapāpaviśuddhātmā kurulokaṃ prapadyate<BR>
03,081.145a	svargadvāraṃ tato gacchen niyato niyatāśanaḥ<BR>
03,081.145c	svargalokam avāpnoti brahmalokaṃ ca gacchati<BR>
03,081.146a	tato gacched anarakaṃ tīrthasevī narādhipa<BR>
03,081.146c	tatra snātvā naro rājan na durgatim avāpnuyāt<BR>
03,081.147a	tatra brahmā svayaṃ nityaṃ devaiḥ saha mahīpate<BR>
03,081.147c	anvāsyate naraśreṣṭha nārāyaṇapurogamaiḥ<BR>
03,081.148a	sāṃnidhyaṃ caiva rājendra rudrapatnyāḥ kurūdvaha<BR>
03,081.148c	abhigamya ca tāṃ devīṃ na durgatim avāpnuyāt<BR>
03,081.149a	tatraiva ca mahārāja viśveśvaram umāpatim<BR>
03,081.149c	abhigamya mahādevaṃ mucyate sarvakilbiṣaiḥ<BR>
03,081.150a	nārāyaṇaṃ cābhigamya padmanābham ariṃdamam<BR>
03,081.150c	śobhamāno mahārāja viṣṇulokaṃ prapadyate<BR>
03,081.151a	tīrthe tu sarvadevānāṃ snātaḥ sa puruṣarṣabha<BR>
03,081.151c	sarvaduḥkhaiḥ parityakto dyotate śaśivat sadā<BR>
03,081.152a	tataḥ svastipuraṃ gacchet tīrthasevī narādhipa<BR>
03,081.152b*0401_01	pradakṣiṇam upāvṛtya gosahasraphalaṃ labhet<BR>
03,081.152c	pāvanaṃ tīrtham āsādya tarpayet pitṛdevatāḥ<BR>
03,081.152e	agniṣṭomasya yajñasya phalaṃ prāpnoti mānavaḥ<BR>
03,081.153a	gaṅgāhradaś ca tatraiva kūpaś ca bharatarṣabha<BR>
03,081.153c	tisraḥ koṭyas tu tīrthānāṃ tasmin kūpe mahīpate<BR>
03,081.153e	tatra snātvā naro rājan svargalokaṃ prapadyate<BR>
03,081.154a	āpagāyāṃ naraḥ snātvā arcayitvā maheśvaram<BR>
03,081.154c	gāṇapatyam avāpnoti kulaṃ coddharate svakam<BR>
03,081.155a	tataḥ sthāṇuvaṭaṃ gacchet triṣu lokeṣu viśrutam<BR>
03,081.155c	tatra snātvā sthito rātriṃ rudralokam avāpnuyāt<BR>
03,081.156a	badarīpācanaṃ gacched vasiṣṭhasyāśramaṃ tataḥ<BR>
03,081.156c	badaraṃ bhakṣayet tatra trirātropoṣito naraḥ<BR>
03,081.157a	samyag dvādaśa varṣāṇi badarān bhakṣayet tu yaḥ<BR>
03,081.157c	trirātropoṣitaś caiva bhavet tulyo narādhipa<BR>
03,081.158a	indramārgaṃ samāsādya tīrthasevī narādhipa<BR>
03,081.158c	ahorātropavāsena śakraloke mahīyate<BR>
03,081.159a	ekarātraṃ samāsādya ekarātroṣito naraḥ<BR>
03,081.159c	niyataḥ satyavādī ca brahmaloke mahīyate<BR>
03,081.160a	tato gaccheta dharmajña tīrthaṃ trailokyaviśrutam<BR>
03,081.160c	ādityasyāśramo yatra tejorāśer mahātmanaḥ<BR>
03,081.160d*0402_01	tasmiṃs tīrthe naraḥ snātvā sthānaṃ mahad avāpnuyāt<BR>
03,081.161a	tasmiṃs tīrthe naraḥ snātvā pūjayitvā vibhāvasum<BR>
03,081.161c	ādityalokaṃ vrajati kulaṃ caiva samuddharet<BR>
03,081.162a	somatīrthe naraḥ snātvā tīrthasevī kurūdvaha<BR>
03,081.162c	somalokam avāpnoti naro nāsty atra saṃśayaḥ<BR>
03,081.163a	tato gaccheta dharmajña dadhīcasya mahātmanaḥ<BR>
03,081.163c	tīrthaṃ puṇyatamaṃ rājan pāvanaṃ lokaviśrutam<BR>
03,081.164a	yatra sārasvato rājan so 'ṅgirās tapaso nidhiḥ<BR>
03,081.164c	tasmiṃs tīrthe naraḥ snātvā vājapeyaphalaṃ labhet<BR>
03,081.164e	sārasvatīṃ gatiṃ caiva labhate nātra saṃśayaḥ<BR>
03,081.165a	tataḥ kanyāśramaṃ gacchen niyato brahmacaryavān<BR>
03,081.165c	trirātropoṣito rājann upavāsaparāyaṇaḥ<BR>
03,081.165e	labhet kanyāśataṃ divyaṃ brahmalokaṃ ca gacchati<BR>
03,081.166a	tato gaccheta dharmajña tīrthaṃ saṃnihitīm api<BR>
03,081.166c	yatra brahmādayo devā ṛṣayaś ca tapodhanāḥ<BR>
03,081.166e	māsi māsi samāyānti puṇyena mahatānvitāḥ<BR>
03,081.167a	saṃnihityām upaspṛśya rāhugraste divākare<BR>
03,081.167c	aśvamedhaśataṃ tena iṣṭaṃ bhavati śāśvatam<BR>
03,081.168a	pṛthivyāṃ yāni tīrthāni antarikṣacarāṇi ca<BR>
03,081.168c	nadyo nadās taḍāgāś ca sarvaprasravaṇāni ca<BR>
03,081.169a	udapānāś ca vaprāś ca puṇyāny āyatanāni ca<BR>
03,081.169b*0403_01	niḥsaṃśayam amāvāsyāṃ sameṣyanti narādhipa<BR>
03,081.169b*0404_01	tīrthasaṃnayanād evaṃ saṃnītā bhuvi viśrutā<BR>
03,081.169b*0404_02	tatra snātvā ca pītvā ca svargaloke mahīyate<BR>
03,081.169b*0404_03	amāvāsyāṃ tu tatraiva rāhugraste divākare<BR>
03,081.169b*0404_04	yaḥ śrāddhaṃ kurute martyas tasya puṇyaphalaṃ śṛṇu<BR>
03,081.169b*0404_05	aśvamedhasahasrasya samyag iṣṭasya yat phalam<BR>
03,081.169b*0404_06	snāta eva tad āpnoti kṛtvā śrāddhaṃ ca mānavaḥ<BR>
03,081.169c	māsi māsi samāyānti saṃnihityāṃ na saṃśayaḥ<BR>
03,081.170a	yat kiṃ cid duṣkṛtaṃ karma striyā vā puruṣasya vā<BR>
03,081.170c	snātamātrasya tat sarvaṃ naśyate nātra saṃśayaḥ<BR>
03,081.170e	padmavarṇena yānena brahmalokaṃ sa gacchati<BR>
03,081.171a	abhivādya tato yakṣaṃ dvārapālam arantukam<BR>
03,081.171c	koṭirūpam upaspṛśya labhed bahu suvarṇakam<BR>
03,081.172a	gaṅgāhradaś ca tatraiva tīrthaṃ bharatasattama<BR>
03,081.172c	tatra snātas tu dharmajña brahmacārī samāhitaḥ<BR>
03,081.172e	rājasūyāśvamedhābhyāṃ phalaṃ vindati śāśvatam<BR>
03,081.173a	pṛthivyāṃ naimiṣaṃ puṇyam antarikṣe ca puṣkaram<BR>
03,081.173c	trayāṇām api lokānāṃ kurukṣetraṃ viśiṣyate<BR>
03,081.174a	pāṃsavo 'pi kurukṣetre vāyunā samudīritāḥ<BR>
03,081.174c	api duṣkṛtakarmāṇaṃ nayanti paramāṃ gatim<BR>
03,081.175a	dakṣiṇena sarasvatyā uttareṇa dṛṣadvatīm<BR>
03,081.175c	ye vasanti kurukṣetre te vasanti triviṣṭape<BR>
03,081.176a	kurukṣetraṃ gamiṣyāmi kurukṣetre vasāmy aham<BR>
03,081.176c	apy ekāṃ vācam utsṛjya sarvapāpaiḥ pramucyate<BR>
03,081.177a	brahmavedī kurukṣetraṃ puṇyaṃ brahmarṣisevitam<BR>
03,081.177c	tadāvasanti ye rājan na te śocyāḥ kathaṃ cana<BR>
03,081.178a	tarantukārantukayor yad antaraṃ; rāmahradānāṃ ca macakrukasya<BR>
03,081.178c	etat kurukṣetrasamantapañcakaṃ; pitāmahasyottaravedir ucyate<BR>
03,082.001	pulastya uvāca<BR>
03,082.001a	tato gaccheta dharmajña dharmatīrthaṃ purātanam<BR>
03,082.001b*0405_01	yatra dharmo mahābhāgas taptavān uttamaṃ tapaḥ<BR>
03,082.001b*0405_02	tena tīrthaṃ kṛtaṃ puṇyaṃ svena nāmnā ca cihnitam<BR>
03,082.001c	tatra snātvā naro rājan dharmaśīlaḥ samāhitaḥ<BR>
03,082.001e	āsaptamaṃ kulaṃ rājan punīte nātra saṃśayaḥ<BR>
03,082.002a	tato gaccheta dharmajña kārāpatanam uttamam<BR>
03,082.002b*0406_01	kṛcchrena mahatā gatvā tatra snātvā samāhitaḥ<BR>
03,082.002c	agniṣṭomam avāpnoti munilokaṃ ca gacchati<BR>
03,082.003a	saugandhikaṃ vanaṃ rājaṃs tato gaccheta mānavaḥ<BR>
03,082.003c	yatra brahmādayo devā ṛṣayaś ca tapodhanāḥ<BR>
03,082.004a	siddhacāraṇagandharvāḥ kiṃnarāḥ samahoragāḥ<BR>
03,082.004c	tad vanaṃ praviśann eva sarvapāpaiḥ pramucyate<BR>
03,082.005a	tato hi sā saricchreṣṭhā nadīnām uttamā nadī<BR>
03,082.005c	plakṣād devī srutā rājan mahāpuṇyā sarasvatī<BR>
03,082.006a	tatrābhiṣekaṃ kurvīta valmīkān niḥsṛte jale<BR>
03,082.006c	arcayitvā pitṝn devān aśvamedhaphalaṃ labhet<BR>
03,082.007a	īśānādhyuṣitaṃ nāma tatra tīrthaṃ sudurlabham<BR>
03,082.007c	ṣaṭsu śamyānipāteṣu valmīkād iti niścayaḥ<BR>
03,082.008a	kapilānāṃ sahasraṃ ca vājimedhaṃ ca vindati<BR>
03,082.008c	tatra snātvā naravyāghra dṛṣṭam etat purātane<BR>
03,082.009a	sugandhāṃ śatakumbhāṃ ca pañcayajñāṃ ca bhārata<BR>
03,082.009c	abhigamya naraśreṣṭha svargaloke mahīyate<BR>
03,082.010a	triśūlakhātaṃ tatraiva tīrtham āsādya bhārata<BR>
03,082.010c	tatrābhiṣekaṃ kurvīta pitṛdevārcane rataḥ<BR>
03,082.010e	gāṇapatyaṃ sa labhate dehaṃ tyaktvā na saṃśayaḥ<BR>
03,082.011a	tato gaccheta rājendra devyāḥ sthānaṃ sudurlabham<BR>
03,082.011c	śākaṃbharīti vikhyātā triṣu lokeṣu viśrutā<BR>
03,082.012a	divyaṃ varṣasahasraṃ hi śākena kila suvrata<BR>
03,082.012c	āhāraṃ sā kṛtavatī māsi māsi narādhipa<BR>
03,082.013a	ṛṣayo 'bhyāgatās tatra devyā bhaktyā tapodhanāḥ<BR>
03,082.013c	ātithyaṃ ca kṛtaṃ teṣāṃ śākena kila bhārata<BR>
03,082.013e	tataḥ śākambharīty eva nāma tasyāḥ pratiṣṭhitam<BR>
03,082.014a	śākaṃbharīṃ samāsādya brahmacārī samāhitaḥ<BR>
03,082.014c	trirātram uṣitaḥ śākaṃ bhakṣayen niyataḥ śuciḥ<BR>
03,082.015a	śākāhārasya yat samyag varṣair dvādaśabhiḥ phalam<BR>
03,082.015c	tat phalaṃ tasya bhavati devyāś chandena bhārata<BR>
03,082.016a	tato gacchet suvarṇākṣaṃ triṣu lokeṣu viśrutam<BR>
03,082.016c	yatra viṣṇuḥ prasādārthaṃ rudram ārādhayat purā<BR>
03,082.017a	varāṃś ca subahūṃl lebhe daivateṣu sudurlabhān<BR>
03,082.017c	uktaś ca tripuraghnena parituṣṭena bhārata<BR>
03,082.018a	api cāsmat priyataro loke kṛṣṇa bhaviṣyasi<BR>
03,082.018c	tvan mukhaṃ ca jagat kṛtsnaṃ bhaviṣyati na saṃśayaḥ<BR>
03,082.019a	tatrābhigamya rājendra pūjayitvā vṛṣadhvajam<BR>
03,082.019c	aśvamedham avāpnoti gāṇapatyaṃ ca vindati<BR>
03,082.020a	dhūmāvatīṃ tato gacchet triratropoṣito naraḥ<BR>
03,082.020c	manasā prārthitān kāmāṃl labhate nātra saṃśayaḥ<BR>
03,082.021a	devyās tu dakṣiṇārdhena rathāvarto narādhipa<BR>
03,082.021c	tatrāroheta dharmajña śraddadhāno jitendriyaḥ<BR>
03,082.021e	mahādevaprasādād dhi gaccheta paramāṃ gatim<BR>
03,082.022a	pradakṣiṇam upāvṛtya gaccheta bharatarṣabha<BR>
03,082.022c	dhārāṃ nāma mahāprājña sarvapāpapraṇāśinīm<BR>
03,082.022e	tatra snātvā naravyāghra na śocati narādhipa<BR>
03,082.023a	tato gaccheta dharmajña namaskṛtya mahāgirim<BR>
03,082.023b*0407_01	aśītiṃ yojanaśataṃ puṣkaraṃ svargam ucyate<BR>
03,082.023b*0407_02	aśītiṃ dharmapṛṣṭhāt tu pravadanti manīṣiṇaḥ<BR>
03,082.023b*0407_03	ṣaṣṭiṃ prayāgād rājendra kurukṣetrāt tu dvādaśa<BR>
03,082.023b*0407_04	saṃyuktam eva rājendra gaṅgādvāraṃ triviṣṭapam<BR>
03,082.023c	svargadvāreṇa yat tulyaṃ gaṅgādvāraṃ na saṃśayaḥ<BR>
03,082.024a	tatrābhiṣekaṃ kurvīta koṭitīrthe samāhitaḥ<BR>
03,082.024b*0408_01	koṭitīrthaṃ mahārāja śuciḥ prayatamānasaḥ<BR>
03,082.024c	puṇḍarīkam avāpnoti kulaṃ caiva samuddharet<BR>
03,082.024d*0409_01	uṣyaikāṃ rajanīṃ tatra gosahasraphalaṃ labhet<BR>
03,082.025a	saptagaṅge trigaṅge ca śakrāvarte ca tarpayan<BR>
03,082.025c	devān pitṝṃś ca vidhivat puṇyaloke mahīyate<BR>
03,082.026a	tataḥ kanakhale snātvā trirātropoṣito naraḥ<BR>
03,082.026c	aśvamedham avāpnoti svargalokaṃ ca gacchati<BR>
03,082.027a	kapilāvaṭaṃ ca gaccheta tīrthasevī narādhipa<BR>
03,082.027c	uṣyaikāṃ rajanīṃ tatra gosahasraphalaṃ labhet<BR>
03,082.028a	nāgarājasya rājendra kapilasya mahātmanāḥ<BR>
03,082.028c	tīrthaṃ kuruvaraśreṣṭha sarvalokeṣu viśrutam<BR>
03,082.029a	tatrābhiṣekaṃ kurvīta nāgatīrthe narādhipa<BR>
03,082.029c	kapilānāṃ sahasrasya phalaṃ prāpnoti mānavaḥ<BR>
03,082.030a	tato lalitikāṃ gacchec chaṃtanos tīrtham uttamam<BR>
03,082.030c	tatra snātvā naro rājan na durgatim avāpnuyāt<BR>
03,082.031a	gaṅgāsaṃgamayoś caiva snāti yaḥ saṃgame naraḥ<BR>
03,082.031c	daśāśvamedhān āpnoti kulaṃ caiva samuddharet<BR>
03,082.032a	tato gaccheta rājendra sugandhāṃ lokaviśrutām<BR>
03,082.032c	sarvapāpaviśuddhātmā brahmaloke mahīyate<BR>
03,082.033a	rudrāvartaṃ tato gacchet tīrthasevī narādhipa<BR>
03,082.033b*0410_01	gosahasram avāpnoti kalena * *tottama<BR>
03,082.033c	tatra snātvā naro rājan svargaloke mahīyate<BR>
03,082.034a	gaṅgāyāś ca naraśreṣṭha sarasvatyāś ca saṃgame<BR>
03,082.034c	snāto 'śvamedham āpnoti svargalokaṃ ca gacchati<BR>
03,082.035a	bhadrakarṇeśvaraṃ gatvā devam arcya yathāvidhi<BR>
03,082.035c	na durgatim avāpnoti svargalokaṃ ca gacchati<BR>
03,082.036a	tataḥ kubjāmrakaṃ gacchet tīrthasevī yathākramam<BR>
03,082.036c	gosahasram avāpnoti svargalokaṃ ca gacchati<BR>
03,082.037a	arundhatīvaṭaṃ gacchet tīrthasevī narādhipa<BR>
03,082.037b*0411_01	tatra snātvā naro rājan svargaloke mahīyate<BR>
03,082.037c	sāmudrakam upaspṛśya trirātropoṣito naraḥ<BR>
03,082.037c*0412_01	**** **** brahmacārī samāhitaḥ<BR>
03,082.037c*0412_02	aśvamedham avāpnoti<BR>
03,082.037e	gosahasraphalaṃ vindet kulaṃ caiva samuddharet<BR>
03,082.038a	brahmāvartaṃ tato gacched brahmacārī samāhitaḥ<BR>
03,082.038c	aśvamedham avāpnoti svargalokaṃ ca gacchati<BR>
03,082.039a	yamunāprabhavaṃ gatvā upaspṛśya ca yāmune<BR>
03,082.039c	aśvamedhaphalaṃ labdhvā svargaloke mahīyate<BR>
03,082.040a	darvīsaṃkramaṇaṃ prāpya tīrthaṃ trailokyaviśrutam<BR>
03,082.040c	aśvamedham avāpnoti svargalokaṃ ca gacchati<BR>
03,082.041a	sindhoś ca prabhavaṃ gatvā siddhagandharvasevitam<BR>
03,082.041c	tatroṣya rajanīḥ pañca vindyād bahu suvarṇakam<BR>
03,082.042a	atha vedīṃ samāsādya naraḥ paramadurgamām<BR>
03,082.042c	aśvamedham avāpnoti gacchec cauśanasīṃ gatim<BR>
03,082.043a	ṛṣikulyāṃ samāsādya vāsiṣṭhaṃ caiva bhārata<BR>
03,082.043c	vāsiṣṭhaṃ samatikramya sarve varṇā dvijātayaḥ<BR>
03,082.044a	ṛṣikulyāṃ naraḥ snātvā ṛṣilokaṃ prapadyate<BR>
03,082.044a*0413_01	**** **** naraḥ snātvā vikalmaṣaḥ<BR>
03,082.044a*0413_02	devān pitṝṃś cārcayitvā<BR>
03,082.044c	yadi tatra vasen māsaṃ śākāhāro narādhipa<BR>
03,082.044d*0414_01	dvādaśāhasya yajñasya phalaṃ sa labhate naraḥ<BR>
03,082.045a	bhṛgutuṅgaṃ samāsādya vājimedhaphalaṃ labhet<BR>
03,082.045c	gatvā vīrapramokṣaṃ ca sarvapāpaiḥ pramucyate<BR>
03,082.046a	kṛttikāmaghayoś caiva tīrtham āsādya bhārata<BR>
03,082.046c	agniṣṭomātirātrābhyāṃ phalaṃ prāpnoti puṇyakṛt<BR>
03,082.047a	tataḥ saṃdhyāṃ samāsādya vidyātīrtham anuttamam<BR>
03,082.047c	upaspṛśya ca vidyānāṃ sarvāsāṃ pārago bhavet<BR>
03,082.048a	mahāśrame vased rātriṃ sarvapāpapramocane<BR>
03,082.048c	ekakālaṃ nirāhāro lokān āvasate śubhān<BR>
03,082.049a	ṣaṣṭhakālopavāsena māsam uṣya mahālaye<BR>
03,082.049c	sarvapāpaviśuddhātmā vindyād bahu suvarṇakam<BR>
03,082.049d*0415_01	tīrṇas tārayate jantur daśa pūrvān daśāparān<BR>
03,082.049d*0415_02	dṛṣṭvā māheśvaraṃ divyaṃ padaṃ suranamaskṛtam<BR>
03,082.049d*0415_03	kṛtārthaḥ sarvakṛtyeṣu na śocen maraṇaṃ naraḥ<BR>
03,082.050a	atha vetasikāṃ gatvā pitāmahaniṣevitām<BR>
03,082.050b*0416_01	daśāparān daśa pūrvān narān uddharate kulam<BR>
03,082.050c	aśvamedham avāpnoti gacchec cauśanasīṃ gatim<BR>
03,082.051a	atha sundarikātīrthaṃ prāpya siddhaniṣevitam<BR>
03,082.051c	rūpasya bhāgī bhavati dṛṣṭam etat purātane<BR>
03,082.052a	tato vai brāhmaṇīṃ gatvā brahmacārī jitendriyaḥ<BR>
03,082.052c	padmavarṇena yānena brahmalokaṃ prapadyate<BR>
03,082.053a	tataś ca naimiṣaṃ gacchet puṇyaṃ siddhaniṣevitam<BR>
03,082.053c	tatra nityaṃ nivasati brahmā devagaṇair vṛtaḥ<BR>
03,082.054a	naimiṣaṃ prārthayānasya pāpasyārdhaṃ praṇaśyati<BR>
03,082.054c	praviṣṭamātras tu naraḥ sarvapāpaiḥ pramucyate<BR>
03,082.055a	tatra māsaṃ vased dhīro naimiṣe tīrthatatparaḥ<BR>
03,082.055c	pṛthivyāṃ yāni tīrthāni naimiṣe tāni bhārata<BR>
03,082.056a	abhiṣekakṛtas tatra niyato niyatāśanaḥ<BR>
03,082.056c	gavāmayasya yajñasya phalaṃ prāpnoti bhārata<BR>
03,082.056e	punāty āsaptamaṃ caiva kulaṃ bharatasattama<BR>
03,082.057a	yas tyajen naimiṣe prāṇān upavāsaparāyaṇaḥ<BR>
03,082.057c	sa modet svargalokastha evam āhur manīṣiṇaḥ<BR>
03,082.057e	nityaṃ puṇyaṃ ca medhyaṃ ca naimiṣaṃ nṛpasattama<BR>
03,082.058a	gaṅgodbhedaṃ samāsādya trirātropoṣito naraḥ<BR>
03,082.058c	vājapeyam avāpnoti brahmabhūtaś ca jāyate<BR>
03,082.059a	sarasvatīṃ samāsādya tarpayet pitṛdevatāḥ<BR>
03,082.059c	sārasvateṣu lokeṣu modate nātra saṃśayaḥ<BR>
03,082.060a	tataś ca bāhudāṃ gacched brahmacārī samāhitaḥ<BR>
03,082.060b*0417_01	tatroṣya rajanīm ekāṃ svargaloke mahīyate<BR>
03,082.060c	devasatrasya yajñasya phalaṃ prāpnoti mānavaḥ<BR>
03,082.061a	tataś cīravatīṃ gacchet puṇyāṃ puṇyatamair vṛtām<BR>
03,082.061c	pitṛdevārcanarato vājapeyam avāpnuyāt<BR>
03,082.062a	vimalāśokam āsādya virājati yathā śaśī<BR>
03,082.062c	tatroṣya rajanīm ekāṃ svargaloke mahīyate<BR>
03,082.063a	gopratāraṃ tato gacchet sarayvās tīrtham uttamam<BR>
03,082.063c	yatra rāmo gataḥ svargaṃ sabhṛtyabalavāhanaḥ<BR>
03,082.064a	dehaṃ tyaktvā divaṃ yātas tasya tīrthasya tejasā<BR>
03,082.064c	rāmasya ca prasādena vyavasāyāc ca bhārata<BR>
03,082.065a	tasmiṃs tīrthe naraḥ snātvā gopratāre narādhipa<BR>
03,082.065c	sarvapāpaviśuddhātmā svargaloke mahīyate<BR>
03,082.066a	rāmatīrthe naraḥ snātvā gomatyāṃ kurunandana<BR>
03,082.066c	aśvamedham avāpnoti punāti ca kulaṃ naraḥ<BR>
03,082.067a	śatasāhasrikaṃ tatra tīrthaṃ bharatasattama<BR>
03,082.067c	tatropasparśanaṃ kṛtvā niyato niyatāśanaḥ<BR>
03,082.067e	gosahasraphalaṃ puṇyaṃ prāpnoti bharatarṣabha<BR>
03,082.068a	tato gaccheta rājendra bhartṛsthānam anuttamam<BR>
03,082.068b*0418_01	aśvamedhasya yajñasya phalaṃ prāpnoti mānavaḥ<BR>
03,082.068c	koṭitīrthe naraḥ snātvā arcayitvā guhaṃ nṛpa<BR>
03,082.068e	gosahasraphalaṃ vindet tejasvī ca bhaven naraḥ<BR>
03,082.069a	tato vārāṇasīṃ gatvā arcayitvā vṛṣadhvajam<BR>
03,082.069c	kapilāhrade naraḥ snātvā rājasūyaphalaṃ labhet<BR>
03,082.069d*0419_01	avimuktaṃ samāsādya tīrthasevī kurūdvaha<BR>
03,082.069d*0419_02	darśanād devadevasya mucyate brahmahatyayā<BR>
03,082.069d*0419_03	prāṇān utsṛjya tatraiva mokṣaṃ prāpnoti mānavaḥ<BR>
03,082.070a	mārkaṇḍeyasya rājendra tīrtham āsādya durlabham<BR>
03,082.070b*0420_01	aśvamedham avāpnoti viṣṇulokaṃ ca gacchati<BR>
03,082.070c	gomatīgaṅgayoś caiva saṃgame lokaviśrute<BR>
03,082.070e	agniṣṭomam avāpnoti kulaṃ caiva samuddharet<BR>
03,082.070f*0421_01	vārāṇasyāṃ viśeṣeṇa yatra viśveśvaraḥ śivaḥ<BR>
03,082.070f*0421_02	devyā saha mahābāho gaṅgāṃ samavagāhate<BR>
03,082.070f*0421_03	tatra māsaṃ vased dhīro brahmacārī samāhitaḥ<BR>
03,082.070f*0421_04	yāvajjīvakṛtaṃ pāpaṃ māsenaikena śudhyati<BR>
03,082.071a	tato gayāṃ samāsādya brahmacārī jitendriyaḥ<BR>
03,082.071c	aśvamedham avāpnoti gamanād eva bhārata<BR>
03,082.072a	tatrākṣayavaṭo nāma triṣu lokeṣu viśrutaḥ<BR>
03,082.072c	pitṝṇāṃ tatra vai dattam akṣayaṃ bhavati prabho<BR>
03,082.073a	mahānadyām upaspṛśya tarpayet pitṛdevatāḥ<BR>
03,082.073c	akṣayān prāpnuyāl lokān kulaṃ caiva samuddharet<BR>
03,082.074a	tato brahmasaro gacched dharmāraṇyopaśobhitam<BR>
03,082.074c	pauṇḍarīkam avāpnoti prabhātām eva śarvarīm<BR>
03,082.075a	tasmin sarasi rājendra brahmaṇo yūpa ucchritaḥ<BR>
03,082.075c	yūpaṃ pradakṣiṇaṃ kṛtvā vājapeyaphalaṃ labhet<BR>
03,082.076a	tato gaccheta rājendra dhenukāṃ lokaviśrutām<BR>
03,082.076c	ekarātroṣito rājan prayacchet tiladhenukām<BR>
03,082.076e	sarvapāpaviśuddhātmā somalokaṃ vrajed dhruvam<BR>
03,082.077a	tatra cihnaṃ mahārāja adyāpi hi na saṃśayaḥ<BR>
03,082.077c	kapilā saha vatsena parvate vicaraty uta<BR>
03,082.077e	savatsāyāḥ padāni sma dṛśyante 'dyāpi bhārata<BR>
03,082.078a	teṣūpaspṛśya rājendra padeṣu nṛpasattama<BR>
03,082.078c	yat kiṃ cid aśubhaṃ karma tat praṇaśyati bhārata<BR>
03,082.079a	tato gṛdhravaṭaṃ gacchet sthānaṃ devasya dhīmataḥ<BR>
03,082.079c	snāyīta bhasmanā tatra abhigamya vṛṣadhvajam<BR>
03,082.080a	brāhmaṇena bhavec cīrṇaṃ vrataṃ dvādaśavārṣikam<BR>
03,082.080c	itareṣāṃ tu varṇānāṃ sarvapāpaṃ praṇaśyati<BR>
03,082.081a	gaccheta tata udyantaṃ parvataṃ gītanāditam<BR>
03,082.081c	sāvitraṃ tu padaṃ tatra dṛśyate bharatarṣabha<BR>
03,082.082a	tatra saṃdhyām upāsīta brāhmaṇaḥ saṃśitavrataḥ<BR>
03,082.082c	upāstā ca bhavet saṃdhyā tena dvādaśavārṣikī<BR>
03,082.083a	yonidvāraṃ ca tatraiva viśrutaṃ bharatarṣabha<BR>
03,082.083c	tatrābhigamya mucyeta puruṣo yonisaṃkarāt<BR>
03,082.084a	kṛṣṇaśuklāv ubhau pakṣau gayāyāṃ yo vasen naraḥ<BR>
03,082.084c	punāty āsaptamaṃ rājan kulaṃ nāsty atra saṃśayaḥ<BR>
03,082.085a	eṣṭavyā bahavaḥ putrā yady eko 'pi gayāṃ vrajet<BR>
03,082.085b*0422_01	yāvajjīvakṛtaṃ pāpaṃ māsenaikena śudhyati<BR>
03,082.085b*0422_02	tato gayāṃ samāsādya brahmacārī samāhitaḥ<BR>
03,082.085c	yajeta vāśvamedhena nīlaṃ vā vṛṣam utsṛjet<BR>
03,082.086a	tataḥ phalguṃ vrajed rājaṃs tīrthasevī narādhipa<BR>
03,082.086c	aśvamedham avāpnoti siddhiṃ ca mahatīṃ vrajet<BR>
03,082.087a	tato gaccheta rājendra dharmapṛṣṭhaṃ samāhitaḥ<BR>
03,082.087c	yatra dharmo mahārāja nityam āste yudhiṣṭhira<BR>
03,082.087d*0423_01	tatra kūpodakaṃ pītvā tena snātaḥ śucis tathā<BR>
03,082.087d*0423_02	pitṝn devāṃs tu saṃtarpya muktapāpaṃ divaṃ vrajet<BR>
03,082.087d*0423_03	mataṅgasyāśramas tatra maharṣer bhāvitātmanaḥ<BR>
03,082.087d*0423_04	taṃ praviśyāśramaṃ śrīmac chramaśokavināśanam<BR>
03,082.087d*0423_05	gavāmayasya yajñasya phalaṃ prāpnoti mānavaḥ<BR>
03,082.087d*0424_01	aṣṭau yasya tu śuklāni lāṅgūlakakudaḥ śiraḥ<BR>
03,082.087d*0424_02	uraḥ śiraś ca catvāraḥ sa vṛṣo nīḍa ucyate<BR>
03,082.087d*0425_01	gatvā ca tatra dharmātmann aśvamedhaphalaṃ labhet<BR>
03,082.087e	abhigamya tatas tatra vājimedhaphalaṃ labhet<BR>
03,082.088a	tato gaccheta rājendra brahmaṇas tīrtham uttamam<BR>
03,082.088c	tatrārcayitvā rājendra brahmāṇam amitaujasam<BR>
03,082.088e	rājasūyāśvamedhābhyāṃ phalaṃ prāpnoti mānavaḥ<BR>
03,082.089a	tato rājagṛhaṃ gacchet tīrthasevī narādhipa<BR>
03,082.089c	upaspṛśya tapodeṣu kākṣīvān iva modate<BR>
03,082.090a	yakṣiṇyā naityakaṃ tatra prāśnīta puruṣaḥ śuciḥ<BR>
03,082.090c	yakṣiṇyās tu prasādena mucyate bhrūṇahatyayā<BR>
03,082.091a	maṇināgaṃ tato gatvā gosahasraphalaṃ labhet<BR>
03,082.091c	naityakaṃ bhuñjate yas tu maṇināgasya mānavaḥ<BR>
03,082.091d*0426_01	bhuktavāṃs tatra maṇinā tīrthābhigamya mānavaḥ<BR>
03,082.092a	daṣṭasyāśīviṣeṇāpi na tasya kramate viṣam<BR>
03,082.092c	tatroṣya rajanīm ekāṃ sarvapāpaiḥ pramucyate<BR>
03,082.093a	tato gaccheta brahmarṣer gautamasya vanaṃ nṛpa<BR>
03,082.093c	ahalyāyā hrade snātvā vrajeta paramāṃ gatim<BR>
03,082.093e	abhigamya śriyaṃ rājan vindate śriyam uttamām<BR>
03,082.094a	tatrodapāno dharmajña triṣu lokeṣu viśrutaḥ<BR>
03,082.094c	tatrābhiṣekaṃ kṛtvā tu vājimedham avāpnuyāt<BR>
03,082.095a	janakasya tu rājarṣeḥ kūpas tridaśapūjitaḥ<BR>
03,082.095c	tatrābhiṣekaṃ kṛtvā tu viṣṇulokam avāpnuyāt<BR>
03,082.096a	tato vinaśanaṃ gacchet sarvapāpapramocanam<BR>
03,082.096c	vājapeyam avāpnoti somalokaṃ ca gacchati<BR>
03,082.096d*0427_01	tato vipāśaṃ dharmajña samāviśya tato 'nagha<BR>
03,082.096d*0427_02	guhyaloke mahārāja modate nātra saṃśayaḥ<BR>
03,082.097a	gaṇḍakīṃ tu samāsādya sarvatīrthajalodbhavām<BR>
03,082.097c	vājapeyam avāpnoti sūryalokaṃ ca gacchati<BR>
03,082.098a	tato 'dhivaṃśyaṃ dharmajña samāviśya tapovanam<BR>
03,082.098c	guhyakeṣu mahārāja modate nātra saṃśayaḥ<BR>
03,082.099a	kampanāṃ tu samāsādya nadīṃ siddhaniṣevitām<BR>
03,082.099c	puṇḍarīkam avāpnoti sūryalokaṃ ca gacchati<BR>
03,082.100a	tato viśālām āsādya nadīṃ trailokyaviśrutām<BR>
03,082.100c	agniṣṭomam avāpnoti svargalokaṃ ca gacchati<BR>
03,082.101a	atha māheśvarīṃ dhārāṃ samāsādya narādhipa<BR>
03,082.101c	aśvamedham avāpnoti kulaṃ caiva samuddharet<BR>
03,082.102a	divaukasāṃ puṣkariṇīṃ samāsādya naraḥ śuciḥ<BR>
03,082.102c	na durgatim avāpnoti vājapeyaṃ ca vindati<BR>
03,082.103a	maheśvarapadaṃ gacched brahmacārī samāhitaḥ<BR>
03,082.103c	maheśvarapade snātvā vājimedhaphalaṃ labhet<BR>
03,082.104a	tatra koṭis tu tīrthānāṃ viśrutā bharatarṣabha<BR>
03,082.104c	kūrmarūpeṇa rājendra asureṇa durātmanā<BR>
03,082.104e	hriyamāṇāhṛtā rājan viṣṇunā prabhaviṣṇunā<BR>
03,082.105a	tatrābhiṣekaṃ kurvāṇas tīrthakoṭyāṃ yudhiṣṭhira<BR>
03,082.105c	puṇḍarīkam avāpnoti viṣṇulokaṃ ca gacchati<BR>
03,082.106a	tato gaccheta rājendra sthānaṃ nārāyaṇasya tu<BR>
03,082.106c	sadā saṃnihito yatra harir vasati bhārata<BR>
03,082.106d*0428_01	yatra brahmādayo devā ṛṣayaś ca tapodhanāḥ<BR>
03,082.106d*0428_02	ādityā vasavo rudrā janārdanam upāsate<BR>
03,082.106e	śālagrāma iti khyāto viṣṇor adbhutakarmaṇaḥ<BR>
03,082.107a	abhigamya trilokeśaṃ varadaṃ viṣṇum avyayam<BR>
03,082.107c	aśvamedham avāpnoti viṣṇulokaṃ ca gacchati<BR>
03,082.108a	tatrodapāno dharmajña sarvapāpapramocanaḥ<BR>
03,082.108c	samudrās tatra catvāraḥ kūpe saṃnihitāḥ sadā<BR>
03,082.108e	tatropaspṛśya rājendra na durgatim avāpnuyāt<BR>
03,082.109a	abhigamya mahādevaṃ varadaṃ viṣṇum avyayam<BR>
03,082.109c	virājati yathā soma ṛṇair mukto yudhiṣṭhira<BR>
03,082.110a	jātismara upaspṛśya śuciḥ prayatamānasaḥ<BR>
03,082.110c	jātismaratvaṃ prāpnoti snātvā tatra na saṃśayaḥ<BR>
03,082.111a	vaṭeśvarapuraṃ gatvā arcayitvā tu keśavam<BR>
03,082.111c	īpsitāṃl labhate kāmān upavāsān na saṃśayaḥ<BR>
03,082.111d*0429_01	tatrāśramo vasiṣṭhasya triṣu lokeṣu viśrutaḥ<BR>
03,082.112a	tatas tu vāmanaṃ gatvā sarvapāpapramocanam<BR>
03,082.112c	abhivādya hariṃ devaṃ na durgatim avāpnuyāt<BR>
03,082.113a	bharatasyāśramaṃ gatvā sarvapāpapramocanam<BR>
03,082.113c	kauśikīṃ tatra seveta mahāpātakanāśinīm<BR>
03,082.113e	rājasūyasya yajñasya phalaṃ prāpnoti mānavaḥ<BR>
03,082.114a	tato gaccheta dharmajña campakāraṇyam uttamam<BR>
03,082.114c	tatroṣya rajanīm ekāṃ gosahasraphalaṃ labhet<BR>
03,082.115a	atha jyeṣṭhilam āsādya tīrthaṃ paramasaṃmatam<BR>
03,082.115c	upoṣya rajanīm ekām agniṣṭomaphalaṃ labhet<BR>
03,082.116a	tatra viśveśvaraṃ dṛṣṭvā devyā saha mahādyutim<BR>
03,082.116c	mitrāvaruṇayor lokān āpnoti puruṣarṣabha<BR>
03,082.116d*0430_01	trirātropoṣitas tatra agniṣṭomaphalaṃ labhet<BR>
03,082.117a	kanyāsaṃvedyam āsādya niyato niyatāśanaḥ<BR>
03,082.117c	manoḥ prajāpater lokān āpnoti bharatarṣabha<BR>
03,082.118a	kanyāyāṃ ye prayacchanti pānam annaṃ ca bhārata<BR>
03,082.118c	tad akṣayam iti prāhur ṛṣayaḥ saṃśitavratāḥ<BR>
03,082.119a	niścīrāṃ ca samāsādya triṣu lokeṣu viśrutām<BR>
03,082.119c	aśvamedham avāpnoti viṣṇulokaṃ ca gacchati<BR>
03,082.120a	ye tu dānaṃ prayacchanti niścīrāsaṃgame narāḥ<BR>
03,082.120c	te yānti naraśārdūla brahmalokaṃ na saṃśayaḥ<BR>
03,082.121a	tatrāśramo vasiṣṭhasya triṣu lokeṣu viśrutaḥ<BR>
03,082.121c	tatrābhiṣekaṃ kurvāṇo vājapeyam avāpnuyāt<BR>
03,082.122a	devakūṭaṃ samāsādya brahmarṣigaṇasevitam<BR>
03,082.122c	aśvamedham avāpnoti kulaṃ caiva samuddharet<BR>
03,082.123a	tato gaccheta rājendra kauśikasya muner hradam<BR>
03,082.123c	yatra siddhiṃ parāṃ prāpto viśvāmitro 'tha kauśikaḥ<BR>
03,082.124a	tatra māsaṃ vased vīra kauśikyāṃ bharatarṣabha<BR>
03,082.124c	aśvamedhasya yat puṇyaṃ tan māsenādhigacchati<BR>
03,082.125a	sarvatīrthavare caiva yo vaseta mahāhrade<BR>
03,082.125c	na durgatim avāpnoti vinded bahu suvarṇakam<BR>
03,082.126a	kumāram abhigatvā ca vīrāśramanivāsinam<BR>
03,082.126c	aśvamedham avāpnoti naro nāsty atra saṃśayaḥ<BR>
03,082.127a	agnidhārāṃ samāsādya triṣu lokeṣu viśrutām<BR>
03,082.127c	agniṣṭomam avāpnoti na ca svargān nivartate<BR>
03,082.128a	pitāmahasaro gatvā śailarājapratiṣṭhitam<BR>
03,082.128c	tatrābhiṣekaṃ kurvāṇo agniṣṭomaphalaṃ labhet<BR>
03,082.129a	pitāmahasya sarasaḥ prasrutā lokapāvanī<BR>
03,082.129c	kumāradhārā tatraiva triṣu lokeṣu viśrutā<BR>
03,082.130a	yatra snātvā kṛtārtho 'smīty ātmānam avagacchati<BR>
03,082.130c	ṣaṣṭhakālopavāsena mucyate brahmahatyayā<BR>
03,082.130d*0431_01	tato gaccheta dharmajña tīrthasevanatatparaḥ<BR>
03,082.131a	śikharaṃ vai mahādevyā gauryās trailokyaviśrutam<BR>
03,082.131c	samāruhya naraḥ śrāddhaḥ stanakuṇḍeṣu saṃviśet<BR>
03,082.131d*0432_01	stanakuṇḍam upaspṛśya vājapeyaphalaṃ labhet<BR>
03,082.132a	tatrābhiṣekaṃ kurvāṇaḥ pitṛdevārcane rataḥ<BR>
03,082.132c	hayamedham avāpnoti śakralokaṃ ca gacchati<BR>
03,082.133a	tāmrāruṇaṃ samāsādya brahmacārī samāhitaḥ<BR>
03,082.133c	aśvamedham avāpnoti śakralokaṃ ca gacchati<BR>
03,082.134a	nandinyāṃ ca samāsādya kūpaṃ tridaśasevitam<BR>
03,082.134c	naramedhasya yat puṇyaṃ tat prāpnoti kurūdvaha<BR>
03,082.134d*0433_01	vājimedhaphalaṃ prāpya śakralokaṃ ca gacchati<BR>
03,082.135a	kālikāsaṃgame snātvā kauśikyāruṇayor yataḥ<BR>
03,082.135c	trirātropoṣito vidvān sarvapāpaiḥ pramucyate<BR>
03,082.136a	urvaśītīrtham āsādya tataḥ somāśramaṃ budhaḥ<BR>
03,082.136c	kumbhakarṇāśrame snātvā pūjyate bhuvi mānavaḥ<BR>
03,082.137a	snātvā kokāmukhe puṇye brahmacārī yatavrataḥ<BR>
03,082.137c	jātismaratvaṃ prāpnoti dṛṣṭam etat purātane<BR>
03,082.137d*0434_01	mṛgatuṅgaṃ samāsādya vipāpmā bhavati dvijaḥ<BR>
03,082.137d*0434_02	sarvapāpaviśuddhātmā brahmalokaṃ ca gacchati<BR>
03,082.138a	sakṛn nandāṃ samāsādya kṛtātmā bhavati dvijaḥ<BR>
03,082.138c	sarvapāpaviśuddhātmā śakralokaṃ ca gacchati<BR>
03,082.139a	ṛṣabhadvīpam āsādya sevyaṃ krauñcaniṣūdanam<BR>
03,082.139c	sarasvatyām upaspṛśya vimānastho virājate<BR>
03,082.140a	auddālakaṃ mahārāja tīrthaṃ muniniṣevitam<BR>
03,082.140c	tatrābhiṣekaṃ kurvīta sarvapāpaiḥ pramucyate<BR>
03,082.141a	dharmatīrthaṃ samāsādya puṇyaṃ brahmarṣisevitam<BR>
03,082.141c	vājapeyam avāpnoti naro nāsty atra saṃśayaḥ<BR>
03,082.142a	tathā campāṃ samāsādya bhāgīrathyāṃ kṛtodakaḥ<BR>
03,082.142c	daṇḍārkam abhigamyaiva gosahasraphalaṃ labhet<BR>
03,082.143a	laveḍikāṃ tato gacchet puṇyāṃ puṇyopasevitām<BR>
03,082.143c	vājapeyam avāpnoti vimānasthaś ca pūjyate<BR>
03,083.001	pulastya uvāca<BR>
03,083.001a	atha saṃdhyāṃ samāsādya saṃvedyaṃ tīrtham uttamam<BR>
03,083.001c	upaspṛśya naro vidvān bhaven nāsty atra saṃśayaḥ<BR>
03,083.002a	rāmasya ca prasādena tīrthaṃ rājan kṛtaṃ purā<BR>
03,083.002c	tal lohityaṃ samāsādya vindyād bahu suvarṇakam<BR>
03,083.003a	karatoyāṃ samāsādya trirātropoṣito naraḥ<BR>
03,083.003c	aśvamedham avāpnoti kṛte paitāmahe vidhau<BR>
03,083.004a	gaṅgāyās tv atha rājendra sāgarasya ca saṃgame<BR>
03,083.004c	aśvamedhaṃ daśaguṇaṃ pravadanti manīṣiṇaḥ<BR>
03,083.005a	gaṅgāyās tv aparaṃ dvīpaṃ prāpya yaḥ snāti bhārata<BR>
03,083.005c	trirātropoṣito rājan sarvakāmān avāpnuyāt<BR>
03,083.006a	tato vaitaraṇīṃ gatvā nadīṃ pāpapramocanīm<BR>
03,083.006c	virajaṃ tīrtham āsādya virājati yathā śaśī<BR>
03,083.006c*0435_01	**** **** trirātropoṣito naraḥ<BR>
03,083.006c*0435_02	aśvamedham avāpnoti<BR>
03,083.007a	prabhavec ca kule puṇye sarvapāpaṃ vyapohati<BR>
03,083.007c	gosahasraphalaṃ labdhvā punāti ca kulaṃ naraḥ<BR>
03,083.008a	śoṇasya jyotirathyāś ca saṃgame nivasañ śuciḥ<BR>
03,083.008c	tarpayitvā pitṝn devān agniṣṭomaphalaṃ labhet<BR>
03,083.009a	śoṇasya narmadāyāś ca prabhave kurunandana<BR>
03,083.009c	vaṃśagulma upaspṛśya vājimedhaphalaṃ labhet<BR>
03,083.010a	ṛṣabhaṃ tīrtham āsādya kośalāyāṃ narādhipa<BR>
03,083.010c	vājapeyam avāpnoti trirātropoṣito naraḥ<BR>
03,083.011a	kośalāyāṃ samāsādya kālatīrtha upaspṛśet<BR>
03,083.011c	vṛśabhaikādaśaphalaṃ labhate nātra saṃśayaḥ<BR>
03,083.012a	puṣpavatyām upaspṛśya trirātropoṣito naraḥ<BR>
03,083.012c	gosahasraphalaṃ vindyāt kulaṃ caiva samuddharet<BR>
03,083.013a	tato badarikātīrthe snātvā prayatamānasaḥ<BR>
03,083.013c	dīrgham āyur avāpnoti svargalokaṃ ca gacchati<BR>
03,083.013d*0436_01	tathā campāṃ samāsādya bhāgīrathyāṃ kṛtodakaḥ<BR>
03,083.013d*0436_02	daṇḍākhyam abhigamyaiva gosahasraphalaṃ labhet<BR>
03,083.013d*0437_01	lapeṭikāṃ tato gacchet puṇyāṃ puṇyopaśobhitām<BR>
03,083.013d*0437_02	vājapeyam avāpnoti devaiḥ sarvaiś ca pūjyate<BR>
03,083.014a	tato mahendram āsādya jāmadagnyaniṣevitam<BR>
03,083.014c	rāmatīrthe naraḥ snātvā vājimedhaphalaṃ labhet<BR>
03,083.014d*0452_01	vaśiṣṭhaś ca muniśreṣṭho durvāsāś ca mahātapāḥ<BR>
03,083.015a	mataṅgasya tu kedāras tatraiva kurunandana<BR>
03,083.015c	tatra snātvā naro rājan gosahasraphalaṃ labhet<BR>
03,083.016a	śrīparvataṃ samāsādya nadītīra upaspṛśet<BR>
03,083.016c	aśvamedham avāpnoti svargalokaṃ ca gacchati<BR>
03,083.017a	śrīparvate mahādevo devyā saha mahādyutiḥ<BR>
03,083.017c	nyavasat paramaprīto brahmā ca tridaśair vṛtaḥ<BR>
03,083.018a	tatra devahrade snātvā śuciḥ prayatamānasaḥ<BR>
03,083.018c	aśvamedham avāpnoti parāṃ siddhiṃ ca gacchati<BR>
03,083.019a	ṛṣabhaṃ parvataṃ gatvā pāṇḍyeṣu surapūjitam<BR>
03,083.019c	vājapeyam avāpnoti nākapṛṣṭhe ca modate<BR>
03,083.020a	tato gaccheta kāverīṃ vṛtām apsarasāṃ gaṇaiḥ<BR>
03,083.020c	tatra snātvā naro rājan gosahasraphalaṃ labhet<BR>
03,083.020d*0438_01	kāveryāḥ saṃgame caiva snātvā daśaguṇo bhavet<BR>
03,083.020d*0438_02	setutīrthaṃ samāsādya brahmahatyām apohati<BR>
03,083.021a	tatas tīre samudrasya kanyātīrtha upaspṛśet<BR>
03,083.021c	tatropaspṛśya rājendra sarvapāpaiḥ pramucyate<BR>
03,083.022a	atha gokarṇam āsādya triṣu lokeṣu viśrutam<BR>
03,083.022c	samudramadhye rājendra sarvalokanamaskṛtam<BR>
03,083.023a	yatra brahmādayo devā ṛṣayaś ca tapodhanāḥ<BR>
03,083.023c	bhūtayakṣapiśācāś ca kiṃnarāḥ samahoragāḥ<BR>
03,083.024a	siddhacāraṇagandharvā mānuṣāḥ pannagās tathā<BR>
03,083.024c	saritaḥ sāgarāḥ śailā upāsanta umāpatim<BR>
03,083.025a	tatreśānaṃ samabhyarcya trirātropoṣito naraḥ<BR>
03,083.025c	daśāśvamedham āpnoti gāṇapatyaṃ ca vindati<BR>
03,083.025e	uṣya dvādaśarātraṃ tu kṛtātmā bhavate naraḥ<BR>
03,083.026a	tata eva tu gāyatryāḥ sthānaṃ trailokyaviśrutam<BR>
03,083.026c	trirātram uṣitas tatra gosahasraphalaṃ labhet<BR>
03,083.027a	nidarśanaṃ ca pratyakṣaṃ brāhmaṇānāṃ narādhipa<BR>
03,083.027c	gāyatrīṃ paṭhate yas tu yonisaṃkarajas tathā<BR>
03,083.027e	gāthā vā gītikā vāpi tasya saṃpadyate nṛpa<BR>
03,083.027f*0439_01	abrāhmaṇasya sāvitrīṃ paṭhatas tu praṇaśyati<BR>
03,083.028a	saṃvartasya tu viprarṣer vāpīm āsādya durlabhām<BR>
03,083.028c	rūpasya bhāgī bhavati subhagaś caiva jāyate<BR>
03,083.029a	tato veṇṇāṃ samāsādya tarpayet pitṛdevatāḥ<BR>
03,083.029c	mayūrahaṃsasaṃyuktaṃ vimānaṃ labhate naraḥ<BR>
03,083.030a	tato godāvarīṃ prāpya nityaṃ siddhaniṣevitām<BR>
03,083.030c	gavāmayam avāpnoti vāsuker lokam āpnuyāt<BR>
03,083.031a	veṇṇāyāḥ saṃgame snātvā vājapeyaphalaṃ labhet<BR>
03,083.031b*0440_01	bāhudāsaṃgame snātvā vājimedhaphalaṃ labhet<BR>
03,083.031c	varadāsaṃgame snātvā gosahasraphalaṃ labhet<BR>
03,083.032a	brahmasthānaṃ samāsādya trirātram uṣito naraḥ<BR>
03,083.032c	gosahasraphalaṃ vindet svargalokaṃ ca gacchati<BR>
03,083.033a	kuśaplavanam āsādya brahmacārī samāhitaḥ<BR>
03,083.033c	trirātram uṣitaḥ snātvā aśvamedhaphalaṃ labhet<BR>
03,083.034a	tato devahrade ramye kṛṣṇaveṇṇājalodbhave<BR>
03,083.034c	jātimātrahrade caiva tathā kanyāśrame nṛpa<BR>
03,083.035a	yatra kratuśatair iṣṭvā devarājo divaṃ gataḥ<BR>
03,083.035c	agniṣṭomaśataṃ vinded gamanād eva bhārata<BR>
03,083.036a	sarvadevahrade snātvā gosahasraphalaṃ labhet<BR>
03,083.036c	jātimātrahrade snātvā bhavej jātismaro naraḥ<BR>
03,083.037a	tato 'vāpya mahāpuṇyāṃ payoṣṇīṃ saritāṃ varām<BR>
03,083.037c	pitṛdevārcanarato gosahasraphalaṃ labhet<BR>
03,083.038a	daṇḍakāraṇyam āsādya mahārāja upaspṛśet<BR>
03,083.038c	gosahasraphalaṃ tatra snātamātrasya bhārata<BR>
03,083.039a	śarabhaṅgāśramaṃ gatvā śukasya ca mahātmanaḥ<BR>
03,083.039c	na durgatim avāpnoti punāti ca kulaṃ naraḥ<BR>
03,083.040a	tataḥ śūrpārakaṃ gacchej jāmadagnyaniṣevitam<BR>
03,083.040c	rāmatīrthe naraḥ snātvā vindyād bahu suvarṇakam<BR>
03,083.041a	saptagodāvare snātvā niyato niyatāśanaḥ<BR>
03,083.041c	mahat puṇyam avāpnoti devalokaṃ ca gacchati<BR>
03,083.042a	tato devapathaṃ gacchen niyato niyatāśanaḥ<BR>
03,083.042c	devasatrasya yat puṇyaṃ tad avāpnoti mānavaḥ<BR>
03,083.043a	tuṅgakāraṇyam āsādya brahmacārī jitendriyaḥ<BR>
03,083.043c	vedān adhyāpayat tatra ṛṣiḥ sārasvataḥ purā<BR>
03,083.044a	tatra vedān pranaṣṭāṃs tu muner aṅgirasaḥ sutaḥ<BR>
03,083.044c	upaviṣṭo maharṣīṇām uttarīyeṣu bhārata<BR>
03,083.045a	oṃkāreṇa yathānyāyaṃ samyag uccāritena ca<BR>
03,083.045c	yena yat pūrvam abhyastaṃ tat tasya samupasthitam<BR>
03,083.046a	ṛṣayas tatra devāś ca varuṇo 'gniḥ prajāpatiḥ<BR>
03,083.046c	harir nārāyaṇo devo mahādevas tathaiva ca<BR>
03,083.047a	pitāmahaś ca bhagavān devaiḥ saha mahādyutiḥ<BR>
03,083.047c	bhṛguṃ niyojayām āsa yājanārthe mahādyutim<BR>
03,083.048a	tataḥ sa cakre bhagavān ṛṣīṇāṃ vidhivat tadā<BR>
03,083.048c	sarveṣāṃ punar ādhānaṃ vidhidṛṣṭena karmaṇā<BR>
03,083.049a	ājyabhāgena vai tatra tarpitās tu yathāvidhi<BR>
03,083.049c	devās tribhuvaṇaṃ yātā ṛṣayaś ca yathāsukham<BR>
03,083.050a	tad araṇyaṃ praviṣṭasya tuṅgakaṃ rājasattama<BR>
03,083.050c	pāpaṃ praṇaśyate sarvaṃ striyo vā puruṣasya vā<BR>
03,083.051a	tatra māsaṃ vased dhīro niyato niyatāśanaḥ<BR>
03,083.051c	brahmalokaṃ vrajed rājan punīte ca kulaṃ naraḥ<BR>
03,083.052a	medhāvikaṃ samāsādya pitṝn devāṃś ca tarpayet<BR>
03,083.052a*0441_01	**** **** nadīṃ pāpapramocanīm<BR>
03,083.052a*0441_02	tatrābhiṣekaṃ kurvīta<BR>
03,083.052a*0442_01	**** **** brahmacārī jitendriyaḥ<BR>
03,083.052a*0442_02	brāhmaṇān bhojayitvā tu<BR>
03,083.052c	agniṣṭomam avāpnoti smṛtiṃ medhāṃ ca vindati<BR>
03,083.053a	tataḥ kālaṃjaraṃ gatvā parvataṃ lokaviśrutam<BR>
03,083.053c	tatra devahrade snātvā gosahasraphalaṃ labhet<BR>
03,083.054a	ātmānaṃ sādhayet tatra girau kālaṃjare nṛpa<BR>
03,083.054c	svargaloke mahīyeta naro nāsty atra saṃśayaḥ<BR>
03,083.055a	tato girivaraśreṣṭhe citrakūṭe viśāṃ pate<BR>
03,083.055c	mandākinīṃ samāsādya nadīṃ pāpapramocanīm<BR>
03,083.056a	tatrābhiṣekaṃ kurvāṇaḥ pitṛdevārcane rataḥ<BR>
03,083.056c	aśvamedham avāpnoti gatiṃ ca paramāṃ vrajet<BR>
03,083.057a	tato gaccheta rājendra bhartṛsthānam anuttamam<BR>
03,083.057c	yatra devo mahāseno nityaṃ saṃnihito nṛpaḥ<BR>
03,083.058a	pumāṃs tatra naraśreṣṭha gamanād eva sidhyati<BR>
03,083.058c	koṭitīrthe naraḥ snātvā gosahasraphalaṃ labhet<BR>
03,083.058d*0443_01	tato gaccheta rājendra tīrthayātrāparo nṛpa<BR>
03,083.058d*0444_01	gosahasram avāpnoti phalaṃ caiva supuṣkalam<BR>
03,083.059a	pradakṣiṇam upāvṛtya jyeṣṭhasthānaṃ vrajen naraḥ<BR>
03,083.059c	abhigamya mahādevaṃ virājati yathā śaśī<BR>
03,083.060a	tatra kūpo mahārāja viśruto bharatarṣabha<BR>
03,083.060c	samudrās tatra catvāro nivasanti yudhiṣṭhira<BR>
03,083.061a	tatropaspṛśya rājendra kṛtvā cāpi pradakṣiṇam<BR>
03,083.061c	niyatātmā naraḥ pūto gaccheta paramāṃ gatim<BR>
03,083.062a	tato gacchet kuruśreṣṭha śṛṅgaverapuraṃ mahat<BR>
03,083.062c	yatra tīrṇo mahārāja rāmo dāśarathiḥ purā<BR>
03,083.062d*0445_01	tasmiṃs tīrthe mahābāho snātvā pāpaiḥ pramucyate<BR>
03,083.063a	gaṅgāyāṃ tu naraḥ snātvā brahmacārī samāhitaḥ<BR>
03,083.063c	vidhūtapāpmā bhavati vājapeyaṃ ca vindati<BR>
03,083.063d*0446_01	tato muñjavaṭaṃ gacchet sthānaṃ devasya dhīmataḥ<BR>
03,083.064a	abhigamya mahādevam abhyarcya ca narādhipa<BR>
03,083.064c	pradakṣiṇam upāvṛtya gāṇapatyam avāpnuyāt<BR>
03,083.064d*0447_01	tasmiṃs tīrthe tu jāhnavyāṃ snātvā pāpaiḥ pramucyate<BR>
03,083.065a	tato gaccheta rājendra prayāgam ṛṣisaṃstutam<BR>
03,083.065c	yatra brahmādayo devā diśaś ca sadigīśvarāḥ<BR>
03,083.066a	lokapālāś ca sādhyāś ca nairṛtāḥ pitaras tathā<BR>
03,083.066c	sanatkumārapramukhās tathaiva paramarṣayaḥ<BR>
03,083.067a	aṅgiraḥpramukhāś caiva tathā brahmarṣayo 'pare<BR>
03,083.067c	tathā nāgāḥ suparṇāś ca siddhāś cakracarās tathā<BR>
03,083.068a	saritaḥ sāgarāś caiva gandharvāpsarasas tathā<BR>
03,083.068c	hariś ca bhagavān āste prajāpatipuraskṛtaḥ<BR>
03,083.069a	tatra trīṇy agnikuṇḍāni yeṣāṃ madhye ca jāhnavī<BR>
03,083.069c	prayāgād abhiniṣkrāntā sarvatīrthapuraskṛtā<BR>
03,083.070a	tapanasya sutā tatra triṣu lokeṣu viśrutā<BR>
03,083.070c	yamunā gaṅgayā sārdhaṃ saṃgatā lokapāvanī<BR>
03,083.071a	gaṅgāyamunayor madhyaṃ pṛthivyā jaghanaṃ smṛtam<BR>
03,083.071c	prayāgaṃ jaghanasyāntam upastham ṛṣayo viduḥ<BR>
03,083.072a	prayāgaṃ sapratiṣṭhānaṃ kambalāśvatarau tathā<BR>
03,083.072c	tīrthaṃ bhogavatī caiva vedī proktā prajāpateḥ<BR>
03,083.073a	tatra vedāś ca yajñāś ca mūrtimanto yudhiṣṭhira<BR>
03,083.073c	prajāpatim upāsante ṛṣayaś ca mahāvratāḥ<BR>
03,083.073e	yajante kratubhir devās tathā cakracarā nṛpa<BR>
03,083.074a	tataḥ puṇyatamaṃ nāsti triṣu lokeṣu bhārata<BR>
03,083.074c	prayāgaḥ sarvatīrthebhyaḥ prabhavaty adhikaṃ vibho<BR>
03,083.075a	śravaṇāt tasya tīrthasya nāmasaṃkīrtanād api<BR>
03,083.075c	mṛttikālambhanād vāpi naraḥ pāpāt pramucyate<BR>
03,083.076a	tatrābhiṣekaṃ yaḥ kuryāt saṃgame saṃśitavrataḥ<BR>
03,083.076c	puṇyaṃ sa phalam āpnoti rājasūyāśvamedhayoḥ<BR>
03,083.077a	eṣā yajanabhūmir hi devānām api satkṛtā<BR>
03,083.077c	tatra dattaṃ sūkṣmam api mahad bhavati bhārata<BR>
03,083.078a	na vedavacanāt tāta na lokavacanād api<BR>
03,083.078c	matir utkramaṇīyā te prayāgamaraṇaṃ prati<BR>
03,083.079a	daśa tīrthasahasrāṇi ṣaṣṭikoṭtyas tathāparāḥ<BR>
03,083.079c	yeṣāṃ sāṃnidhyam atraiva kīrtitaṃ kurunandana<BR>
03,083.080a	cāturvede ca yat puṇyaṃ satyavādiṣu caiva yat<BR>
03,083.080c	snāta eva tadāpnoti gaṅgāyamunasaṃgame<BR>
03,083.081a	tatra bhogavatī nāma vāsukes tīrtham uttamam<BR>
03,083.081c	tatrābhiṣekaṃ yaḥ kuryāt so 'śvamedham avāpnuyāt<BR>
03,083.082a	tatra haṃsaprapatanaṃ tīrthaṃ trailokyaviśrutam<BR>
03,083.082c	daśāśvamedhikaṃ caiva gaṅgāyāṃ kurunandana<BR>
03,083.082d@013_0002	viśeṣo vai kanakhale prayāge paramaṃ mahat<BR>
03,083.082d@013_0003	yady akāryaśataṃ kṛtvā kṛtaṃ gaṅgāvasecanam<BR>
03,083.082d@013_0004	sarvaṃ tat tasya gaṅgāpo dahaty agnir ivendhanam<BR>
03,083.082d@013_0005	sarvaṃ kṛtayuge puṇyaṃ tretāyāṃ puṣkaraṃ smṛtam<BR>
03,083.082d@013_0006	dvāpare 'pi kurukṣetraṃ gaṅgā kaliyuge smṛtā<BR>
03,083.082d@013_0007	puṣkare tu tapas tapyed dānaṃ dadyān mahālaye<BR>
03,083.082d@013_0008	malaye tv agnim ārohed bhṛgutuṅge tv anāśanam<BR>
03,083.082d@013_0009	puṣkare tu kurukṣetre gaṅgāyāṃ magadheṣu ca<BR>
03,083.082d@013_0010	snātvā tārayate jantuḥ sapta saptāvarāṃs tathā<BR>
03,083.082d@013_0011	punāti kīrtitā pāpaṃ dṛṣṭā bhadraṃ prayacchati<BR>
03,083.082d@013_0012	avagāḍhā ca pītā ca punāty āsaptamaṃ kulam<BR>
03,083.082d@013_0013	yāvad asthi manuṣyasya gaṅgāyāḥ spṛśate jalam<BR>
03,083.082d@013_0014	tāvat sa puruṣo rājan svargaloke mahīyate<BR>
03,083.082d@013_0015	yathā puṇyāni tīrthāni puṇyāny āyatanāni ca<BR>
03,083.082d@013_0016	upāsya puṇyaṃ labdhvā ca bhavaty amaralokabhāk<BR>
03,083.082d@013_0017	na gaṅgāsadṛśaṃ tīrthaṃ na devaḥ keśavāt paraḥ<BR>
03,083.082d@013_0018	brāhmaṇebhyaḥ paraṃ nāsti evam āha pitāmahaḥ<BR>
03,083.082d013_0001	kurukṣetrasamā gaṅgā yatratatrāvagāhitā<BR>
03,083.083a	yatra gaṅgā mahārāja sa deśas tat tapovanam<BR>
03,083.083c	siddhakṣetraṃ tu taj jñeyaṃ gaṅgātīrasamāśritam<BR>
03,083.084a	idaṃ satyaṃ dvijātīnāṃ sādhūnām ātmajasya ca<BR>
03,083.084c	suhṛdāṃ ca japet karṇe śiṣyasyānugatasya ca<BR>
03,083.085a	idaṃ dharmyam idaṃ puṇyam idaṃ medhyam idaṃ sukham<BR>
03,083.085c	idaṃ svargyam idaṃ ramyam idaṃ pāvanam uttamam<BR>
03,083.086a	maharṣīṇām idaṃ guhyaṃ sarvapāpapramocanam<BR>
03,083.086c	adhītya dvijamadhye ca nirmalatvam avāpnuyāt<BR>
03,083.086d*0448_01	śrīmat svargyaṃ tathā puṇyaṃ sapatnaśamanaṃ śivam<BR>
03,083.086d*0448_02	medhājananam agryaṃ vai tīrthavaṃśānukīrtanam<BR>
03,083.086d*0448_03	aputro labhate putram adhano dhanam āpnuyāt<BR>
03,083.086d*0448_04	mahīṃ vijayate rājā vaiśyo dhanam avāpnuyāt<BR>
03,083.086d*0448_05	śūdro yathepsitān kāmān brāhmaṇaḥ pāragaḥ paṭhan<BR>
03,083.087a	yaś cedaṃ śṛṇuyān nityaṃ tīrthapuṇyaṃ sadā śuciḥ<BR>
03,083.087c	jātīḥ sa smarate bahvīr nākapṛṣṭhe ca modate<BR>
03,083.088a	gamyāny api ca tīrthāni kīrtitāny agamāni ca<BR>
03,083.088c	manasā tāni gaccheta sarvatīrthasamīkṣayā<BR>
03,083.089a	etāni vasubhiḥ sādhyair ādityair marudaśvibhiḥ<BR>
03,083.089c	ṛṣibhir devakalpaiś ca śritāni sukṛtaiṣibhiḥ<BR>
03,083.090a	evaṃ tvam api kauravya vidhinānena suvrata<BR>
03,083.090c	vraja tīrthāni niyataḥ puṇyaṃ puṇyena vardhate<BR>
03,083.091a	bhāvitaiḥ kāraṇaiḥ pūrvam āstikyāc chrutidarśanāt<BR>
03,083.091c	prāpyante tāni tīrthāni sadbhiḥ śiṣṭānudarśibhiḥ<BR>
03,083.091d*0449_01	sadbhiḥ śāstrārthatattvajñair brāhmaṇaiḥ saha gamyatām<BR>
03,083.092a	nāvrato nākṛtātmā ca nāśucir na ca taskaraḥ<BR>
03,083.092c	snāti tīrtheṣu kauravya na ca vakramatir naraḥ<BR>
03,083.093a	tvayā tu samyagvṛttena nityaṃ dharmārthadarśinā<BR>
03,083.093c	pitaras tāritās tāta sarve ca prapitāmahāḥ<BR>
03,083.094a	pitāmahapurogāś ca devāḥ sarṣigaṇā nṛpa<BR>
03,083.094c	tava dharmeṇa dharmajña nityam evābhitoṣitāḥ<BR>
03,083.095a	avāpsyasi ca lokān vai vasūnāṃ vāsavopama<BR>
03,083.095c	kīrtiṃ ca mahatīṃ bhīṣma prāpsyase bhuvi śāśvatīm<BR>
03,083.096	nārada uvāca<BR>
03,083.096a	evam uktvābhyanujñāpya pulastyo bhagavān ṛṣiḥ<BR>
03,083.096c	prītaḥ prītena manasā tatraivāntaradhīyata<BR>
03,083.097a	bhīṣmaś ca kuruśārdūla śāstratattvārthadarśivān<BR>
03,083.097c	pulastyavacanāc caiva pṛthivīm anucakrame<BR>
03,083.097d*0450_01	evam eṣā mahābhāgā pratiṣṭhāne pratiṣṭhitā<BR>
03,083.097d*0450_02	tīrthayātrā mahāpuṇyā sarvapāpapramocanī<BR>
03,083.098a	anena vidhinā yas tu pṛthivīṃ saṃcariṣyati<BR>
03,083.098c	aśvamedhaśatasyāgryaṃ phalaṃ pretya sa bhokṣyate<BR>
03,083.099a	ataś cāṣṭaguṇaṃ pārtha prāpsyase dharmam uttamam<BR>
03,083.099b*0451_01	bhīṣmaḥ kurūṇāṃ pravaro yathā pūrvam avāptavān<BR>
03,083.099c	netā ca tvam ṛṣīn yasmāt tena te 'ṣṭaguṇaṃ phalam<BR>
03,083.100a	rakṣogaṇāvakīrṇāni tīrthāny etāni bhārata<BR>
03,083.100c	na gatir vidyate 'nyasya tvām ṛte kurunandana<BR>
03,083.101a	idaṃ devarṣicaritaṃ sarvatīrthārthasaṃśritam<BR>
03,083.101c	yaḥ paṭhet kalyam utthāya sarvapāpaiḥ pramucyate<BR>
03,083.102a	ṛṣimukhyāḥ sadā yatra vālmīkis tv atha kāśyapaḥ<BR>
03,083.102c	ātreyas tv atha kauṇḍinyo viśvāmitro 'tha gautamaḥ<BR>
03,083.103a	asito devalaś caiva mārkaṇḍeyo 'tha gālavaḥ<BR>
03,083.103c	bharadvājo vasiṣṭhaś ca munir uddālakas tathā<BR>
03,083.104a	śaunakaḥ saha putreṇa vyāsaś ca japatāṃ varaḥ<BR>
03,083.104c	durvāsāś ca muniśreṣṭho gālavaś ca mahātapāḥ<BR>
03,083.105a	ete ṛṣivarāḥ sarve tvatpratīkṣās tapodhanāḥ<BR>
03,083.105c	ebhiḥ saha mahārāja tīrthāny etāny anuvraja<BR>
03,083.106a	eṣa vai lomaśo nāma devarṣir amitadyutiḥ<BR>
03,083.106c	sameṣyati tvayā caiva tena sārdham anuvraja<BR>
03,083.107a	mayā ca saha dharmajña tīrthāny etāny anuvraja<BR>
03,083.107c	prāpsyase mahatīṃ kīrtiṃ yathā rājā mahābhiṣaḥ<BR>
03,083.108a	yathā yayātir dharmātmā yathā rājā purūravāḥ<BR>
03,083.108c	tathā tvaṃ kuruśārdūla svena dharmeṇa śobhase<BR>
03,083.109a	yathā bhagīratho rājā yathā rāmaś ca viśrutaḥ<BR>
03,083.109c	tathā tvaṃ sarvarājabhyo bhrājase raśmivān iva<BR>
03,083.110a	yathā manur yathekṣvākur yathā pūrur mahāyaśāḥ<BR>
03,083.110c	yathā vainyo mahātejās tathā tvam api viśrutaḥ<BR>
03,083.111a	yathā ca vṛtrahā sarvān sapatnān nirdahat purā<BR>
03,083.111b*0453_01	trailokyaṃ pālayām āsa devarāḍ vigatajvaraḥ<BR>
03,083.111c	tathā śatrukṣayaṃ kṛtvā prajās tvaṃ pālayiṣyasi<BR>
03,083.112a	svadharmavijitām urvīṃ prāpya rājīvalocana<BR>
03,083.112c	khyātiṃ yāsyasi dharmeṇa kārtavīryārjuno yathā<BR>
03,083.113	vaiśaṃpāyana uvāca<BR>
03,083.113a	evam āśvāsya rājānaṃ nārado bhagavān ṛṣiḥ<BR>
03,083.113c	anujñāpya mahātmānaṃ tatraivāntaradhīyata<BR>
03,083.114a	yudhiṣṭhiro 'pi dharmātmā tam evārthaṃ vicintayan<BR>
03,083.114c	tīrthayātrāśrayaṃ puṇyam ṛṣīṇāṃ pratyavedayat<BR>
03,084.001	vaiśaṃpāyana uvāca<BR>
03,084.001a	bhrātṝṇāṃ matam ājñāya nāradasya ca dhīmataḥ<BR>
03,084.001c	pitāmahasamaṃ dhaumyaṃ prāha rājā yudhiṣṭhiraḥ<BR>
03,084.002a	mayā sa puruṣavyāghro jiṣṇuḥ satyaparākramaḥ<BR>
03,084.002c	astrahetor mahābāhur amitātmā vivāsitaḥ<BR>
03,084.003a	sa hi vīro 'nuraktaś ca samarthaś ca tapodhana<BR>
03,084.003c	kṛtī ca bhṛśam apy astre vāsudeva iva prabhuḥ<BR>
03,084.004a	ahaṃ hy etāv ubhau brahman kṛṣṇāv arinighātinau<BR>
03,084.004c	abhijānāmi vikrāntau tathā vyāsaḥ pratāpavān<BR>
03,084.004e	triyugau puṇḍarīkākṣau vāsudevadhanaṃjayau<BR>
03,084.005a	nārado 'pi tathā veda so 'py aśaṃsat sadā mama<BR>
03,084.005c	tathāham api jānāmi naranārāyaṇāv ṛṣī<BR>
03,084.006a	śakto 'yam ity ato matvā mayā saṃpreṣito 'rjunaḥ<BR>
03,084.006c	indrād anavaraḥ śaktaḥ surasūnuḥ surādhipam<BR>
03,084.006e	draṣṭum astrāṇi cādātum indrād iti vivāsitaḥ<BR>
03,084.007a	bhīṣmadroṇāv atirathau kṛpo drauṇiś ca durjayaḥ<BR>
03,084.007c	dhṛtarāṣṭrasya putreṇa vṛtā yudhi mahābalāḥ<BR>
03,084.007e	sarve vedavidaḥ śūrāḥ sarve 'strakuśalās tathā<BR>
03,084.007f*0454_01	sarve mahārathāḥ khyātāḥ sarve jitapariśramāḥ<BR>
03,084.008a	yoddhukāmaś ca pārthena satataṃ yo mahābalaḥ<BR>
03,084.008c	sa ca divyāstravit karṇaḥ sūtaputro mahārathaḥ<BR>
03,084.009a	so 'śvavegānilabalaḥ śarārcis talanisvanaḥ<BR>
03,084.009c	rajodhūmo 'strasaṃtāpo dhārtarāṣṭrāniloddhataḥ<BR>
03,084.010a	nisṛṣṭa iva kālena yugāntajvalano yathā<BR>
03,084.010c	mama sainyamayaṃ kakṣaṃ pradhakṣyati na saṃśayaḥ<BR>
03,084.011a	taṃ sa kṛṣṇāniloddhūto divyāstrajalado mahān<BR>
03,084.011c	śvetavājibalākābhṛd gāṇḍīvendrāyudhojjvalaḥ<BR>
03,084.012a	satataṃ śaradhārābhiḥ pradīptaṃ karṇapāvakam<BR>
03,084.012c	udīrṇo 'rjunamegho 'yaṃ śamayiṣyati saṃyuge<BR>
03,084.013a	sa sākṣād eva sarvāṇi śakrāt parapuraṃjayaḥ<BR>
03,084.013c	divyāny astrāṇi bībhatsus tattvataḥ pratipatsyate<BR>
03,084.014a	alaṃ sa teṣāṃ sarveṣām iti me dhīyate matiḥ<BR>
03,084.014c	nāsti tv atikriyā tasya raṇe 'rīṇāṃ pratikriyā<BR>
03,084.015a	taṃ vayaṃ pāṇḍavaṃ sarve gṛhītāstraṃ dhanaṃjayam<BR>
03,084.015c	draṣṭāro na hi bībhatsur bhāram udyamya sīdati<BR>
03,084.016a	vayaṃ tu tam ṛte vīraṃ vane 'smin dvipadāṃ vara<BR>
03,084.016c	avadhānaṃ na gacchāmaḥ kāmyake saha kṛṣṇayā<BR>
03,084.017a	bhavān anyad vanaṃ sādhu bahvannaṃ phalavac chuci<BR>
03,084.017c	ākhyātu ramaṇīyaṃ ca sevitaṃ puṇyakarmabhiḥ<BR>
03,084.018a	yatra kaṃ cid vayaṃ kālaṃ vasantaḥ satyavikramam<BR>
03,084.018c	pratīkṣāmo 'rjunaṃ vīraṃ varṣakāmā ivāmbudam<BR>
03,084.019a	vividhān āśramān kāṃś cid dvijātibhyaḥ pariśrutān<BR>
03,084.019c	sarāṃsi saritaś caiva ramaṇīyāṃś ca parvatān<BR>
03,084.020a	ācakṣva na hi no brahman rocate tam ṛte 'rjunam<BR>
03,084.020c	vane 'smin kāmyake vāso gacchāmo 'nyāṃ diśaṃ prati<BR>
03,085.001	vaiśaṃpāyana uvāca<BR>
03,085.001a	tān sarvān utsukān dṛṣṭvā pāṇḍavān dīnacetasaḥ<BR>
03,085.001c	āśvāsayaṃs tadā dhaumyo bṛhaspatisamo 'bravīt<BR>
03,085.002a	brāhmaṇānumatān puṇyān āśramān bharatarṣabha<BR>
03,085.002c	diśas tīrthāni śailāṃś ca śṛṇu me gadato nṛpa<BR>
03,085.002d*0455_01	yāñ śrutvā gadato rājan viśoko bhavitāsi ha<BR>
03,085.002d*0455_02	draupadyā cānayā sārdhaṃ bhrātṛbhiś ca nareśvara<BR>
03,085.002d*0455_03	śravaṇāc caiva teṣāṃ tvaṃ puṇyam āpsyasi pāṇḍava<BR>
03,085.002d*0455_04	gatvā śataguṇaṃ caiva tebhya eva narottama<BR>
03,085.003a	pūrvaṃ prācīṃ diśaṃ rājan rājarṣigaṇasevitām<BR>
03,085.003c	ramyāṃ te kīrtayiṣyāmi yudhiṣṭhira yathāsmṛti<BR>
03,085.004a	tasyāṃ devarṣijuṣṭāyāṃ naimiṣaṃ nāma bhārata<BR>
03,085.004c	yatra tīrthāni devānāṃ supuṇyāni pṛthak pṛthak<BR>
03,085.005a	yatra sā gomatī puṇyā ramyā devarṣisevitā<BR>
03,085.005c	yajñabhūmiś ca devānāṃ śāmitraṃ ca vivasvataḥ<BR>
03,085.006a	tasyāṃ girivaraḥ puṇyo gayo rājarṣisatkṛtaḥ<BR>
03,085.006c	śivaṃ brahmasaro yatra sevitaṃ tridaśarṣibhiḥ<BR>
03,085.007a	yadarthaṃ puruṣavyāghra kīrtayanti purātanāḥ<BR>
03,085.007c	eṣṭavyā bahavaḥ putrā yady eko 'pi gayāṃ vrajet<BR>
03,085.007d*0456_01	yajeta vāśvamedhena nīlaṃ vā vṛṣam utsṛjet<BR>
03,085.007d*0456_02	uttārayati saṃtatyā daśa pūrvān daśāvarān<BR>
03,085.008a	mahānadī ca tatraiva tathā gayaśiro 'nagha<BR>
03,085.008c	yatrāsau kīrtyate viprair akṣayyakaraṇo vaṭaḥ<BR>
03,085.008e	yatra dattaṃ pitṛbhyo 'nnam akṣayyaṃ bhavati prabho<BR>
03,085.009a	sā ca puṇyajalā yatra phalgunāmā mahānadī<BR>
03,085.009c	bahumūlaphalā cāpi kauśikī bharatarṣabha<BR>
03,085.009e	viśvāmitro 'bhyagād yatra brāhmaṇatvaṃ tapodhanaḥ<BR>
03,085.010a	gaṅgā yatra nadī puṇyā yasyās tīre bhagīrathaḥ<BR>
03,085.010c	ayajat tāta bahubhiḥ kratubhir bhūridakṣiṇaiḥ<BR>
03,085.011a	pāñcāleṣu ca kauravya kathayanty utpalāvatam<BR>
03,085.011c	viśvāmitro 'yajad yatra śakreṇa saha kauśikaḥ<BR>
03,085.011e	yatrānuvaṃśaṃ bhagavāñ jāmadagnyas tathā jagau<BR>
03,085.012a	viśvāmitrasya tāṃ dṛṣṭvā vibhūtim atimānuṣīm<BR>
03,085.012c	kanyakubje 'pibat somam indreṇa saha kauśikaḥ<BR>
03,085.012e	tataḥ kṣatrād apākrāmad brāhmaṇo 'smīti cābravīt<BR>
03,085.013a	pavitram ṛṣibhir juṣṭaṃ puṇyaṃ pāvanam uttamam<BR>
03,085.013c	gaṅgāyamunayor vīra saṃgamaṃ lokaviśrutam<BR>
03,085.014a	yatrāyajata bhūtātmā pūrvam eva pitāmahaḥ<BR>
03,085.014c	prayāgam iti vikhyātaṃ tasmād bharatasattama<BR>
03,085.015a	agastyasya ca rājendra tatrāśramavaro mahān<BR>
03,085.015b*0457_01	tat tathā tāpasāraṇyaṃ tāpasair upaśobhitam<BR>
03,085.015c	hiraṇyabinduḥ kathito girau kālaṃjare nṛpa<BR>
03,085.016a	atyanyān parvatān rājan puṇyo girivaraḥ śivaḥ<BR>
03,085.016c	mahendro nāma kauravya bhārgavasya mahātmanaḥ<BR>
03,085.017a	ayajad yatra kaunteya pūrvam eva pitāmahaḥ<BR>
03,085.017c	yatra bhāgīrathī puṇyā sadasyāsīd yudhiṣṭhira<BR>
03,085.018a	yatrāsau brahmaśāleti puṇyā khyātā viśāṃ pate<BR>
03,085.018c	dhūtapāpmabhir ākīrṇā puṇyaṃ tasyāś ca darśanam<BR>
03,085.019a	pavitro maṅgalīyaś ca khyāto loke sanātanaḥ<BR>
03,085.019c	kedāraś ca mataṅgasya mahān āśrama uttamaḥ<BR>
03,085.020a	kuṇḍodaḥ parvato ramyo bahumūlaphalodakaḥ<BR>
03,085.020c	naiṣadhas tṛṣito yatra jalaṃ śarma ca labdhavān<BR>
03,085.021a	yatra devavanaṃ ramyaṃ tāpasair upaśobhitam<BR>
03,085.021c	bāhudā ca nadī yatra nandā ca girimūrdhani<BR>
03,085.022a	tīrthāni saritaḥ śailāḥ puṇyāny āyatanāni ca<BR>
03,085.022c	prācyāṃ diśi mahārāja kīrtitāni mayā tava<BR>
03,085.023a	tisṛṣv anyāsu puṇyāni dikṣu tīrthāni me śṛṇu<BR>
03,085.023b*0458_01	vistāreṇa yathābuddhi dikṣu tīrthāni me śṛṇu<BR>
03,085.023c	saritaḥ parvatāṃś caiva puṇyāny āyatanāni ca<BR>
03,086.001	dhaumya uvāca<BR>
03,086.001a	dakṣiṇasyāṃ tu puṇyāni śṛṇu tīrthāni bhārata<BR>
03,086.001c	vistareṇa yathābuddhi kīrtyamānāni bhārata<BR>
03,086.002a	yasyām ākhyāyate puṇyā diśi godāvarī nadī<BR>
03,086.002c	bahvārāmā bahujalā tāpasācaritā śubhā<BR>
03,086.003a	veṇṇā bhīmarathī cobhe nadyau pāpabhayāpahe<BR>
03,086.003c	mṛgadvijasamākīrṇe tāpasālayabhūṣite<BR>
03,086.004a	rājarṣes tatra ca sarin nṛgasya bharatarṣabha<BR>
03,086.004c	ramyatīrthā bahujalā payoṣṇī dvijasevitā<BR>
03,086.005a	api cātra mahāyogī mārkaṇḍeyo mahātapāḥ<BR>
03,086.005c	anuvaṃṣyāṃ jagau gāthāṃ nṛgasya dharaṇīpateḥ<BR>
03,086.006a	nṛgasya yajamānasya pratyakṣam iti naḥ śrutam<BR>
03,086.006c	amādyad indraḥ somena dakṣiṇābhir dvijātayaḥ<BR>
03,086.006d*0459_01	payoṣṇyāṃ yajamānasya vārāhe tīrtha uttame<BR>
03,086.006d*0459_02	uddhṛtaṃ bhūtalasthaṃ vā vāyunā samudīritam<BR>
03,086.006d*0459_03	payoṣṇyā harate toyaṃ pāpam āmaraṇāntikam<BR>
03,086.006d*0459_04	svargād uttuṅgam amalaṃ viṣāṇaṃ yatra śūlinaḥ<BR>
03,086.006d*0459_05	svam ātmavihitaṃ dṛṣṭvā martyaḥ śivapuraṃ vrajet<BR>
03,086.006d*0459_06	ekataḥ saritaḥ sarvā gaṅgādyāḥ saliloccayāḥ<BR>
03,086.006d*0459_07	payoṣṇī caikataḥ puṇyā tīrthebhyo hi matā mama<BR>
03,086.006d*0460_01	marutaḥ pariveṣṭāraḥ sadasyāś ca divaukasaḥ<BR>
03,086.007a	māṭharasya vanaṃ puṇyaṃ bahumūlaphalaṃ śivam<BR>
03,086.007c	yūpaś ca bharataśreṣṭha varuṇasrotase girau<BR>
03,086.008a	praveṇyuttarapārśve tu puṇye kaṇvāśrame tathā<BR>
03,086.008c	tāpasānām araṇyāni kīrtitāni yathāśruti<BR>
03,086.009a	vedī śūrpārake tāta jamadagner mahātmanaḥ<BR>
03,086.009c	ramyā pāṣāṇatīrthā ca puraścandrā ca bhārata<BR>
03,086.010a	aśokatīrthaṃ martyeṣu kaunteya bahulāśramam<BR>
03,086.010c	agastyatīrthaṃ pāṇḍyeṣu vāruṇaṃ ca yudhiṣṭhira<BR>
03,086.011a	kumāryaḥ kathitāḥ puṇyāḥ pāṇḍyeṣv eva nararṣabha<BR>
03,086.011c	tāmraparṇīṃ tu kaunteya kīrtayiṣyāmi tāṃ śṛṇu<BR>
03,086.012a	yatra devais tapas taptaṃ mahad icchadbhir āśrame<BR>
03,086.012c	gokarṇam iti vikhyātaṃ triṣu lokeṣu bhārata<BR>
03,086.013a	śītatoyo bahujalaḥ puṇyas tāta śivaś ca saḥ<BR>
03,086.013c	hradaḥ paramaduṣprāpo mānuṣair akṛtātmabhiḥ<BR>
03,086.014a	tatraiva tṛṇasomāgneḥ saṃpannaphalamūlavān<BR>
03,086.014c	āśramo 'gastyaśiṣyasya puṇyo devasabhe girau<BR>
03,086.015a	vaiḍūryaparvatas tatra śrīmān maṇimayaḥ śivaḥ<BR>
03,086.015c	agastyasyāśramaś caiva bahumūlaphalodakaḥ<BR>
03,086.016a	surāṣṭreṣv api vakṣyāmi puṇyāny āyatanāni ca<BR>
03,086.016c	āśramān saritaḥ śailān sarāṃsi ca narādhipa<BR>
03,086.017a	camasonmajjanaṃ viprās tatrāpi kathayanty uta<BR>
03,086.017c	prabhāsaṃ codadhau tīrthaṃ tridaśānāṃ yudhiṣṭhira<BR>
03,086.018a	tatra piṇḍārakaṃ nāma tāpasācaritaṃ śubham<BR>
03,086.018c	ujjayantaś ca śikharī kṣipraṃ siddhikaro mahān<BR>
03,086.019a	tatra devarṣivaryeṇa nāradenānukīrtitaḥ<BR>
03,086.019c	purāṇaḥ śrūyate ślokas taṃ nibodha yudhiṣṭhira<BR>
03,086.020a	puṇye girau surāṣṭreṣu mṛgapakṣiniṣevite<BR>
03,086.020c	ujjayante sma taptāṅgo nākapṛṣṭhe mahīyate<BR>
03,086.020d*0461_01	eṣa nārāyaṇaḥ śrīmān kṣīrārṇavaniketanaḥ<BR>
03,086.020d*0461_02	nāgaparyaṅkam utsṛjya hy āgato mathurāṃ purīm<BR>
03,086.021a	puṇyā dvāravatī tatra yatrāste madhusūdanaḥ<BR>
03,086.021c	sākṣād devaḥ purāṇo 'sau sa hi dharmaḥ sanātanaḥ<BR>
03,086.022a	ye ca vedavido viprā ye cādhyātmavido janāḥ<BR>
03,086.022c	te vadanti mahātmānaṃ kṛṣṇaṃ dharmaṃ sanātanam<BR>
03,086.023a	pavitrāṇāṃ hi govindaḥ pavitraṃ param ucyate<BR>
03,086.023b*0462_01	maṅgaḷaṃ bhagavān viṣṇur maṅgaḷaṃ madhusūdanaḥ<BR>
03,086.023b*0462_02	maṅgaḷaṃ puṇḍarīkākṣo maṅgaḷaṃ garuḍadhvajaḥ<BR>
03,086.023c	puṇyānām api puṇyo 'sau maṅgalānāṃ ca maṅgalam<BR>
03,086.024a	trailokyaṃ puṇḍarīkākṣo devadevaḥ sanātanaḥ<BR>
03,086.024b*0463_01	avyayātmā mahātmā ca kṣetrajñaḥ parameśvaraḥ<BR>
03,086.024c	āste harir acintyātmā tatraiva madhusūdanaḥ<BR>
03,087.001	dhaumya uvāca<BR>
03,087.001a	avantiṣu pratīcyāṃ vai kīrtayiṣyāmi te diśi<BR>
03,087.001c	yāni tatra pavitrāṇi puṇyāny āyatanāni ca<BR>
03,087.002a	priyaṅgvāmravanopetā vānīravanamālinī<BR>
03,087.002c	pratyaksrotā nadī puṇyā narmadā tatra bhārata<BR>
03,087.002d*0464_01	trailokye yāni tīrthāni puṇyāny āyatanāni ca<BR>
03,087.002d*0464_02	saridvanāni śailendrā devāś ca sapitāmahāḥ<BR>
03,087.002d*0464_03	narmadāyāṃ kuruśreṣṭha saha siddharṣicāraṇaiḥ<BR>
03,087.002d*0464_04	snātum āyānti puṇyaughaiḥ sadā vāriṣu bhārata<BR>
03,087.003a	niketaḥ khyāyate puṇyo yatra viśravaso muneḥ<BR>
03,087.003c	jajñe dhanapatir yatra kubero naravāhanaḥ<BR>
03,087.004a	vaiḍūryaśikharo nāma puṇyo girivaraḥ śubhaḥ<BR>
03,087.004c	divyapuṣpaphalās tatra pādapā haritacchadāḥ<BR>
03,087.005a	tasya śailasya śikhare saras tatra ca dhīmataḥ<BR>
03,087.005c	praphullanalinaṃ rājan devagandharvasevitam<BR>
03,087.006a	bahvāścaryaṃ mahārāja dṛśyate tatra parvate<BR>
03,087.006c	puṇye svargopame divye nityaṃ devarṣisevite<BR>
03,087.007a	hradinī puṇyatīrthā ca rājarṣes tatra vai sarit<BR>
03,087.007c	viśvāmitranadī pārā puṇyā parapuraṃjaya<BR>
03,087.008a	yasyās tīre satāṃ madhye yayātir nahuṣātmajaḥ<BR>
03,087.008c	papāta sa punar lokāṃl lebhe dharmān sanātanān<BR>
03,087.009a	tatra puṇyahradas tāta mainākaś caiva parvataḥ<BR>
03,087.009c	bahumūlaphalo vīra asito nāma parvataḥ<BR>
03,087.010a	āśramaḥ kakṣasenasya puṇyas tatra yudhiṣṭhira<BR>
03,087.010c	cyavanasyāśramaś caiva khyātaḥ sarvatra pāṇḍava<BR>
03,087.010e	tatrālpenaiva sidhyanti mānavās tapasā vibho<BR>
03,087.011a	jambūmārgo mahārāja ṛṣīṇāṃ bhāvitātmanām<BR>
03,087.011c	āśramaḥ śāmyatāṃ śreṣṭha mṛgadvijagaṇāyutaḥ<BR>
03,087.012a	tataḥ puṇyatamā rājan satataṃ tāpasāyutā<BR>
03,087.012c	ketumālā ca medhyā ca gaṅgāraṇyaṃ ca bhūmipa<BR>
03,087.012e	khyātaṃ ca saindhavāraṇyaṃ puṇyaṃ dvijaniṣevitam<BR>
03,087.013a	pitāmahasaraḥ puṇyaṃ puṣkaraṃ nāma bhārata<BR>
03,087.013c	vaikhānasānāṃ siddhānām ṛṣīṇām āśramaḥ priyaḥ<BR>
03,087.014a	apy atra saṃstavārthāya prajāpatir atho jagau<BR>
03,087.014c	puṣkareṣu kuruśreṣṭha gāthāṃ sukṛtināṃ vara<BR>
03,087.015a	manasāpy abhikāmasya puṣkarāṇi manasvinaḥ<BR>
03,087.015c	pāpāṇi vipraṇaśyanti nākapṛṣṭhe ca modate<BR>
03,088.001	dhaumya uvāca<BR>
03,088.001a	udīcyāṃ rājaśārdūla diśi puṇyāni yāni vai<BR>
03,088.001c	tāni te kīrtayiṣyāmi puṇyāny āyatanāni ca<BR>
03,088.001d*0465_01	śṛṇuṣvāvahito bhūtvā mama mantrayataḥ prabho<BR>
03,088.001d*0465_02	kathāpratigraho vīra śraddhāṃ janayate śubhām<BR>
03,088.002a	sarasvatī puṇyavahā hradinī vanamālinī<BR>
03,088.002c	samudragā mahāvegā yamunā yatra pāṇḍava<BR>
03,088.003a	tatra puṇyatamaṃ tīrthaṃ plakṣāvataraṇaṃ śivam<BR>
03,088.003c	yatra sārasvatair iṣṭvā gacchanty avabhṛthaṃ dvijāḥ<BR>
03,088.004a	puṇyaṃ cākhyāyate divyaṃ śivam agniśiro 'nagha<BR>
03,088.004c	sahadevo 'yajad yatra śamyākṣepeṇa bhārata<BR>
03,088.005a	etasminn eva cārtheyam indragītā yudhiṣṭhira<BR>
03,088.005c	gāthā carati loke 'smin gīyamānā dvijātibhiḥ<BR>
03,088.006a	agnayaḥ sahadevena ye citā yamunām anu<BR>
03,088.006c	śataṃ śatasahasrāṇi sahasraśatadakṣiṇāḥ<BR>
03,088.007a	tatraiva bharato rājā cakravartī mahāyaśāḥ<BR>
03,088.007c	viṃśatiṃ sapta cāṣṭau ca hayamedhān upāharat<BR>
03,088.008a	kāmakṛd yo dvijātīnāṃ śrutas tāta mayā purā<BR>
03,088.008c	atyantam āśramaḥ puṇyaḥ sarakas tasya viśrutaḥ<BR>
03,088.009a	sarasvatī nadī sadbhiḥ satataṃ pārtha pūjitā<BR>
03,088.009c	vālakhilyair mahārāja yatreṣṭam ṛṣibhiḥ purā<BR>
03,088.010a	dṛṣadvatī puṇyatamā tatra khyātā yudhiṣṭhira<BR>
03,088.010b*0466_01	nyagrodhākhyas tu puṇyākhyaḥ pāñcālyo dvipadāṃ vara<BR>
03,088.010b*0466_02	dālbhyaghoṣaś ca dālbhyaś ca dharaṇīstho mahātmanaḥ<BR>
03,088.010b*0466_03	kaunteyānantayaśasaḥ suvratasyāmitaujasaḥ<BR>
03,088.010b*0466_04	āśramaḥ khyāyate puṇyas triṣu lokeṣu viśrutaḥ<BR>
03,088.010c	tatra vaivarṇyavarṇau ca supuṇyau manujādhipa<BR>
03,088.011a	vedajñau vedaviditau vidyāvedavidāv ubhau<BR>
03,088.011c	yajantau kratubhir nityaṃ puṇyair bharatasattama<BR>
03,088.012a	sametya bahuśo devāḥ sendrāḥ savaruṇāḥ purā<BR>
03,088.012c	viśākhayūpe 'tapyanta tasmāt puṇyatamaḥ sa vai<BR>
03,088.013a	ṛṣir mahān mahābhāgo jamadagnir mahāyaśāḥ<BR>
03,088.013c	palāśakeṣu puṇyeṣu ramyeṣv ayajatābhibhūḥ<BR>
03,088.014a	yatra sarvāḥ saricchreṣṭhāḥ sākṣāt tam ṛṣisattamam<BR>
03,088.014c	svaṃ svaṃ toyam upādāya parivāryopatasthire<BR>
03,088.015a	api cātra mahārāja svayaṃ viśvāvasur jagau<BR>
03,088.015c	imaṃ ślokaṃ tadā vīra prekṣya vīryaṃ mahātmanaḥ<BR>
03,088.016a	yajamānasya vai devāñ jamadagner mahātmanaḥ<BR>
03,088.016c	āgamya saritaḥ sarvā madhunā samatarpayan<BR>
03,088.017a	gandharvayakṣarakṣobhir apsarobhiś ca śobhitam<BR>
03,088.017c	kirātakiṃnarāvāsaṃ śailaṃ śikhariṇāṃ varam<BR>
03,088.018a	bibheda tarasā gaṅgā gaṅgādvāre yudhiṣṭhira<BR>
03,088.018c	puṇyaṃ tat khyāyate rājan brahmarṣigaṇasevitam<BR>
03,088.019a	sanatkumāraḥ kauravya puṇyaṃ kanakhalaṃ tathā<BR>
03,088.019c	parvataś ca purur nāma yatra jātaḥ purūravāḥ<BR>
03,088.020a	bhṛgur yatra tapas tepe maharṣigaṇasevitaḥ<BR>
03,088.020c	sa rājann āśramaḥ khyāto bhṛgutuṅgo mahāgiriḥ<BR>
03,088.021a	yac ca bhūtaṃ bhaviṣyac ca bhavac ca puruṣarṣabha<BR>
03,088.021c	nārāyaṇaḥ prabhur viṣṇuḥ śāśvataḥ puruṣottamaḥ<BR>
03,088.022a	tasyātiyaśasaḥ puṇyāṃ viśālāṃ badarīm anu<BR>
03,088.022c	āśramaḥ khyāyate puṇyas triṣu lokeṣu viśrutaḥ<BR>
03,088.023a	uṣṇatoyavahā gaṅga śītatoyavahāparā<BR>
03,088.023c	suvarṇasikatā rājan viśālāṃ badarīm anu<BR>
03,088.024a	ṛṣayo yatra devāś ca mahābhāgā mahaujasaḥ<BR>
03,088.024c	prāpya nityaṃ namasyanti devaṃ nārāyaṇaṃ vibhum<BR>
03,088.025a	yatra nārāyaṇo devaḥ paramātmā sanātanaḥ<BR>
03,088.025c	tatra kṛtsnaṃ jagat pārtha tīrthāny āyatanāni ca<BR>
03,088.026a	tat puṇyaṃ tat paraṃ brahma tat tīrthaṃ tat tapovanam<BR>
03,088.026b*0467_01	tat paraṃ paramaṃ devaṃ bhūtānām īśvareśvaram<BR>
03,088.026b*0467_02	śāśvataṃ paramaṃ caiva dhātāraṃ paramaṃ padam<BR>
03,088.026b*0467_03	yaṃ viditvā na śocanti vidvāṃsaḥ śāstradṛṣṭayaḥ<BR>
03,088.026c	tatra devarṣayaḥ siddhāḥ sarve caiva tapodhanāḥ<BR>
03,088.027a	ādidevo mahāyogī yatrāste madhusūdanaḥ<BR>
03,088.027c	puṇyānām api tat puṇyaṃ tatra te saṃśayo 'stu mā<BR>
03,088.028a	etāni rājan puṇyāni pṛthivyāṃ pṛthivīpate<BR>
03,088.028c	kīrtitāni naraśreṣṭha tīrthāny āyatanāni ca<BR>
03,088.029a	etāni vasubhiḥ sādhyair ādityair marudaśvibhiḥ<BR>
03,088.029c	ṛṣibhir brahmakalpaiś ca sevitāni mahātmabhiḥ<BR>
03,088.030a	caran etāni kaunteya sahito brāhmaṇarṣabhaiḥ<BR>
03,088.030c	bhrātṛbhiś ca mahābhāgair utkaṇṭhāṃ vijahiṣyasi<BR>
03,089.001	vaiśaṃpāyana uvāca<BR>
03,089.001a	evaṃ saṃbhāṣamāṇe tu dhaumye kauravanandana<BR>
03,089.001c	lomaśaḥ sumahātejā ṛṣis tatrājagāma ha<BR>
03,089.002a	taṃ pāṇḍavāgrajo rājā sagaṇo brāhmaṇāś ca te<BR>
03,089.002c	udatiṣṭhan mahābhāgaṃ divi śakram ivāmarāḥ<BR>
03,089.003a	tam abhyarcya yathānyāyaṃ dharmarājo yudhiṣṭhiraḥ<BR>
03,089.003c	papracchāgamane hetum aṭane ca prayojanam<BR>
03,089.004a	sa pṛṣṭaḥ pāṇḍuputreṇa prīyamāṇo mahāmanāḥ<BR>
03,089.004c	uvāca ślakṣṇayā vācā harṣayann iva pāṇḍavān<BR>
03,089.005a	saṃcarann asmi kaunteya sarvalokān yadṛcchayā<BR>
03,089.005c	gataḥ śakrasya sadanaṃ tatrāpaśyaṃ sureśvaram<BR>
03,089.006a	tava ca bhrātaraṃ vīram apaśyaṃ savyasācinam<BR>
03,089.006c	śakrasyārdhāsanagataṃ tatra me vismayo mahān<BR>
03,089.006e	āsīt puruṣaśārdūla dṛṣṭvā pārthaṃ tathāgatam<BR>
03,089.007a	āha māṃ tatra deveśo gaccha pāṇḍusutān iti<BR>
03,089.007c	so 'ham abhyāgataḥ kṣipraṃ didṛkṣus tvāṃ sahānujam<BR>
03,089.008a	vacanāt puruhūtasya pārthasya ca mahātmanaḥ<BR>
03,089.008c	ākhyāsye te priyaṃ tāta mahat pāṇḍavanandana<BR>
03,089.009a	bhrātṛbhiḥ sahito rājan kṛṣṇayā caiva tac chṛṇu<BR>
03,089.009c	yat tvayokto mahābāhur astrārthaṃ pāṇḍavarṣabha<BR>
03,089.010a	tad astram āptaṃ pārthena rudrād apratimaṃ mahat<BR>
03,089.010c	yat tad brahmaśiro nāma tapasā rudram āgatam<BR>
03,089.011a	amṛtād utthitaṃ raudraṃ tal labdhaṃ savyasācinā<BR>
03,089.011c	tat samantraṃ sasaṃhāraṃ saprāyaścittamaṅgalam<BR>
03,089.012a	vajraṃ cānyāni cāstrāṇi daṇḍādīni yudhiṣṭhira<BR>
03,089.012c	yamāt kuberād varuṇād indrāc ca kurunandana<BR>
03,089.012e	astrāṇy adhītavān pārtho divyāny amitavikramaḥ<BR>
03,089.013a	viśvāvasoś ca tanayād gītaṃ nṛttaṃ ca sāma ca<BR>
03,089.013c	vāditraṃ ca yathānyāyaṃ pratyavindad yathāvidhi<BR>
03,089.014a	evaṃ kṛtāstraḥ kaunteyo gāndharvaṃ vedam āptavān<BR>
03,089.014c	sukhaṃ vasati bībhatsur anujasyānujas tava<BR>
03,089.015a	yadarthaṃ māṃ suraśreṣṭha idaṃ vacanam abravīt<BR>
03,089.015c	tac ca te kathayiṣyāmi yudhiṣṭhira nibodha me<BR>
03,089.016a	bhavān manuṣyalokāya gamiṣyati na saṃśayaḥ<BR>
03,089.016c	brūyād yudhiṣṭhiraṃ tatra vacanān me dvijottama<BR>
03,089.017a	āgamiṣyati te bhrātā kṛtāstraḥ kṣipram arjunaḥ<BR>
03,089.017c	surakāryaṃ mahat kṛtvā yad āśakyaṃ divaukasaiḥ<BR>
03,089.018a	tapasā tu tvam ātmānaṃ bhrātṛbhiḥ saha yojaya<BR>
03,089.018c	tapaso hi paraṃ nāsti tapasā vindate mahat<BR>
03,089.019a	ahaṃ ca karṇaṃ jānāmi yathāvad bharatarṣabha<BR>
03,089.019b*0468_01	satyasaṃdhaṃ mahotsāhaṃ mahāvīryaṃ mahābalam<BR>
03,089.019b*0468_02	mahāhaveṣv apratimaṃ mahāyuddhaviśāradam<BR>
03,089.019b*0468_03	mahādhanurdharaṃ vīraṃ mahāstraṃ varavarṇinam<BR>
03,089.019b*0468_04	maheśvarasutaprakhyam ādityatanayaṃ prabhum<BR>
03,089.019b*0468_05	tathā jñānagatiṃ skandhaṃ sahajolbaṇapauruṣam<BR>
03,089.019c	na sa pārthasya saṃgrāme kalām arhati ṣoḍaśīm<BR>
03,089.020a	yac cāpi te bhayaṃ tasmān manasistham ariṃdama<BR>
03,089.020c	tac cāpy apahariṣyāmi savyasācāv ihāgate<BR>
03,089.021a	yac ca te mānasaṃ vīra tīrthayātrām imāṃ prati<BR>
03,089.021c	tac ca te lomaśaḥ sarvaṃ kathayiṣyaty asaṃśayam<BR>
03,089.022a	yac ca kiṃ cit tapoyuktaṃ phalaṃ tīrtheṣu bhārata<BR>
03,089.022c	maharṣir eṣa yad brūyāt tac chraddheyam ananyathā<BR>
03,090.001	lomaśa uvāca<BR>
03,090.001a	dhanaṃjayena cāpy uktaṃ yat tac chṛṇu yudhiṣṭhira<BR>
03,090.001c	yudhiṣṭhiraṃ bhrātaraṃ me yojayer dharmyayā śriyā<BR>
03,090.002a	tvaṃ hi dharmān parān vettha tapāṃsi ca tapodhana<BR>
03,090.002c	śrīmatāṃ cāpi jānāsi rājñāṃ dharmaṃ sanātanam<BR>
03,090.003a	sa bhavān yat paraṃ veda pāvanaṃ puruṣān prati<BR>
03,090.003c	tena saṃyojayethās tvaṃ tīrthapuṇyena pāṇḍavam<BR>
03,090.004a	yathā tīrthāni gaccheta gāś ca dadyāt sa pārthivaḥ<BR>
03,090.004c	tathā sarvātmanā kāryam iti māṃ vijayo 'bravīt<BR>
03,090.005a	bhavatā cānugupto 'sau caret tīrthāni sarvaśaḥ<BR>
03,090.005c	rakṣobhyo rakṣitavyaś ca durgeṣu viṣameṣu ca<BR>
03,090.006a	dadhīca iva devendraṃ yathā cāpy aṅgirā ravim<BR>
03,090.006c	tathā rakṣasva kaunteyaṃ rākṣasebhyo dvijottama<BR>
03,090.007a	yātudhānā hi bahavo rākṣasāḥ parvatopamāḥ<BR>
03,090.007c	tvayābhiguptān kaunteyān nātivarteyur antikāt<BR>
03,090.008a	so 'ham indrasya vacanān niyogād arjunasya ca<BR>
03,090.008b*0469_01	āgatas tvāṃ mahābāho kuru puṇyaṃ yudhiṣṭhira<BR>
03,090.008c	rakṣamāṇo bhayebhyas tvāṃ cariṣyāmi tvayā saha<BR>
03,090.009a	dvis tīrthāni mayā pūrvaṃ dṛṣṭāni kurunandana<BR>
03,090.009c	idaṃ tṛtīyaṃ drakṣyāmi tāny eva bhavatā saha<BR>
03,090.010a	iyaṃ rājarṣibhir yātā puṇyakṛdbhir yudhiṣṭhira<BR>
03,090.010c	manvādibhir mahārāja tīrthayātrā bhayāpahā<BR>
03,090.011a	nānṛjur nākṛtātmā ca nāvaidyo na ca pāpakṛt<BR>
03,090.011c	snāti tīrtheṣu kauravya na ca vakramatir naraḥ<BR>
03,090.012a	tvaṃ tu dharmamatir nityaṃ dharmajñaḥ satyasaṃgaraḥ<BR>
03,090.012c	vimuktaḥ sarvapāpebhyo bhūya eva bhaviṣyasi<BR>
03,090.013a	yathā bhagīratho rājā rājānaś ca gayādayaḥ<BR>
03,090.013c	yathā yayātiḥ kaunteya tathā tvam api pāṇḍava<BR>
03,090.014	yudhiṣṭhira uvāca<BR>
03,090.014a	na harṣāt saṃprapaśyāmi vākyasyāsyottaraṃ kva cit<BR>
03,090.014c	smared dhi devarājo yaṃ kiṃ nāmābhyadhikaṃ tataḥ<BR>
03,090.015a	bhavatā saṃgamo yasya bhrātā yasya dhanaṃjayaḥ<BR>
03,090.015c	vāsavaḥ smarate yasya ko nāmābhyadhikas tataḥ<BR>
03,090.016a	yac ca māṃ bhagavān āha tīrthānāṃ darśanaṃ prati<BR>
03,090.016c	dhaumyasya vacanād eṣā buddhiḥ pūrvaṃ kṛtaiva me<BR>
03,090.017a	tad yadā manyase brahman gamanaṃ tīrthadarśane<BR>
03,090.017c	tadaiva gantāsmi dṛḍham eṣa me niścayaḥ paraḥ<BR>
03,090.018	vaiśaṃpāyana uvāca<BR>
03,090.018a	gamane kṛtabuddhiṃ taṃ pāṇḍavaṃ lomaśo 'bravīt<BR>
03,090.018c	laghur bhava mahārāja laghuḥ svairaṃ gamiṣyasi<BR>
03,090.019	yudhiṣṭhira uvāca<BR>
03,090.019a	bikṣābhujo nivartantāṃ brāhmaṇā yatayaś ca ye<BR>
03,090.019b*0470_01	kṣuttṛṣṇādhvaśramāyāsaśītārtim asahiṣṇavaḥ<BR>
03,090.019b*0470_02	te sarve vinivartantāṃ ye ca miṣṭabhujo dvijāḥ<BR>
03,090.019b*0470_03	pakvānnalehyapānānāṃ māṃsānāṃ ca vikalpakāḥ<BR>
03,090.019b*0470_04	te 'pi sarve nivartantāṃ ye ca sūdānuyāyinaḥ<BR>
03,090.019b*0470_05	mayā yathocitā jīvyaiḥ saṃvibhaktāś ca vṛttibhiḥ<BR>
03,090.019c	ye cāpy anugatāḥ paurā rājabhaktipuraskṛtāḥ<BR>
03,090.020a	dhṛtarāṣṭraṃ mahārājam abhigacchantu caiva te<BR>
03,090.020c	sa dāsyati yathākālam ucitā yasya yā bhṛtiḥ<BR>
03,090.021a	sa ced yathocitāṃ vṛttiṃ na dadyān manujeśvaraḥ<BR>
03,090.021c	asmatpriyahitārthāya pāñcālyo vaḥ pradāsyati<BR>
03,090.022	vaiśaṃpāyana uvāca<BR>
03,090.022a	tato bhūyiṣṭhaśaḥ paurā gurubhārasamāhitāḥ<BR>
03,090.022c	viprāś ca yatayo yuktā jagmur nāgapuraṃ prati<BR>
03,090.023a	tān sarvān dharmarājasya premṇā rājāmbikāsutaḥ<BR>
03,090.023c	pratijagrāha vidhivad dhanaiś ca samatarpayat<BR>
03,090.024a	tataḥ kuntīsuto rājā laghubhir brāhmaṇaiḥ saha<BR>
03,090.024c	lomaśena ca suprītas trirātraṃ kāmyake 'vasat<BR>
03,091.001	vaiśaṃpāyana uvāca<BR>
03,091.001a	tataḥ prayāntaṃ kaunteyaṃ brāhmaṇā vanavāsinaḥ<BR>
03,091.001c	abhigamya tadā rājann idaṃ vacanam abruvan<BR>
03,091.002a	rājaṃs tīrthāni gantāsi puṇyāni bhrātṛbhiḥ saha<BR>
03,091.002c	devarṣiṇā ca sahito lomaśena mahātmanā<BR>
03,091.003a	asmān api mahārāja netum arhasi pāṇḍava<BR>
03,091.003c	asmābhir hi na śakyāni tvad ṛte tāni kaurava<BR>
03,091.004a	śvāpadair upasṛṣṭāni durgāṇi viṣamāṇi ca<BR>
03,091.004c	agamyāni narair alpais tīrthāni manujeśvara<BR>
03,091.005a	bhavanto bhrātaraḥ śūrā dhanurdharavarāḥ sadā<BR>
03,091.005c	bhavadbhiḥ pālitāḥ śūrair gacchema vayam apy uta<BR>
03,091.006a	bhavatprasādād dhi vayaṃ prāpnuyāma phalaṃ śubham<BR>
03,091.006c	tīrthānāṃ pṛthivīpāla vratānāṃ ca viśāṃ pate<BR>
03,091.007a	tava vīryaparitrātāḥ śuddhās tīrthapariplutāḥ<BR>
03,091.007c	bhavema dhūtapāpmānas tīrthasaṃdarśanān nṛpa<BR>
03,091.008a	bhavān api narendrasya kārtavīryasya bhārata<BR>
03,091.008c	aṣṭakasya ca rājarṣer lomapādasya caiva ha<BR>
03,091.009a	bharatasya ca vīrasya sārvabhaumasya pārthiva<BR>
03,091.009c	dhruvaṃ prāpsyasi duṣprāpāṃl lokāṃs tīrthapariplutaḥ<BR>
03,091.010a	prabhāsādīni tīrthāni mahendrādīṃś ca parvatān<BR>
03,091.010c	gaṅgādyāḥ saritaś caiva plakṣādīṃś ca vanaspatīn<BR>
03,091.010e	tvayā saha mahīpāla draṣṭum icchāmahe vayam<BR>
03,091.010f*0471_01	bhavadbhiḥ pālitāḥ śūrais tīrthāny āyatanāni ca<BR>
03,091.011a	yadi te brāhmaṇeṣv asti kā cit prītir janādhipa<BR>
03,091.011c	kuru kṣipraṃ vaco 'smākaṃ tataḥ śreyo 'bhipatsyase<BR>
03,091.012a	tīrthāni hi mahābāho tapovighnakaraiḥ sadā<BR>
03,091.012c	anukīrṇāni rakṣobhis tebhyo nas trātum arhasi<BR>
03,091.013a	tīrthāny uktāni dhaumyena nāradena ca dhīmatā<BR>
03,091.013b*0472_01	nāradasya ca rājendra devarṣeḥ parvatasya ca<BR>
03,091.013c	yāny uvāca ca devarṣir lomaśaḥ sumahātapāḥ<BR>
03,091.014a	vidhivat tāni sarvāṇi paryaṭasva narādhipa<BR>
03,091.014b*0473_01	ṛṣikulyāś ca kārtsnyena loḍayasva yudhiṣṭhira<BR>
03,091.014c	dhūtapāpmā sahāsmābhir lomaśena ca pālitaḥ<BR>
03,091.015a	sa tathā pūjyamānas tair harṣād aśrupariplutaḥ<BR>
03,091.015c	bhīmasenādibhir vīrair bhrātṛbhiḥ parivāritaḥ<BR>
03,091.015e	bāḍham ity abravīt sarvāṃs tān ṛṣīn pāṇḍavarṣabhaḥ<BR>
03,091.016a	lomaśaṃ samanujñāpya dhaumyaṃ caiva purohitam<BR>
03,091.016c	tataḥ sa pāṇḍavaśreṣṭho bhrātṛbhiḥ sahito vaśī<BR>
03,091.016e	draupadyā cānavadyāṅgyā gamanāya mano dadhe<BR>
03,091.017a	atha vyāso mahābhāgas tathā nāradaparvatau<BR>
03,091.017c	kāmyake pāṇḍavaṃ draṣṭuṃ samājagmur manīṣiṇaḥ<BR>
03,091.018a	teṣāṃ yudhiṣṭhiro rājā pūjāṃ cakre yathāvidhi<BR>
03,091.018c	satkṛtās te mahābhāgā yudhiṣṭhiram athābruvan<BR>
03,091.019a	yudhiṣṭhira yamau bhīma manasā kurutārjavam<BR>
03,091.019c	manasā kṛtaśaucā vai śuddhās tīrthāni gacchata<BR>
03,091.020a	śarīraniyamaṃ hy āhur brāhmaṇā mānuṣaṃ vratam<BR>
03,091.020c	manoviśuddhāṃ buddhiṃ ca daivam āhur vrataṃ dvijāḥ<BR>
03,091.021a	mano hy aduṣṭaṃ śūrāṇāṃ paryāptaṃ vai narādhipa<BR>
03,091.021c	maitrīṃ buddhiṃ samāsthāya śuddhās tīrthāni gacchata<BR>
03,091.022a	te yūyaṃ mānasaiḥ śuddhāḥ śarīraniyamavrataiḥ<BR>
03,091.022c	daivaṃ vrataṃ samāsthāya yathoktaṃ phalam āpsyatha<BR>
03,091.023a	te tatheti pratijñāya kṛṣṇayā saha pāṇḍavāḥ<BR>
03,091.023c	kṛtasvastyayanāḥ sarve munibhir divyamānuṣaiḥ<BR>
03,091.024a	lomaśasyopasaṃgṛhya pādau dvaipāyanasya ca<BR>
03,091.024c	nāradasya ca rājendra devarṣeḥ parvatasya ca<BR>
03,091.025a	dhaumyena sahitā vīrās tathānyair vanavāsibhiḥ<BR>
03,091.025c	mārgaśīrṣyām atītāyāṃ puṣyeṇa prayayus tataḥ<BR>
03,091.026a	kaṭhināni samādāya cīrājinajaṭādharāḥ<BR>
03,091.026c	abhedyaiḥ kavacair yuktās tīrthāny anvacaraṃs tadā<BR>
03,091.027a	indrasenādibhir bhṛtyai rathaiḥ paricaturdaśaiḥ<BR>
03,091.027c	mahānasavyāpṛtaiś ca tathānyaiḥ paricārakaiḥ<BR>
03,091.028a	sāyudhā baddhaniṣṭriṃśās tūṇavantaḥ samārgaṇāḥ<BR>
03,091.028c	prāṅmukhāḥ prayayur vīrāḥ pāṇḍavā janamejaya<BR>
03,092.001	yudhiṣṭhira uvāca<BR>
03,092.001a	na vai nirguṇam ātmānaṃ manye devarṣisattama<BR>
03,092.001c	tathāsmi duḥkhasaṃtapto yathā nānyo mahīpatiḥ<BR>
03,092.002a	parāṃś ca nirguṇān manye na ca dharmaratān api<BR>
03,092.002c	te ca lomaśa loke 'sminn ṛdhyante kena ketunā<BR>
03,092.003	lomaśa uvāca<BR>
03,092.003a	nātra duḥkhaṃ tvayā rājan kāryaṃ pārtha kathaṃ cana<BR>
03,092.003c	yad adharmeṇa vardherann adharmarucayo janāḥ<BR>
03,092.004a	vardhaty adharmeṇa naras tato bhadrāṇi paśyati<BR>
03,092.004c	tataḥ sapatnāñ jayati samūlas tu vinaśyati<BR>
03,092.004d*0474_01	yatra dharmeṇa vardhante rājāno rājasattama<BR>
03,092.004d*0474_02	sarvān sapatnān bādhante rājyaṃ caiṣāṃ vivardhate<BR>
03,092.005a	mayā hi dṛṣṭā daiteyā dānavāś ca mahīpate<BR>
03,092.005c	vardhamānā hy adharmeṇa kṣayaṃ copagatāḥ punaḥ<BR>
03,092.006a	purā devayuge caiva dṛṣṭaṃ sarvaṃ mayā vibho<BR>
03,092.006c	arocayan surā dharmaṃ dharmaṃ tatyajire 'surāḥ<BR>
03,092.007a	tīrthāni devā viviśur nāviśan bhāratāsurāḥ<BR>
03,092.007c	tān adharmakṛto darpaḥ pūrvam eva samāviśat<BR>
03,092.008a	darpān mānaḥ samabhavan mānāt krodho vyajāyata<BR>
03,092.008c	krodhād ahrīs tato 'lajjā vṛttaṃ teṣāṃ tato 'naśat<BR>
03,092.009a	tān alajjān gatahrīkān hīnavṛttān vṛthāvratān<BR>
03,092.009c	kṣamā lakṣmīś ca dharmaś ca nacirāt prajahus tataḥ<BR>
03,092.009e	lakṣmīs tu devān agamad alakṣmīr asurān nṛpa<BR>
03,092.010a	tān alakṣmīsamāviṣṭān darpopahatacetasaḥ<BR>
03,092.010c	daiteyān dānavāṃś caiva kalir apy āviśat tataḥ<BR>
03,092.011a	tān alakṣmīsamāviṣṭān dānavān kalinā tathā<BR>
03,092.011c	darpābhibhūtān kaunteya kriyāhīnān acetasaḥ<BR>
03,092.012a	mānābhibhūtān acirād vināśaḥ pratyapadyata<BR>
03,092.012c	niryaśasyās tato daityāḥ kṛtsnaśo vilayaṃ gatāḥ<BR>
03,092.012d*0475_01	adharmarucayo rājann alakṣmyā samadhiṣṭhitāḥ<BR>
03,092.013a	devās tu sāgarāṃś caiva saritaś ca sarāṃsi ca<BR>
03,092.013c	abhyagacchan dharmaśīlāḥ puṇyāny āyatanāni ca<BR>
03,092.014a	tapobhiḥ kratubhir dānair āśīrvādaiś ca pāṇḍava<BR>
03,092.014c	prajahuḥ sarvapāpāni śreyaś ca pratipedire<BR>
03,092.015a	evaṃ hi dānavantaś ca kriyāvantaś ca sarvaśaḥ<BR>
03,092.015c	tīrthāny agacchan vibudhās tenāpur bhūtim uttamām<BR>
03,092.016a	tathā tvam api rājendra snātvā tīrtheṣu sānujaḥ<BR>
03,092.016c	punar vetsyasi tāṃ lakṣmīm eṣa panthāḥ sanātanaḥ<BR>
03,092.017a	yathaiva hi nṛgo rājā śibir auśīnaro yathā<BR>
03,092.017c	bhagīratho vasumanā gayaḥ pūruḥ purūravāḥ<BR>
03,092.018a	caramāṇās tapo nityaṃ sparśanād ambhasaś ca te<BR>
03,092.018c	tīrthābhigamanāt pūtā darśanāc ca mahātmanām<BR>
03,092.019a	alabhanta yaśaḥ puṇyaṃ dhanāni ca viśāṃ pate<BR>
03,092.019c	tathā tvam api rājendra labdhāsi vipulāṃ śriyam<BR>
03,092.020a	yathā cekṣvākur acarat saputrajanabāndhavaḥ<BR>
03,092.020c	mucukundo 'tha māndhātā maruttaś ca mahīpatiḥ<BR>
03,092.021a	kīrtiṃ puṇyām avindanta yathā devās tapobalāt<BR>
03,092.021c	devarṣayaś ca kārtsnyena tathā tvam api vetsyase<BR>
03,092.022a	dhārtarāṣṭrās tu darpeṇa mohena ca vaśīkṛtāḥ<BR>
03,092.022c	nacirād vinaśiṣyanti daityā iva na saṃśayaḥ<BR>
03,093.001	vaiśaṃpāyana uvāca<BR>
03,093.001a	te tathā sahitā vīrā vasantas tatra tatra ha<BR>
03,093.001c	krameṇa pṛthivīpāla naimiṣāraṇyam āgatāḥ<BR>
03,093.002a	tatas tīrtheṣu puṇyeṣu gomatyāḥ pāṇḍavā nṛpa<BR>
03,093.002c	kṛtābhiṣekāḥ pradadur gāś ca vittaṃ ca bhārata<BR>
03,093.003a	tatra devān pitṝn viprāṃs tarpayitvā punaḥ punaḥ<BR>
03,093.003c	kanyātīrthe 'śvatīrthe ca gavāṃ tīrthe ca kauravāḥ<BR>
03,093.004a	vālakoṭyāṃ vṛṣaprasthe girāv uṣya ca pāṇḍavāḥ<BR>
03,093.004c	bāhudāyāṃ mahīpāla cakruḥ sarve 'bhiṣecanam<BR>
03,093.005a	prayāge devayajane devānāṃ pṛthivīpate<BR>
03,093.005c	ūṣur āplutya gātrāṇi tapaś cātasthur uttamam<BR>
03,093.006a	gaṅgāyamunayoś caiva saṃgame satyasaṃgarāḥ<BR>
03,093.006c	vipāpmāno mahātmāno viprebhyaḥ pradadur vasu<BR>
03,093.007a	tapasvijanajuṣṭāṃ ca tato vedīṃ prajāpateḥ<BR>
03,093.007c	jagmuḥ pāṇḍusutā rājan brāhmaṇaiḥ saha bhārata<BR>
03,093.008a	tatra te nyavasan vīrās tapaś cātasthur uttamam<BR>
03,093.008c	saṃtarpayantaḥ satataṃ vanyena haviṣā dvijān<BR>
03,093.009a	tato mahīdharaṃ jagmur dharmajñenābhisatkṛtam<BR>
03,093.009c	rājarṣiṇā puṇyakṛtā gayenānupamadyute<BR>
03,093.010a	saro gayaśiro yatra puṇyā caiva mahānadī<BR>
03,093.010b*0476_01	vānīramālinī ramyā nadī pulinaśobhitā<BR>
03,093.010b*0476_02	divyaṃ pavitrakūṭaṃ ca pavitradharaṇīdharam<BR>
03,093.010c	ṛṣijuṣṭaṃ supuṇyaṃ tat tīrthaṃ brahmasarottamam<BR>
03,093.011a	agastyo bhagavān yatra gato vaivasvataṃ prati<BR>
03,093.011c	uvāsa ca svayaṃ yatra dharmo rājan sanātanaḥ<BR>
03,093.012a	sarvāsāṃ saritāṃ caiva samudbhedo viśāṃ pate<BR>
03,093.012c	yatra saṃnihito nityaṃ mahādevaḥ pinākadhṛk<BR>
03,093.013a	tatra te pāṇḍavā vīrāś cāturmāsyais tadejire<BR>
03,093.013c	ṛṣiyajñena mahatā yatrākṣayavaṭo mahān<BR>
03,093.013d*0477_01	akṣaye devayajane akṣayaṃ yatra vai phalam<BR>
03,093.013d*0477_02	te tu tatropavāsāṃs tu cakrur niścitamānasāḥ<BR>
03,093.014a	brāhmaṇās tatra śataśaḥ samājagmus tapodhanāḥ<BR>
03,093.014c	cāturmāsyenāyajanta ārṣeṇa vidhinā tadā<BR>
03,093.015a	tatra vidyātaponityā brāhmaṇā vedapāragāḥ<BR>
03,093.015c	kathāḥ pracakrire puṇyāḥ sadasisthā mahātmanām<BR>
03,093.016a	tatra vidyāvratasnātaḥ kaumāraṃ vratam āsthitaḥ<BR>
03,093.016c	śamaṭho 'kathayad rājann āmūrtarayasaṃ gayam<BR>
03,093.017a	amūrtarayasaḥ putro gayo rājarṣisattamaḥ<BR>
03,093.017c	puṇyāni yasya karmāṇi tāni me śṛṇu bhārata<BR>
03,093.018a	yasya yajño babhūveha bahvanno bahudakṣiṇaḥ<BR>
03,093.018c	yatrānnaparvatā rājañ śataśo 'tha sahasraśaḥ<BR>
03,093.019a	ghṛtakulyāś ca dadhnaś ca nadyo bahuśatās tathā<BR>
03,093.019c	vyañjanānāṃ pravāhāś ca mahārhāṇāṃ sahasraśaḥ<BR>
03,093.020a	ahany ahani cāpy etad yācatāṃ saṃpradīyate<BR>
03,093.020c	anyat tu brāhmaṇā rājan bhuñjate 'nnaṃ susaṃskṛtam<BR>
03,093.021a	tatra vai dakṣiṇākāle brahmaghoṣo divaṃ gataḥ<BR>
03,093.021c	na sma prajñāyate kiṃ cid brahmaśabdena bhārata<BR>
03,093.022a	puṇyena caratā rājan bhūr diśaḥ khaṃ nabhas tathā<BR>
03,093.022c	āpūrṇam āsīc chabdena tad apy āsīn mahādbhutam<BR>
03,093.023a	tatra sma gāthā gāyanti manuṣyā bharatarṣabha<BR>
03,093.023c	annapānaiḥ śubhais tṛptā deśe deśe suvarcasaḥ<BR>
03,093.024a	gayasya yajñe ke tv adya prāṇino bhoktum īpsavaḥ<BR>
03,093.024c	yatra bhojanaśiṣṭasya parvatāḥ pañcaviṃśatiḥ<BR>
03,093.025a	na sma pūrve janāś cakrur na kariṣyanti cāpare<BR>
03,093.025c	gayo yad akarod yajñe rājarṣir amitadyutiḥ<BR>
03,093.026a	kathaṃ nu devā haviṣā gayena paritarpitāḥ<BR>
03,093.026c	punaḥ śakṣyanty upādātum anyair dattāni kāni cit<BR>
03,093.026d*0478_01	sikatā vā yathā loka yathā vā divi tārakāḥ<BR>
03,093.026d*0478_02	yathā vā varṣato dhārā asaṃkhyeyāḥ sma kena cit<BR>
03,093.026d*0478_03	tathā gaṇayituṃ śakyā gayayajñe na dakṣiṇāḥ<BR>
03,093.027a	evaṃvidhāḥ subahavas tasya yajñe mahātmanaḥ<BR>
03,093.027c	babhūvur asya sarasaḥ samīpe kurunandana<BR>
03,094.001	vaiśaṃpāyana uvāca<BR>
03,094.001a	tataḥ saṃprasthito rājā kaunteyo bhūridakṣiṇaḥ<BR>
03,094.001c	agastyāśramam āsādya durjayāyām uvāsa ha<BR>
03,094.002a	tatra vai lomaśaṃ rājā papraccha vadatāṃ varaḥ<BR>
03,094.002c	agastyeneha vātāpiḥ kimartham upaśāmitaḥ<BR>
03,094.003a	āsīd vā kiṃprabhāvaś ca sa daityo mānavāntakaḥ<BR>
03,094.003c	kimarthaṃ codgato manyur agastyasya mahātmanaḥ<BR>
03,094.004	lomaśa uvāca<BR>
03,094.004a	ilvalo nāma daiteya āsīt kauravanandana<BR>
03,094.004c	maṇimatyāṃ puri purā vātāpis tasya cānujaḥ<BR>
03,094.005a	sa brāhmaṇaṃ tapoyuktam uvāca ditinandanaḥ<BR>
03,094.005c	putraṃ me bhagavān ekam indratulyaṃ prayacchatu<BR>
03,094.006a	tasmai sa brāhmaṇo nādāt putraṃ vāsavasaṃmitam<BR>
03,094.006c	cukrodha so 'suras tasya brāhmaṇasya tato bhṛśam<BR>
03,094.006d*0479_01	tadā prabhṛti rājendra brahmahāsurasattamaḥ<BR>
03,094.006d*0479_02	manyumān bhrātaraṃ chāgaṃ māyāvī pracakāra ha<BR>
03,094.006d*0479_03	meṣarūpī ca vātāpiḥ kāmarūpo 'bhavat kṣaṇāt<BR>
03,094.006d*0479_04	saṃskṛtya bhojayati taṃ viprān sa sma jighāṃsati<BR>
03,094.007a	samāhvayati yaṃ vācā gataṃ vaivasvatakṣayam<BR>
03,094.007c	sa punar deham āsthāya jīvan sma pratidṛśyate<BR>
03,094.008a	tato vātāpim asuraṃ chāgaṃ kṛtvā susaṃskṛtam<BR>
03,094.008c	taṃ brāhmaṇaṃ bhojayitvā punar eva samāhvayat<BR>
03,094.008d*0480_01	tām ilvalena mahatā svareṇa giram īritām<BR>
03,094.008d*0480_02	śrutvātimāyo balavān kṣipraṃ brāhmaṇakaṇṭakaḥ<BR>
03,094.009a	tasya pārśvaṃ vinirbhidya brāhmaṇasya mahāsuraḥ<BR>
03,094.009c	vātāpiḥ prahasan rājan niścakrāma viśāṃ pate<BR>
03,094.010a	evaṃ sa brāhmaṇān rājan bhojayitvā punaḥ punaḥ<BR>
03,094.010c	hiṃsayām āsa daiteya ilvalo duṣṭacetanaḥ<BR>
03,094.011a	agastyaś cāpi bhagavān etasmin kāla eva tu<BR>
03,094.011c	pitṝn dadarśa garte vai lambamānān adhomukhān<BR>
03,094.012a	so 'pṛcchal lambamānāṃs tān bhavanta iha kiṃparāḥ<BR>
03,094.012b*0481_01	kimarthaṃ veha lambadhvaṃ garte yūyam adhomukhāḥ<BR>
03,094.012c	saṃtānahetor iti te tam ūcur brahmavādinaḥ<BR>
03,094.013a	te tasmai kathayām āsur vayaṃ te pitaraḥ svakāḥ<BR>
03,094.013c	gartam etam anuprāptā lambāmaḥ prasavārthinaḥ<BR>
03,094.014a	yadi no janayethās tvam agastyāpatyam uttamam<BR>
03,094.014c	syān no 'smān nirayān mokṣas tvaṃ ca putrāpnuyā gatim<BR>
03,094.015a	sa tān uvāca tejasvī satyadharmaparāyaṇaḥ<BR>
03,094.015c	kariṣye pitaraḥ kāmaṃ vyetu vo mānaso jvaraḥ<BR>
03,094.015d*0482_01	sa cātha janayām āsa bhāratāpatyam uttamam<BR>
03,094.015d*0482_02	lebhire pitaraś cāsya lokān rājan yathepsitān<BR>
03,094.016a	tataḥ prasavasaṃtānaṃ cintayan bhagavān ṛṣiḥ<BR>
03,094.016c	ātmanaḥ prasavasyārthe nāpaśyat sadṛśīṃ striyam<BR>
03,094.016d*0483_01	ṛṣir hi pratapā nāma vidhāya varam uttamam<BR>
03,094.017a	sa tasya tasya sattvasya tat tad aṅgam anuttamam<BR>
03,094.017c	saṃbhṛtya tatsamair aṅgair nirmame striyam uttamām<BR>
03,094.018a	sa tāṃ vidarbharājāya putrakāmāya tāmyate<BR>
03,094.018c	nirmitām ātmano 'rthāya muniḥ prādān mahātapāḥ<BR>
03,094.019a	sā tatra jajñe subhagā vidyutsaudāminī yathā<BR>
03,094.019c	vibhrājamānā vapusā vyavardhata śubhānanā<BR>
03,094.020a	jātamātrāṃ ca tāṃ dṛṣṭvā vaidarbhaḥ pṛthivīpatiḥ<BR>
03,094.020c	praharṣeṇa dvijātibhyo nyavedayata bhārata<BR>
03,094.021a	abhyanandanta tāṃ sarve brāhmaṇā vasudhādhipa<BR>
03,094.021c	lopāmudreti tasyāś ca cakrire nāma te dvijāḥ<BR>
03,094.022a	vavṛdhe sā mahārāja bibhratī rūpam uttamam<BR>
03,094.022c	apsv ivotpalinī śīghram agner iva śikhā śubhā<BR>
03,094.023a	tāṃ yauvanasthāṃ rājendra śataṃ kanyāḥ svalaṃkṛtāḥ<BR>
03,094.023c	dāśīśataṃ ca kalyāṇīm upatasthur vaśānugāḥ<BR>
03,094.024a	sā sma dāsīśatavṛtā madhye kanyāśatasya ca<BR>
03,094.024c	āste tejasvinī kanyā rohiṇīva divi prabho<BR>
03,094.025a	yauvanasthām api ca tāṃ śīlācārasamanvitām<BR>
03,094.025c	na vavre puruṣaḥ kaś cid bhayāt tasya mahātmanaḥ<BR>
03,094.026a	sā tu satyavatī kanyā rūpeṇāpsaraso 'py ati<BR>
03,094.026c	toṣayām āsa pitaraṃ śīlena svajanaṃ tathā<BR>
03,094.027a	vaidarbhīṃ tu tathāyuktāṃ yuvatīṃ prekṣya vai pitā<BR>
03,094.027c	manasā cintayām āsa kasmai dadyāṃ sutām iti<BR>
03,095.001	lomaśa uvāca<BR>
03,095.001a	yadā tv amanyatāgastyo gārhasthye tāṃ kṣamām iti<BR>
03,095.001c	tadābhigamya provāca vaidarbhaṃ pṛthivīpatim<BR>
03,095.002a	rājan niveśe buddhir me vartate putrakāraṇāt<BR>
03,095.002c	varaye tvāṃ mahīpāla lopāmudrāṃ prayaccha me<BR>
03,095.003a	evam uktaḥ sa muninā mahīpālo vicetanaḥ<BR>
03,095.003c	pratyākhyānāya cāśaktaḥ pradātum api naicchata<BR>
03,095.004a	tataḥ sa bhāryām abhyetya provāca pṛthivīpatiḥ<BR>
03,095.004c	maharṣir vīryavān eṣa kruddhaḥ śāpāgninā dahet<BR>
03,095.005a	taṃ tathā duḥkhitaṃ dṛṣṭvā sabhāryaṃ pṛthivīpatim<BR>
03,095.005c	lopāmudrābhigamyedaṃ kāle vacanam abravīt<BR>
03,095.006a	na matkṛte mahīpāla pīḍām abhyetum arhasi<BR>
03,095.006c	prayaccha mām agastyāya trāhy ātmānaṃ mayā pitaḥ<BR>
03,095.007a	duhitur vacanād rājā so 'gastyāya mahātmane<BR>
03,095.007c	lopāmudrāṃ tataḥ prādād vidhipūrvaṃ viśāṃ pate<BR>
03,095.008a	prāpya bhāryām agastyas tu lopāmudrām abhāṣata<BR>
03,095.008c	mahārhāṇy utsṛjaitāni vāsāṃsy ābharaṇāni ca<BR>
03,095.009a	tataḥ sā darśanīyāni mahārhāṇi tanūni ca<BR>
03,095.009c	samutsasarja rambhorūr vasanāny āyatekṣaṇā<BR>
03,095.010a	tataś cīrāṇi jagrāha valkalāny ajināni ca<BR>
03,095.010c	samānavratacaryā ca babhūvāyatalocanā<BR>
03,095.011a	gaṅgādvāram athāgamya bhagavān ṛṣisattamaḥ<BR>
03,095.011c	ugram ātiṣṭhata tapaḥ saha patnyānukūlayā<BR>
03,095.012a	sā prītyā bahumānāc ca patiṃ paryacarat tadā<BR>
03,095.012c	agastyaś ca parāṃ prītiṃ bhāryāyām akarot prabhuḥ<BR>
03,095.013a	tato bahutithe kāle lopāmudrāṃ viśāṃ pate<BR>
03,095.013c	tapasā dyotitāṃ snātāṃ dadarśa bhagavān ṛṣiḥ<BR>
03,095.014a	sa tasyāḥ paricāreṇa śaucena ca damena ca<BR>
03,095.014c	śriyā rūpeṇa ca prīto maithunāyājuhāva tām<BR>
03,095.015a	tataḥ sā prāñjalir bhūtvā lajjamāneva bhāminī<BR>
03,095.015c	tadā sapraṇayaṃ vākyaṃ bhagavantam athābravīt<BR>
03,095.016a	asaṃśayaṃ prajāhetor bhāryāṃ patir avindata<BR>
03,095.016c	yā tu tvayi mama prītis tām ṛṣe kartum arhasi<BR>
03,095.017a	yathā pitur gṛhe vipra prāsāde śayanaṃ mama<BR>
03,095.017c	tathāvidhe tvaṃ śayane mām upaitum ihārhasi<BR>
03,095.018a	icchāmi tvāṃ sragviṇaṃ ca bhūṣaṇaiś ca vibhūṣitam<BR>
03,095.018c	upasartuṃ yathākāmaṃ divyābharaṇabhūṣitā<BR>
03,095.018d*0484_01	anyathā nopatiṣṭheyaṃ cīrakāṣāyavāsinī<BR>
03,095.018d*0484_02	naivāpavitro viprarṣe bhūṣaṇo 'yaṃ kathaṃ cana<BR>
03,095.019	agastya uvāca<BR>
03,095.019a	na vai dhanāni vidyante lopāmudre tathā mama<BR>
03,095.019c	yathāvidhāni kalyāṇi pitus tava sumadhyame<BR>
03,095.020	lopāmudrovāca<BR>
03,095.020a	īśo 'si tapasā sarvaṃ samāhartum iheśvara<BR>
03,095.020c	kṣaṇena jīvaloke yad vasu kiṃ cana vidyate<BR>
03,095.021	agastya uvāca<BR>
03,095.021a	evam etad yathāttha tvaṃ tapovyayakaraṃ tu me<BR>
03,095.021c	yathā tu me na naśyeta tapas tan māṃ pracodaya<BR>
03,095.022	lopāmudrovāca<BR>
03,095.022a	alpāvaśiṣṭaḥ kālo 'yam ṛtau mama tapodhana<BR>
03,095.022c	na cānyathāham icchāmi tvām upaituṃ kathaṃ cana<BR>
03,095.023a	na cāpi dharmam icchāmi viloptuṃ te tapodhana<BR>
03,095.023c	etat tu me yathākāmaṃ saṃpādayitum arhasi<BR>
03,095.024	agastya uvāca<BR>
03,095.024a	yady eṣa kāmaḥ subhage tava buddhyā viniścitaḥ<BR>
03,095.024a*0485_01	**** **** mama dharmavilopakaḥ<BR>
03,095.024a*0485_02	kāme kṛte cariṣyāmi dharmaṃ dṛṣṭaṃ yathāsmṛti<BR>
03,095.024a*0485_03	yady ayaṃ cepsitaḥ kāmaḥ<BR>
03,095.024c	hanta gacchāmy ahaṃ bhadre cara kāmam iha sthitā<BR>
03,096.001	lomaśa uvāca<BR>
03,096.001a	tato jagāma kauravya so 'gastyo bhikṣituṃ vasu<BR>
03,096.001c	śrutarvāṇaṃ mahīpālaṃ yaṃ vedābhyadhikaṃ nṛpaiḥ<BR>
03,096.002a	sa viditvā tu nṛpatiḥ kumbhayonim upāgamat<BR>
03,096.002c	viṣayānte sahāmātyaḥ pratyagṛhṇāt susatkṛtam<BR>
03,096.003a	tasmai cārghyaṃ yathānyāyam ānīya pṛthivīpatiḥ<BR>
03,096.003c	prāñjaliḥ prayato bhūtvā papracchāgamane 'rthitām<BR>
03,096.003d*0486_01	kimartham āgamo brahman dhanyo 'smy āgamanena te<BR>
03,096.004	agastya uvāca<BR>
03,096.004a	vittārthinam anuprāptaṃ viddhi māṃ pṛthivīpate<BR>
03,096.004c	yathāśakty avihiṃsyānyān saṃvibhāgaṃ prayaccha me<BR>
03,096.005	lomaśa uvāca<BR>
03,096.005a	tata āyavyayau pūrṇau tasmai rājā nyavedayat<BR>
03,096.005c	ato vidvann upādatsva yad atra vasu manyase<BR>
03,096.006a	tata āyavyayau dṛṣṭvā samau samamatir dvijaḥ<BR>
03,096.006c	sarvathā prāṇināṃ pīḍām upādānād amanyata<BR>
03,096.007a	sa śrutarvāṇam ādāya vadhryaśvam agamat tataḥ<BR>
03,096.007c	sa ca tau viṣayasyānte pratyagṛhṇād yathāvidhi<BR>
03,096.008a	tayor arghyaṃ ca pādyaṃ ca vadhryaśvaḥ pratyavedayat<BR>
03,096.008c	anujñāpya ca papraccha prayojanam upakrame<BR>
03,096.008d*0487_01	vada kāmaṃ muniśreṣṭha dhanyo 'smy āgamanena te<BR>
03,096.009	agastya uvāca<BR>
03,096.009a	vittakāmāv iha prāptau viddhy āvāṃ pṛthivīpate<BR>
03,096.009c	yathāśakty avihiṃsyānyān saṃvibhāgaṃ prayaccha nau<BR>
03,096.010	lomaśa uvāca<BR>
03,096.010a	tata āyavyayau pūrṇau tābhyāṃ rājā nyavedayat<BR>
03,096.010c	tato jñātvā samādattāṃ yad atra vyatiricyate<BR>
03,096.011a	tata āyavyayau dṛṣṭvā samau samamatir dvijaḥ<BR>
03,096.011c	sarvathā prāṇināṃ pīḍām upādānād amanyata<BR>
03,096.012a	paurukutsaṃ tato jagmus trasadasyuṃ mahādhanam<BR>
03,096.012c	agastyaś ca śrutarvā ca vadhryaśvaś ca mahīpatiḥ<BR>
03,096.013a	trasadasyuś ca tān sarvān pratyagṛhṇād yathāvidhi<BR>
03,096.013c	abhigamya mahārāja viṣayānte savāhanaḥ<BR>
03,096.014a	arcayitvā yathānyāyam ikṣvākū rājasattamaḥ<BR>
03,096.014c	samāśvastāṃs tato 'pṛcchat prayojanam upakrame<BR>
03,096.015	agastya uvāca<BR>
03,096.015a	vittakāmān iha prāptān viddhi naḥ pṛthivīpate<BR>
03,096.015c	yathāśakty avihiṃsyānyān saṃvibhāgaṃ prayaccha naḥ<BR>
03,096.016	lomaśa uvāca<BR>
03,096.016a	tata āyavyayau pūrṇau teṣāṃ rājā nyavedayat<BR>
03,096.016c	ato jñātvā samādaddhvaṃ yad atra vyatiricyate<BR>
03,096.017a	tata āyavyayau dṛṣṭvā samau samamatir dvijaḥ<BR>
03,096.017c	sarvathā prāṇināṃ pīḍām upādānād amanyata<BR>
03,096.018a	tataḥ sarve sametyātha te nṛpās taṃ mahāmunim<BR>
03,096.018c	idam ūcur mahārāja samavekṣya parasparam<BR>
03,096.019a	ayaṃ vai dānavo brahmann ilvalo vasumān bhuvi<BR>
03,096.019c	tam abhikramya sarve 'dya vayaṃ yācāmahe vasu<BR>
03,096.020a	teṣāṃ tadāsīd rucitam ilvalasyopabhikṣaṇam<BR>
03,096.020c	tatas te sahitā rājann ilvalaṃ samupādravan<BR>
03,097.001	lomaśa uvāca<BR>
03,097.001a	ilvalas tān viditvā tu maharṣisahitān nṛpān<BR>
03,097.001c	upasthitān sahāmātyo viṣayānte 'bhyapūjayat<BR>
03,097.002a	teṣāṃ tato 'suraśreṣṭha ātithyam akarot tadā<BR>
03,097.002c	sa saṃskṛtena kauravya bhrātrā vātāpinā kila<BR>
03,097.003a	tato rājarṣayaḥ sarve viṣaṇṇā gatacetasaḥ<BR>
03,097.003c	vātāpiṃ saṃskṛtaṃ dṛṣṭvā meṣabhūtaṃ mahāsuram<BR>
03,097.004a	athābravīd agastyas tān rājarṣīn ṛṣisattamaḥ<BR>
03,097.004c	viṣādo vo na kartavyo ahaṃ bhokṣye mahāsuram<BR>
03,097.005a	dhuryāsanam athāsādya niṣasāda mahāmuniḥ<BR>
03,097.005c	taṃ paryaveṣad daityendra ilvalaḥ prahasann iva<BR>
03,097.006a	agastya eva kṛtsnaṃ tu vātāpiṃ bubhuje tataḥ<BR>
03,097.006b*0488_01	bahvannāśāpi te me 'stīty avadad bhakṣayan smayan<BR>
03,097.006b*0489_01	vātāpe pratibudhyasva darśayan balatejasī<BR>
03,097.006b*0489_02	tapasā durjayo yāvad eṣa tvāṃ nātivartate<BR>
03,097.006b*0489_03	tatas tasyodaraṃ bhettuṃ vātāpir vegam āharat<BR>
03,097.006b*0489_04	tam abudhyata tejasvī kumbhayonir mahātapāḥ<BR>
03,097.006b*0489_05	sa vīryāt tapasogras tu nanarda bhagavān ṛṣiḥ<BR>
03,097.006b*0489_06	eṣa jīrṇo 'si vātāpe mayā lokasya śāntaye<BR>
03,097.006b*0489_07	ity uktvā svakarāgreṇa udaraṃ samatāḍayat<BR>
03,097.006b*0489_08	trir evaṃ pratisaṃrabdhas tejasā prajvalann iva<BR>
03,097.006c	bhuktavaty asuro ''hvānam akarot tasya ilvalaḥ<BR>
03,097.007a	tato vāyuḥ prādurabhūd agastyasya mahātmanaḥ<BR>
03,097.007b*0490_01	śabdena mahatā tāta garjann iva yathā ghanaḥ<BR>
03,097.007b*0490_02	vātāpe niṣkramasveti punaḥ punar uvāca ha<BR>
03,097.007b*0490_03	taṃ prahasyābravīd rājann agastyo munisattamaḥ<BR>
03,097.007b*0490_04	kuto niṣkramituṃ śakto mayā jīrṇas tu so 'suraḥ<BR>
03,097.007c	ilvalaś ca viṣaṇṇo 'bhūd dṛṣṭvā jīrṇaṃ mahāsuram<BR>
03,097.008a	prāñjaliś ca sahāmātyair idaṃ vacanam abravīt<BR>
03,097.008c	kimartham upayātāḥ stha brūta kiṃ karavāṇi vaḥ<BR>
03,097.009a	pratyuvāca tato 'gastyaḥ prahasann ilvalaṃ tadā<BR>
03,097.009c	īśaṃ hy asura vidmas tvāṃ vayaṃ sarve dhaneśvaram<BR>
03,097.010a	ime ca nātidhanino dhanārthaś ca mahān mama<BR>
03,097.010c	yathāśakty avihiṃsyānyān saṃvibhāgaṃ prayaccha naḥ<BR>
03,097.011a	tato 'bhivādya tam ṛṣim ilvalo vākyam abravīt<BR>
03,097.011c	ditsitaṃ yadi vetsi tvaṃ tato dāsyāmi te vasu<BR>
03,097.012	agastya uvāca<BR>
03,097.012a	gavāṃ daśa sahasrāṇi rājñām ekaikaśo 'sura<BR>
03,097.012c	tāvad eva suvarṇasya ditsitaṃ te mahāsura<BR>
03,097.013a	mahyaṃ tato vai dviguṇaṃ rathaś caiva hiraṇmayaḥ<BR>
03,097.013c	manojavau vājinau ca ditsitaṃ te mahāsura<BR>
03,097.013d*0491_00	lomaśaḥ<BR>
03,097.013d*0491_01	ilvalas tu muniṃ prāha sarvam asti yathāttha mām<BR>
03,097.013d*0491_02	agastyaḥ<BR>
03,097.013d*0491_02	rathaṃ tu yam avoco māṃ nainaṃ vidma hiraṇmayam<BR>
03,097.013d*0491_03	na me vāg anṛtā kā cid uktapūrvā mahāsura<BR>
03,097.013d*0492_01	sarvam etat pradāsyāmi hiraṇyaṃ gāś ca yad dhanam<BR>
03,097.013e	jijñāsyatāṃ rathaḥ sadyo vyaktam eṣa hiraṇmayaḥ<BR>
03,097.014	lomaśa uvāca<BR>
03,097.014a	jijñāsyamānaḥ sa rathaḥ kaunteyāsīd dhiraṇmayaḥ<BR>
03,097.014c	tataḥ pravyathito daityo dadāv abhyadhikaṃ vasu<BR>
03,097.015a	vivājaś ca suvājaś ca tasmin yuktau rathe hayau<BR>
03,097.015c	ūhatus tau vasūny āśu tāny agastyāśramaṃ prati<BR>
03,097.015e	sarvān rājñaḥ sahāgastyān nimeṣād iva bhārata<BR>
03,097.015f*0493_01	ilvalas tv anugamyainam agastyaṃ hantum aicchata<BR>
03,097.015f*0493_02	bhasma cakre mahātejā huṃkāreṇa mahāsuram<BR>
03,097.015f*0494_01	muner āśramam aśvau tau ninyatur vātaraṃhasau<BR>
03,097.016a	agastyenābhyanujñātā jagmū rājarṣayas tadā<BR>
03,097.016c	kṛtavāṃś ca muniḥ sarvaṃ lopāmudrācikīrṣitam<BR>
03,097.017	lopāmudrovāca<BR>
03,097.017a	kṛtavān asi tat sarvaṃ bhagavan mama kāṅkṣitam<BR>
03,097.017c	utpādaya sakṛn mahyam apatyaṃ vīryavattaram<BR>
03,097.018	agastya uvāca<BR>
03,097.018a	tuṣṭo 'ham asmi kalyāṇi tava vṛttena śobhane<BR>
03,097.018c	vicāraṇām apatye tu tava vakṣyāmi tāṃ śṛṇu<BR>
03,097.019a	sahasraṃ te 'stu putrāṇāṃ śataṃ vā daśasaṃmitam<BR>
03,097.019c	daśa vā śatatulyāḥ syur eko vāpi sahasravat<BR>
03,097.020	lopāmudrovāca<BR>
03,097.020a	sahasrasaṃmitaḥ putra eko me 'stu tapodhana<BR>
03,097.020c	eko hi bahubhiḥ śreyān vidvān sādhur asādhubhiḥ<BR>
03,097.021	lomaśa uvāca<BR>
03,097.021a	sa tatheti pratijñāya tayā samabhavan muniḥ<BR>
03,097.021c	samaye samaśīlinyā śraddhāvāñ śraddadhānayā<BR>
03,097.022a	tata ādhāya garbhaṃ tam agamad vanam eva saḥ<BR>
03,097.022c	tasmin vanagate garbho vavṛdhe sapta śāradān<BR>
03,097.023a	saptame 'bde gate cāpi prācyavat sa mahākaviḥ<BR>
03,097.023c	jvalann iva prabhāvena dṛḍhasyur nāma bhārata<BR>
03,097.023e	sāṅgopaniṣadān vedāñ japann eva mahāyaśāḥ<BR>
03,097.024a	tasya putro 'bhavad ṛṣeḥ sa tejasvī mahān ṛṣiḥ<BR>
03,097.024c	sa bāla eva tejasvī pitus tasya niveśane<BR>
03,097.024e	idhmānāṃ bhāram ājahre idhmavāhas tato 'bhavat<BR>
03,097.025a	tathāyuktaṃ ca taṃ dṛṣṭvā mumude sa munis tadā<BR>
03,097.025b*0495_01	evaṃ sa janayām āsa bhāratāpatyam uttamam<BR>
03,097.025c	lebhire pitaraś cāsya lokān rājan yathepsitān<BR>
03,097.026a	agastyasyāśramaḥ khyātaḥ sarvartukusumānvitaḥ<BR>
03,097.026b*0496_01	khyāto bhuvi mahārāja tejasā tasya dhīmataḥ<BR>
03,097.026c	prāhrādir evaṃ vātāpir agastyena vināśitaḥ<BR>
03,097.026c*0497_01	**** **** brahmaghno duṣṭacetanaḥ<BR>
03,097.026c*0497_02	evaṃ vināśito rājan<BR>
03,097.027a	tasyāyam āśramo rājan ramaṇīyo guṇair yutaḥ<BR>
03,097.027c	eṣā bhāgīrathī puṇyā yatheṣṭam avagāhyatām<BR>
03,097.027d@014_0001	vāteritā patākeva virājati nabhastale<BR>
03,097.027d@014_0002	pratāryamāṇā kūṭeṣu yathā nimneṣu nityaśaḥ<BR>
03,097.027d@014_0003	śilātaleṣu saṃtrastā pannagendravadhūr iva<BR>
03,097.027d@014_0004	dakṣiṇāṃ vai diśaṃ sarvāṃ plāvayantī ca mātṛvat<BR>
03,097.027d@014_0005	pūrvaṃ śambhor jaṭābhraṣṭā samudramahiṣī priyā<BR>
03,097.027d@014_0006	lomaśa uvāca<BR>
03,097.027d@014_0006	asyāṃ nadyāṃ supuṇyāyāṃ yatheṣṭam avagāhyatām<BR>
03,097.027d@014_0007	yudhiṣṭhira nibodhedaṃ triṣu lokeṣu viśrutam<BR>
03,097.027d@014_0008	bhṛgos tīrthaṃ mahārāja maharṣigaṇasevitam<BR>
03,097.027d@014_0009	yatropaspṛṣṭavān rāmo hṛtaṃ tejas tadāptavān<BR>
03,097.027d@014_0010	atra tvaṃ bhrātṛbhiḥ sārdhaṃ kṛṣṇayā caiva pāṇḍava<BR>
03,097.027d@014_0011	duryodhanahṛtaṃ tejaḥ punar ādātum arhasi<BR>
03,097.027d@014_0012	kṛtavaireṇa rāmeṇa yathā copahṛtaṃ punaḥ<BR>
03,097.027d@014_0012	vaiśaṃpāyana uvāca<BR>
03,097.027d@014_0013	sa tatra bhrātṛbhiś caiva kṛṣṇayā caiva pāṇḍavaḥ<BR>
03,097.027d@014_0014	snātvā devān pitṝṃś caiva tarpayām āsa bhārata<BR>
03,097.027d@014_0015	tasya tīrthasya rūpaṃ vai dīptād dīptataraṃ babhau<BR>
03,097.027d@014_0016	apradhṛṣyataraś cāsīc chātravāṇāṃ nararṣabha<BR>
03,097.027d@014_0017	apṛcchac caiva rājendra lomaśaṃ pāṇḍunandanaḥ<BR>
03,097.027d@014_0018	bhagavan kimarthaṃ rāmasya hṛtam āsīd vapuḥ prabho<BR>
03,097.027d@014_0019	lomaśa uvāca<BR>
03,097.027d@014_0019	kathaṃ pratyāhṛtaṃ caiva etad ācakṣva pṛcchataḥ<BR>
03,097.027d@014_0020	śṛṇu rāmasya rājendra bhārgavasya ca dhīmataḥ<BR>
03,097.027d@014_0021	jāto daśarathasyāsīt putro rāmo mahātmanaḥ<BR>
03,097.027d@014_0022	viṣṇuḥ svena śarīreṇa rāvaṇasya vadhāya vai<BR>
03,097.027d@014_0023	paśyāmas tam ayodhyāyāṃ jātaṃ dāśarathiṃ tataḥ<BR>
03,097.027d@014_0024	ṛcīkanandano rāmo bhārgavo reṇukāsutaḥ<BR>
03,097.027d@014_0025	tasya dāśaratheḥ śrutvā rāmasyākliṣṭakarmaṇaḥ<BR>
03,097.027d@014_0026	kautūhalānvito rāmas tv ayodhyām agamat punaḥ<BR>
03,097.027d@014_0027	dhanur ādāya tad divyaṃ kṣatriyāṇāṃ nibarhaṇam<BR>
03,097.027d@014_0028	jijñāsamāno rāmasya vīryaṃ dāśarathes tadā<BR>
03,097.027d@014_0029	taṃ vai daśarathaḥ śrutvā viṣayāntam upāgamat<BR>
03,097.027d@014_0030	preṣayām āsa rāmasya rāmaṃ putraṃ puraskṛtam<BR>
03,097.027d@014_0031	sa tam abhyāgataṃ dṛṣṭvā udyatāstram avasthitam<BR>
03,097.027d@014_0032	prahasann iva kaunteya rāmo vacanam abravīt<BR>
03,097.027d@014_0033	kṛtakālaṃ hi rājendra dhanur etan mayā vibho<BR>
03,097.027d@014_0034	samāropaya yatnena yadi śaknoṣi pārthiva<BR>
03,097.027d@014_0035	ity uktas tv āha bhagavaṃs tvaṃ nādhikṣeptum arhasi<BR>
03,097.027d@014_0036	nāham apy adhamo dharme kṣatriyāṇāṃ dvijātiṣu<BR>
03,097.027d@014_0037	ikṣvākūṇāṃ viśeṣeṇa bāhuvīrye na katthanam<BR>
03,097.027d@014_0038	tam evaṃvādinaṃ tatra rāmo vacanam abravīt<BR>
03,097.027d@014_0039	alaṃ vai vyapadeśena dhanur āyaccha rāghava<BR>
03,097.027d@014_0040	tato jagrāha roṣeṇa kṣatriyarṣabhasūdanam<BR>
03,097.027d@014_0041	rāmo dāśarathir divyaṃ hastād rāmasya kārmukam<BR>
03,097.027d@014_0042	dhanur āropayām āsa salīla iva bhārata<BR>
03,097.027d@014_0043	jyāśabdam akaroc caiva smayamānaḥ sa vīryavān<BR>
03,097.027d@014_0044	tasya śabdasya bhūtāni vitrasanty aśaner iva<BR>
03,097.027d@014_0045	athābravīt tadā rāmo rāmaṃ dāśarathis tadā<BR>
03,097.027d@014_0046	idam āropitaṃ brahman kim anyat karavāṇi te<BR>
03,097.027d@014_0047	tasya rāmo dadau divyaṃ jāmadagnyo mahātmanaḥ<BR>
03,097.027d@014_0048	śaram ākarṇadeśāntam ayam ākṛṣyatām iti<BR>
03,097.027d@014_0049	etac chrutvābravīd rāmaḥ pradīpta iva manyunā<BR>
03,097.027d@014_0050	śrūyate kṣamyate caiva darpapūrṇo 'si bhārgava<BR>
03,097.027d@014_0051	tvayā hy adhigataṃ tejaḥ kṣatriyebhyo viśeṣataḥ<BR>
03,097.027d@014_0052	pitāmahaprasādena tena māṃ kṣipasi dhruvam<BR>
03,097.027d@014_0053	paśya māṃ svena rūpeṇa cakṣus te vitarāmy aham<BR>
03,097.027d@014_0054	tato rāmaśarīre vai rāmaḥ paśyati bhārgavaḥ<BR>
03,097.027d@014_0055	ādityān savasūn rudrān sādhyāṃś ca samarudgaṇān<BR>
03,097.027d@014_0056	pitaro hutāśanaś caiva nakṣatrāṇi grahās tathā<BR>
03,097.027d@014_0057	gandharvā rākṣasā yakṣā nadyas tīrthāni yāni ca<BR>
03,097.027d@014_0058	ṛṣayo vālakhilyāś ca brahmabhūtāḥ sanātanāḥ<BR>
03,097.027d@014_0059	devarṣayaś ca kārtsnyena samudrāḥ parvatās tathā<BR>
03,097.027d@014_0060	vedāś ca sopaniṣado vaṣaṭkāraiḥ sahādhvaraiḥ<BR>
03,097.027d@014_0061	cetomanti ca sāmāni dhanurvedaś ca bhārata<BR>
03,097.027d@014_0062	meghavṛndāni varṣāṇi vidyutaś ca yudhiṣṭhira<BR>
03,097.027d@014_0063	tataḥ sa bhagavān viṣṇus taṃ vai bāṇaṃ mumoca ha<BR>
03,097.027d@014_0064	śuṣkāśanisamākīrṇaṃ maholkābhiś ca bhārata<BR>
03,097.027d@014_0065	pāṃsuvarṣeṇa mahatā meghavarṣaiś ca bhūtalam<BR>
03,097.027d@014_0066	bhūmikampaiś ca nirghātair nādaiś ca vipulair api<BR>
03,097.027d@014_0067	sa rāmaṃ vihvalaṃ kṛtvā tejaś cākṣipya kevalam<BR>
03,097.027d@014_0068	āgacchaj jvalito bāṇo rāmabāhupracoditaḥ<BR>
03,097.027d@014_0069	sa tu vihvalatāṃ gatvā pratilabhya ca cetanām<BR>
03,097.027d@014_0070	rāmaḥ pratyāgataprāṇaḥ prāṇamad viṣṇutejasam<BR>
03,097.027d@014_0071	viṣṇunā so 'bhyanujñāto mahendram agamat punaḥ<BR>
03,097.027d@014_0072	bhītas tu tatra nyavasad vrīḍitas tu mahātapāḥ<BR>
03,097.027d@014_0073	tataḥ saṃvatsare 'tīte hṛtaujasam avasthitam<BR>
03,097.027d@014_0074	nirmadaṃ duḥkhitaṃ dṛṣṭvā pitaro rāmam abruvan<BR>
03,097.027d@014_0075	na vai samyag idaṃ putra viṣṇum āsādya vai kṛtam<BR>
03,097.027d@014_0076	sa hi pūjyaś ca mānyaś ca triṣu lokeṣu sarvadā<BR>
03,097.027d@014_0077	gaccha putra nadīṃ puṇyāṃ vadhūsarakṛtāhvayām<BR>
03,097.027d@014_0078	tatropaspṛśya tīrtheṣu punar vapur avāpsyasi<BR>
03,097.027d@014_0079	dīptodaṃ nāma tat tīrthaṃ yatra te prapitāmahaḥ<BR>
03,097.027d@014_0080	bhṛgur devayuge rāma taptavān uttamaṃ tapaḥ<BR>
03,097.027d@014_0081	tat tathā kṛtavān rāmaḥ kaunteya vacanāt pituḥ<BR>
03,097.027d@014_0082	prāptavāṃś ca punatejas tīrthe 'smin pāṇḍunandana<BR>
03,097.027d@014_0083	etad īdṛśakaṃ tāta rāmeṇākliṣṭakarmaṇā<BR>
03,097.027d@014_0084	prāptam āsīn mahārāja viṣṇum āsādya vai purā<BR>
03,098.001	yudhiṣṭhira uvāca<BR>
03,098.001a	bhūya evāham icchāmi maharṣes tasya dhīmataḥ<BR>
03,098.001c	karmaṇāṃ vistaraṃ śrotum agastyasya dvijottama<BR>
03,098.002	lomaśa uvāca<BR>
03,098.002a	śṛṇu rājan kathāṃ divyām adbhutām atimānuṣīm<BR>
03,098.002c	agastyasya mahārāja prabhāvam amitātmanaḥ<BR>
03,098.003a	āsan kṛtayuge ghorā dānavā yuddhadurmadāḥ<BR>
03,098.003c	kāleyā iti vikhyātā gaṇāḥ paramadāruṇāḥ<BR>
03,098.004a	te tu vṛtraṃ samāśritya nānāpraharaṇodyatāḥ<BR>
03,098.004c	samantāt paryadhāvanta mahendrapramukhān surān<BR>
03,098.005a	tato vṛtravadhe yatnam akurvaṃs tridaśāḥ purā<BR>
03,098.005c	puraṃdaraṃ puraskṛtya brahmāṇam upatasthire<BR>
03,098.006a	kṛtāñjalīṃs tu tān sarvān parameṣṭhī uvāca ha<BR>
03,098.006c	viditaṃ me surāḥ sarvaṃ yad vaḥ kāryaṃ cikīrṣitam<BR>
03,098.007a	tam upāyaṃ pravakṣyāmi yathā vṛtraṃ vadhiṣyatha<BR>
03,098.007c	dadhīca iti vikhyāto mahān ṛṣir udāradhīḥ<BR>
03,098.008a	taṃ gatvā sahitāḥ sarve varaṃ vai saṃprayācata<BR>
03,098.008c	sa vo dāsyati dharmātmā suprītenāntarātmanā<BR>
03,098.009a	sa vācyaḥ sahitaiḥ sarvair bhavadbhir jayakāṅkṣibhiḥ<BR>
03,098.009c	svāny asthīni prayaccheti trailokyasya hitāya vai<BR>
03,098.009e	sa śarīraṃ samutsṛjya svāny asthīni pradāsyati<BR>
03,098.010a	tasyāsthibhir mahāghoraṃ vajraṃ saṃbhriyatāṃ dṛḍham<BR>
03,098.010c	mahac chatruhaṇaṃ tīkṣṇaṃ ṣaḍaśraṃ bhīmanisvanam<BR>
03,098.011a	tena vajreṇa vai vṛtraṃ vadhiṣyati śatakratuḥ<BR>
03,098.011c	etad vaḥ sarvam ākhyātaṃ tasmāc chīghraṃ vidhīyatām<BR>
03,098.012a	evam uktās tato devā anujñāpya pitāmaham<BR>
03,098.012c	nārāyaṇaṃ puraskṛtya dadhīcasyāśramaṃ yayuḥ<BR>
03,098.013a	sarasvatyāḥ pare pāre nānādrumalatāvṛtam<BR>
03,098.013c	ṣaṭpadodgītaninadair vighuṣṭaṃ sāmagair iva<BR>
03,098.013e	puṃskokilaravonmiśraṃ jīvaṃjīvakanāditam<BR>
03,098.014a	mahiṣaiś ca varāhaiś ca sṛmaraiś camarair api<BR>
03,098.014c	tatra tatrānucaritaṃ śārdūlabhayavarjitaiḥ<BR>
03,098.015a	kareṇubhir vāraṇaiś ca prabhinnakaraṭāmukhaiḥ<BR>
03,098.015c	saro 'vagāḍhaiḥ krīḍadbhiḥ samantād anunāditam<BR>
03,098.016a	siṃhavyāghrair mahānādān nadadbhir anunāditam<BR>
03,098.016c	aparaiś cāpi saṃlīnair guhākandaravāsibhiḥ<BR>
03,098.017a	teṣu teṣv avakāśeṣu śobhitaṃ sumanoramam<BR>
03,098.017c	triviṣṭapasamaprakhyaṃ dadhīcāśramam āgaman<BR>
03,098.018a	tatrāpaśyan dadhīcaṃ te divākarasamadyutim<BR>
03,098.018c	jājvalyamānaṃ vapuṣā yathā lakṣmyā pitāmaham<BR>
03,098.019a	tasya pādau surā rājann abhivādya praṇamya ca<BR>
03,098.019c	ayācanta varaṃ sarve yathoktaṃ parameṣṭhinā<BR>
03,098.020a	tato dadhīcaḥ paramapratītaḥ; surottamāṃs tān idam abhyuvāca<BR>
03,098.020c	karomi yad vo hitam adya devāḥ; svaṃ cāpi dehaṃ tv aham utsṛjāmi<BR>
03,098.021a	sa evam uktvā dvipadāṃ variṣṭhaḥ; prāṇān vaśī svān sahasotsasarja<BR>
03,098.021c	tataḥ surās te jagṛhuḥ parāsor; asthīni tasyātha yathopadeśam<BR>
03,098.022a	prahṛṣṭarūpāś ca jayāya devās; tvaṣṭāram āgamya tam artham ūcuḥ<BR>
03,098.022c	tvaṣṭā tu teṣāṃ vacanaṃ niśamya; prahṛṣṭarūpaḥ prayataḥ prayatnāt<BR>
03,098.023a	cakāra vajraṃ bhṛśam ugrarūpaṃ; kṛtvā ca śakraṃ sa uvāca hṛṣṭaḥ<BR>
03,098.023c	anena vajrapravareṇa deva; bhasmīkuruṣvādya surārim ugram<BR>
03,098.024a	tato hatāriḥ sagaṇaḥ sukhaṃ vai; praśādhi kṛtsnaṃ tridivaṃ diviṣṭhaḥ<BR>
03,098.024c	tvaṣṭrā tathoktaḥ sa puraṃdaras tu; vajraṃ prahṛṣṭaḥ prayato 'bhyagṛhṇāt<BR>
03,099.001	lomaśa uvāca<BR>
03,099.001a	tataḥ sa vajrī balibhir daivatair abhirakṣitaḥ<BR>
03,099.001c	āsasāda tato vṛtraṃ sthitam āvṛtya rodasī<BR>
03,099.002a	kālakeyair mahākāyaiḥ samantād abhirakṣitam<BR>
03,099.002c	samudyatapraharaṇaiḥ saśṛṅgair iva parvataiḥ<BR>
03,099.003a	tato yuddhaṃ samabhavad devānāṃ saha dānavaiḥ<BR>
03,099.003c	muhūrtaṃ bharataśreṣṭha lokatrāsakaraṃ mahat<BR>
03,099.004a	udyatapratipiṣṭānāṃ khaḍgānāṃ vīrabāhubhiḥ<BR>
03,099.004c	āsīt sutumulaḥ śabdaḥ śarīreṣv abhipātyatām<BR>
03,099.005a	śirobhiḥ prapatadbhiś ca antarikṣān mahītalam<BR>
03,099.005c	tālair iva mahīpāla vṛntād bhraṣṭair adṛśyata<BR>
03,099.006a	te hemakavacā bhūtvā kāleyāḥ parighāyudhāḥ<BR>
03,099.006c	tridaśān abhyavartanta dāvadagdhā ivādrayaḥ<BR>
03,099.007a	teṣāṃ vegavatāṃ vegaṃ sahitānāṃ pradhāvatām<BR>
03,099.007c	na śekus tridaśāḥ soḍhuṃ te bhagnāḥ prādravan bhayāt<BR>
03,099.008a	tān dṛṣṭvā dravato bhītān sahasrākṣaḥ puraṃdaraḥ<BR>
03,099.008c	vṛtre vivardhamāne ca kaśmalaṃ mahad āviśat<BR>
03,099.008d*0498_01	kāleyabhayasaṃtrasto devaḥ sākṣāt puraṃdaraḥ<BR>
03,099.008d*0498_02	jagāma śaraṇaṃ śīghraṃ taṃ tu nārāyaṇaṃ prabhum<BR>
03,099.009a	taṃ śakraṃ kaśmalāviṣṭaṃ dṛṣṭvā viṣṇuḥ sanātanaḥ<BR>
03,099.009c	svatejo vyadadhāc chakre balam asya vivardhayan<BR>
03,099.010a	viṣṇunāpyāyitaṃ śakraṃ dṛṣṭvā devagaṇās tataḥ<BR>
03,099.010c	svaṃ svaṃ tejaḥ samādadhyus tathā brahmarṣayo 'malāḥ<BR>
03,099.011a	sa samāpyāyitaḥ śakro viṣṇunā daivataiḥ saha<BR>
03,099.011c	ṛṣibhiś ca mahābhāgair balavān samapadyata<BR>
03,099.012a	jñātvā balasthaṃ tridaśādhipaṃ tu; nanāda vṛtro mahato ninādān<BR>
03,099.012c	tasya praṇādena dharā diśaś ca; khaṃ dyaur nagāś cāpi cacāla sarvam<BR>
03,099.013a	tato mahendraḥ paramābhitaptaḥ; śrutvā ravaṃ ghorarūpaṃ mahāntam<BR>
03,099.013c	bhaye nimagnas tvaritaṃ mumoca; vajraṃ mahat tasya vadhāya rājan<BR>
03,099.014a	sa śakravajrābhihataḥ papāta; mahāsuraḥ kāñcanamālyadhārī<BR>
03,099.014c	yathā mahāñ śailavaraḥ purastāt; sa mandaro viṣṇukarāt pramuktaḥ<BR>
03,099.015a	tasmin hate daityavare bhayārtaḥ; śakraḥ pradudrāva saraḥ praveṣṭum<BR>
03,099.015c	vajraṃ na mene svakarāt pramuktaṃ; vṛtraṃ hataṃ cāpi bhayān na mene<BR>
03,099.016a	sarve ca devā muditāḥ prahṛṣṭā; maharṣayaś cendram abhiṣṭuvantaḥ<BR>
03,099.016b*0499_01	vṛtraṃ hataṃ saṃdadṛśuḥ pṛthivyāṃ<BR>
03,099.016b*0499_02	vajrāhataṃ śailam ivāvakīrṇam<BR>
03,099.016c	sarvāṃś ca daityāṃs tvaritāḥ sametya; jaghnuḥ surā vṛtravadhābhitaptān<BR>
03,099.017a	te vadhyamānās tridaśais tadānīṃ; samudram evāviviśur bhayārtāḥ<BR>
03,099.017c	praviśya caivodadhim aprameyaṃ; jhaṣākulaṃ ratnasamākulaṃ ca<BR>
03,099.018a	tadā sma mantraṃ sahitāḥ pracakrus; trailokyanāśārtham abhismayantaḥ<BR>
03,099.018c	tatra sma ke cin matiniścayajñās; tāṃs tān upāyān anuvarṇayanti<BR>
03,099.019a	teṣāṃ tu tatra kramakālayogād; ghorā matiś cintayatāṃ babhūva<BR>
03,099.019c	ye santi vidyātapasopapannās; teṣāṃ vināśaḥ prathamaṃ tu kāryaḥ<BR>
03,099.020a	lokā hi sarve tapasā dhriyante; tasmāt tvaradhvaṃ tapasaḥ kṣayāya<BR>
03,099.020c	ye santi ke cid dhi vasuṃdharāyāṃ; tapasvino dharmavidaś ca tajjñāḥ<BR>
03,099.020e	teṣāṃ vadhaḥ kriyatāṃ kṣipram eva; teṣu pranaṣṭeṣu jagat pranaṣṭam<BR>
03,099.021a	evaṃ hi sarve gatabuddhibhāvā; jagadvināśe paramaprahṛṣṭāḥ<BR>
03,099.021c	durgaṃ samāśritya mahormimantaṃ; ratnākaraṃ varuṇasyālayaṃ sma<BR>
03,100.001	lomaśa uvāca<BR>
03,100.001a	samudraṃ te samāśritya vāruṇaṃ nidhim ambhasām<BR>
03,100.001c	kāleyāḥ saṃpravartanta trailokyasya vināśane<BR>
03,100.002a	te rātrau samabhikruddhā bhakṣayanti sadā munīn<BR>
03,100.002c	āśrameṣu ca ye santi punyeṣv āyataneṣu ca<BR>
03,100.003a	vasiṣṭhasyāśrame viprā bhakṣitās tair durātmabhiḥ<BR>
03,100.003c	aśītiśatam aṣṭau ca nava cānye tapasvinaḥ<BR>
03,100.004a	cyavanasyāśramaṃ gatvā puṇyaṃ dvijaniṣevitam<BR>
03,100.004c	phalamūlāśanānāṃ hi munīnāṃ bhakṣitaṃ śatam<BR>
03,100.005a	evaṃ rātrau sma kurvanti viviśuś cārṇavaṃ divā<BR>
03,100.005b*0500_01	kāleyās te durātmāno bhakṣayantas tapodhanān<BR>
03,100.005c	bharadvājāśrame caiva niyatā brahmacāriṇaḥ<BR>
03,100.005e	vāyvāhārāmbubhakṣāś ca viṃśatiḥ saṃnipātitāḥ<BR>
03,100.006a	evaṃ krameṇa sarvāṃs tān āśramān dānavās tadā<BR>
03,100.006c	niśāyāṃ paridhāvanti mattā bhujabalāśrayāt<BR>
03,100.006e	kālopasṛṣṭāḥ kāleyā ghnanto dvijagaṇān bahūn<BR>
03,100.007a	na cainān anvabudhyanta manujā manujottama<BR>
03,100.007c	evaṃ pravṛttān daityāṃs tāṃs tāpaseṣu tapasviṣu<BR>
03,100.007d*0501_01	kṣayāya jagataḥ krūrāḥ paryaṭanti sma medinīm<BR>
03,100.008a	prabhāte samadṛśyanta niyatāhārakarśitāḥ<BR>
03,100.008c	mahītalasthā munayaḥ śarīrair gatajīvitaiḥ<BR>
03,100.009a	kṣīṇamāṃsair virudhirair vimajjāntrair visaṃdhibhiḥ<BR>
03,100.009c	ākīrṇair ācitā bhūmiḥ śaṅkhānām iva rāśibhiḥ<BR>
03,100.010a	kalaśair vipraviddhaiś ca sruvair bhagnais tathaiva ca<BR>
03,100.010c	vikīrṇair agnihotraiś ca bhūr babhūva samāvṛtā<BR>
03,100.011a	niḥsvādhyāyavaṣaṭkāraṃ naṣṭayajñotsavakriyam<BR>
03,100.011c	jagad āsīn nirutsāhaṃ kāleyabhayapīḍitam<BR>
03,100.012a	evaṃ prakṣīyamāṇāś ca mānavā manujeśvara<BR>
03,100.012c	ātmatrāṇaparā bhītāḥ prādravanta diśo bhayāt<BR>
03,100.013a	ke cid guhāḥ praviviśur nirjharāṃś cāpare śritāḥ<BR>
03,100.013c	apare maraṇodvignā bhayāt prānān samutsṛjan<BR>
03,100.014a	ke cid atra maheṣvāsāḥ śūrāḥ paramadarpitāḥ<BR>
03,100.014c	mārgamāṇāḥ paraṃ yatnaṃ dānavānāṃ pracakrire<BR>
03,100.015a	na caitān adhijagmus te samudraṃ samupāśritān<BR>
03,100.015c	śramaṃ jagmuś ca paramam ājagmuḥ kṣayam eva ca<BR>
03,100.016a	jagaty upaśamaṃ yāte naṣṭayajñotsavakriye<BR>
03,100.016c	ājagmuḥ paramām ārtiṃ tridaśā manujeśvara<BR>
03,100.017a	sametya samahendrāś ca bhayān mantraṃ pracakrire<BR>
03,100.017b*0502_01	śaraṇyaṃ śaraṇaṃ devaṃ nārāyaṇam ajaṃ vibhum<BR>
03,100.017c	nārāyaṇaṃ puraskṛtya vaikuṇṭham aparājitam<BR>
03,100.018a	tato devāḥ sametās te tadocur madhusūdanam<BR>
03,100.018c	tvaṃ naḥ sraṣṭā ca pātā ca bhartā ca jagataḥ prabho<BR>
03,100.018e	tvayā sṛṣṭam idaṃ sarvaṃ yac ceṅgaṃ yac ca neṅgati<BR>
03,100.018f*0503_01	tvayy eva puṇḍarīkākṣa punas tat pravilīyate<BR>
03,100.019a	tvayā bhūmiḥ purā naṣṭā samudrāt puṣkarekṣaṇa<BR>
03,100.019c	vārāhaṃ rūpam āsthāya jagadarthe samuddhṛtā<BR>
03,100.020a	ādidaityo mahāvīryo hiraṇyakaśipus tvayā<BR>
03,100.020c	nārasiṃhaṃ vapuḥ kṛtvā sūditaḥ puruṣottama<BR>
03,100.021a	avadhyaḥ sarvabhūtānāṃ baliś cāpi mahāsuraḥ<BR>
03,100.021c	vāmanaṃ vapur āśritya trailokyād bhraṃśitas tvayā<BR>
03,100.022a	asuraś ca maheṣvāso jambha ity abhiviśrutaḥ<BR>
03,100.022c	yajñakṣobhakaraḥ krūras tvayaiva vinipātitaḥ<BR>
03,100.023a	evamādīni karmāṇi yeṣāṃ saṃkhyā na vidyate<BR>
03,100.023c	asmākaṃ bhayabhītānāṃ tvaṃ gatir madhusūdana<BR>
03,100.024a	tasmāt tvāṃ deva deveśa lokārthaṃ jñāpayāmahe<BR>
03,100.024c	rakṣa lokāṃś ca devāṃś ca śakraṃ ca mahato bhayāt<BR>
03,100.024d*0504_01	śaraṇāgatasaṃtrāṇe tvam eko 'si dṛḍhavrataḥ<BR>
03,101.001	devā ūcuḥ<BR>
03,101.001a	itaḥ pradānād vartante prajāḥ sarvāś caturvidhāḥ<BR>
03,101.001c	tā bhāvitā bhāvayanti havyakavyair divaukasaḥ<BR>
03,101.002a	lokā hy evaṃ vartayanti anyonyaṃ samupāśritāḥ<BR>
03,101.002c	tvatprasādān nirudvignās tvayaiva parirakṣitāḥ<BR>
03,101.003a	idaṃ ca samanuprāptaṃ lokānāṃ bhayam uttamam<BR>
03,101.003c	na ca jānīma keneme rātrau vadhyanti brāhmaṇāḥ<BR>
03,101.004a	kṣīṇeṣu ca brāhmaṇeṣu pṛthivī kṣayam eṣyati<BR>
03,101.004c	tataḥ pṛthivyāṃ kṣīṇāyāṃ tridivaṃ kṣayam eṣyati<BR>
03,101.005a	tvatprasādān mahābāho lokāḥ sarve jagatpate<BR>
03,101.005c	vināśaṃ nādhigaccheyus tvayā vai parirakṣitāḥ<BR>
03,101.006	viṣṇur uvāca<BR>
03,101.006a	viditaṃ me surāḥ sarvaṃ prajānāṃ kṣayakāraṇam<BR>
03,101.006c	bhavatāṃ cāpi vakṣyāmi śṛṇudhvaṃ vigatajvarāḥ<BR>
03,101.007a	kāleya iti vikhyāto gaṇaḥ paramadāruṇaḥ<BR>
03,101.007c	taiś ca vṛtraṃ samāśritya jagat sarvaṃ prabādhitam<BR>
03,101.008a	te vṛtraṃ nihataṃ dṛṣṭvā sahasrākṣeṇa dhīmatā<BR>
03,101.008c	jīvitaṃ parirakṣantaḥ praviṣṭā varuṇālayam<BR>
03,101.009a	te praviśyodadhiṃ ghoraṃ nakragrāhasamākulam<BR>
03,101.009c	utsādanārthaṃ lokānāṃ rātrau ghnanti munīn iha<BR>
03,101.010a	na tu śakyāḥ kṣayaṃ netuṃ samudrāśrayagā hi te<BR>
03,101.010c	samudrasya kṣaye buddhir bhavadbhiḥ saṃpradhāryatām<BR>
03,101.010e	agastyena vinā ko hi śakto 'nyo 'rṇavaśoṣaṇe<BR>
03,101.010f*0505_01	anyathā hi na śakyās te vinā sāgaraśoṣaṇam<BR>
03,101.011a	etac chrutvā vaco devā viṣṇunā samudāhṛtam<BR>
03,101.011b*0506_01	viṣṇum eva puraskṛtya brahmāṇaṃ samupasthitāḥ<BR>
03,101.011b*0506_02	te tasmai praṇatā bhūtvā tam evārthaṃ nyavedayan<BR>
03,101.011b*0506_03	sarvalokavināśārthaṃ kāleyāḥ kṛtaniścayāḥ<BR>
03,101.011b*0506_04	teṣāṃ tad vacanaṃ śrutvā padmayoniḥ sanātanaḥ<BR>
03,101.011b*0506_05	uvāca paramaprītas tridaśān arthavad vacaḥ<BR>
03,101.011b*0506_06	viditaṃ me surāḥ sarvaṃ dānavānāṃ viceṣṭitam<BR>
03,101.011b*0506_07	manuṣyādeś ca nidhanaṃ kāleyaiḥ kālacoditaiḥ<BR>
03,101.011b*0506_08	kṣayas teṣām anuprāptaḥ kālenopahatāś ca ye<BR>
03,101.011b*0506_09	upāyaṃ saṃpravakṣyāmi samudrasya viśoṣaṇe<BR>
03,101.011b*0506_10	agastya iti vikhyāto vāruṇiḥ susamāhitaḥ<BR>
03,101.011b*0506_11	tam upāgamya sahitā imam arthaṃ prayācata<BR>
03,101.011b*0506_12	sa hi śakto mahātejāḥ kṣaṇāt pātuṃ mahodadhim<BR>
03,101.011b*0506_13	samudre ca kṣayaṃ nīte kāleyān nihaniṣyatha<BR>
03,101.011b*0506_14	evaṃ śrutvā vaco devā brahmaṇaḥ parameṣṭhinaḥ<BR>
03,101.011c	parameṣṭhinam ājñāpya agastyasyāśramaṃ yayuḥ<BR>
03,101.012a	tatrāpaśyan mahātmānaṃ vāruṇiṃ dīptatejasam<BR>
03,101.012c	upāsyamānam ṛṣibhir devair iva pitāmaham<BR>
03,101.013a	te 'bhigamya mahātmānaṃ maitrāvaruṇim acyutam<BR>
03,101.013c	āśramasthaṃ taporāśiṃ karmabhiḥ svair abhiṣṭuvan<BR>
03,101.014	devā ūcuḥ<BR>
03,101.014a	nahuṣeṇābhitaptānāṃ tvaṃ lokānāṃ gatiḥ purā<BR>
03,101.014c	bhraṃśitaś ca suraiśvaryāl lokārthaṃ lokakaṇṭakaḥ<BR>
03,101.015a	krodhāt pravṛddhaḥ sahasā bhāskarasya nagottamaḥ<BR>
03,101.015c	vacas tavānatikrāman vindhyaḥ śailo na vardhate<BR>
03,101.016a	tamasā cāvṛte loke mṛtyunābhyarditāḥ prajāḥ<BR>
03,101.016c	tvām eva nātham āsādya nirvṛtiṃ paramāṃ gatāḥ<BR>
03,101.017a	asmākaṃ bhayabhītānāṃ nityaśo bhagavān gatiḥ<BR>
03,101.017c	tatas tv ārtāḥ prayācāmas tvāṃ varaṃ varado hy asi<BR>
03,102.001	yudhiṣṭhira uvāca<BR>
03,102.001a	kimarthaṃ sahasā vindhyaḥ pravṛddhaḥ krodhamūrchitaḥ<BR>
03,102.001c	etad icchāmy ahaṃ śrotuṃ vistareṇa mahāmune<BR>
03,102.002	lomaśa uvāca<BR>
03,102.002a	adrirājaṃ mahāśailaṃ maruṃ kanakaparvatam<BR>
03,102.002c	udayāstamaye bhānuḥ pradakṣiṇam avartata<BR>
03,102.003a	taṃ tu dṛṣṭvā tathā vindhyaḥ śailaḥ sūryam athābravīt<BR>
03,102.003c	yathā hi merur bhavatā nityaśaḥ parigamyate<BR>
03,102.003e	pradakṣiṇaṃ ca kriyate mām evaṃ kuru bhāskara<BR>
03,102.004a	evam uktas tataḥ sūryaḥ śailendraṃ pratyabhāṣata<BR>
03,102.004c	nāham ātmecchayā śaila karomy enaṃ pradakṣiṇam<BR>
03,102.004e	eṣa mārgaḥ pradiṣṭo me yenedaṃ nirmitaṃ jagat<BR>
03,102.005a	evam uktas tataḥ krodhāt pravṛddhaḥ sahasācalaḥ<BR>
03,102.005c	sūryācandramasor mārgaṃ roddhum icchan paraṃtapa<BR>
03,102.006a	tato devāḥ sahitāḥ sarva eva; sendrāḥ samāgamya mahādrirājam<BR>
03,102.006c	nivārayām āsur upāyatas taṃ; na ca sma teṣāṃ vacanaṃ cakāra<BR>
03,102.007a	athābhijagmur munim āśramasthaṃ; tapasvinaṃ dharmabhṛtāṃ variṣṭham<BR>
03,102.007c	agastyam atyadbhutavīryadīptaṃ; taṃ cārtham ūcuḥ sahitāḥ surās te<BR>
03,102.008	devā ūcuḥ<BR>
03,102.008a	sūryācandramasor mārgaṃ nakṣatrāṇāṃ gatiṃ tathā<BR>
03,102.008c	śailarājo vṛṇoty eṣa vindhyaḥ krodhavaśānugaḥ<BR>
03,102.009a	taṃ nivārayituṃ śakto nānyaḥ kaś cid dvijottama<BR>
03,102.009c	ṛte tvāṃ hi mahābhāga tasmād enaṃ nivāraya<BR>
03,102.010	lomaśa uvāca<BR>
03,102.010a	tac chrutvā vacanaṃ vipraḥ surāṇāṃ śailam abhyagāt<BR>
03,102.010c	so 'bhigamyābravīd vindhyaṃ sadāraḥ samupasthitaḥ<BR>
03,102.011a	mārgam icchāmy ahaṃ dattaṃ bhavatā parvatottama<BR>
03,102.011c	dakṣiṇām abhigantāsmi diśaṃ kāryeṇa kena cit<BR>
03,102.012a	yāvadāgamanaṃ mahyaṃ tāvat tvaṃ pratipālaya<BR>
03,102.012c	nivṛtte mayi śailendra tato vardhasva kāmataḥ<BR>
03,102.013a	evaṃ sa samayaṃ kṛtvā vindhyenāmitrakarśana<BR>
03,102.013c	adyāpi dakṣiṇād deśād vāruṇir na nivartate<BR>
03,102.014a	etat te sarvam ākhyātaṃ yathā vindhyo na vardhate<BR>
03,102.014c	agastyasya prabhāvena yan māṃ tvaṃ paripṛcchasi<BR>
03,102.015a	kāleyās tu yathā rājan suraiḥ sarvair niṣūditāḥ<BR>
03,102.015c	agastyād varam āsādya tan me nigadataḥ śṛṇu<BR>
03,102.016a	tridaśānāṃ vacaḥ śrutvā maitrāvaruṇir abravīt<BR>
03,102.016c	kimartham abhiyātāḥ stha varaṃ mattaḥ kim icchatha<BR>
03,102.016e	evam uktās tatas tena devās taṃ munim abruvan<BR>
03,102.016f*0507_01	sarve prāñjalayo bhūtvā puraṃdarapurogamāḥ<BR>
03,102.017a	evaṃ tvayecchāma kṛtaṃ maharṣe; mahārṇavaṃ pīyamānaṃ mahātman<BR>
03,102.017c	tato vadhiṣyāma sahānubandhān; kāleyasaṃjñān suravidviṣas tān<BR>
03,102.018a	tridaśānāṃ vacaḥ śrutvā tatheti munir abravīt<BR>
03,102.018c	kariṣye bhavatāṃ kāmaṃ lokānāṃ ca mahat sukham<BR>
03,102.019a	evam uktvā tato 'gacchat samudraṃ saritāṃ patim<BR>
03,102.019c	ṛṣibhiś ca tapaḥsiddhaiḥ sārdhaṃ devaiś ca suvrataḥ<BR>
03,102.020a	manuṣyoragagandharvayakṣakiṃpuruṣās tathā<BR>
03,102.020c	anujagmur mahātmānaṃ draṣṭukāmās tad adbhutam<BR>
03,102.021a	tato 'bhyagacchan sahitāḥ samudraṃ bhīmanisvanam<BR>
03,102.021c	nṛtyantam iva cormībhir valgantam iva vāyunā<BR>
03,102.022a	hasantam iva phenaughaiḥ skhalantaṃ kandareṣu ca<BR>
03,102.022c	nānāgrāhasamākīrṇaṃ nānādvijagaṇāyutam<BR>
03,102.023a	agastyasahitā devāḥ sagandharvamahoragāḥ<BR>
03,102.023c	ṛṣayaś ca mahābhāgāḥ samāsedur mahodadhim<BR>
03,103.001	lomaśa uvāca<BR>
03,103.001a	samudraṃ sa samāsādya vāruṇir bhagavān ṛṣiḥ<BR>
03,103.001c	uvāca sahitān devān ṛṣīṃś caiva samāgatān<BR>
03,103.002a	eṣa lokahitārthaṃ vai pibāmi varuṇālayam<BR>
03,103.002c	bhavadbhir yad anuṣṭheyaṃ tac chīghraṃ saṃvidhīyatām<BR>
03,103.003a	etāvad uktvā vacanaṃ maitrāvaruṇir acyutaḥ<BR>
03,103.003c	samudram apibat kruddhaḥ sarvalokasya paśyataḥ<BR>
03,103.004a	pīyamānaṃ samudraṃ tu dṛṣṭvā devāḥ savāsavāḥ<BR>
03,103.004c	vismayaṃ paramaṃ jagmuḥ stutibhiś cāpy apūjayan<BR>
03,103.005a	tvaṃ nas trātā vidhātā ca lokānāṃ lokabhāvanaḥ<BR>
03,103.005c	tvatprasādāt samucchedaṃ na gacchet sāmaraṃ jagat<BR>
03,103.006a	saṃpūjyamānas tridaśair mahātmā; gandharvatūryeṣu nadatsu sarvaśaḥ<BR>
03,103.006c	divyaiś ca puṣpair avakīryamāṇo; mahārṇavaṃ niḥsalilaṃ cakāra<BR>
03,103.007a	dṛṣṭvā kṛtaṃ niḥsalilaṃ mahārṇavaṃ; surāḥ samastāḥ paramaprahṛṣṭāḥ<BR>
03,103.007c	pragṛhya divyāni varāyudhāni; tān dānavāñ jaghnur adīnasattvāḥ<BR>
03,103.008a	te vadhyamānās tridaśair mahātmabhir; mahābalair vegibhir unnadadbhiḥ<BR>
03,103.008c	na sehire vegavatāṃ mahātmanāṃ; vegaṃ tadā dhārayituṃ divaukasām<BR>
03,103.009a	te vadhyamānās tridaśair dānavā bhīmanisvanāḥ<BR>
03,103.009c	cakruḥ sutumulaṃ yuddhaṃ muhūrtam iva bhārata<BR>
03,103.010a	te pūrvaṃ tapasā dagdhā munibhir bhāvitātmabhiḥ<BR>
03,103.010c	yatamānāḥ paraṃ śaktyā tridaśair viniṣūditāḥ<BR>
03,103.011a	te hemaniṣkābharaṇāḥ kuṇḍalāṅgadadhāriṇaḥ<BR>
03,103.011c	nihatya bahv aśobhanta puṣpitā iva kiṃśukāḥ<BR>
03,103.012a	hataśeṣās tataḥ ke cit kāleyā manujottama<BR>
03,103.012c	vidārya vasudhāṃ devīṃ pātālatalam āśritāḥ<BR>
03,103.013a	nihatān dānavān dṛṣṭvā tridaśā munipuṃgavam<BR>
03,103.013c	tuṣṭuvur vividhair vākyair idaṃ caivābruvan vacaḥ<BR>
03,103.014a	tvatprasādān mahābhāga lokaiḥ prāptaṃ mahat sukham<BR>
03,103.014c	tvattejasā ca nihatāḥ kāleyāḥ krūravikramāḥ<BR>
03,103.015a	pūrayasva mahābāho samudraṃ lokabhāvana<BR>
03,103.015c	yat tvayā salilaṃ pītaṃ tad asmin punar utsṛja<BR>
03,103.016a	evam uktaḥ pratyuvāca bhagavān munipuṃgavaḥ<BR>
03,103.016b*0508_01	tāṃs tathā sahitān devān agastyaḥ sapuraṃdarān<BR>
03,103.016c	jīrṇaṃ tad dhi mayā toyam upāyo 'nyaḥ pracintyatām<BR>
03,103.016e	pūraṇārthaṃ samudrasya bhavadbhir yatnam āsthitaiḥ<BR>
03,103.017a	etac chrutvā tu vacanaṃ maharṣer bhāvitātmanaḥ<BR>
03,103.017c	vismitāś ca viṣaṇṇāś ca babhūvuḥ sahitāḥ surāḥ<BR>
03,103.018a	parasparam anujñāpya praṇamya munipuṃgavam<BR>
03,103.018c	prajāḥ sarvā mahārāja viprajagmur yathāgatam<BR>
03,103.019a	tridaśā viṣṇunā sārdham upajagmuḥ pitāmaham<BR>
03,103.019c	pūraṇārthaṃ samudrasya mantrayitvā punaḥ punaḥ<BR>
03,103.019d*0509_01	te dhātāram upāgamya tridaśāḥ saha viṣṇunā<BR>
03,103.019e	ūcuḥ prāñjalayaḥ sarve sāgarasyābhipūraṇam<BR>
03,104.001	lomaśa uvāca<BR>
03,104.001a	tān uvāca sametāṃs tu brahmā lokapitāmahaḥ<BR>
03,104.001b*0510_01	nirhrādinyā girā rājan devān āśvāsayaṃs tadā<BR>
03,104.001c	gacchadhvaṃ vibudhāḥ sarve yathākāmaṃ yathepsitam<BR>
03,104.002a	mahatā kālayogena prakṛtiṃ yāsyate 'rṇavaḥ<BR>
03,104.002c	jñātīn vai kāraṇaṃ kṛtvā mahārājño bhagīrathāt<BR>
03,104.002d*0511_01	ānayiṣyad yadā gaṅgāṃ tadā pūrṇo bhaviṣyati<BR>
03,104.002d*0512_01	pitāmahavacaḥ śrutvā sarve vibudhasattamāḥ<BR>
03,104.002d*0512_02	kālayogaṃ pratīkṣanto jagmuś cāpi yathāgatam<BR>
03,104.002d*0513_01	pūrayiṣyati toyaughaiḥ samudraṃ nidhim ambhasām<BR>
03,104.003	yudhiṣṭhira uvāca<BR>
03,104.003a	kathaṃ vai jñātayo brahman kāraṇaṃ cātra kiṃ mune<BR>
03,104.003c	kathaṃ samudraḥ pūrṇaś ca bhagīrathapariśramāt<BR>
03,104.004a	etad icchāmy ahaṃ śrotuṃ vistareṇa tapodhana<BR>
03,104.004c	kathyamānaṃ tvayā vipra rājñāṃ caritam uttamam<BR>
03,104.005	vaiśaṃpāyana uvāca<BR>
03,104.005a	evam uktas tu viprendro dharmarājñā mahātmanā<BR>
03,104.005c	kathayām āsa māhātmyaṃ sagarasya mahātmanaḥ<BR>
03,104.006	lomaśa uvāca<BR>
03,104.006a	ikṣvākūṇāṃ kule jātaḥ sagaro nāma pārthivaḥ<BR>
03,104.006c	rūpasattvabalopetaḥ sa cāputraḥ pratāpavān<BR>
03,104.007a	sa haihayān samutsādya tālajaṅghāṃś ca bhārata<BR>
03,104.007c	vaśe ca kṛtvā rājño 'nyān svarājyam anvaśāsata<BR>
03,104.008a	tasya bhārye tv abhavatāṃ rūpayauvanadarpite<BR>
03,104.008c	vaidarbhī bharataśreṣṭha śaibyā ca bharatarṣabha<BR>
03,104.009a	sa putrakāmo nṛpatis tatāpa sumahat tapaḥ<BR>
03,104.009c	patnībhyāṃ saha rājendra kailāsaṃ girim āśritaḥ<BR>
03,104.010a	sa tapyamānaḥ sumahat tapo yogasamanvitaḥ<BR>
03,104.010c	āsasāda mahātmānaṃ tryakṣaṃ tripuramardanam<BR>
03,104.011a	śaṃkaraṃ bhavam īśānaṃ śūlapāniṃ pinākinam<BR>
03,104.011c	tryambakaṃ śivam ugreśaṃ bahurūpam umāpatim<BR>
03,104.011d*0514_01	lokadhātāram ajaram amareśaṃ purātanam<BR>
03,104.011d*0514_02	digvāsasaṃ vṛṣaratham acintyādbhutayoginam<BR>
03,104.012a	sa taṃ dṛṣṭvaiva varadaṃ patnībhyāṃ sahito nṛpaḥ<BR>
03,104.012c	praṇipatya mahābāhuḥ putrārthaṃ samayācata<BR>
03,104.013a	taṃ prītimān haraḥ prāha sabhāryaṃ nṛpasattamam<BR>
03,104.013c	yasmin vṛto muhūrte 'haṃ tvayeha nṛpate varam<BR>
03,104.014a	ṣaṣṭiḥ putrasahasrāṇi śūrāḥ samaradarpitāḥ<BR>
03,104.014c	ekasyāṃ saṃbhaviṣyanti patnyāṃ tava narottama<BR>
03,104.015a	te caiva sarve sahitāḥ kṣayaṃ yāsyanti pārthiva<BR>
03,104.015c	eko vaṃśadharaḥ śūra ekasyāṃ saṃbhaviṣyati<BR>
03,104.015e	evam uktvā tu taṃ rudras tatraivāntaradhīyata<BR>
03,104.016a	sa cāpi sagaro rājā jagāma svaṃ niveśanam<BR>
03,104.016c	patnībhyāṃ sahitas tāta so 'tihṛṣṭamanās tadā<BR>
03,104.016d*0515_01	kālaṃ śaṃbhuvaraprāptaṃ pratīkṣan sagaro 'nayat<BR>
03,104.017a	tasyātha manujaśreṣṭha te bhārye kamalekṣaṇe<BR>
03,104.017c	vaidarbhī caiva śaibyā ca garbhiṇyau saṃbabhūvatuḥ<BR>
03,104.018a	tataḥ kālena vaidarbhī garbhālābuṃ vyajāyata<BR>
03,104.018c	śaibyā ca suṣuve putraṃ kumāraṃ devarūpiṇam<BR>
03,104.019a	tadālābuṃ samutsraṣṭuṃ manaś cakre sa pārthivaḥ<BR>
03,104.019c	athāntarikṣāc chuśrāva vācaṃ gambhīranisvanām<BR>
03,104.020a	rājan mā sāhasaṃ kārṣīḥ putrān na tyaktum arhasi<BR>
03,104.020c	alābumadhyān niṣkṛṣya bījaṃ yatnena gopyatām<BR>
03,104.021a	sopasvedeṣu pātreṣu ghṛtapūrṇeṣu bhāgaśaḥ<BR>
03,104.021c	tataḥ putrasahasrāṇi ṣaṣṭiṃ prāpsyasi pārthiva<BR>
03,104.022a	mahādevena diṣṭaṃ te putrajanma narādhipa<BR>
03,104.022c	anena kramayogena mā te buddhir ato 'nyathā<BR>
03,105.001	lomaśa uvāca<BR>
03,105.001a	etac chrutvāntarikṣāc ca sa rājā rājasattama<BR>
03,105.001c	yathoktaṃ tac cakārātha śraddadhad bharatarṣabha<BR>
03,105.001d*0516_01	ekaikaśas tataḥ kṛtvā bījaṃ bījaṃ narādhipaḥ<BR>
03,105.001d*0516_02	ghṛtapūrṇeṣu kumbheṣu tān bhāgān vidadhe tataḥ<BR>
03,105.001d*0516_03	dhātrīś caikaikaśaḥ prādāt putrarakṣaṇatatparaḥ<BR>
03,105.001d*0516_04	tataḥ kālena mahatā samuttasthur mahābalāḥ<BR>
03,105.002a	ṣaṣṭiḥ putrasahasrāṇi tasyāpratimatejasaḥ<BR>
03,105.002c	rudraprasādād rājarṣeḥ samajāyanta pārthiva<BR>
03,105.003a	te ghorāḥ krūrakarmāṇa ākāśaparisarpiṇaḥ<BR>
03,105.003c	bahutvāc cāvajānantaḥ sarvāṃl lokān sahāmarān<BR>
03,105.004a	tridaśāṃś cāpy abādhanta tathā gandharvarākṣasān<BR>
03,105.004c	sarvāṇi caiva bhūtāni śūrāḥ samaraśālinaḥ<BR>
03,105.005a	vadhyamānās tato lokāḥ sāgarair mandabuddhibhiḥ<BR>
03,105.005c	brahmāṇaṃ śaraṇaṃ jagmuḥ sahitāḥ sarvadaivataiḥ<BR>
03,105.006a	tān uvāca mahābhāgaḥ sarvalokapitāmahaḥ<BR>
03,105.006c	gacchadhvaṃ tridaśāḥ sarve lokaiḥ sārdhaṃ yathāgatam<BR>
03,105.007a	nātidīrgheṇa kālena sāgarāṇāṃ kṣayo mahān<BR>
03,105.007c	bhaviṣyati mahāghoraḥ svakṛtaiḥ karmabhiḥ surāḥ<BR>
03,105.007d*0517_01	kapilaṃ te samāsādya vinaśiṣyanty asaṃśayam<BR>
03,105.008a	evam uktās tato devā lokāś ca manujeśvara<BR>
03,105.008c	pitāmaham anujñāpya viprajagmur yathāgatam<BR>
03,105.009a	tataḥ kāle bahutithe vyatīte bharatarṣabha<BR>
03,105.009c	dīkṣitaḥ sagaro rājā hayamedhena vīryavān<BR>
03,105.009e	tasyāśvo vyacarad bhūmiṃ putraiḥ suparirakṣitaḥ<BR>
03,105.009f*0518_01	sarvair eva mahotsāhaiḥ svacchandapracaro nṛpa<BR>
03,105.010a	samudraṃ sa samāsādya nistoyaṃ bhīmadarśanam<BR>
03,105.010c	rakṣyamāṇaḥ prayatnena tatraivāntaradhīyata<BR>
03,105.011a	tatas te sāgarās tāta hṛtaṃ matvā hayottamam<BR>
03,105.011c	āgamya pitur ācakhyur adṛśyaṃ turagaṃ hṛtam<BR>
03,105.011e	tenoktā dikṣu sarvāsu sarve mārgata vājinam<BR>
03,105.011f*0519_01	sasamudravanadvīpāṃ vicinvanto vasuṃdharām<BR>
03,105.012a	tatas te pitur ājñāya dikṣu sarvāsu taṃ hayam<BR>
03,105.012c	amārganta mahārāja sarvaṃ ca pṛthivītalam<BR>
03,105.013a	tatas te sāgarāḥ sarve samupetya parasparam<BR>
03,105.013c	nādhyagacchanta turagam aśvahartāram eva ca<BR>
03,105.014a	āgamya pitaraṃ cocus tataḥ prāñjalayo 'grataḥ<BR>
03,105.014b*0520_01	sthitvā sarve mahīpālāḥ sāgarāḥ sahitās tadā<BR>
03,105.014c	sasamudravanadvīpā sanadīnadakandarā<BR>
03,105.014e	saparvatavanoddeśā nikhilena mahī nṛpa<BR>
03,105.015a	asmābhir vicitā rājañ śāsanāt tava pārthiva<BR>
03,105.015c	na cāśvam adhigacchāmo nāśvahartāram eva ca<BR>
03,105.016a	śrutvā tu vacanaṃ teṣāṃ sa rājā krodhamūrchitaḥ<BR>
03,105.016c	uvāca vacanaṃ sarvāṃs tadā daivavaśān nṛpa<BR>
03,105.017a	anāgamāya gacchadhvaṃ bhūyo mārgata vājinam<BR>
03,105.017c	yajñiyaṃ taṃ vinā hy aśvaṃ nāgantavyaṃ hi putrakāḥ<BR>
03,105.018a	pratigṛhya tu saṃdeśaṃ tatas te sagarātmajāḥ<BR>
03,105.018c	bhūya eva mahīṃ kṛtsnāṃ vicetum upacakramuḥ<BR>
03,105.019a	athāpaśyanta te vīrāḥ pṛthivīm avadāritām<BR>
03,105.019b*0521_01	samudre pṛthivīpāla padamārgaṃ ca vājinaḥ<BR>
03,105.019c	samāsādya bilaṃ tac ca khanantaḥ sagarātmajāḥ<BR>
03,105.019e	kuddālair hreṣukaiś caiva samudram akhanaṃs tadā<BR>
03,105.020a	sa khanyamānaḥ sahitaiḥ sāgarair varuṇālayaḥ<BR>
03,105.020c	agacchat paramām ārtiṃ dāryamāṇaḥ samantataḥ<BR>
03,105.021a	asuroragarakṣāṃsi sattvāni vividhāni ca<BR>
03,105.021c	ārtanādam akurvanta vadhyamānāni sāgaraiḥ<BR>
03,105.022a	chinnaśīrṣā videhāś ca bhinnajānvasthimastakāḥ<BR>
03,105.022c	prāṇinaḥ samadṛśyanta śataśo 'tha sahasraśaḥ<BR>
03,105.023a	evaṃ hi khanatāṃ teṣāṃ samudraṃ makarālayam<BR>
03,105.023c	vyatītaḥ sumahān kālo na cāśvaḥ samadṛśyata<BR>
03,105.024a	tataḥ pūrvottare deśe samudrasya mahīpate<BR>
03,105.024b*0522_01	vidāryamāṇāṃ pṛthivīṃ sāgarair baladarpitaiḥ<BR>
03,105.024c	vidārya pātālam atha saṃkruddhāḥ sagarātmajāḥ<BR>
03,105.024e	apaśyanta hayaṃ tatra vicarantaṃ mahītale<BR>
03,105.025a	kapilaṃ ca mahātmānaṃ tejorāśim anuttamam<BR>
03,105.025c	tapasā dīpyamānaṃ taṃ jvālābhir iva pāvakam<BR>
03,105.025d*0523_01	dṛṣṭvā hi hṛṣitāḥ sarve babhūvuḥ sāgarās tadā<BR>
03,106.001	lomaśa uvāca<BR>
03,106.001a	te taṃ dṛṣṭvā hayaṃ rājan saṃprahṛṣṭatanūruhāḥ<BR>
03,106.001c	anādṛtya mahātmānaṃ kapilaṃ kālacoditāḥ<BR>
03,106.001e	saṃkruddhāḥ samadhāvanta aśvagrahaṇakāṅkṣiṇaḥ<BR>
03,106.002a	tataḥ kruddho mahārāja kapilo munisattamaḥ<BR>
03,106.002c	vāsudeveti yaṃ prāhuḥ kapilaṃ munisattamam<BR>
03,106.003a	sa cakṣur vivṛtaṃ kṛtvā tejas teṣu samutsṛjan<BR>
03,106.003c	dadāha sumahātejā mandabuddhīn sa sāgarān<BR>
03,106.003d*0524_01	ṣaṣṭiṃ sahasrāṇi tadā yugapan munisattamaḥ<BR>
03,106.004a	tān dṛṣṭvā bhasmasād bhūtān nāradaḥ sumahātapāḥ<BR>
03,106.004c	sagarāntikam āgacchat tac ca tasmai nyavedayat<BR>
03,106.005a	sa tac chrutvā vaco ghoraṃ rājā munimukhodgatam<BR>
03,106.005c	muhūrtaṃ vimanā bhūtvā sthāṇor vākyam acintayat<BR>
03,106.005d*0525_01	sa putranidhanotthena duḥkhena samabhiplutaḥ<BR>
03,106.005e	ātmānam ātmanāśvāsya hayam evānvacintayat<BR>
03,106.006a	aṃśumantaṃ samāhūya asamajñaḥsutaṃ tadā<BR>
03,106.006c	pautraṃ bharataśārdūla idaṃ vacanam abravīt<BR>
03,106.007a	ṣaṣṭis tāni sahasrāṇi putrāṇām amitaujasām<BR>
03,106.007c	kāpilaṃ teja āsādya matkṛte nidhanaṃ gatāḥ<BR>
03,106.008a	tava cāpi pitā tāta parityakto mayānagha<BR>
03,106.008c	dharmaṃ saṃrakṣamāṇena paurāṇāṃ hitam icchatā<BR>
03,106.009	yudhiṣṭhira uvāca<BR>
03,106.009a	kimarthaṃ rājaśārdūlaḥ sagaraḥ putram ātmajam<BR>
03,106.009c	tyaktavān dustyajaṃ vīraṃ tan me brūhi tapodhana<BR>
03,106.010	lomaśa uvāca<BR>
03,106.010a	asamañjā iti khyātaḥ sagarasya suto hy abhūt<BR>
03,106.010c	yaṃ śaibyā janayām āsa paurāṇāṃ sa hi dārakān<BR>
03,106.010d*0526_01	krīḍataḥ sahasāsādya tatra tatra mahīpate<BR>
03,106.010e	khureṣu krośato gṛhya nadyāṃ cikṣepa durbalān<BR>
03,106.011a	tataḥ paurāḥ samājagmur bhayaśokapariplutāḥ<BR>
03,106.011c	sagaraṃ cābhyayācanta sarve prāñjalayaḥ sthitāḥ<BR>
03,106.012a	tvaṃ nas trātā mahārāja paracakrādibhir bhayaiḥ<BR>
03,106.012c	asamañjobhayād ghorāt tato nas trātum arhasi<BR>
03,106.013a	paurāṇāṃ vacanaṃ śrutvā ghoraṃ nṛpatisattamaḥ<BR>
03,106.013c	muhūrtaṃ vimanā bhūtvā sacivān idam abravīt<BR>
03,106.014a	asamañjāḥ purād adya suto me vipravāsyatām<BR>
03,106.014c	yadi vo matpriyaṃ kāryam etac chīghraṃ vidhīyatām<BR>
03,106.015a	evam uktā narendreṇa sacivās te narādhipa<BR>
03,106.015c	yathoktaṃ tvaritāś cakrur yathājñāpitavān nṛpaḥ<BR>
03,106.016a	etat te sarvam ākhyātaṃ yathā putro mahātmanā<BR>
03,106.016c	paurāṇāṃ hitakāmena sagareṇa vivāsitaḥ<BR>
03,106.017a	aṃśumāṃs tu maheṣvāso yad uktaḥ sagareṇa ha<BR>
03,106.017c	tat te sarvaṃ pravakṣyāmi kīrtyamānaṃ nibodha me<BR>
03,106.018	sagara uvāca<BR>
03,106.018a	pituś ca te 'haṃ tyāgena putrāṇāṃ nidhanena ca<BR>
03,106.018c	alābhena tathāśvasya paritapyāmi putraka<BR>
03,106.019a	tasmād duḥkhābhisaṃtaptaṃ yajñavighnāc ca mohitam<BR>
03,106.019c	hayasyānayanāt pautra narakān māṃ samuddhara<BR>
03,106.020	lomaśa uvāca<BR>
03,106.020a	aṃśumān evam uktas tu sagareṇa mahātmanā<BR>
03,106.020c	jagāma duḥkhāt taṃ deśaṃ yatra vai dāritā mahī<BR>
03,106.021a	sa tu tenaiva mārgeṇa samudraṃ praviveśa ha<BR>
03,106.021c	apaśyac ca mahātmānaṃ kapilaṃ turagaṃ ca tam<BR>
03,106.022a	sa dṛṣṭvā tejaso rāśiṃ purāṇam ṛṣisattamam<BR>
03,106.022c	praṇamya śirasā bhūmau kāryam asmai nyavedayat<BR>
03,106.023a	tataḥ prīto mahātejāḥ kalipo 'ṃśumato 'bhavat<BR>
03,106.023c	uvāca cainaṃ dharmātmā varado 'smīti bhārata<BR>
03,106.024a	sa vavre turagaṃ tatra prathamaṃ yajñakāraṇāt<BR>
03,106.024c	dvitīyam udakaṃ vavre pitṝṇāṃ pāvanepsayā<BR>
03,106.025a	tam uvāca mahātejāḥ kapilo munipuṃgavaḥ<BR>
03,106.025c	dadāni tava bhadraṃ te yad yat prārthayase 'nagha<BR>
03,106.026a	tvayi kṣamā ca dharmaś ca satyaṃ cāpi pratiṣṭhitam<BR>
03,106.026c	tvayā kṛtārthaḥ sagaraḥ putravāṃś ca tvayā pitā<BR>
03,106.027a	tava caiva prabhāvena svargaṃ yāsyanti sāgarāḥ<BR>
03,106.027b*0527_01	śalabhatvaṃ gatā ete mama krodhahutāśane<BR>
03,106.027c	pautraś ca te tripathagāṃ tridivād ānayiṣyati<BR>
03,106.027e	pāvanārthaṃ sāgarāṇāṃ toṣayitvā maheśvaram<BR>
03,106.028a	hayaṃ nayasva bhadraṃ te yajñiyaṃ narapuṃgava<BR>
03,106.028c	yajñaḥ samāpyatāṃ tāta sagarasya mahātmanaḥ<BR>
03,106.029a	aṃśumān evam uktas tu kapilena mahātmanā<BR>
03,106.029c	ājagāma hayaṃ gṛhya yajñavāṭaṃ mahātmanaḥ<BR>
03,106.030a	so 'bhivādya tataḥ pādau sagarasya mahātmanaḥ<BR>
03,106.030c	mūrdhni tenāpy upāghrātas tasmai sarvaṃ nyavedayat<BR>
03,106.031a	yathā dṛṣṭaṃ śrutaṃ cāpi sāgarāṇāṃ kṣayaṃ tathā<BR>
03,106.031c	taṃ cāsmai hayam ācaṣṭa yajñavāṭam upāgatam<BR>
03,106.032a	tac chrutvā sagaro rājā putrajaṃ duḥkham atyajat<BR>
03,106.032c	aṃśumantaṃ ca saṃpūjya samāpayata taṃ kratum<BR>
03,106.033a	samāptayajñaḥ sagaro devaiḥ sarvaiḥ sabhājitaḥ<BR>
03,106.033c	putratve kalpayām āsa samudraṃ varuṇālayam<BR>
03,106.034a	praśāsya suciraṃ kālaṃ rājyaṃ rājīvalocanaḥ<BR>
03,106.034c	pautre bhāraṃ samāveśya jagāma tridivaṃ tadā<BR>
03,106.035a	aṃśumān api dharmātmā mahīṃ sāgaramekhalām<BR>
03,106.035c	praśaśāsa mahārāja yathaivāsya pitāmahaḥ<BR>
03,106.036a	tasya putraḥ samabhavad dilīpo nāma dharmavit<BR>
03,106.036c	tasmai rājyaṃ samādhāya aṃśumān api saṃsthitaḥ<BR>
03,106.037a	dilīpas tu tataḥ śrutvā pitṝṇāṃ nidhanaṃ mahat<BR>
03,106.037c	paryatapyata duḥkhena teṣāṃ gatim acintayat<BR>
03,106.038a	gaṅgāvataraṇe yatnaṃ sumahac cākaron nṛpaḥ<BR>
03,106.038c	na cāvatārayām āsa ceṣṭamāno yathābalam<BR>
03,106.038d*0528_01	sa rājarṣir dilīpas tu yuyuje kāladharmaṇā<BR>
03,106.039a	tasya putraḥ samabhavac chrīmān dharmaparāyaṇaḥ<BR>
03,106.039c	bhagīratha iti khyātaḥ satyavāg anasūyakaḥ<BR>
03,106.040a	abhiṣicya tu taṃ rājye dilīpo vanam āśritaḥ<BR>
03,106.040b*0529_01	bhagīrathaṃ mahātmānaṃ satyadharmaparāyaṇam<BR>
03,106.040c	tapaḥsiddhisamāyogāt sa rājā bharatarṣabha<BR>
03,106.040e	vanāj jagāma tridivaṃ kālayogena bhārata<BR>
03,107.001	lomaśa uvāca<BR>
03,107.001a	sa tu rājā maheṣvāsaś cakravartī mahārathaḥ<BR>
03,107.001c	babhūva sarvalokasya manonayananandanaḥ<BR>
03,107.002a	sa śuśrāva mahābāhuḥ kapilena mahātmanā<BR>
03,107.002c	pitṝṇāṃ nidhanaṃ ghoram aprāptiṃ tridivasya ca<BR>
03,107.003a	sa rājyaṃ sacive nyasya hṛdayena vidūyatā<BR>
03,107.003c	jagāma himavatpārśvaṃ tapas taptuṃ nareśvaraḥ<BR>
03,107.004a	ārirādhayiṣur gaṅgāṃ tapasā dagdhakilbiṣaḥ<BR>
03,107.004c	so 'paśyata naraśreṣṭha himavantaṃ nagottamam<BR>
03,107.005a	śṛṅgair bahuvidhākārair dhātumadbhir alaṃkṛtam<BR>
03,107.005c	pavanālambibhir meghaiḥ pariṣvaktaṃ samantataḥ<BR>
03,107.006a	nadīkuñjanitambaiś ca sodakair upaśobhitam<BR>
03,107.006c	guhākandarasaṃlīnaiḥ siṃhavyāghrair niṣevitam<BR>
03,107.007a	śakunaiś ca vicitrāṅgaiḥ kūjadbhir vividhā giraḥ<BR>
03,107.007c	bhṛṅgarājais tathā haṃsair dātyūhair jalakukkuṭaiḥ<BR>
03,107.008a	mayūraiḥ śatapatraiś ca kokilair jīvajīvakaiḥ<BR>
03,107.008c	cakorair asitāpāṅgais tathā putrapriyair api<BR>
03,107.009a	jalasthāneṣu ramyeṣu padminībhiś ca saṃkulam<BR>
03,107.009c	sārasānāṃ ca madhurair vyāhṛtaiḥ samalaṃkṛtam<BR>
03,107.010a	kiṃnarair apsarobhiś ca niṣevitaśilātalam<BR>
03,107.010c	diśāgajaviṣāṇāgraiḥ samantād ghṛṣṭapādapam<BR>
03,107.011a	vidyādharānucaritaṃ nānāratnasamākulam<BR>
03,107.011c	viṣolbaṇair bhujaṃgaiś ca dīptajihvair niṣevitam<BR>
03,107.012a	kva cit kanakasaṃkāśaṃ kva cid rajatasaṃnibham<BR>
03,107.012c	kva cid añjanapuñjābhaṃ himavantam upāgamat<BR>
03,107.013a	sa tu tatra naraśreṣṭhas tapo ghoraṃ samāśritaḥ<BR>
03,107.013c	phalamūlāmbubhakṣo 'bhūt sahasraṃ parivatsarān<BR>
03,107.014a	saṃvatsarasahasre tu gate divye mahānadī<BR>
03,107.014c	darśayām āsa taṃ gaṅgā tadā mūrtimatī svayam<BR>
03,107.015	gaṅgovāca<BR>
03,107.015a	kim icchasi mahārāja mattaḥ kiṃ ca dadāni te<BR>
03,107.015c	tad bravīhi naraśreṣṭha kariṣyāmi vacas tava<BR>
03,107.016	lomaśa uvāca<BR>
03,107.016a	evam uktaḥ pratyuvāca rājā haimavatīṃ tadā<BR>
03,107.016b*0530_01	tadā bhagīratho rājan praṇipatya kṛtāñjaliḥ<BR>
03,107.016c	pitāmahā me varade kapilena mahānadi<BR>
03,107.016e	anveṣamāṇās turagaṃ nītā vaivasvatakṣayam<BR>
03,107.017a	ṣaṣṭis tāni sahasrāṇi sāgarāṇāṃ mahātmanām<BR>
03,107.017c	kāpilaṃ teja āsādya kṣaṇena nidhanaṃ gatāḥ<BR>
03,107.018a	teṣām evaṃ vinaṣṭānāṃ svarge vāso na vidyate<BR>
03,107.018c	yāvat tāni śarīrāṇi tvaṃ jalair nābhiṣiñcasi<BR>
03,107.018d*0531_01	tāvat svarge na vatsyaṃti mama pūrvapitāmahāḥ<BR>
03,107.018d*0532_01	tāvat teṣāṃ gatir nāsti sāgarāṇāṃ mahānadi<BR>
03,107.019a	svargaṃ naya mahābhāge matpitṝn sagarātmajān<BR>
03,107.019c	teṣām arthe 'bhiyācāmi tvām ahaṃ vai mahānadi<BR>
03,107.020a	etac chrutvā vaco rājño gaṅgā lokanamaskṛtā<BR>
03,107.020c	bhagīratham idaṃ vākyaṃ suprītā samabhāṣata<BR>
03,107.021a	kariṣyāmi mahārāja vacas te nātra saṃśayaḥ<BR>
03,107.021c	vegaṃ tu mama durdhāryaṃ patantyā gaganāc cyutam<BR>
03,107.022a	na śaktas triṣu lokeṣu kaś cid dhārayituṃ nṛpa<BR>
03,107.022c	anyatra vibudhaśreṣṭhān nīlakaṇṭhān maheśvarāt<BR>
03,107.023a	taṃ toṣaya mahābāho tapasā varadaṃ haram<BR>
03,107.023c	sa tu māṃ pracyutāṃ devaḥ śirasā dhārayiṣyati<BR>
03,107.023e	kariṣyati ca te kāmaṃ pitṝṇāṃ hitakāmyayā<BR>
03,107.023f*0533_01	tapasārādhitaḥ śaṃbhur bhagavāṃl lokabhāvanaḥ<BR>
03,107.024a	etac chrutvā vaco rājan mahārājo bhagīrathaḥ<BR>
03,107.024c	kailāsaṃ parvataṃ gatvā toṣayām āsa śaṃkaram<BR>
03,107.025a	tatas tena samāgamya kālayogena kena cit<BR>
03,107.025b*0534_01	gaṅgāvataraṇaṃ rājann ayācata mahīpatiḥ<BR>
03,107.025c	agṛhṇāc ca varaṃ tasmād gaṅgāyā dhāraṇaṃ nṛpa<BR>
03,107.025e	svargavāsaṃ samuddiśya pitṝṇāṃ sa narottamaḥ<BR>
03,108.001	lomaśa uvāca<BR>
03,108.001a	bhagīrathavacaḥ śrutvā priyārthaṃ ca divaukasām<BR>
03,108.001c	evam astv iti rājānaṃ bhagavān pratyabhāṣata<BR>
03,108.002a	dhārayiṣye mahābāho gaganāt pracyutāṃ śivām<BR>
03,108.002c	divyāṃ devanadīṃ puṇyāṃ tvatkṛte nṛpasattama<BR>
03,108.003a	evam uktvā mahābāho himavantam upāgamat<BR>
03,108.003c	saṃvṛtaḥ pārṣadair ghorair nānāpraharaṇodyataiḥ<BR>
03,108.004a	tataḥ sthitvā naraśreṣṭhaṃ bhagīratham uvāca ha<BR>
03,108.004c	prayācasva mahābāho śailarājasutāṃ nadīm<BR>
03,108.004d*0535_01	pitṝṇāṃ pāvanārthaṃ te tām ahaṃ manujādhipa<BR>
03,108.004e	patamānāṃ saricchreṣṭhāṃ dhārayiṣye triviṣṭapāt<BR>
03,108.005a	etac chrutvā vaco rājā śarveṇa samudāhṛtam<BR>
03,108.005c	prayataḥ praṇato bhūtvā gaṅgāṃ samanucintayat<BR>
03,108.006a	tataḥ puṇyajalā ramyā rājñā samanucintitā<BR>
03,108.006c	īśānaṃ ca sthitaṃ dṛṣṭvā gaganāt sahasā cyutā<BR>
03,108.007a	tāṃ pracyutāṃ tato dṛṣṭvā devāḥ sārdhaṃ maharṣibhiḥ<BR>
03,108.007c	gandharvoragarakṣāṃsi samājagmur didṛkṣayā<BR>
03,108.008a	tataḥ papāta gaganād gaṅgā himavataḥ sutā<BR>
03,108.008c	samudbhrāntamahāvartā mīnagrāhasamākulā<BR>
03,108.009a	tāṃ dadhāra haro rājan gaṅgāṃ gaganamekhalām<BR>
03,108.009c	lalāṭadeśe patitāṃ mālāṃ muktāmayīm iva<BR>
03,108.010a	sā babhūva visarpantī tridhā rājan samudragā<BR>
03,108.010c	phenapuñjākulajalā haṃsānām iva paṅktayaḥ<BR>
03,108.011a	kva cid ābhogakuṭilā praskhalantī kva cit kva cit<BR>
03,108.011c	svaphenapaṭasaṃvītā matteva pramadāvrajat<BR>
03,108.011e	kva cit sā toyaninadair nadantī nādam uttamam<BR>
03,108.011f*0536_01	kva cid ākāśam āvartaiḥ saṃkṣipantīva sarvaśaḥ<BR>
03,108.012a	evaṃ prakārān subahūn kurvantī gaganāc cyutā<BR>
03,108.012c	pṛthivītalam āsādya bhagīratham athābravīt<BR>
03,108.013a	darśayasva mahārāja mārgaṃ kena vrajāmy aham<BR>
03,108.013c	tvadartham avatīrṇāsmi pṛthivīṃ pṛthivīpate<BR>
03,108.014a	etac chrutvā vaco rājā prātiṣṭhata bhagīrathaḥ<BR>
03,108.014c	yatra tāni śarīrāṇi sāgarāṇāṃ mahātmanām<BR>
03,108.014d*0537_01	prāpayām āsa dharmajñaḥ pitṛdevāntikaṃ nadīm<BR>
03,108.014e	pāvanārthaṃ naraśreṣṭha puṇyena salilena ha<BR>
03,108.015a	gaṅgāyā dhāraṇaṃ kṛtvā haro lokanamaskṛtaḥ<BR>
03,108.015c	kailāsaṃ parvataśreṣṭhaṃ jagāma tridaśaiḥ saha<BR>
03,108.016a	samudraṃ ca samāsādya gaṅgayā sahito nṛpaḥ<BR>
03,108.016c	pūrayām āsa vegena samudraṃ varuṇālayam<BR>
03,108.016d*0538_01	jahnunā ca dhṛtā muktā jāhnavī tena saṃsmṛtā<BR>
03,108.017a	duhitṛtve ca nṛpatir gaṅgāṃ samanukalpayat<BR>
03,108.017c	pitṝṇāṃ codakaṃ tatra dadau pūrṇamanorathaḥ<BR>
03,108.018a	etat te sarvam ākhyātaṃ gaṅgā tripathagā yathā<BR>
03,108.018c	pūraṇārthaṃ samudrasya pṛthivīm avatāritā<BR>
03,108.018d*0539_01	kāleyāś ca yathā rājaṃs tridaśair vinipātitāḥ<BR>
03,108.019a	samudraś ca yathā pītaḥ kāraṇārthe mahātmanā<BR>
03,108.019c	vātāpiś ca yathā nītaḥ kṣayaṃ sa brahmahā prabho<BR>
03,108.019e	agastyena mahārāja yan māṃ tvaṃ paripṛcchasi<BR>
03,109.001	vaiśaṃpāyana uvāca<BR>
03,109.001a	tataḥ prayātaḥ kaunteyaḥ krameṇa bharatarṣabha<BR>
03,109.001c	nandām aparanandāṃ ca nadyau pāpabhayāpahe<BR>
03,109.002a	sa parvataṃ samāsādya hemakūṭam anāmayam<BR>
03,109.002c	acintyān adbhutān bhāvān dadarśa subahūn nṛpaḥ<BR>
03,109.003a	vāco yatrābhavan meghā upalāś ca sahasraśaḥ<BR>
03,109.003c	nāśaknuvaṃs tam āroḍhuṃ viṣaṇṇamanaso janāḥ<BR>
03,109.004a	vāyur nityaṃ vavau yatra nityaṃ devaś ca varṣati<BR>
03,109.004b*0540_01	svādhyāyaghoṣaś ca tathā śrūyate na ca dṛśyate<BR>
03,109.004b*0541_01	makṣikāś cādaśaṃs tatra tapasaḥ pratighātikāḥ<BR>
03,109.004b*0541_02	nirvedo jāyate tatra gṛhāṇi smarate janaḥ<BR>
03,109.004c	sāyaṃ prātaś ca bhagavān dṛśyate havyavāhanaḥ<BR>
03,109.005a	evaṃ bahuvidhān bhāvān adbhutān vīkṣya pāṇḍavaḥ<BR>
03,109.005c	lomaśaṃ punar eva sma paryapṛcchat tad adbhutam<BR>
03,109.005d*0542_00	yudhiṣṭhiraḥ<BR>
03,109.005d*0542_01	yad etad bhagavaṃś citraṃ parvate 'smin mahaujasi<BR>
03,109.005d*0542_02	etan me sarvam ācakṣva vistareṇa mahādyute<BR>
03,109.006	lomaśa uvāca<BR>
03,109.006a	yathāśrutam idaṃ pūrvam asmābhir arikarśana<BR>
03,109.006c	tad ekāgramanā rājan nibodha gadato mama<BR>
03,109.007a	asminn ṛṣabhakūṭe 'bhūd ṛṣabho nāma tāpasaḥ<BR>
03,109.007c	anekaśatavarṣāyus tapasvī kopano bhṛśam<BR>
03,109.008a	sa vai saṃbhāṣyamāṇo 'nyaiḥ kopād girim uvāca ha<BR>
03,109.008c	ya iha vyāharet kaś cid upalān utsṛjes tadā<BR>
03,109.009a	vātaṃ cāhūya mā śabdam ity uvāca sa tāpasaḥ<BR>
03,109.009c	vyāharaṃś caiva puruṣo meghena vinivāryate<BR>
03,109.010a	evam etāni karmāṇi rājaṃs tena maharṣiṇā<BR>
03,109.010c	kṛtāni kāni cit kopāt pratiṣiddhāni kāni cit<BR>
03,109.011a	nandām abhigatān devān purā rājann iti śrutiḥ<BR>
03,109.011c	anvapadyanta sahasā puruṣā devadarśinaḥ<BR>
03,109.012a	te darśanam anicchanto devāḥ śakrapurogamāḥ<BR>
03,109.012c	durgaṃ cakrur imaṃ deśaṃ giripratyūharūpakam<BR>
03,109.013a	tadā prabhṛti kaunteya narā girim imaṃ sadā<BR>
03,109.013c	nāśaknuvan abhidraṣṭuṃ kuta evādhirohitum<BR>
03,109.014a	nātaptatapasā śakyo draṣṭum eṣa mahāgiriḥ<BR>
03,109.014c	āroḍhuṃ vāpi kaunteya tasmān niyatavāg bhava<BR>
03,109.015a	iha devāḥ sadā sarve yajñān ājahrur uttamān<BR>
03,109.015c	teṣām etāni liṅgāni dṛśyante 'dyāpi bhārata<BR>
03,109.016a	kuśākāreva dūrveyaṃ saṃstīrṇeva ca bhūr iyam<BR>
03,109.016c	yūpaprakārā bahavo vṛkṣāś ceme viśāṃ pate<BR>
03,109.017a	devāś ca ṛṣayaś caiva vasanty adyāpi bhārata<BR>
03,109.017c	teṣāṃ sāyaṃ tathā prātar dṛśyate havyavāhanaḥ<BR>
03,109.018a	ihāplutānāṃ kaunteya sadyaḥ pāpmā vihanyate<BR>
03,109.018c	kuruśreṣṭhābhiṣekaṃ vai tasmāt kuru sahānujaḥ<BR>
03,109.019a	tato nandāplutāṅgas tvaṃ kauśikīm abhiyāsyasi<BR>
03,109.019c	viśvāmitreṇa yatrograṃ tapas taptam anuttamam<BR>
03,109.020	vaiśaṃpāyana uvāca<BR>
03,109.020a	tatas tatra samāplutya gātrāṇi sagaṇo nṛpaḥ<BR>
03,109.020c	jagāma kauśikīṃ puṇyāṃ ramyāṃ śivajalāṃ nadīm<BR>
03,110.001	lomaśa uvāca<BR>
03,110.001a	eṣā devanadī puṇyā kauśikī bharatarṣabha<BR>
03,110.001c	viśvāmitrāśramo ramya eṣa cātra prakāśate<BR>
03,110.002a	āśramaś caiva puṇyākhyaḥ kāśyapasya mahātmanaḥ<BR>
03,110.002c	ṛśyaśṛṅgaḥ suto yasya tapasvī saṃyatendriyaḥ<BR>
03,110.003a	tapaso yaḥ prabhāvena varṣayām āsa vāsavam<BR>
03,110.003c	anāvṛṣṭyāṃ bhayād yasya vavarṣa balavṛtrahā<BR>
03,110.004a	mṛgyāṃ jātaḥ sa tejasvī kāśyapasya sutaḥ prabhuḥ<BR>
03,110.004c	viṣaye lomapādasya yaś cakārādbhutaṃ mahat<BR>
03,110.005a	nivartiteṣu sasyeṣu yasmai śāntāṃ dadau nṛpaḥ<BR>
03,110.005c	lomapādo duhitaraṃ sāvitrīṃ savitā yathā<BR>
03,110.006	yudhiṣṭhira uvāca<BR>
03,110.006a	ṛśyaśṛṅgaḥ kathaṃ mṛgyām utpannaḥ kāśyapātmajaḥ<BR>
03,110.006c	viruddhe yonisaṃsarge kathaṃ ca tapasā yutaḥ<BR>
03,110.007a	kimarthaṃ ca bhayāc chakras tasya bālasya dhīmataḥ<BR>
03,110.007c	anāvṛṣṭyāṃ pravṛttāyāṃ vavarṣa balavṛtrahā<BR>
03,110.008a	kathaṃrūpā ca śāntābhūd rājaputrī yatavratā<BR>
03,110.008c	lobhayām āsa yā ceto mṛgabhūtasya tasya vai<BR>
03,110.009a	lomapādaś ca rājarṣir yadāśrūyata dhārmikaḥ<BR>
03,110.009c	kathaṃ vai viṣaye tasya nāvarṣat pākaśāsanaḥ<BR>
03,110.010a	etan me bhagavan sarvaṃ vistareṇa yathātatham<BR>
03,110.010c	vaktum arhasi śuśrūṣor ṛṣyaśṛṅgasya ceṣṭitam<BR>
03,110.011	lomaśa uvāca<BR>
03,110.011a	vibhāṇḍakasya brahmarṣes tapasā bhāvitātmanaḥ<BR>
03,110.011c	amoghavīryasya sataḥ prajāpatisamadyuteḥ<BR>
03,110.012a	śṛṇu putro yathā jāta ṛśyaśṛṅgaḥ pratāpavān<BR>
03,110.012c	mahāhrade mahātejā bālaḥ sthavirasaṃmataḥ<BR>
03,110.013a	mahāhradaṃ samāsādya kāśyapas tapasi sthitaḥ<BR>
03,110.013c	dīrghakālaṃ pariśrānta ṛṣir devarṣisaṃmataḥ<BR>
03,110.014a	tasya retaḥ pracaskanda dṛṣṭvāpsarasam urvaśīm<BR>
03,110.014c	apsūpaspṛśato rājan mṛgī tac cāpibat tadā<BR>
03,110.015a	saha toyena tṛṣitā sā garbhiṇy abhavan nṛpa<BR>
03,110.015b*0543_01	sā puroktā bhagavatā brahmaṇā lokakartṛṇā<BR>
03,110.015b*0543_02	devakanyā mṛgī bhūtvā muniṃ sūya vimokṣyase<BR>
03,110.015c	amoghatvād vidheś caiva bhāvitvād daivanirmitāt<BR>
03,110.016a	tasyāṃ mṛgyāṃ samabhavat tasya putro mahān ṛṣiḥ<BR>
03,110.016c	ṛśyaśṛṅgas taponityo vana eva vyavardhata<BR>
03,110.017a	tasyarśyaśṛṅgaṃ śirasi rājann āsīn mahātmanaḥ<BR>
03,110.017c	tenarśyaśṛṅga ity evaṃ tadā sa prathito 'bhavat<BR>
03,110.018a	na tena dṛṣṭapūrvo 'nyaḥ pitur anyatra mānuṣaḥ<BR>
03,110.018c	tasmāt tasya mano nityaṃ brahmacarye 'bhavan nṛpa<BR>
03,110.019a	etasminn eva kāle tu sakhā daśarathasya vai<BR>
03,110.019c	lomapāda iti khyāto aṅgānām īśvaro 'bhavat<BR>
03,110.019d*0544_01	premoṣitāpacāreṇa tasya rājño yudhiṣṭhira<BR>
03,110.020a	tena kāmaḥ kṛto mithyā brāhmaṇebhya iti śrutiḥ<BR>
03,110.020b*0545_01	daivopahatasattvena dharmajñenāpi bhārata<BR>
03,110.020c	sa brāhmaṇaiḥ parityaktas tadā vai jagatīpatiḥ<BR>
03,110.021a	purohitāpacārāc ca tasya rājño yadṛcchayā<BR>
03,110.021c	na vavarṣa sahasrākṣas tato 'pīḍyanta vai prajāḥ<BR>
03,110.022a	sa brāhmaṇān paryapṛcchat tapoyuktān manīṣiṇaḥ<BR>
03,110.022c	pravarṣaṇe surendrasya samarthān pṛthivīpatiḥ<BR>
03,110.023a	kathaṃ pravarṣet parjanya upāyaḥ paridṛśyatām<BR>
03,110.023c	tam ūcuś coditās tena svamatāni manīṣiṇaḥ<BR>
03,110.024a	tatra tv eko munivaras taṃ rājānam uvāca ha<BR>
03,110.024c	kupitās tava rājendra brāhmaṇā niskṛtiṃ cara<BR>
03,110.025a	ṛśyaśṛṅgaṃ munisutam ānayasva ca pārthiva<BR>
03,110.025c	vāneyam anabhijñaṃ ca nārīṇām ārjave ratam<BR>
03,110.026a	sa ced avatared rājan viṣayaṃ te mahātapāḥ<BR>
03,110.026c	sadyaḥ pravarṣet parjanya iti me nātra saṃśayaḥ<BR>
03,110.027a	etac chrutvā vaco rājan kṛtvā niskṛtim ātmanaḥ<BR>
03,110.027c	sa gatvā punar āgacchat prasanneṣu dvijātiṣu<BR>
03,110.027e	rājānam āgataṃ dṛṣṭvā pratisaṃjagṛhuḥ prajāḥ<BR>
03,110.027f*0546_01	sa ca tāḥ pratijagrāha piteva hitakṛt sadā<BR>
03,110.028a	tato 'ṅgapatir āhūya sacivān mantrakovidān<BR>
03,110.028c	ṛśyaśṛṅgāgame yatnam akaron mantraniścaye<BR>
03,110.029a	so 'dhyagacchad upāyaṃ tu tair amātyaiḥ sahācyutaḥ<BR>
03,110.029c	śāstrajñair alam arthajñair nītyāṃ ca pariniṣṭhitaiḥ<BR>
03,110.030a	tata ānāyayām āsa vāramukhyā mahīpatiḥ<BR>
03,110.030c	veśyāḥ sarvatra niṣṇātās tā uvāca sa pārthivaḥ<BR>
03,110.031a	ṛśyaśṛṅgam ṛṣeḥ putram ānayadhvam upāyataḥ<BR>
03,110.031c	lobhayitvābhiviśvāsya viṣayaṃ mama śobhanāḥ<BR>
03,110.031d*0547_01	niyojayām āsa ca tās tasya bālasya lobhane<BR>
03,110.032a	tā rājabhayabhītāś ca śāpabhītāś ca yoṣitaḥ<BR>
03,110.032c	aśakyam ūcus tat kāryaṃ vivarṇā gatacetasaḥ<BR>
03,110.033a	tatra tv ekā jaradyoṣā rājānam idam abravīt<BR>
03,110.033c	prayatiṣye mahārāja tam ānetuṃ tapodhanam<BR>
03,110.034a	abhipretāṃs tu me kāmān samanujñātum arhasi<BR>
03,110.034c	tataḥ śakṣye lobhayitum ṛśyaśṛṅgam ṛṣeḥ sutam<BR>
03,110.035a	tasyāḥ sarvam abhiprāyam anvajānāt sa pārthivaḥ<BR>
03,110.035c	dhanaṃ ca pradadau bhūri ratnāni vividhāni ca<BR>
03,110.036a	tato rūpeṇa saṃpannā vayasā ca mahīpate<BR>
03,110.036c	striya ādāya kāś cit sā jagāma vanam añjasā<BR>
03,111.001	lomaśa uvāca<BR>
03,111.001a	sā tu nāvyāśramaṃ cakre rājakāryārthasiddhaye<BR>
03,111.001c	saṃdeśāc caiva nṛpateḥ svabuddhyā caiva bhārata<BR>
03,111.002a	nānāpuṣpaphalair vṛkṣaiḥ kṛtrimair upaśobhitam<BR>
03,111.002c	nānāgulmalatopetaiḥ svādukāmaphalapradaiḥ<BR>
03,111.003a	atīva ramaṇīyaṃ tad atīva ca manoharam<BR>
03,111.003c	cakre nāvyāśramaṃ ramyam adbhutopamadarśanam<BR>
03,111.004a	tato nibadhya tāṃ nāvam adūre kāśyapāśramāt<BR>
03,111.004c	cārayām āsa puruṣair vihāraṃ tasya vai muneḥ<BR>
03,111.005a	tato duhitaraṃ veśyā samādhāyetikṛtyatām<BR>
03,111.005c	dṛṣṭvāntaraṃ kāśyapasya prāhiṇod buddhisaṃmatām<BR>
03,111.006a	sā tatra gatvā kuśalā taponityasya saṃnidhau<BR>
03,111.006c	āśramaṃ taṃ samāsādya dadarśa tam ṛṣeḥ sutam<BR>
03,111.007	veśyovāca<BR>
03,111.007a	kaccin mune kuśalaṃ tāpasānāṃ; kaccic ca vo mūlaphalaṃ prabhūtam<BR>
03,111.007c	kaccid bhavān ramate cāśrame 'smiṃs; tvāṃ vai draṣṭuṃ sāṃpratam āgato 'smi<BR>
03,111.008a	kaccit tapo vardhate tāpasānāṃ; pitā ca te kaccid ahīnatejāḥ<BR>
03,111.008c	kaccit tvayā prīyate caiva vipra; kaccit svādhyāyaḥ kriyate ṛśyaśṛṅga<BR>
03,111.009	ṛśyaśṛṅga uvāca<BR>
03,111.009a	ṛddho bhavāñ jyotir iva prakāśate; manye cāhaṃ tvām abhivādanīyam<BR>
03,111.009c	pādyaṃ vai te saṃpradāsyāmi kāmād; yathādharmaṃ phalamūlāni caiva<BR>
03,111.010a	kauśyāṃ bṛsyām āssva yathopajoṣaṃ; kṛṣṇājinenāvṛtāyāṃ sukhāyām<BR>
03,111.010c	kva cāśramas tava kiṃ nāma cedaṃ; vrataṃ brahmaṃś carasi hi devavat tvam<BR>
03,111.011	veśyovāca<BR>
03,111.011a	mamāśramaḥ kāśyapaputra ramyas; triyojanaṃ śailam imaṃ pareṇa<BR>
03,111.011c	tatra svadharmo 'nabhivādanaṃ no; na codakaṃ pādyam upaspṛśāmaḥ<BR>
03,111.011d*0548_01	bhavatā nābhivādyo 'ham abhivādyo bhavān mayā<BR>
03,111.011d*0548_02	vratam etādṛśaṃ brahman pariṣvajyo bhavān mayā<BR>
03,111.012	ṛśyaśṛṅga uvāca<BR>
03,111.012a	phalāni pakvāni dadāni te 'haṃ; bhallātakāny āmalakāni caiva<BR>
03,111.012c	parūṣakānīṅgudadhanvanāni; priyālānāṃ kāmakāraṃ kuruṣva<BR>
03,111.012d*0549_01	gṛhāṇa kāmād dhi mamopakārāt<BR>
03,111.012d*0549_02	kuruṣva kāmaṃ yad abhīpsitaṃ me<BR>
03,111.013	lomaśa uvāca<BR>
03,111.013a	sā tāni sarvāṇi visarjayitvā; bhakṣān mahārhān pradadau tato 'smai<BR>
03,111.013c	tāny ṛśyaśṛṅgasya mahārasāni; bhṛśaṃ surūpāṇi ruciṃ dadur hi<BR>
03,111.014a	dadau ca mālyāni sugandhavanti; citrāṇi vāsāṃsi ca bhānumanti<BR>
03,111.014c	pānāni cāgryāṇi tato mumoda; cikrīḍa caiva prajahāsa caiva<BR>
03,111.015a	sā kandukenāramatāsya mūle; vibhajyamānā phalitā lateva<BR>
03,111.015c	gātraiś ca gātrāṇi niṣevamāṇā; samāśliṣac cāsakṛd ṛśyaśṛṅgam<BR>
03,111.016a	sarjān aśokāṃs tilakāṃś ca vṛkṣān; prapuṣpitān avanāmyāvabhajya<BR>
03,111.016c	vilajjamāneva madābhibhūtā; pralobhayām āsa sutaṃ maharṣeḥ<BR>
03,111.017a	atharśyaśṛṅgaṃ vikṛtaṃ samīkṣya; punaḥ punaḥ pīḍya ca kāyam asya<BR>
03,111.017c	avekṣamāṇā śanakair jagāma; kṛtvāgnihotrasya tadāpadeśam<BR>
03,111.018a	tasyāṃ gatāyāṃ madanena matto; vicetanaś cābhavad ṛśyaśṛṅgaḥ<BR>
03,111.018c	tām eva bhāvena gatena śūnyo; viniḥśvasann ārtarūpo babhūva<BR>
03,111.019a	tato muhūrtād dharipiṅgalākṣaḥ; praveṣṭito romabhirā nakhāgrāt<BR>
03,111.019c	svādhyāyavān vṛttasamādhiyukto; vibhāṇḍakaḥ kāśyapaḥ prādurāsīt<BR>
03,111.020a	so 'paśyad āsīnam upetya putraṃ; dhyāyantam ekaṃ viparītacittam<BR>
03,111.020c	viniḥśvasantaṃ muhur ūrdhvadṛṣṭiṃ; vibhāṇḍakaḥ putram uvāca dīnam<BR>
03,111.021a	na kalpyante samidhaḥ kiṃ nu tāta; kaccid dhutaṃ cāgnihotraṃ tvayādya<BR>
03,111.021c	sunirṇiktaṃ sruksruvaṃ homadhenuḥ; kaccit savatsā ca kṛtā tvayādya<BR>
03,111.022a	na vai yathāpūrvam ivāsi putra; cintāparaś cāsi vicetanaś ca<BR>
03,111.022c	dīno 'timātraṃ tvam ihādya kiṃ nu; pṛcchāmi tvāṃ ka ihādyāgato 'bhūt<BR>
03,112.001	ṛśyaśṛṅga uvāca<BR>
03,112.001a	ihāgato jaṭilo brahmacārī; na vai hrasvo nātidīrgho manasvī<BR>
03,112.001c	suvarṇavarṇaḥ kamalāyatākṣaḥ; sutaḥ surāṇām iva śobhamānaḥ<BR>
03,112.002a	samṛddharūpaḥ saviteva dīptaḥ; suśuklakṛṣṇākṣataraś cakoraiḥ<BR>
03,112.002c	nīlāḥ prasannāś ca jaṭāḥ sugandhā; hiraṇyarajjugrathitāḥ sudīrghāḥ<BR>
03,112.003a	ādhārarūpā punar asya kaṇṭhe; vibhrājate vidyud ivāntarikṣe<BR>
03,112.003c	dvau cāsya piṇḍāv adhareṇa kaṇṭham; ajātaromau sumanoharau ca<BR>
03,112.004a	vilagnamadhyaś ca sa nābhideśe; kaṭiś ca tasyātikṛtapramāṇā<BR>
03,112.004c	tathāsya cīrāntaritā prabhāti; hiraṇmayī mekhalā me yatheyam<BR>
03,112.004d*0550_01	anyac ca tasyādbhutadarśanīyā<BR>
03,112.004d*0550_02	vibhāti mālā kanakaprabhāsā<BR>
03,112.004d*0550_03	kaṇṭhe sthitā vakṣasi ghūrṇamānā<BR>
03,112.004d*0550_04	yathākṣamālā bhavatā nibaddhā<BR>
03,112.005a	anyac ca tasyādbhutadarśanīyaṃ; vikūjitaṃ pādayoḥ saṃprabhāti<BR>
03,112.005c	pāṇyoś ca tadvat svanavan nibaddhau; kalāpakāv akṣamālā yatheyam<BR>
03,112.006a	viceṣṭamānasya ca tasya tāni; kūjanti haṃsā sarasīva mattāḥ<BR>
03,112.006c	cīrāṇi tasyādbhutadarśanāni; nemāni tadvan mama rūpavanti<BR>
03,112.007a	vaktraṃ ca tasyādbhutadarśanīyaṃ; pravyāhṛtaṃ hlādayatīva cetaḥ<BR>
03,112.007c	puṃskokilasyeva ca tasya vāṇī; tāṃ śṛṇvato me vyathito 'ntarātmā<BR>
03,112.008a	yathā vanaṃ mādhavamāsi madhye; samīritaṃ śvasanenābhivāti<BR>
03,112.008c	tathā sa vāty uttamapuṇyagandhī; niṣevyamāṇaḥ pavanena tāta<BR>
03,112.009a	susaṃyatāś cāpi jaṭā vibhaktā; dvaidhīkṛtā bhānti samā lalāṭe<BR>
03,112.009c	karṇau ca citrair iva cakravālaiḥ; samāvṛtau tasya surūpavadbhiḥ<BR>
03,112.010a	tathā phalaṃ vṛttam atho vicitraṃ; samāhanat pāṇinā dakṣiṇena<BR>
03,112.010c	tad bhūmim āsādya punaḥ punaś ca; samutpataty adbhutarūpam uccaiḥ<BR>
03,112.011a	tac cāpi hatvā parivartate 'sau; vāterito vṛkṣa ivāvaghūrṇaḥ<BR>
03,112.011c	taṃ prekṣya me putram ivāmarāṇāṃ; prītiḥ parā tāta ratiś ca jātā<BR>
03,112.012a	sa me samāśliṣya punaḥ śarīraṃ; jaṭāsu gṛhyābhyavanāmya vaktram<BR>
03,112.012c	vaktreṇa vaktraṃ praṇidhāya śabdaṃ; cakāra tan me 'janayat praharṣam<BR>
03,112.013a	na cāpi pādyaṃ bahu manyate 'sau; phalāni cemāni mayāhṛtāni<BR>
03,112.013c	evaṃvrato 'smīti ca mām avocat; phalāni cānyāni navāny adān me<BR>
03,112.014a	mayopayuktāni phalāni tāni; nemāni tulyāni rasena teṣām<BR>
03,112.014c	na cāpi teṣāṃ tvag iyaṃ yathaiṣāṃ; sārāṇi naiṣām iva santi teṣām<BR>
03,112.015a	toyāni caivātirasāni mahyaṃ; prādāt sa vai pātum udārarūpaḥ<BR>
03,112.015c	pītvaiva yāny abhyadhikaḥ praharṣo; mamābhavad bhūś caliteva cāsīt<BR>
03,112.016a	imāni citrāṇi ca gandhavanti; mālyāni tasyodgrathitāni paṭṭaiḥ<BR>
03,112.016c	yāni prakīryeha gataḥ svam eva; sa āśramaṃ tapasā dyotamānaḥ<BR>
03,112.017a	gatena tenāsmi kṛto vicetā; gātraṃ ca me saṃparitapyatīva<BR>
03,112.017c	icchāmi tasyāntikam āśu gantuṃ; taṃ ceha nityaṃ parivartamānam<BR>
03,112.018a	gacchāmi tasyāntikam eva tāta; kā nāma sā vratacaryā ca tasya<BR>
03,112.018c	icchāmy ahaṃ carituṃ tena sārdhaṃ; yathā tapaḥ sa caraty ugrakarmā<BR>
03,112.018d*0551_01	cartuṃ tathecchā hṛdaye mamāsti<BR>
03,112.018d*0551_02	dunoti cittaṃ yadi taṃ na paśye<BR>
03,113.001	vibhāṇḍaka uvāca<BR>
03,113.001a	rakṣāṃsi caitāni caranti putra; rūpeṇa tenādbhutadarśanena<BR>
03,113.001c	atulyarūpāṇy atighoravanti; vighnaṃ sadā tapasaś cintayanti<BR>
03,113.002a	surūparūpāṇi ca tāni tāta; pralobhayante vividhair upāyaiḥ<BR>
03,113.002c	sukhāc ca lokāc ca nipātayanti; tāny ugrakarmāṇi munīn vaneṣu<BR>
03,113.003a	na tāni seveta munir yatātmā; satāṃ lokān prārthayānaḥ kathaṃ cit<BR>
03,113.003c	kṛtvā vighnaṃ tāpasānāṃ ramante; pāpācārās tapasas tāny apāpa<BR>
03,113.004a	asajjanenācaritāni putra; pāpāny apeyāni madhūni tāni<BR>
03,113.004c	mālyāni caitāni na vai munīnāṃ; smṛtāni citrojjvalagandhavanti<BR>
03,113.005	lomaśa uvāca<BR>
03,113.005a	rakṣāṃsi tānīti nivārya putraṃ; vibhāṇḍakas tāṃ mṛgayāṃ babhūva<BR>
03,113.005c	nāsādayām āsa yadā tryaheṇa; tadā sa paryāvavṛte ''śramāya<BR>
03,113.006a	yadā punaḥ kāśyapo vai jagāma; phalāny āhartuṃ vidhinā śrāmaṇena<BR>
03,113.006c	tadā punar lobhayituṃ jagāma; sā veśayoṣā munim ṛśyaśṛṅgam<BR>
03,113.007a	dṛṣṭvaiva tām ṛśyaśṛṅgaḥ prahṛṣṭaḥ; saṃbhrāntarūpo 'bhyapatat tadānīm<BR>
03,113.007c	provāca caināṃ bhavato ''śramāya; gacchāva yāvan na pitā mamaiti<BR>
03,113.008a	tato rājan kāśyapasyaikaputraṃ; praveśya yogena vimucya nāvam<BR>
03,113.008c	pralobhayantyo vividhair upāyair; ājagmur aṅgādhipateḥ samīpam<BR>
03,113.009a	saṃsthāpya tām āśramadarśane tu; saṃtāritāṃ nāvam atīva śubhrām<BR>
03,113.009c	tīrād upādāya tathaiva cakre; rājāśramaṃ nāma vanaṃ vicitram<BR>
03,113.010a	antaḥpure taṃ tu niveśya rājā; vibhāṇḍakasyātmajam ekaputram<BR>
03,113.010c	dadarśa devaṃ sahasā pravṛṣṭam; āpūryamāṇaṃ ca jagaj jalena<BR>
03,113.010d*0552_01	samāyāte ṛṣyaśṛṅge 'tha rājan<BR>
03,113.011a	sa lomapādaḥ paripūrṇakāmaḥ; sutāṃ dadāv ṛśyaśṛṅgāya śāntām<BR>
03,113.011c	krodhapratīkārakaraṃ ca cakre; gobhiś ca mārgeṣv abhikarṣaṇaṃ ca<BR>
03,113.012a	vibhāṇḍakasyāvrajataḥ sa rājā; paśūn prabhūtān paśupāṃś ca vīrān<BR>
03,113.012c	samādiśat putragṛddhī maharṣir; vibhāṇḍakaḥ paripṛcched yadā vaḥ<BR>
03,113.013a	sa vaktavyaḥ prāñjalibhir bhavadbhiḥ; putrasya te paśavaḥ karṣaṇaṃ ca<BR>
03,113.013c	kiṃ te priyaṃ vai kriyatāṃ maharṣe; dāsāḥ sma sarve tava vāci baddhāḥ<BR>
03,113.013d*0553_01	tat kopaśānteḥ pratikāram evaṃ<BR>
03,113.013d*0553_02	kṛtvā sukhī saṃbabhūvātha rājā<BR>
03,113.014a	athopāyāt sa muniś caṇḍakopaḥ; svam āśramaṃ mūlaphalāni gṛhya<BR>
03,113.014c	anveṣamāṇaś ca na tatra putraṃ; dadarśa cukrodha tato bhṛśaṃ saḥ<BR>
03,113.015a	tataḥ sa kopena vidīryamāṇa; āśaṅkamāno nṛpater vidhānam<BR>
03,113.015c	jagāma campāṃ pradidhakṣamāṇas; tam aṅgarājaṃ viṣayaṃ ca tasya<BR>
03,113.016a	sa vai śrāntaḥ kṣudhitaḥ kāśyapas tān; ghoṣān samāsāditavān samṛddhān<BR>
03,113.016c	gopaiś ca tair vidhivat pūjyamāno; rājeva tāṃ rātrim uvāsa tatra<BR>
03,113.017a	saṃprāpya satkāram atīva tebhyaḥ; provāca kasya prathitāḥ stha saumyāḥ<BR>
03,113.017c	ūcus tatas te 'bhyupagamya sarve; dhanaṃ tavedaṃ vihitaṃ sutasya<BR>
03,113.017d*0554_01	gopās tathaite karṣaṇaṃ caivam ete<BR>
03,113.018a	deśe tu deśe tu sa pūjyamānas; tāṃś caiva śṛṇvan madhurān pralāpān<BR>
03,113.018c	praśāntabhūyiṣṭharajāḥ prahṛṣṭaḥ; samāsasādāṅgapatiṃ purastham<BR>
03,113.019a	saṃpūjitas tena nararṣabheṇa; dadarśa putraṃ divi devaṃ yathendram<BR>
03,113.019c	śāntāṃ snuṣāṃ caiva dadarśa tatra; saudāminīm uccarantīṃ yathaiva<BR>
03,113.020a	grāmāṃś ca ghoṣāṃś ca sutaṃ ca dṛṣṭvā; śāntāṃ ca śānto 'sya paraḥ sa kopaḥ<BR>
03,113.020c	cakāra tasmai paramaṃ prasādaṃ; vibhāṇḍako bhūmipater narendra<BR>
03,113.021a	sa tatra nikṣipya sutaṃ maharṣir; uvāca sūryāgnisamaprabhāvam<BR>
03,113.021c	jāte putre vanam evāvrajethā; rājñaḥ priyāṇy asya sarvāṇi kṛtvā<BR>
03,113.021d*0555_01	kṛtvā tathaivāsya nṛpasya rājan<BR>
03,113.021d*0556_01	ity uktvāsāv ṛśyaśṛṅgaṃ mahātmā<BR>
03,113.021d*0556_02	vibhaṇḍako romapādena rājā<BR>
03,113.021d*0556_03	saṃpūjito hṛṣṭacetā maharṣir<BR>
03,113.021d*0556_04	yayau vanaṃ munivaryaiḥ prajuṣṭam<BR>
03,113.022a	sa tadvacaḥ kṛtavān ṛśyaśṛṅgo; yayau ca yatrāsya pitā babhūva<BR>
03,113.022c	śāntā cainaṃ paryacarad yathāvat; khe rohiṇī somam ivānukūlā<BR>
03,113.023a	arundhatī vā subhagā vasiṣṭhaṃ; lopāmudrā vāpi yathā hy agastyam<BR>
03,113.023c	nalasya vā damayantī yathābhūd; yathā śacī vajradharasya caiva<BR>
03,113.024a	nāḍāyanī cendrasenā yathaiva; vaśyā nityaṃ mudgalasyājamīḍha<BR>
03,113.024b*0557_01	rākoditendūdayatulyakīrteḥ<BR>
03,113.024b*0558_01	yathā sītā dāśarather mahātmano<BR>
03,113.024b*0558_02	yathā tava draupadī pāṇḍuputra<BR>
03,113.024c	tathā śāntā ṛśyaśṛṅgaṃ vanasthaṃ; prītyā yuktā paryacaran narendra<BR>
03,113.025a	tasyāśramaḥ puṇya eṣo vibhāti; mahāhradaṃ śobhayan puṇyakīrteḥ<BR>
03,113.025c	atra snātaḥ kṛtakṛtyo viśuddhas; tīrthāny anyāny anusaṃyāhi rājan<BR>
03,114.001	vaiśaṃpāyana uvāca<BR>
03,114.001a	tataḥ prayātaḥ kauśikyāḥ pāṇḍavo janamejaya<BR>
03,114.001c	ānupūrvyeṇa sarvāṇi jagāmāyatanāny uta<BR>
03,114.002a	sa sāgaraṃ samāsādya gaṅgāyāḥ saṃgame nṛpa<BR>
03,114.002c	nadīśatānāṃ pañcānāṃ madhye cakre samāplavam<BR>
03,114.003a	tataḥ samudratīreṇa jagāma vasudhādhipaḥ<BR>
03,114.003c	bhrātṛbhiḥ sahito vīraḥ kaliṅgān prati bhārata<BR>
03,114.004	lomaśa uvāca<BR>
03,114.004a	ete kaliṅgāḥ kaunteya yatra vaitaraṇī nadī<BR>
03,114.004c	yatrāyajata dharmo 'pi devāñ śaraṇam etya vai<BR>
03,114.005a	ṛṣibhiḥ samupāyuktaṃ yajñiyaṃ giriśobhitam<BR>
03,114.005c	uttaraṃ tīram etad dhi satataṃ dvijasevitam<BR>
03,114.006a	samena devayānena pathā svargam upeyuṣaḥ<BR>
03,114.006c	atra vai ṛṣayo 'nye 'pi purā kratubhir ījire<BR>
03,114.007a	atraiva rudro rājendra paśum ādattavān makhe<BR>
03,114.007c	rudraḥ paśuṃ mānavendra bhāgo 'yam iti cābravīt<BR>
03,114.008a	hṛte paśau tadā devās tam ūcur bharatarṣabha<BR>
03,114.008c	mā parasvam abhidrogdhā mā dharmān sakalānn aśīḥ<BR>
03,114.009a	tataḥ kalyāṇarūpābhir vāgbhis te rudram astuvan<BR>
03,114.009c	iṣṭyā cainaṃ tarpayitvā mānayāṃ cakrire tadā<BR>
03,114.009d*0559_01	eṣa te rudra bhāgo vai mā no yajñam imaṃ jahi<BR>
03,114.009d*0559_02	ayaṃ te paśur ity evam ūcur devāḥ samāgatāḥ<BR>
03,114.010a	tataḥ sa paśum utsṛjya devayānena jagmivān<BR>
03,114.010c	atrānuvaṃśo rudrasya taṃ nibodha yudhiṣṭhira<BR>
03,114.011a	ayātayāmaṃ sarvebhyo bhāgebhyo bhāgam uttamam<BR>
03,114.011c	devāḥ saṃkalpayām āsur bhayād rudrasya śāśvatam<BR>
03,114.012a	imāṃ gāthām atra gāyann apaḥ spṛśati yo naraḥ<BR>
03,114.012c	devayānas tasya panthāś cakṣuś caiva prakāśate<BR>
03,114.013	vaiśaṃpāyana uvāca<BR>
03,114.013a	tato vaitaraṇīṃ sarve pāṇḍavā draupadī tathā<BR>
03,114.013c	avatīrya mahābhāgā tarpayāṃ cakrire pitṝn<BR>
03,114.014	yudhiṣṭhira uvāca<BR>
03,114.014a	upaspṛśyaiva bhagavann asyāṃ nadyāṃ tapodhana<BR>
03,114.014c	mānuṣād asmi viṣayād apetaḥ paśya lomaśa<BR>
03,114.015a	sarvāṃl lokān prapaśyāmi prasādāt tava suvrata<BR>
03,114.015c	vaikhānasānāṃ japatām eṣa śabdo mahātmanām<BR>
03,114.016	lomaśa uvāca<BR>
03,114.016a	triśataṃ vai sahasrāṇi yojanānāṃ yudhiṣṭhira<BR>
03,114.016c	yatra dhvaniṃ śṛṇoṣy enaṃ tūṣṇīm āssva viśāṃ pate<BR>
03,114.017a	etat svayaṃbhuvo rājan vanaṃ ramyaṃ prakāśate<BR>
03,114.017c	yatrāyajata kaunteya viśvakarmā pratāpavān<BR>
03,114.018a	yasmin yajñe hi bhūr dattā kaśyapāya mahātmane<BR>
03,114.018c	saparvatavanoddeśā dakṣiṇā vai svayaṃbhuvā<BR>
03,114.019a	avāsīdac ca kaunteya dattamātrā mahī tadā<BR>
03,114.019c	uvāca cāpi kupitā lokeśvaram idaṃ prabhum<BR>
03,114.020a	na māṃ martyāya bhagavan kasmai cid dātum arhasi<BR>
03,114.020c	pradānaṃ mogham etat te yāsyāmy eṣā rasātalam<BR>
03,114.020d*0560_01	ity evam uktvā pṛthivī jagāma ca rasātalam<BR>
03,114.020d*0560_02	nimamajja kuruśreṣṭha yācyamānāpi bhārata<BR>
03,114.021a	viṣīdantīṃ tu tāṃ dṛṣṭvā kaśyapo bhagavān ṛṣiḥ<BR>
03,114.021c	prasādayāṃ babhūvātha tato bhūmiṃ viśāṃ pate<BR>
03,114.022a	tataḥ prasannā pṛthivī tapasā tasya pāṇḍava<BR>
03,114.022c	punar unmajjya salilād vedīrūpā sthitā babhau<BR>
03,114.023a	saiṣā prakāśate rājan vedī saṃsthānalakṣaṇā<BR>
03,114.023c	āruhyātra mahārāja vīryavān vai bhaviṣyasi<BR>
03,114.023d*0561_01	saiṣā sāgaram āsādya rājan vedī samāśritā<BR>
03,114.023d*0561_02	etām āruhya bhadraṃ te tvam ekas tara sāgaram<BR>
03,114.024a	ahaṃ ca te svastyayanaṃ prayokṣye; yathā tvam enām adhirokṣyase 'dya<BR>
03,114.024c	spṛṣṭā hi martyena tataḥ samudram; eṣā vedī praviśaty ājamīḍha<BR>
03,114.024d*0562_01	oṃ namo viśvaguptāya namo viśvaparāya te<BR>
03,114.024d*0562_02	sāṃnidhyaṃ kuru deveśa sāgare lavaṇāmbhasi<BR>
03,114.025a	agnir mitro yonir āpo 'tha devyo; viṣṇo retas tvam amṛtasya nābhiḥ<BR>
03,114.025c	evaṃ bruvan pāṇḍava satyavākyaṃ; vedīm imāṃ tvaṃ tarasādhiroha<BR>
03,114.025d*0563_01	agniś ca te yonir iḍā ca deho<BR>
03,114.025d*0563_02	retodhā viṣṇor amṛtasya nābhiḥ<BR>
03,114.025d*0563_03	evaṃ japan pāṇḍava satyavākyaṃ<BR>
03,114.025d*0563_04	tato 'vagāheta patiṃ nadīnām<BR>
03,114.025d*0563_05	anyathā hi kuruśreṣṭha devayonir apāṃ patiḥ<BR>
03,114.025d*0563_06	kuśāgreṇāpi kaunteya na spraṣṭavyo mahodadhiḥ<BR>
03,114.025d*0564_01	ghṛtabarhir ghṛtayonis tv agarho<BR>
03,114.025d*0564_02	sa teṣāṃ vai payasāṃ saṃnidhānam<BR>
03,114.025d*0565_01	ā janmaśatasāhasrād yat pāpaṃ kurute naraḥ<BR>
03,114.025d*0565_02	mucyate sarvapāpebhyaḥ snātvā tu lavaṇāmbhasi<BR>
03,114.026	vaiśaṃpāyana uvāca<BR>
03,114.026a	tataḥ kṛtasvastyayano mahātmā; yudhiṣṭhiraḥ sāgaragām agacchat<BR>
03,114.026c	kṛtvā ca tacchāsanam asya sarvaṃ; mahendram āsādya niśām uvāsa<BR>
03,115.001	vaiśaṃpāyana uvāca<BR>
03,115.001a	sa tatra tām uṣitvaikāṃ rajanīṃ pṛthivīpatiḥ<BR>
03,115.001c	tāpasānāṃ paraṃ cakre satkāraṃ bhrātṛbhiḥ saha<BR>
03,115.002a	lomaśaś cāsya tān sarvān ācakhyau tatra tāpasān<BR>
03,115.002c	bhṛgūn aṅgirasaś caiva vāsiṣṭhān atha kāśyapān<BR>
03,115.003a	tān sametya sa rājarṣir abhivādya kṛtāñjaliḥ<BR>
03,115.003c	rāmasyānucaraṃ vīram apṛcchad akṛtavraṇam<BR>
03,115.004a	kadā nu rāmo bhagavāṃs tāpasān darśayiṣyati<BR>
03,115.004c	tenaivāhaṃ prasaṅgena draṣṭum icchāmi bhārgavam<BR>
03,115.005	akṛtavraṇa uvāca<BR>
03,115.005a	āyān evāsi vidito rāmasya viditātmanaḥ<BR>
03,115.005c	prītis tvayi ca rāmasya kṣipraṃ tvāṃ darśayiṣyati<BR>
03,115.006a	caturdaśīm aṣṭamīṃ ca rāmaṃ paśyanti tāpasāḥ<BR>
03,115.006c	asyāṃ rātryāṃ vyatītāyāṃ bhavitrī ca caturdaśī<BR>
03,115.006d*0566_01	tatra drakṣyasi rāmaṃ tvaṃ kṛṣṇājinajaṭādharam<BR>
03,115.007	yudhiṣṭhira uvāca<BR>
03,115.007a	bhavān anugato vīraṃ jāmadagnyaṃ mahābalam<BR>
03,115.007c	pratyakṣadarśī sarvasya pūrvavṛttasya karmaṇaḥ<BR>
03,115.008a	sa bhavān kathayatv etad yathā rāmeṇa nirjitāḥ<BR>
03,115.008c	āhave kṣatriyāḥ sarve kathaṃ kena ca hetunā<BR>
03,115.008d@015_0000	akṛtavraṇa uvāca<BR>
03,115.008d@015_0001	ahaṃ te kathayiṣyāmi mahad ākhyānam uttamam<BR>
03,115.008d@015_0002	bhṛgūṇāṃ rājaśārdūla vaṃśe jātasya bhārata<BR>
03,115.008d@015_0003	rāmasya jāmadagnyasya caritaṃ devasaṃmitam<BR>
03,115.008d@015_0004	haihayādhipateś caiva kārtavīryasya bhārata<BR>
03,115.008d@015_0005	rāmeṇa cārjuno nāma haihayādhipatir hataḥ<BR>
03,115.008d@015_0006	tasya bāhuśatāny āsaṃs trīṇi sapta ca pāṇḍava<BR>
03,115.008d@015_0007	dattātreyaprasādena vimānaṃ kāñcanaṃ tathā<BR>
03,115.008d@015_0008	aiśvaryaṃ sarvabhūteṣu pṛthivyāṃ pṛthivīpate<BR>
03,115.008d@015_0009	avyāhatagatiś caiva rathas tasya mahātmanaḥ<BR>
03,115.008d@015_0010	rathena tena tu sadā varadānena vīryavān<BR>
03,115.008d@015_0011	mamarda devān yakṣāṃś ca ṛṣīṃś caiva samantataḥ<BR>
03,115.008d@015_0012	bhūtāṃś caiva sa sarvāṃs tu pīḍayām āsa sarvataḥ<BR>
03,115.008d@015_0013	tato devāḥ sametyāhur ṛṣayaś ca mahāvratāḥ<BR>
03,115.008d@015_0014	devadevaṃ surārighnaṃ viṣṇuṃ satyaparākramam<BR>
03,115.008d@015_0015	bhagavan bhūtarakṣārtham arjunaṃ jahi vai prabho<BR>
03,115.008d@015_0016	vimānena ca divyena haihayādhipatiḥ punaḥ<BR>
03,115.008d@015_0017	śacīsahāyaṃ krīḍantaṃ dharṣayām āsa vāsavam<BR>
03,115.008d@015_0018	tatas tu bhagavān devaḥ śakreṇa sahitas tadā<BR>
03,115.008d@015_0019	kārtavīryavināśārthaṃ mantrayām āsa bhārata<BR>
03,115.008d@015_0020	yat tad bhūtahitaṃ kāryaṃ surendreṇa niveditam<BR>
03,115.008d@015_0021	sa pratiśrutya tat sarvaṃ bhagavāṃl lokapūjitaḥ<BR>
03,115.008d@015_0022	jagāma badarīṃ ramyāṃ svam evāśramamaṇḍalam<BR>
03,115.008d@015_0023	etasminn eva kāle tu pṛthivyāṃ pṛthivīpatiḥ<BR>
03,115.009	akṛtavraṇa uvāca<BR>
03,115.009a	kanyakubje mahān āsīt pārthivaḥ sumahābalaḥ<BR>
03,115.009b*0567_01	kuśikasyātmajo rājañ jajñe vaṃśasamudbhavaḥ<BR>
03,115.009c	gādhīti viśruto loke vanavāsaṃ jagāma saḥ<BR>
03,115.010a	vane tu tasya vasataḥ kanyā jajñe 'psaraḥsamā<BR>
03,115.010b*0568_01	babhūva śatapatrākṣī rūpeṇāsadṛśī bhuvi<BR>
03,115.010c	ṛcīko bhārgavas tāṃ ca varayām āsa bhārata<BR>
03,115.011a	tam uvāca tato rājā brāhmaṇaṃ saṃśitavratam<BR>
03,115.011c	ucitaṃ naḥ kule kiṃ cit pūrvair yat saṃpravartitam<BR>
03,115.012a	ekataḥ śyāmakarṇānāṃ pāṇḍurāṇāṃ tarasvinām<BR>
03,115.012c	sahasraṃ vājināṃ śulkam iti viddhi dvijottama<BR>
03,115.013a	na cāpi bhagavān vācyo dīyatām iti bhārgava<BR>
03,115.013c	deyā me duhitā ceyaṃ tvadvidhāya mahātmane<BR>
03,115.014	ṛcīka uvāca<BR>
03,115.014a	ekataḥśyāmakarṇānāṃ pāṇḍurāṇāṃ tarasvinām<BR>
03,115.014c	dāsyāmy aśvasahasraṃ te mama bhāryā sutāstu te<BR>
03,115.015	akṛtavraṇa uvāca<BR>
03,115.015a	sa tatheti pratijñāya rājan varuṇam abravīt<BR>
03,115.015c	ekataḥśyāmakarṇānāṃ pāṇḍurāṇāṃ tarasvinām<BR>
03,115.015e	sahasraṃ vājinām ekaṃ śulkārthaṃ me pradīyatām<BR>
03,115.016a	tasmai prādāt sahasraṃ vai vājināṃ varuṇas tadā<BR>
03,115.016c	tad aśvatīrthaṃ vikhyātam utthitā yatra te hayāḥ<BR>
03,115.017a	gaṅgāyāṃ kanyakubje vai dadau satyavatīṃ tadā<BR>
03,115.017c	tato gādhiḥ sutāṃ tasmai janyāś cāsan surās tadā<BR>
03,115.017e	labdhvā hayasahasraṃ tu tāṃś ca dṛṣṭvā divaukasaḥ<BR>
03,115.017f*0569_01	vismayaṃ paramaṃ jagmus tam eva divi saṃstuvan<BR>
03,115.018a	dharmeṇa labdhvā tāṃ bhāryām ṛcīko dvijasattamaḥ<BR>
03,115.018c	yathākāmaṃ yathājoṣaṃ tayā reme sumadhyayā<BR>
03,115.019a	taṃ vivāhe kṛte rājan sabhāryam avalokakaḥ<BR>
03,115.019c	ājagāma bhṛguśreṣṭhaḥ putraṃ dṛṣṭvā nananda ca<BR>
03,115.020a	bhāryāpatī tam āsīnaṃ guruṃ suragaṇārcitam<BR>
03,115.020c	arcitvā paryupāsīnau prāñjalī tasthatus tadā<BR>
03,115.021a	tataḥ snuṣāṃ sa bhagavān prahṛṣṭo bhṛgur abravīt<BR>
03,115.021c	varaṃ vṛṇīṣva subhage dātā hy asmi tavepsitam<BR>
03,115.022a	sā vai prasādayām āsa taṃ guruṃ putrakāraṇāt<BR>
03,115.022c	ātmanaś caiva mātuś ca prasādaṃ ca cakāra saḥ<BR>
03,115.023	bhṛgur uvāca<BR>
03,115.023a	ṛtau tvaṃ caiva mātā ca snāte puṃsavanāya vai<BR>
03,115.023c	āliṅgetāṃ pṛthag vṛkṣau sāśvatthaṃ tvam udumbaram<BR>
03,115.023d*0570_01	carudvayam idaṃ bhadre jananyāś ca tavaiva ca<BR>
03,115.023d*0570_02	viśvam āvartayitvā tu mayā yatnena sādhitam<BR>
03,115.023d*0570_03	prāśitavyaṃ prayatnena tety uktvādarśanaṃ gataḥ<BR>
03,115.024a	āliṅgane tu te rājaṃś cakratuḥ sma viparyayam<BR>
03,115.024c	kadā cid bhṛgur āgacchat taṃ ca veda viparyayam<BR>
03,115.024d*0571_01	tataḥ punaḥ sa bhagavān kāle bahutithe gate<BR>
03,115.024d*0571_02	divyajñānād viditvā tu bhagavān āgataḥ punaḥ<BR>
03,115.025a	athovāca mahātejā bhṛguḥ satyavatīṃ snuṣām<BR>
03,115.025b*0572_01	upayuktaś carur bhadre vṛkṣe cāliṅganaṃ kṛtam<BR>
03,115.025b*0572_02	viparītena te subhrūr mātrā caivāsi vañcitā<BR>
03,115.025c	brāhmaṇaḥ kṣatravṛttir vai tava putro bhaviṣyati<BR>
03,115.026a	kṣatriyo brāhmaṇācāro mātus tava suto mahān<BR>
03,115.026c	bhaviṣyati mahāvīryaḥ sādhūnāṃ mārgam āsthitaḥ<BR>
03,115.027a	tataḥ prasādayām āsa śvaśuraṃ sā punaḥ punaḥ<BR>
03,115.027c	na me putro bhaved īdṛk kāmaṃ pautro bhaved iti<BR>
03,115.028a	evam astv iti sā tena pāṇḍava pratinanditā<BR>
03,115.028b*0573_01	kālaṃ pratīkṣya taṃ garbhaṃ dhārayām āsa yatnataḥ<BR>
03,115.028c	jamadagniṃ tataḥ putraṃ sā jajñe kāla āgate<BR>
03,115.028e	tejasā varcasā caiva yuktaṃ bhārgavanandanam<BR>
03,115.029a	sa vardhamānas tejasvī vedasyādhyayanena vai<BR>
03,115.029c	bahūn ṛṣīn mahātejāḥ pāṇḍaveyātyavartata<BR>
03,115.030a	taṃ tu kṛtsno dhanurvedaḥ pratyabhād bharatarṣabha<BR>
03,115.030c	caturvidhāni cāstrāṇi bhāskaropamavarcasam<BR>
03,116.001	akṛtavraṇa uvāca<BR>
03,116.001a	sa vedādhyayane yukto jamadagnir mahātapāḥ<BR>
03,116.001c	tapas tepe tato devān niyamād vaśam ānayat<BR>
03,116.001d*0574_01	taṃ tapyamānaṃ brahmarṣim ūcur devāḥ savāsavāḥ<BR>
03,116.001d*0574_02	kimarthaṃ tapyase brahman kaḥ kāmaḥ prārthitas tava<BR>
03,116.001d*0574_03	evam uktaḥ pratyuvāca devān brahmarṣisattamaḥ<BR>
03,116.001d*0574_04	svargahetos tapas tapye lokāś ca syur mamākṣayāḥ<BR>
03,116.001d*0574_05	tac chrutvā vacanaṃ tasya tadā devās tam ūcire<BR>
03,116.001d*0574_06	nāsaṃtater bhavel lokaḥ kṛtvā dharmaśatāny api<BR>
03,116.001d*0574_07	sa śrutvā vacanaṃ teṣāṃ tridaśānāṃ kurūdvaha<BR>
03,116.002a	sa prasenajitaṃ rājann adhigamya narādhipam<BR>
03,116.002c	reṇukāṃ varayām āsa sa ca tasmai dadau nṛpaḥ<BR>
03,116.003a	reṇukāṃ tv atha saṃprāpya bhāryāṃ bhārgavanandanaḥ<BR>
03,116.003c	āśramasthas tayā sārdhaṃ tapas tepe 'nukūlayā<BR>
03,116.004a	tasyāḥ kumārāś catvāro jajñire rāmapañcamāḥ<BR>
03,116.004c	sarveṣām ajaghanyas tu rāma āsīj jaghanyajaḥ<BR>
03,116.005a	phalāhāreṣu sarveṣu gateṣv atha suteṣu vai<BR>
03,116.005c	reṇukā snātum agamat kadā cin niyatavratā<BR>
03,116.006a	sā tu citrarathaṃ nāma mārttikāvatakaṃ nṛpam<BR>
03,116.006c	dadarśa reṇukā rājann āgacchantī yadṛcchayā<BR>
03,116.007a	krīḍantaṃ salile dṛṣṭvā sabhāryaṃ padmamālinam<BR>
03,116.007c	ṛddhimantaṃ tatas tasya spṛhayām āsa reṇukā<BR>
03,116.008a	vyabhicārāt tu sā tasmāt klinnāmbhasi vicetanā<BR>
03,116.008c	praviveśāśramaṃ trastā tāṃ vai bhartānvabudhyata<BR>
03,116.008d*0575_01	antarikṣān nipatitā narmadāyāṃ mahāhrade<BR>
03,116.008d*0575_02	uttīrya cāpi sā yatnāj jagāma bharatarṣabha<BR>
03,116.009a	sa tāṃ dṛṣṭvā cyutāṃ dhairyād brāhmyā lakṣmyā vivarjitām<BR>
03,116.009c	dhikśabdena mahātejā garhayām āsa vīryavān<BR>
03,116.010a	tato jyeṣṭho jāmadagnyo rumaṇvān nāma nāmataḥ<BR>
03,116.010c	ājagāma suṣeṇaś ca vasur viśvāvasus tathā<BR>
03,116.011a	tān ānupūrvyād bhagavān vadhe mātur acodayat<BR>
03,116.011c	na ca te jātasaṃmohāḥ kiṃ cid ūcur vicetasaḥ<BR>
03,116.012a	tataḥ śaśāpa tān kopāt te śaptāś cetanāṃ jahuḥ<BR>
03,116.012c	mṛgapakṣisadharmāṇaḥ kṣipram āsañ jaḍopamāḥ<BR>
03,116.013a	tato rāmo 'bhyagāt paścād āśramaṃ paravīrahā<BR>
03,116.013c	tam uvāca mahāmanyur jamadagnir mahātapāḥ<BR>
03,116.014a	jahīmāṃ mātaraṃ pāpāṃ mā ca putra vyathāṃ kṛthāḥ<BR>
03,116.014b*0576_01	ity ukto guruṇā rājan krodhāt tu jamadagninā<BR>
03,116.014c	tata ādāya paraśuṃ rāmo mātuḥ śiro 'harat<BR>
03,116.015a	tatas tasya mahārāja jamadagner mahātmanaḥ<BR>
03,116.015c	kopo agacchat sahasā prasannaś cābravīd idam<BR>
03,116.016a	mamedaṃ vacanāt tāta kṛtaṃ te karma duṣkaram<BR>
03,116.016c	vṛṇīṣva kāmān dharmajña yāvato vāñchase hṛdā<BR>
03,116.017a	sa vavre mātur utthānam asmṛtiṃ ca vadhasya vai<BR>
03,116.017c	pāpena tena cāsparśaṃ bhrātṝṇāṃ prakṛtiṃ tathā<BR>
03,116.018a	apratidvandvatāṃ yuddhe dīrgham āyuś ca bhārata<BR>
03,116.018c	dadau ca sarvān kāmāṃs tāñ jamadagnir mahātapāḥ<BR>
03,116.019a	kadā cit tu tathaivāsya viniṣkrāntāḥ sutāḥ prabho<BR>
03,116.019c	athānūpapatir vīraḥ kārtavīryo 'bhyavartata<BR>
03,116.020a	tam āśramapadaṃ prāptam ṛṣer bhāryā samarcayat<BR>
03,116.020c	sa yuddhamadasaṃmatto nābhyanandat tathārcanam<BR>
03,116.021a	pramathya cāśramāt tasmād dhomadhenvās tadā balāt<BR>
03,116.021c	jahāra vatsaṃ krośantyā babhañja ca mahādrumān<BR>
03,116.022a	āgatāya ca rāmāya tadācaṣṭa pitā svayam<BR>
03,116.022c	gāṃ ca rorūyatīṃ dṛṣṭvā kopo rāmaṃ samāviśat<BR>
03,116.023a	sa manyuvaśam āpannaḥ kārtavīryam upādravat<BR>
03,116.023c	tasyātha yudhi vikramya bhārgavaḥ paravīrahā<BR>
03,116.024a	ciccheda niśitair bhallair bāhūn parighasaṃnibhān<BR>
03,116.024c	sahasrasaṃmitān rājan pragṛhya ruciraṃ dhanuḥ<BR>
03,116.024d*0577_01	abhibhūtaḥ sa rāmeṇa saṃyuktaḥ kāladharmaṇā<BR>
03,116.024d*0578_01	āgatya karma tat pitre nivedya gatavān vanam<BR>
03,116.025a	arjunasyātha dāyādā rāmeṇa kṛtamanyavaḥ<BR>
03,116.025c	āśramasthaṃ vinā rāmaṃ jamadagnim upādravan<BR>
03,116.026a	te taṃ jaghnur mahāvīryam ayudhyantaṃ tapasvinam<BR>
03,116.026c	asakṛd rāma rāmeti vikrośantam anāthavat<BR>
03,116.027a	kārtavīryasya putrās tu jamadagniṃ yudhiṣṭhira<BR>
03,116.027c	ghātayitvā śarair jagmur yathāgatam ariṃdamāḥ<BR>
03,116.028a	apakrānteṣu caiteṣu jamadagnau tathāgate<BR>
03,116.028c	samitpāṇir upāgacchad āśramaṃ bhṛgunandanaḥ<BR>
03,116.029a	sa dṛṣṭvā pitaraṃ vīras tathā mṛtyuvaśaṃ gatam<BR>
03,116.029c	anarhantaṃ tathābhūtaṃ vilalāpa suduḥkhitaḥ<BR>
03,117.001	rāma uvāca<BR>
03,117.001a	mamāparādhāt taiḥ kṣudrair hatas tvaṃ tāta bāliśaiḥ<BR>
03,117.001c	kārtavīryasya dāyādair vane mṛga iveṣubhiḥ<BR>
03,117.002a	dharmajñasya kathaṃ tāta vartamānasya satpathe<BR>
03,117.002c	mṛtyur evaṃvidho yuktaḥ sarvabhūteṣv anāgasaḥ<BR>
03,117.003a	kiṃ nu tair na kṛtaṃ pāpaṃ yair bhavāṃs tapasi sthitaḥ<BR>
03,117.003c	ayudhyamāno vṛddhaḥ san hataḥ śaraśataiḥ śitaiḥ<BR>
03,117.004a	kiṃ nu te tatra vakṣyanti saciveṣu suhṛtsu ca<BR>
03,117.004c	ayudhyamānaṃ dharmajñam ekaṃ hatvānapatrapāḥ<BR>
03,117.005	akṛtavraṇa uvāca<BR>
03,117.005a	vilapyaivaṃ sa karuṇaṃ bahu nānāvidhaṃ nṛpa<BR>
03,117.005c	pretakāryāṇi sarvāṇi pituś cakre mahātapāḥ<BR>
03,117.006a	dadāha pitaraṃ cāgnau rāmaḥ parapuraṃjayaḥ<BR>
03,117.006c	pratijajñe vadhaṃ cāpi sarvakṣatrasya bhārata<BR>
03,117.007a	saṃkruddho 'tibalaḥ śūraḥ śastram ādāya vīryavān<BR>
03,117.007c	jaghnivān kārtavīryasya sutān eko 'ntakopamaḥ<BR>
03,117.008a	teṣāṃ cānugatā ye ca kṣatriyāḥ kṣatriyarṣabha<BR>
03,117.008c	tāṃś ca sarvān avāmṛdnād rāmaḥ praharatāṃ varaḥ<BR>
03,117.009a	triḥsaptakṛtvaḥ pṛthivīṃ kṛtvā niḥkṣatriyāṃ prabhuḥ<BR>
03,117.009c	samantapañcake pañca cakāra rudhirahradān<BR>
03,117.010a	sa teṣu tarpayām āsa pitṝn bhṛgukulodvahaḥ<BR>
03,117.010c	sākṣād dadarśa carcīkaṃ sa ca rāmaṃ nyavārayat<BR>
03,117.011a	tato yajñena mahatā jāmadagnyaḥ pratāpavān<BR>
03,117.011c	tarpayām āsa devendram ṛtvigbhyaś ca mahīṃ dadau<BR>
03,117.012a	vedīṃ cāpy adadad dhaimīṃ kaśyapāya mahātmane<BR>
03,117.012c	daśavyāmāyatāṃ kṛtvā navotsedhāṃ viśāṃ pate<BR>
03,117.013a	tāṃ kaśyapasyānumate brāhmaṇāḥ khaṇḍaśas tadā<BR>
03,117.013c	vyabhajaṃs tena te rājan prakhyātāḥ khāṇḍavāyanāḥ<BR>
03,117.014a	sa pradāya mahīṃ tasmai kaśyapāya mahātmane<BR>
03,117.014c	asmin mahendre śailendre vasaty amitavikramaḥ<BR>
03,117.014d*0579_01	tapaḥ sumahad āsthāya mahābalaparākramaḥ<BR>
03,117.015a	evaṃ vairam abhūt tasya kṣatriyair lokavāsibhiḥ<BR>
03,117.015c	pṛthivī cāpi vijitā rāmeṇāmitatejasā<BR>
03,117.016	vaiśaṃpāyana uvāca<BR>
03,117.016a	tataś caturdaśīṃ rāmaḥ samayena mahāmanāḥ<BR>
03,117.016c	darśayām āsa tān viprān dharmarājaṃ ca sānujam<BR>
03,117.017a	sa tam ānarca rājendro bhrātṛbhiḥ sahitaḥ prabhuḥ<BR>
03,117.017c	dvijānāṃ ca parāṃ pūjāṃ cakre nṛpatisattamaḥ<BR>
03,117.018a	arcayitvā jāmadagnyaṃ pūjitas tena cābhibhūḥ<BR>
03,117.018c	mahendra uṣya tāṃ rātriṃ prayayau dakṣiṇāmukhaḥ<BR>
03,117.018c*0580_01	**** **** mahendre parvatottame<BR>
03,117.018c*0580_02	rāmam āmantrya dharmātmā<BR>
03,118.001	vaiśaṃpāyana uvāca<BR>
03,118.001a	gacchan sa tīrthāni mahānubhāvaḥ; puṇyāni ramyāṇi dadarśa rājā<BR>
03,118.001c	sarvāṇi viprair upaśobhitāni; kva cit kva cid bhārata sāgarasya<BR>
03,118.002a	sa vṛttavāṃs teṣu kṛtābhiṣekaḥ; sahānujaḥ pārthivaputrapautraḥ<BR>
03,118.002c	samudragāṃ puṇyatamāṃ praśastāṃ; jagāma pārikṣita pāṇḍuputraḥ<BR>
03,118.003a	tatrāpi cāplutya mahānubhāvaḥ; saṃtarpayām āsa pitṝn surāṃś ca<BR>
03,118.003c	dvijātimukhyeṣu dhanaṃ visṛjya; godāvariṃ sāgaragām agacchat<BR>
03,118.004a	tato vipāpmā draviḍeṣu rājan; samudram āsādya ca lokapuṇyam<BR>
03,118.004c	agastyatīrthaṃ ca pavitrapuṇyaṃ; nārītīrthāny atha vīro dadarśa<BR>
03,118.005a	tatrārjunasyāgryadhanurdharasya; niśamya tat karma parair asahyam<BR>
03,118.005c	saṃpūjyamānaḥ paramarṣisaṃghaiḥ; parāṃ mudaṃ pāṇḍusutaḥ sa lebhe<BR>
03,118.006a	sa teṣu tīrtheṣv abhiṣiktagātraḥ; kṛṣṇāsahāyaḥ sahito 'nujaiś ca<BR>
03,118.006c	saṃpūjayan vikramam arjunasya; reme mahīpālapatiḥ pṛthivyām<BR>
03,118.007a	tataḥ sahasrāṇi gavāṃ pradāya; tīrtheṣu teṣv ambudharottamasya<BR>
03,118.007c	hṛṣṭaḥ saha bhrātṛbhir arjunasya; saṃkīrtayām āsa gavāṃ pradānam<BR>
03,118.007d*0581_01	tatas tu kāverim anantatoyāṃ<BR>
03,118.007d*0581_02	divyāśramair nityam upāttatoyām<BR>
03,118.007d*0581_03	sahānujaḥ saṃpravigāhya puṇyāṃ<BR>
03,118.007d*0581_04	nananda naṣṭaklamaśokapāpaḥ<BR>
03,118.008a	sa tāni tīrthāni ca sāgarasya; puṇyāni cānyāni bahūni rājan<BR>
03,118.008c	krameṇa gacchan paripūrṇakāmaḥ; śūrpārakaṃ puṇyatamaṃ dadarśa<BR>
03,118.009a	tatrodadheḥ kaṃ cid atītya deśaṃ; khyātaṃ pṛthivyāṃ vanam āsasāda<BR>
03,118.009c	taptaṃ surair yatra tapaḥ purastād; iṣṭaṃ tathā puṇyatamair narendraiḥ<BR>
03,118.010a	sa tatra tām agryadhanurdharasya; vedīṃ dadarśāyatapīnabāhuḥ<BR>
03,118.010c	ṛcīkaputrasya tapasvisaṃghaiḥ; samāvṛtāṃ puṇyakṛd arcanīyām<BR>
03,118.011a	tato vasūnāṃ vasudhādhipaḥ sa; marudgaṇānāṃ ca tathāśvinoś ca<BR>
03,118.011c	vaivasvatādityadhaneśvarāṇām; indrasya viṣṇoḥ savitur vibhoś ca<BR>
03,118.012a	bhagasya candrasya divākarasya; pater apāṃ sādhyagaṇasya caiva<BR>
03,118.012c	dhātuḥ pitṝṇāṃ ca tathā mahātmā; rudrasya rājan sagaṇasya caiva<BR>
03,118.013a	sarasvatyāḥ siddhagaṇasya caiva; pūṣṇaś ca ye cāpy amarās tathānye<BR>
03,118.013c	puṇyāni cāpy āyatanāni teṣāṃ; dadarśa rājā sumanoharāṇi<BR>
03,118.014a	teṣūpavāsān vividhān upoṣya; dattvā ca ratnāni mahādhanāni<BR>
03,118.014c	tīrtheṣu sarveṣu pariplutāṅgaḥ; punaḥ sa śūrpārakam ājagāma<BR>
03,118.015a	sa tena tīrthena tu sāgarasya; punaḥ prayātaḥ saha sodarīyaiḥ<BR>
03,118.015c	dvijaiḥ pṛthivyāṃ prathitaṃ mahadbhis; tīrthaṃ prabhāsaṃ samupājagāma<BR>
03,118.016a	tatrābhiṣiktaḥ pṛthulohitākṣaḥ; sahānujair devagaṇān pitṝṃś ca<BR>
03,118.016c	saṃtarpayām āsa tathaiva kṛṣṇā; te cāpi viprāḥ saha lomaśena<BR>
03,118.017a	sa dvādaśāhaṃ jalavāyubhakṣaḥ; kurvan kṣapāhaḥsu tadābhiṣekam<BR>
03,118.017c	samantato 'gnīn upadīpayitvā; tepe tapo dharmabhṛtāṃ variṣṭhaḥ<BR>
03,118.018a	tam ugram āsthāya tapaś carantaṃ; śuśrāva rāmaś ca janārdanaś ca<BR>
03,118.018c	tau sarvavṛṣṇipravarau sasainyau; yudhiṣṭhiraṃ jagmatur ājamīḍham<BR>
03,118.019a	te vṛṣṇayaḥ pāṇḍusutān samīkṣya; bhūmau śayānān maladigdhagātrān<BR>
03,118.019c	anarhatīṃ draupadīṃ cāpi dṛṣṭvā; suduḥkhitāś cukruśur ārtanādam<BR>
03,118.020a	tataḥ sa rāmaṃ ca janārdanaṃ ca; kārṣṇiṃ ca sāmbaṃ ca śineś ca pautram<BR>
03,118.020c	anyāṃś ca vṛṣṇīn upagamya pūjāṃ; cakre yathādharmam adīnasattvaḥ<BR>
03,118.021a	te cāpi sarvān pratipūjya pārthāṃs; taiḥ satkṛtāḥ pāṇḍusutais tathaiva<BR>
03,118.021c	yudhiṣṭhiraṃ saṃparivārya rājann; upāviśan devagaṇā yathendram<BR>
03,118.022a	teṣāṃ sa sarvaṃ caritaṃ pareṣāṃ; vane ca vāsaṃ paramapratītaḥ<BR>
03,118.022c	astrārtham indrasya gataṃ ca pārthaṃ; kṛṣṇe śaśaṃsāmararājaputram<BR>
03,118.023a	śrutvā tu te tasya vacaḥ pratītās; tāṃś cāpi dṛṣṭvā sukṛśān atīva<BR>
03,118.023c	netrodbhavaṃ saṃmumucur daśārhā; duḥkhārtijaṃ vāri mahānubhāvāḥ<BR>
03,119.001	janamejaya uvāca<BR>
03,119.001a	prabhāsatīrthaṃ saṃprāpya vṛṣṇayaḥ pāṇḍavās tathā<BR>
03,119.001c	kim akurvan kathāś caiṣāṃ kās tatrāsaṃs tapodhana<BR>
03,119.002a	te hi sarve mahātmānaḥ sarvaśāstraviśāradāḥ<BR>
03,119.002c	vṛṣṇayaḥ pāṇḍavāś caiva suhṛdaś ca parasparam<BR>
03,119.003	vaiśaṃpāyana uvāca<BR>
03,119.003a	prabhāsatīrthaṃ saṃprāpya puṇyaṃ tīrthaṃ mahodadheḥ<BR>
03,119.003c	vṛṣṇayaḥ pāṇḍavān vīrān parivāryopatasthire<BR>
03,119.004a	tato gokṣīrakundendumṛṇālarajataprabhaḥ<BR>
03,119.004c	vanamālī halī rāmo babhāṣe puṣkarekṣaṇam<BR>
03,119.005a	na kṛṣṇa dharmaś carito bhavāya; jantor adharmaś ca parābhavāya<BR>
03,119.005c	yudhiṣṭhiro yatra jaṭī mahātmā; vanāśrayaḥ kliśyati cīravāsāḥ<BR>
03,119.006a	duryodhanaś cāpi mahīṃ praśāsti; na cāsya bhūmir vivaraṃ dadāti<BR>
03,119.006c	dharmād adharmaś carito garīyān; itīva manyeta naro 'lpabuddhiḥ<BR>
03,119.007a	duryodhane cāpi vivardhamāne; yudhiṣṭhire cāsukha āttarājye<BR>
03,119.007b*0582_01	hṛtasvarājyāyatanārthabhārye<BR>
03,119.007b*0582_02	duryodhanenālpadhiyā ca pārthe<BR>
03,119.007c	kiṃ nv adya kartavyam iti prajābhiḥ; śaṅkā mithaḥ saṃjanitā narāṇām<BR>
03,119.008a	ayaṃ hi dharmaprabhavo narendro; dharme rataḥ satyadhṛtiḥ pradātā<BR>
03,119.008c	caled dhi rājyāc ca sukhāc ca pārtho; dharmād apetaś ca kathaṃ vivardhet<BR>
03,119.009a	kathaṃ nu bhīṣmaś ca kṛpaś ca vipro; droṇaś ca rājā ca kulasya vṛddhaḥ<BR>
03,119.009c	pravrājya pārthān sukham āpnuvanti; dhik pāpabuddhīn bharatapradhānān<BR>
03,119.010a	kiṃ nāma vakṣyaty avanipradhānaḥ; pitṝn samāgamya paratra pāpaḥ<BR>
03,119.010c	putreṣu samyak caritaṃ mayeti; putrān apāpān avaropya rājyāt<BR>
03,119.011a	nāsau dhiyā saṃpratipaśyati sma; kiṃ nāma kṛtvāham acakṣur evam<BR>
03,119.011c	jātaḥ pṛthivyām iti pārthiveṣu; pravrājya kaunteyam athāpi rājyāt<BR>
03,119.012a	nūnaṃ samṛddhān pitṛlokabhūmau; cāmīkarābhān kṣitijān praphullān<BR>
03,119.012c	vicitravīryasya sutaḥ saputraḥ; kṛtvā nṛśaṃsaṃ bata paśyati sma<BR>
03,119.013a	vyūḍhottarāṃsān pṛthulohitākṣān; nemān sma pṛcchan sa śṛṇoti nūnam<BR>
03,119.013c	prasthāpayad yat sa vanaṃ hy aśaṅko; yudhiṣṭhiraṃ sānujam āttaśastram<BR>
03,119.014a	yo 'yaṃ pareṣāṃ pṛtanāṃ samṛddhāṃ; nirāyudho dīrghabhujo nihanyāt<BR>
03,119.014c	śrutvaiva śabdaṃ hi vṛkodarasya; muñcanti sainyāni śakṛt samūtram<BR>
03,119.015a	sa kṣutpipāsādhvakṛśas tarasvī; sametya nānāyudhabāṇapāṇiḥ<BR>
03,119.015c	vane smaran vāsam imaṃ sughoraṃ; śeṣaṃ na kuryād iti niścitaṃ me<BR>
03,119.016a	na hy asya vīryeṇa balena kaś cit; samaḥ pṛthivyāṃ bhavitā nareṣu<BR>
03,119.016c	śītoṣṇavātātapakarśitāṅgo; na śeṣam ājāv asuhṛtsu kuryāt<BR>
03,119.017a	prācyāṃ nṛpān ekarathena jitvā; vṛkodaraḥ sānucarān raṇeṣu<BR>
03,119.017c	svastyāgamad yo 'tirathas tarasvī; so 'yaṃ vane kliśyati cīravāsāḥ<BR>
03,119.018a	yo dantakūre vyajayan nṛdevān; samāgatān dākṣiṇātyān mahīpān<BR>
03,119.018c	taṃ paśyatemaṃ sahadevam adya; tapasvinaṃ tāpasaveṣarūpam<BR>
03,119.019a	yaḥ pārthivān ekarathena vīro; diśaṃ pratīcīṃ prati yuddhaśauṇḍaḥ<BR>
03,119.019c	so 'yaṃ vane mūlaphalena jīvañ; jaṭī caraty adya malācitāṅgaḥ<BR>
03,119.019d*0583_01	jigye raṇe taṃ nakulaṃ vaneṣu<BR>
03,119.019d*0583_02	saṃpaśyante me 'dya manaḥ sudīnam<BR>
03,119.020a	satre samṛddhe 'ti rathasya rājño; vedītalād utpatitā sutā yā<BR>
03,119.020c	seyaṃ vane vāsam imaṃ suduḥkhaṃ; kathaṃ sahaty adya satī sukhārhā<BR>
03,119.021a	trivargamukhyasya samīraṇasya; deveśvarasyāpy atha vāśvinoś ca<BR>
03,119.021c	eṣāṃ surāṇāṃ tanayāḥ kathaṃ nu; vane caranty alpasukhāḥ sukhārhāḥ<BR>
03,119.022a	jite hi dharmasya sute sabhārye; sabhrātṛke sānucare niraste<BR>
03,119.022c	duryodhane cāpi vivardhamāne; kathaṃ na sīdaty avaniḥ saśailā<BR>
03,120.001	sātyakir uvāca<BR>
03,120.001a	na rāma kālaḥ paridevanāya; yad uttaraṃ tatra tad eva sarve<BR>
03,120.001b*0584_01	kurvīmahe yac ca hitaṃ bhavet tu<BR>
03,120.001b*0584_02	rājñe hy asmāyājamīḍhāya nityam<BR>
03,120.001c	samācarāmo hy anatītakālaṃ; yudhiṣṭhiro yady api nāha kiṃ cit<BR>
03,120.002a	ye nāthavanto hi bhavanti loke; te nātmanā karma samārabhante<BR>
03,120.002c	teṣāṃ tu kāryeṣu bhavanti nāthāḥ; śaibyādayo rāma yathā yayāteḥ<BR>
03,120.003a	yeṣāṃ tathā rāma samārabhante; kāryāṇi nāthāḥ svamatena loke<BR>
03,120.003c	te nāthavantaḥ puruṣapravīrā; nānāthavat kṛcchram avāpnuvanti<BR>
03,120.004a	kasmād ayaṃ rāmajanārdanau ca; pradyumnasāmbau ca mayā sametau<BR>
03,120.004c	vasaty araṇye saha sodarīyais; trailokyanāthān adhigamya nāthān<BR>
03,120.005a	niryātu sādhv adya daśārhasenā; prabhūtanānāyudhacitravarmā<BR>
03,120.005c	yamakṣayaṃ gacchatu dhārtarāṣṭraḥ; sabāndhavo vṛṣṇibalābhibhūtaḥ<BR>
03,120.006a	tvaṃ hy eva kopāt pṛthivīm apīmāṃ; saṃveṣṭayes tiṣṭhatu śārṅgadhanvā<BR>
03,120.006c	sa dhārtarāṣṭraṃ jahi sānubandhaṃ; vṛtraṃ yathā devapatir mahendraḥ<BR>
03,120.007a	bhrātā ca me yaś ca sakhā guruś ca; janārdanasyātmasamaś ca pārthaḥ<BR>
03,120.007b*0585_01	yadartham aicchan manujāḥ suputraṃ<BR>
03,120.007b*0585_02	śiṣyaṃ guruś cāpratikūlavādam<BR>
03,120.007c	yadartham abhyudyatam uttamaṃ tat; karoti karmāgryam apāraṇīyam<BR>
03,120.008a	tasyāstravarṣāṇy aham uttamāstrair; vihatya sarvāṇi raṇe 'bhibhūya<BR>
03,120.008c	kāyāc chiraḥ sarpaviṣāgnikalpaiḥ; śarottamair unmathitāsmi rāma<BR>
03,120.009a	khaḍgena cāhaṃ niśitena saṃkhye; kāyāc chiras tasya balāt pramathya<BR>
03,120.009c	tato 'sya sarvān anugān haniṣye; duryodhanaṃ cāpi kurūṃś ca sarvān<BR>
03,120.010a	āttāyudhaṃ mām iha rauhiṇeya; paśyantu bhaumā yudhi jātaharṣāḥ<BR>
03,120.010c	nighnantam ekaṃ kuruyodhamukhyān; kāle mahākakṣam ivāntakāgniḥ<BR>
03,120.011a	pradyumnamuktān niśitān na śaktāḥ; soḍhuṃ kṛpadroṇavikarṇakarṇāḥ<BR>
03,120.011c	jānāmi vīryaṃ ca tavātmajasya; kārṣṇir bhavaty eṣa yathā raṇasthaḥ<BR>
03,120.012a	sāmbaḥ sasūtaṃ sarathaṃ bhujābhyāṃ; duḥśāsanaṃ śāstu balāt pramathya<BR>
03,120.012c	na vidyate jāmbavatīsutasya; raṇe 'viṣahyaṃ hi raṇotkaṭasya<BR>
03,120.013a	etena bālena hi śambarasya; daityasya sainyaṃ sahasā praṇunnam<BR>
03,120.013b*0586_01	hataḥ sa pāpo yudhi kevalena<BR>
03,120.013b*0586_02	yuddhe 'dvitīyo haritulyarūpaḥ<BR>
03,120.013b*0587_01	yathaiva yat tasya puraṃdarasya<BR>
03,120.013b*0587_02	haridhvajaṃ syandanam āsthitasya<BR>
03,120.013c	vṛttorur atyāyatapīnabāhur; etena saṃkhye nihato 'śvacakraḥ<BR>
03,120.013e	ko nāma sāmbasya raṇe manuṣyo; gatvāntaraṃ vai bhujayor dhareta<BR>
03,120.014a	yathā praviśyāntaram antakasya; kāle manuṣyo na viniṣkrameta<BR>
03,120.014b*0588_01	saṃprāpya vai tādṛśīṃ yodhalakṣmīṃ<BR>
03,120.014c	tathā praviśyāntaram asya saṃkhye; ko nāma jīvan punar āvrajeta<BR>
03,120.015a	droṇaṃ ca bhīṣmaṃ ca mahārathau tau; sutair vṛtaṃ cāpy atha somadattam<BR>
03,120.015c	sarvāṇi sainyāni ca vāsudevaḥ; pradhakṣyate sāyakavahnijālaiḥ<BR>
03,120.016a	kiṃ nāma lokeṣv aviṣahyam asti; kṛṣṇasya sarveṣu sadaivateṣu<BR>
03,120.016c	āttāyudhasyottamabāṇapāṇeś; cakrāyudhasyāpratimasya yuddhe<BR>
03,120.017a	tato 'niruddho 'py asicarmapāṇir; mahīm imāṃ dhārtarāṣṭrair visaṃjñaiḥ<BR>
03,120.017c	hṛtottamāṅgair nihataiḥ karotu; kīrṇāṃ kuśair vedim ivādhvareṣu<BR>
03,120.018a	gadolmukau bāhukabhānunīthāḥ; śūraś ca saṃkhye niśaṭhaḥ kumāraḥ<BR>
03,120.018c	raṇotkaṭau sāraṇacārudeṣṇau; kulocitaṃ viprathayantu karma<BR>
03,120.019a	savṛṣṇibhojāndhakayodhamukhyā; samāgatā kṣatriyaśūrasenā<BR>
03,120.019a*0589_01	samāhitaḥ pṛthivīṃ sādhu rājā<BR>
03,120.019a*0589_02	yaśobhṛtāṃ dharmabhṛtāṃ variṣṭhaḥ<BR>
03,120.019a*0589_03	yudhiṣṭhiraḥ pālayatāṃ mahātmā<BR>
03,120.019c	hatvā raṇe tān dhṛtarāṣṭraputrāṃl; loke yaśaḥ sphītam upākarotu<BR>
03,120.020a	tato 'bhimanyuḥ pṛthivīṃ praśāstu; yāvad vrataṃ dharmabhṛtāṃ variṣṭhaḥ<BR>
03,120.020c	yudhiṣṭhiraḥ pārayate mahātmā; dyūte yathoktaṃ kurusattamena<BR>
03,120.021a	asmatpramuktair viśikhair jitāris; tato mahīṃ bhokṣyati dharmarājaḥ<BR>
03,120.021c	nirdhārtarāṣṭrāṃ hatasūtaputrām; etad dhi naḥ kṛtyatamaṃ yaśaśyam<BR>
03,120.022	vāsudeva uvāca<BR>
03,120.022a	asaṃśayaṃ mādhava satyam etad; gṛhṇīma te vākyam adīnasattva<BR>
03,120.022c	svābhyāṃ bhujābhyām ajitāṃ tu bhūmiṃ; necchet kurūṇām ṛṣabhaḥ kathaṃ cit<BR>
03,120.023a	na hy eṣa kāmān na bhayān na lobhād; yudhiṣṭhiro jātu jahyāt svadharmam<BR>
03,120.023c	bhīmārjunau cātirathau yamau vā; tathaiva kṛṣṇā drupadātmajeyam<BR>
03,120.024a	ubhau hi yuddhe 'pratimau pṛthivyāṃ; vṛkodaraś caiva dhanaṃjayaś ca<BR>
03,120.024c	kasmān na kṛtsnāṃ pṛthivīṃ praśāsen; mādrīsutābhyāṃ ca puraskṛto 'yam<BR>
03,120.025a	yadā tu pāñcālapatir mahātmā; sakekayaś cedipatir vayaṃ ca<BR>
03,120.025c	yotsyāma vikramya parāṃs tadā vai; suyodhanas tyakṣyati jīvalokam<BR>
03,120.026	yudhiṣṭhira uvāca<BR>
03,120.026a	naitac citraṃ mādhava yad bravīṣi; satyaṃ tu me rakṣyatamaṃ na rājyam<BR>
03,120.026c	kṛṣṇas tu māṃ veda yathāvad ekaḥ; kṛṣṇaṃ ca vedāham atho yathāvat<BR>
03,120.027a	yadaiva kālaṃ puruṣapravīro; vetsyaty ayaṃ mādhava vikramasya<BR>
03,120.027c	tadā raṇe tvaṃ ca śinipravīra; suyodhanaṃ jeṣyasi keśavaś ca<BR>
03,120.028a	pratiprayāntv adya daśārhavīrā; dṛḍho 'smi nāthair naralokanāthaiḥ<BR>
03,120.028c	dharme 'pramādaṃ kurutāprameyā; draṣṭāsmi bhūyaḥ sukhinaḥ sametān<BR>
03,120.029	vaiśaṃpāyana uvāca<BR>
03,120.029a	te 'nyonyam āmantrya tathābhivādya; vṛddhān parisvajya śiśūṃś ca sarvān<BR>
03,120.029c	yadupravīrāḥ svagṛhāṇi jagmū; rājāpi tīrthāny anusaṃcacāra<BR>
03,120.030a	visṛjya kṛṣṇaṃ tv atha dharmarājo; vidarbharājopacitāṃ sutīrthām<BR>
03,120.030b*0590_01	jagāma puṇyāṃ saritaṃ payoṣṇīṃ<BR>
03,120.030b*0590_02	sabhrātṛbhṛtyaḥ saha lomaśena<BR>
03,120.030c	sutena somena vimiśritodāṃ; tataḥ payoṣṇīṃ prati sa hy uvāsa<BR>
03,120.030d*0591_01	dvijātimukhyair muditair mahātmā<BR>
03,120.030d*0591_02	saṃstūyamānaḥ stutibhir varābhiḥ<BR>
03,121.001	lomaśa uvāca<BR>
03,121.001a	nṛgeṇa yajamānena someneha puraṃdaraḥ<BR>
03,121.001c	tarpitaḥ śrūyate rājan sa tṛpto madam abhyagāt<BR>
03,121.002a	iha devaiḥ sahendrair hi prajāpatibhir eva ca<BR>
03,121.002c	iṣṭaṃ bahuvidhair yajñair mahadbhir bhūridakṣiṇaiḥ<BR>
03,121.003a	āmūrtarayasaś ceha rājā vajradharaṃ prabhum<BR>
03,121.003c	tarpayām āsa somena hayamedheṣu saptasu<BR>
03,121.004a	tasya saptasu yajñeṣu sarvam āsīd dhiraṇmayam<BR>
03,121.004c	vānaspatyaṃ ca bhaumaṃ ca yad dravyaṃ niyataṃ makhe<BR>
03,121.004d*0592_01	caṣālayūpacamasāḥ sthālyaḥ pātryaḥ srucaḥ sruvāḥ<BR>
03,121.005a	teṣv eva cāsya yajñeṣu prayogāḥ sapta viśrutāḥ<BR>
03,121.005c	saptaikaikasya yūpasya caṣālāś copari sthitāḥ<BR>
03,121.006a	tasya sma yūpān yajñeṣu bhrājamānān hiraṇmayān<BR>
03,121.006c	svayam utthāpayām āsur devāḥ sendrā yudhiṣṭhira<BR>
03,121.007a	teṣu tasya makhāgryeṣu gayasya pṛthivīpateḥ<BR>
03,121.007c	amādyad indraḥ somena dakṣiṇābhir dvijātayaḥ<BR>
03,121.007d*0593_01	prasaṃkhyānān asaṃkhyeyān pratyagṛhṇan dvijātayaḥ<BR>
03,121.008a	sikatā vā yathā loke yathā vā divi tārakāḥ<BR>
03,121.008c	yathā vā varṣato dhārā asaṃkhyeyāś ca kena cit<BR>
03,121.009a	tathaiva tad asaṃkhyeyaṃ dhanaṃ yat pradadau gayaḥ<BR>
03,121.009c	sadasyebhyo mahārāja teṣu yajñeṣu saptasu<BR>
03,121.010a	bhavet saṃkhyeyam etad vai yad etat parikīrtitam<BR>
03,121.010c	na sā śakyā tu saṃkhyātuṃ dakṣiṇā dakṣiṇāvataḥ<BR>
03,121.011a	hiraṇmayībhir gobhiś ca kṛtābhir viśvakarmaṇā<BR>
03,121.011c	brāhmaṇāṃs tarpayām āsa nānādigbhyaḥ samāgatān<BR>
03,121.012a	alpāvaśeṣā pṛthivī caityair āsīn mahātmanaḥ<BR>
03,121.012c	gayasya yajamānasya tatra tatra viśāṃ pate<BR>
03,121.013a	sa lokān prāptavān aindrān karmaṇā tena bhārata<BR>
03,121.013c	salokatāṃ tasya gacchet payoṣṇyāṃ ya upaspṛśet<BR>
03,121.014a	tasmāt tvam atra rājendra bhrātṛbhiḥ sahito 'nagha<BR>
03,121.014c	upaspṛśya mahīpāla dhūtapāpmā bhaviṣyasi<BR>
03,121.015	vaiśaṃpāyana uvāca<BR>
03,121.015a	sa payoṣṇyāṃ naraśreṣṭhaḥ snātvā vai bhrātṛbhiḥ saha<BR>
03,121.015c	vaiḍūryaparvataṃ caiva narmadāṃ ca mahānadīm<BR>
03,121.015d*0594_01	uddiśya pāṇḍavaśreṣṭhaḥ sa pratasthe mahīpatiḥ<BR>
03,121.015e	samājagāma tejasvī bhrātṛbhiḥ sahito 'naghaḥ<BR>
03,121.016a	tato 'sya sarvāṇy ācakhyau lomaśo bhagavān ṛṣiḥ<BR>
03,121.016c	tīrthāni ramaṇīyāni tatra tatra viśāṃ pate<BR>
03,121.017a	yathāyogaṃ yathāprīti prayayau bhrātṛbhiḥ saha<BR>
03,121.017c	dadamāno 'sakṛd vittaṃ brāhmaṇebhyaḥ sahasraśaḥ<BR>
03,121.018	lomaśa uvāca<BR>
03,121.018a	devānām eti kaunteya tathā rājñāṃ salokatām<BR>
03,121.018c	vaiḍūryaparvataṃ dṛṣṭvā narmadām avatīrya ca<BR>
03,121.019a	saṃdhir eṣa naraśreṣṭha tretāyā dvāparasya ca<BR>
03,121.019c	etam āsādya kaunteya sarvapāpaiḥ pramucyate<BR>
03,121.020a	eṣa śaryātiyajñasya deśas tāta prakāśate<BR>
03,121.020c	sākṣād yatrāpibat somam aśvibhyāṃ saha kauśikaḥ<BR>
03,121.021a	cukopa bhārgavaś cāpi mahendrasya mahātapāḥ<BR>
03,121.021c	saṃstambhayām āsa ca taṃ vāsavaṃ cyavanaḥ prabhuḥ<BR>
03,121.021e	sukanyāṃ cāpi bhāryāṃ sa rājaputrīm ivāptavān<BR>
03,121.022	yudhiṣṭhira uvāca<BR>
03,121.022a	kathaṃ viṣṭambhitas tena bhagavān pākaśāsanaḥ<BR>
03,121.022c	kimarthaṃ bhārgavaś cāpi kopaṃ cakre mahātapāḥ<BR>
03,121.023a	nāsatyau ca kathaṃ brahman kṛtavān somapīthinau<BR>
03,121.023c	etat sarvaṃ yathāvṛttam ākhyātu bhagavān mama<BR>
03,122.001	lomaśa uvāca<BR>
03,122.001a	bhṛgor maharṣeḥ putro 'bhūc cyavano nāma bhārgavaḥ<BR>
03,122.001c	samīpe sarasaḥ so 'sya tapas tepe mahādyutiḥ<BR>
03,122.002a	sthāṇubhūto mahātejā vīrasthānena pāṇḍava<BR>
03,122.002c	atiṣṭhat subahūn kālān ekadeśe viśāṃ pate<BR>
03,122.003a	sa valmīko 'bhavad ṛṣir latābhir abhisaṃvṛtaḥ<BR>
03,122.003c	kālena mahatā rājan samākīrṇaḥ pipīlikaiḥ<BR>
03,122.004a	tathā sa saṃvṛto dhīmān mṛtpiṇḍa iva sarvaśaḥ<BR>
03,122.004c	tapyati sma tapo rājan valmīkena samāvṛtaḥ<BR>
03,122.005a	atha dīrghasya kālasya śaryātir nāma pārthivaḥ<BR>
03,122.005c	ājagāma saro ramyaṃ vihartum idam uttamam<BR>
03,122.006a	tasya strīṇāṃ sahasrāṇi catvāry āsan parigrahaḥ<BR>
03,122.006c	ekaiva ca sutā śubhrā sukanyā nāma bhārata<BR>
03,122.007a	sā sakhībhiḥ parivṛtā sarvābharaṇabhūṣitā<BR>
03,122.007c	caṅkramyamāṇā valmīkaṃ bhārgavasya samāsadat<BR>
03,122.008a	sā caiva sudatī tatra paśyamānā manoramān<BR>
03,122.008c	vanaspatīn vicinvantī vijahāra sakhīvṛtā<BR>
03,122.009a	rūpeṇa vayasā caiva madanena madena ca<BR>
03,122.009c	babhañja vanavṛkṣāṇāṃ śākhāḥ paramapuṣpitāḥ<BR>
03,122.010a	tāṃ sakhīrahitām ekām ekavastrām alaṃkṛtām<BR>
03,122.010c	dadarśa bhārgavo dhīmāṃś carantīm iva vidyutam<BR>
03,122.011a	tāṃ paśyamāno vijane sa reme paramadyutiḥ<BR>
03,122.011c	kṣāmakaṇṭhaś ca brahmarṣis tapobalasamanvitaḥ<BR>
03,122.011e	tām ābabhāṣe kalyāṇīṃ sā cāsya na śṛṇoti vai<BR>
03,122.012a	tataḥ sukanyā valmīke dṛṣṭvā bhārgavacakṣuṣī<BR>
03,122.012c	kautūhalāt kaṇṭakena buddhimohabalātkṛtā<BR>
03,122.013a	kiṃ nu khalv idam ity uktvā nirbibhedāsya locane<BR>
03,122.013c	akrudhyat sa tayā viddhe netre paramamanyumān<BR>
03,122.013e	tataḥ śaryātisainyasya śakṛnmūtraṃ samāvṛṇot<BR>
03,122.014a	tato ruddhe śakṛnmūtre sainyam ānāhaduḥkhitam<BR>
03,122.014c	tathāgatam abhiprekṣya paryapṛcchat sa pārthivaḥ<BR>
03,122.015a	taponityasya vṛddhasya roṣaṇasya viśeṣataḥ<BR>
03,122.015c	kenāpakṛtam adyeha bhārgavasya mahātmanaḥ<BR>
03,122.015e	jñātaṃ vā yadi vājñātaṃ tad ṛtaṃ brūta māciram<BR>
03,122.016a	tam ūcuḥ sainikāḥ sarve na vidmo 'pakṛtaṃ vayam<BR>
03,122.016c	sarvopāyair yathākāmaṃ bhavāṃs tad adhigacchatu<BR>
03,122.017a	tataḥ sa pṛthivīpālaḥ sāmnā cogreṇa ca svayam<BR>
03,122.017c	paryapṛcchat suhṛdvargaṃ pratyajānan na caiva te<BR>
03,122.018a	ānāhārtaṃ tato dṛṣṭvā tat sainyam asukhārditam<BR>
03,122.018c	pitaraṃ duḥkhitaṃ cāpi sukanyedam athābravīt<BR>
03,122.019a	mayāṭantyeha valmīke dṛṣṭaṃ sattvam abhijvalat<BR>
03,122.019c	khadyotavad abhijñātaṃ tan mayā viddham antikāt<BR>
03,122.020a	etac chrutvā tu śaryātir valmīkaṃ tūrṇam ādravat<BR>
03,122.020c	tatrāpaśyat tapovṛddhaṃ vayovṛddhaṃ ca bhārgavam<BR>
03,122.020c*0595_01	**** **** candrādityasamaprabham<BR>
03,122.020c*0595_02	jñānavṛddhaṃ vayovṛddhaṃ<BR>
03,122.021a	ayācad atha sainyārthaṃ prāñjaliḥ pṛthivīpatiḥ<BR>
03,122.021c	ajñānād bālayā yat te kṛtaṃ tat kṣantum arhasi<BR>
03,122.021d*0596_01	imām eva ca te kanyāṃ dadāmi sudṛḍhavrata<BR>
03,122.021d*0596_02	bhāryārthī tvaṃ gṛhāṇemāṃ prasīdasva ca bhārgava<BR>
03,122.022a	tato 'bravīn mahīpālaṃ cyavano bhārgavas tadā<BR>
03,122.022b*0597_01	apamānād ahaṃ viddho hy anayā darpapūrṇayā<BR>
03,122.022c	rūpaudāryasamāyuktāṃ lobhamohabalātkṛtām<BR>
03,122.023a	tām eva pratigṛhyāhaṃ rājan duhitaraṃ tava<BR>
03,122.023c	kṣamiṣyāmi mahīpāla satyam etad bravīmi te<BR>
03,122.024a	ṛṣer vacanam ājñāya śaryātir avicārayan<BR>
03,122.024c	dadau duhitaraṃ tasmai cyavanāya mahātmane<BR>
03,122.025a	pratigṛhya ca tāṃ kanyāṃ cyavanaḥ prasasāda ha<BR>
03,122.025c	prāptaprasādo rājā sa sasainyaḥ punar āvrajat<BR>
03,122.026a	sukanyāpi patiṃ labdhvā tapasvinam aninditā<BR>
03,122.026c	nityaṃ paryacarat prītyā tapasā niyamena ca<BR>
03,122.027a	agnīnām atithīnāṃ ca śuśrūṣur anasūyikā<BR>
03,122.027c	samārādhayata kṣipraṃ cyavanaṃ sā śubhānanā<BR>
03,123.001	lomaśa uvāca<BR>
03,123.001a	kasya cit tv atha kālasya surāṇām aśvinau nṛpa<BR>
03,123.001c	kṛtābhiṣekāṃ vivṛtāṃ sukanyāṃ tām apaśyatām<BR>
03,123.002a	tāṃ dṛṣṭvā darśanīyāṅgīṃ devarājasutām iva<BR>
03,123.002c	ūcatuḥ samabhidrutya nāsatyāv aśvināv idam<BR>
03,123.003a	kasya tvam asi vāmoru kiṃ vane vai karoṣi ca<BR>
03,123.003c	icchāva bhadre jñātuṃ tvāṃ tat tvam ākhyāhi śobhane<BR>
03,123.004a	tataḥ sukanyā saṃvītā tāv uvāca surottamau<BR>
03,123.004c	śaryātitanayāṃ vittaṃ bhāryāṃ ca cyavanasya mām<BR>
03,123.004d*0598_01	nāmnā cāhaṃ sukanyeti nṛloke 'smin pratiṣṭhitā<BR>
03,123.004d*0598_02	sāhaṃ sarvātmanā nityaṃ bhartāram anuvartinī<BR>
03,123.005a	athāśvinau prahasyaitām abrūtāṃ punar eva tu<BR>
03,123.005c	kathaṃ tvam asi kalyāṇi pitrā dattā gatādhvane<BR>
03,123.006a	bhrājase vanamadhye tvaṃ vidyut saudāminī yathā<BR>
03,123.006c	na deveṣv api tulyāṃ hi tvayā paśyāva bhāmini<BR>
03,123.006d*0599_01	anābharaṇasaṃpannā paramāmbaravarjitā<BR>
03,123.006d*0599_02	śobhayasy adhikaṃ bhadre vanam apy analaṃkṛtā<BR>
03,123.007a	sarvābharaṇasaṃpannā paramāmbaradhāriṇī<BR>
03,123.007c	śobhethās tv anavadyāṅgi na tv evaṃ malapaṅkinī<BR>
03,123.008a	kasmād evaṃvidhā bhūtvā jarājarjaritaṃ patim<BR>
03,123.008c	tvam upāsse ha kalyāṇi kāmabhogabahiṣkṛtam<BR>
03,123.009a	asamarthaṃ paritrāṇe poṣaṇe ca śucismite<BR>
03,123.009c	sādhu cyavanam utsṛjya varayasvaikam āvayoḥ<BR>
03,123.009e	patyarthaṃ devagarbhābhe mā vṛthā yauvanaṃ kṛthāḥ<BR>
03,123.010a	evam uktā sukanyā tu surau tāv idam abravīt<BR>
03,123.010c	ratāhaṃ cyavane patyau maivaṃ mā paryaśaṅkithāḥ<BR>
03,123.011a	tāv abrūtāṃ punas tv enām āvāṃ devabhiṣagvarau<BR>
03,123.011c	yuvānaṃ rūpasaṃpannaṃ kariṣyāvaḥ patiṃ tava<BR>
03,123.012a	tatas tasyāvayoś caiva patim ekatamaṃ vṛṇu<BR>
03,123.012c	etena samayenainam āmantraya varānane<BR>
03,123.013a	sā tayor vacanād rājann upasaṃgamya bhārgavam<BR>
03,123.013c	uvāca vākyaṃ yat tābhyām uktaṃ bhṛgusutaṃ prati<BR>
03,123.014a	tac chrutvā cyavano bhāryām uvāca kriyatām iti<BR>
03,123.014c	bhartrā sā samanujñātā kriyatām ity athābravīt<BR>
03,123.015a	śrutvā tad aśvinau vākyaṃ tat tasyāḥ kriyatām iti<BR>
03,123.015c	ūcatū rājaputrīṃ tāṃ patis tava viśatv apaḥ<BR>
03,123.016a	tato 'mbhaś cyavanaḥ śīghraṃ rūpārthī praviveśa ha<BR>
03,123.016c	aśvināv api tad rājan saraḥ praviśatāṃ prabho<BR>
03,123.017a	tato muhūrtād uttīrṇāḥ sarve te sarasas tataḥ<BR>
03,123.017c	divyarūpadharāḥ sarve yuvāno mṛṣṭakuṇḍalāḥ<BR>
03,123.017e	tulyarūpadharāś caiva manasaḥ prītivardhanāḥ<BR>
03,123.018a	te 'bruvan sahitāḥ sarve vṛṇīṣvānyatamaṃ śubhe<BR>
03,123.018c	asmākam īpsitaṃ bhadre patitve varavarṇini<BR>
03,123.018d*0600_01	tam aśvinor anyatamaṃ cyavanaṃ vā manasvini<BR>
03,123.018e	yatra vāpy abhikāmāsi taṃ vṛṇīṣva suśobhane<BR>
03,123.019a	sā samīkṣya tu tān sarvāṃs tulyarūpadharān sthitān<BR>
03,123.019c	niścitya manasā buddhyā devī vavre svakaṃ patim<BR>
03,123.019d*0601_01	yady ahaṃ manasā nānyaṃ patim icche svakaṃ vinā<BR>
03,123.019d*0601_02	tena satyena me devau prayacchetāṃ patiṃ mama<BR>
03,123.019d*0602_01	evam uktau tathā sādhvyā nāsatyau surasattamau<BR>
03,123.019d*0602_02	darśayām āsatus tasyāḥ sukanyāyā bhṛgoḥ sutam<BR>
03,123.019d*0603_01	tato devāḥ sutuṣṭāś ca cyavanaṃ taṃ patiṃ daduḥ<BR>
03,123.020a	labdhvā tu cyavano bhāryāṃ vayorūpaṃ ca vāñchitam<BR>
03,123.020c	hṛṣṭo 'bravīn mahātejās tau nāsatyāv idaṃ vacaḥ<BR>
03,123.021a	yathāhaṃ rūpasaṃpanno vayasā ca samanvitaḥ<BR>
03,123.021c	kṛto bhavadbhyāṃ vṛddhaḥ san bhāryāṃ ca prāptavān imām<BR>
03,123.022a	tasmād yuvāṃ kariṣyāmi prītyāhaṃ somapīthinau<BR>
03,123.022c	miṣato devarājasya satyam etad bravīmi vām<BR>
03,123.023a	tac chrutvā hṛṣṭamanasau divaṃ tau pratijagmatuḥ<BR>
03,123.023c	cyavano 'pi sukanyā ca surāv iva vijahratuḥ<BR>
03,123.023d*0604_01	tasminn eva sarastīre bibhratau rūpam uttamam<BR>
03,124.001	lomaśa uvāca<BR>
03,124.001a	tataḥ śrutvā tu śaryātir vayaḥsthaṃ cyavanaṃ kṛtam<BR>
03,124.001c	saṃhṛṣṭaḥ senayā sārdham upāyād bhārgavāśramam<BR>
03,124.002a	cyavanaṃ ca sukanyāṃ ca dṛṣṭvā devasutāv iva<BR>
03,124.002c	reme mahīpaḥ śaryātiḥ kṛtsnāṃ prāpya mahīm iva<BR>
03,124.003a	ṛṣiṇā satkṛtas tena sabhāryaḥ pṛthivīpatiḥ<BR>
03,124.003c	upopaviṣṭaḥ kalyāṇīḥ kathāś cakre mahāmanāḥ<BR>
03,124.004a	athainaṃ bhārgavo rājann uvāca parisāntvayan<BR>
03,124.004c	yājayiṣyāmi rājaṃs tvāṃ saṃbhārān upakalpaya<BR>
03,124.005a	tataḥ paramasaṃhṛṣṭaḥ śaryātiḥ pṛthivīpatiḥ<BR>
03,124.005c	cyavanasya mahārāja tad vākyaṃ pratyapūjayat<BR>
03,124.006a	praśaste 'hani yajñīye sarvakāmasamṛddhimat<BR>
03,124.006c	kārayām āsa śaryātir yajñāyatanam uttamam<BR>
03,124.007a	tatrainaṃ cyavano rājan yājayām āsa bhārgavaḥ<BR>
03,124.007c	adbhutāni ca tatrāsan yāni tāni nibodha me<BR>
03,124.008a	agṛhṇāc cyavanaḥ somam aśvinor devayos tadā<BR>
03,124.008c	tam indro vārayām āsa gṛhyamāṇaṃ tayor graham<BR>
03,124.009	indra uvāca<BR>
03,124.009a	ubhāv etau na somārhau nāsatyāv iti me matiḥ<BR>
03,124.009c	bhiṣajau devaputrāṇāṃ karmaṇā naivam arhataḥ<BR>
03,124.010	cyavana uvāca<BR>
03,124.010a	māvamaṃsthā mahātmānau rūpadraviṇavattarau<BR>
03,124.010c	yau cakratur māṃ maghavan vṛndārakam ivājaram<BR>
03,124.011a	ṛte tvāṃ vibudhāṃś cānyān kathaṃ vai nārhataḥ savam<BR>
03,124.011c	aśvināv api devendra devau viddhi puraṃdara<BR>
03,124.012	indra uvāca<BR>
03,124.012a	cikitsakau karmakarau kāmarūpasamanvitau<BR>
03,124.012c	loke carantau martyānāṃ kathaṃ somam ihārhataḥ<BR>
03,124.013	lomaśa uvāca<BR>
03,124.013a	etad eva yadā vākyam āmreḍayati vāsavaḥ<BR>
03,124.013c	anādṛtya tataḥ śakraṃ grahaṃ jagrāha bhārgavaḥ<BR>
03,124.014a	grahīṣyantaṃ tu taṃ somam aśvinor uttamaṃ tadā<BR>
03,124.014c	samīkṣya balabhid deva idaṃ vacanam abravīt<BR>
03,124.015a	ābhyām arthāya somaṃ tvaṃ grahīṣyasi yadi svayam<BR>
03,124.015c	vajraṃ te prahariṣyāmi ghorarūpam anuttamam<BR>
03,124.016a	evam uktaḥ smayann indram abhivīkṣya sa bhārgavaḥ<BR>
03,124.016c	jagrāha vidhivat somam aśvibhyām uttamaṃ graham<BR>
03,124.017a	tato 'smai prāharad vajraṃ ghorarūpaṃ śacīpatiḥ<BR>
03,124.017c	tasya praharato bāhuṃ stambhayām āsa bhārgavaḥ<BR>
03,124.018a	saṃstambhayitvā cyavano juhuve mantrato 'nalam<BR>
03,124.018c	kṛtyārthī sumahātejā devaṃ hiṃsitum udyataḥ<BR>
03,124.019a	tataḥ kṛtyā samabhavad ṛṣes tasya tapobalāt<BR>
03,124.019c	mado nāma mahāvīryo bṛhatkāyo mahāsuraḥ<BR>
03,124.019e	śarīraṃ yasya nirdeṣṭum aśakyaṃ tu surāsuraiḥ<BR>
03,124.019f*0605_01	tasya pramāṇaṃ vapuṣā na tulyam iha vidyate<BR>
03,124.020a	tasyāsyam abhavad ghoraṃ tīkṣṇāgradaśanaṃ mahat<BR>
03,124.020c	hanur ekā sthitā tasya bhūmāv ekā divaṃ gatā<BR>
03,124.021a	catasra āyatā daṃṣṭrā yojanānāṃ śataṃ śatam<BR>
03,124.021c	itare tv asya daśanā babhūvur daśayojanāḥ<BR>
03,124.021e	prākārasadṛśākārāḥ śūlāgrasamadarśanāḥ<BR>
03,124.022a	bāhū parvatasaṃkāśāv āyatāv ayutaṃ samau<BR>
03,124.022c	netre raviśaśiprakhye vaktram antakasaṃnibham<BR>
03,124.023a	lelihañ jihvayā vaktraṃ vidyuccapalalolayā<BR>
03,124.023c	vyāttānano ghoradṛṣṭir grasann iva jagad balāt<BR>
03,124.024a	sa bhakṣayiṣyan saṃkruddhaḥ śatakratum upādravat<BR>
03,124.024c	mahatā ghorarūpeṇa lokāñ śabdena nādayan<BR>
03,125.001	lomaśa uvāca<BR>
03,125.001a	taṃ dṛṣṭvā ghoravadanaṃ madaṃ devaḥ śatakratuḥ<BR>
03,125.001c	āyāntaṃ bhakṣayiṣyantaṃ vyāttānanam ivāntakam<BR>
03,125.002a	bhayāt saṃstambhitabhujaḥ sṛkkiṇī lelihan muhuḥ<BR>
03,125.002c	tato 'bravīd devarājaś cyavanaṃ bhayapīḍitaḥ<BR>
03,125.003a	somārhāv aśvināv etāv adya prabhṛti bhārgava<BR>
03,125.003c	bhaviṣyataḥ satyam etad vaco brahman bravīmi te<BR>
03,125.004a	na te mithyā samārambho bhavatv eṣa paro vidhiḥ<BR>
03,125.004c	jānāmi cāhaṃ viprarṣe na mithyā tvaṃ kariṣyasi<BR>
03,125.005a	somārhāv aśvināv etau yathaivādya kṛtau tvayā<BR>
03,125.005b*0606_01	tathaiva mām api brahmañ śreyasā yoktum arhasi<BR>
03,125.005c	bhūya eva tu te vīryaṃ prakāśed iti bhārgava<BR>
03,125.006a	sukanyāyāḥ pituś cāsya loke kīrtiḥ prathed iti<BR>
03,125.006c	ato mayaitad vihitaṃ tava vīryaprakāśanam<BR>
03,125.006d*0607_01	iha riraṃsayā devāḥ pitaraś ca maharṣayaḥ<BR>
03,125.006d*0607_02	arcayanti mahāprājña kratuṃ tava mahābalāḥ<BR>
03,125.006e	tasmāt prasādaṃ kuru me bhavatv etad yathecchasi<BR>
03,125.007a	evam uktasya śakreṇa cyavanasya mahātmanaḥ<BR>
03,125.007c	sa manyur vyagamac chīghraṃ mumoca ca puraṃdaram<BR>
03,125.008a	madaṃ ca vyabhajad rājan pāne strīṣu ca vīryavān<BR>
03,125.008c	akṣeṣu mṛgayāyāṃ ca pūrvasṛṣṭaṃ punaḥ punaḥ<BR>
03,125.009a	tathā madaṃ viniṣkṣipya śakraṃ saṃtarpya cendunā<BR>
03,125.009c	aśvibhyāṃ sahitān devān yājayitvā ca taṃ nṛpam<BR>
03,125.010a	vikhyāpya vīryaṃ sarveṣu lokeṣu vadatāṃ varaḥ<BR>
03,125.010c	sukanyayā sahāraṇye vijahārānuraktayā<BR>
03,125.010d*0608_01	adyāpīha pragāyanti gāthāṃ tasyaiva dhīmataḥ<BR>
03,125.010d*0608_02	tāṃ śrutvā cakṣuṣor hāniṃ nāpnuvantīha mānavāḥ<BR>
03,125.010d*0608_03	śaryātiṃ ca sukanyāṃ ca cyavanaṃ śakram aśvinau<BR>
03,125.010d*0608_04	ye bhuktvā saṃsmariṣyanti teṣāṃ cakṣur na hīyate<BR>
03,125.011a	tasyaitad dvijasaṃghuṣṭaṃ saro rājan prakāśate<BR>
03,125.011c	atra tvaṃ saha sodaryaiḥ pitṝn devāṃś ca tarpaya<BR>
03,125.011d*0609_01	tarpayādya pitṝn devān payasā pāvanena ca<BR>
03,125.012a	etad dṛṣṭvā mahīpāla sikatākṣaṃ ca bhārata<BR>
03,125.012c	saindhavāraṇyam āsādya kulyānāṃ kuru darśanam<BR>
03,125.012e	puṣkareṣu mahārāja sarveṣu ca jalaṃ spṛśa<BR>
03,125.012f*0610_01	sthāṇor mantrāṇi ca japan siddhiṃ prāpsyasi bhārata<BR>
03,125.012f*0610_02	saṃdhir dvayor naraśreṣṭha tretāyā dvāparasya ca<BR>
03,125.012f*0610_03	ayaṃ hi dṛśyate pārtha sarvapāpapraṇāśanaḥ<BR>
03,125.012f*0610_04	atropaspṛśa caiva tvaṃ sarvapāpapraṇāśane<BR>
03,125.013a	ārcīkaparvataś caiva nivāso vai manīṣiṇām<BR>
03,125.013c	sadāphalaḥ sadāsroto marutāṃ sthānam uttamam<BR>
03,125.013e	caityāś caite bahuśatās tridaśānāṃ yudhiṣṭhira<BR>
03,125.014a	etac candramasas tīrtham ṛṣayaḥ paryupāsate<BR>
03,125.014c	vaikhānasāś ca ṛṣayo vālakhilyās tathaiva ca<BR>
03,125.015a	śṛṅgāṇi trīṇi puṇyāṇi trīṇi prasravaṇāni ca<BR>
03,125.015b*0611_01	ādisiddhāni kaunteya na vidmas tatra kāraṇam<BR>
03,125.015c	sarvāṇy anuparikramya yathākāmam upaspṛśa<BR>
03,125.016a	śaṃtanuś cātra kaunteya śunakaś ca narādhipa<BR>
03,125.016c	naranārāyaṇau cobhau sthānaṃ prāptāḥ sanātanam<BR>
03,125.017a	iha nityaśayā devāḥ pitaraś ca maharṣibhiḥ<BR>
03,125.017c	ārcīkaparvate tepus tān yajasva yudhiṣṭhira<BR>
03,125.018a	iha te vai carūn prāśnann ṛṣayaś ca viśāṃ pate<BR>
03,125.018c	yamunā cākṣayasrotāḥ kṛṣṇaś ceha taporataḥ<BR>
03,125.019a	yamau ca bhīmasenaś ca kṛṣṇā cāmitrakarśana<BR>
03,125.019c	sarve cātra gamiṣyāmaḥ sukṛśāḥ sutapasvinaḥ<BR>
03,125.020a	etat prasravaṇaṃ puṇyam indrasya manujādhipa<BR>
03,125.020c	yatra dhātā vidhātā ca varuṇaś cordhvam āgatāḥ<BR>
03,125.021a	iha te nyavasan rājan kṣāntāḥ paramadharmiṇaḥ<BR>
03,125.021c	maitrāṇām ṛjubuddhīnām ayaṃ girivaraḥ śubhaḥ<BR>
03,125.022a	eṣā sā yamunā rājan rājarṣigaṇasevitā<BR>
03,125.022c	nānāyajñacitā rājan puṇyā pāpabhayāpahā<BR>
03,125.023a	atra rājā maheṣvāso māndhātāyajata svayam<BR>
03,125.023c	sahadevaś ca kaunteya somako dadatāṃ varaḥ<BR>
03,126.001	yudhiṣṭhira uvāca<BR>
03,126.001a	māndhātā rājaśārdūlas triṣu lokeṣu viśrutaḥ<BR>
03,126.001c	kathaṃ jāto mahābrahman yauvanāśvo nṛpottamaḥ<BR>
03,126.001e	kathaṃ caitāṃ parāṃ kāṣṭhāṃ prāptavān amitadyutiḥ<BR>
03,126.002a	yasya lokās trayo vaśyā viṣṇor iva mahātmanaḥ<BR>
03,126.002c	etad icchāmy ahaṃ śrotuṃ caritaṃ tasya dhīmataḥ<BR>
03,126.002d*0612_01	satyakīrter hi māndhātuḥ kathyamānaṃ tvayānagha<BR>
03,126.003a	yathā māndhātṛśabdaś ca tasya śakrasamadyuteḥ<BR>
03,126.003c	janma cāprativīryasya kuśalo hy asi bhāṣitum<BR>
03,126.004	lomaśa uvāca<BR>
03,126.004a	śṛṇuṣvāvahito rājan rājñas tasya mahātmanaḥ<BR>
03,126.004b*0613_01	yathā cāsau samabhavac caritaṃ tasya dhīmataḥ<BR>
03,126.004c	yathā māndhātṛśabdo vai lokeṣu parigīyate<BR>
03,126.005a	ikṣvākuvaṃśaprabhavo yuvanāśvo mahīpatiḥ<BR>
03,126.005c	so 'yajat pṛthivīpāla kratubhir bhūridakṣiṇaiḥ<BR>
03,126.006a	aśvamedhasahasraṃ ca prāpya dharmabhṛtāṃ varaḥ<BR>
03,126.006c	anyaiś ca kratubhir mukhyair vividhair āptadakṣiṇaiḥ<BR>
03,126.007a	anapatyas tu rājarṣiḥ sa mahātmā dṛḍhavrataḥ<BR>
03,126.007c	mantriṣv ādhāya tad rājyaṃ vananityo babhūva ha<BR>
03,126.008a	śāstradṛṣṭena vidhinā saṃyojyātmānam ātmanā<BR>
03,126.008b*0614_01	sa kadā cin nṛpo rājann upavāsena duḥkhitaḥ<BR>
03,126.008c	pipāsāśuṣkahṛdayaḥ praviveśāśramaṃ bhṛgoḥ<BR>
03,126.009a	tām eva rātriṃ rājendra mahātmā bhṛgunandanaḥ<BR>
03,126.009c	iṣṭiṃ cakāra saudyumner maharṣiḥ putrakāraṇāt<BR>
03,126.010a	saṃbhṛto mantrapūtena vāriṇā kalaśo mahān<BR>
03,126.010c	tatrātiṣṭhata rājendra pūrvam eva samāhitaḥ<BR>
03,126.010e	yat prāśya prasavet tasya patnī śakrasamaṃ sutam<BR>
03,126.010f*0615_01	tad vāri vidhivad rājan yasminn āsīt susaṃskṛtam<BR>
03,126.011a	taṃ nyasya vedyāṃ kalaśaṃ suṣupus te maharṣayaḥ<BR>
03,126.011c	rātrijāgaraṇaśrāntāḥ saudyumniḥ samatītya tān<BR>
03,126.012a	śuṣkakaṇṭhaḥ pipāsārtaḥ pāṇīyārthī bhṛśaṃ nṛpaḥ<BR>
03,126.012c	taṃ praviśyāśramaṃ śrāntaḥ pāṇīyaṃ so 'bhyayācata<BR>
03,126.013a	tasya śrāntasya śuṣkeṇa kaṇṭhena krośatas tadā<BR>
03,126.013c	nāśrauṣīt kaś cana tadā śakuner iva vāśitam<BR>
03,126.014a	tatas taṃ kalaśaṃ dṛṣṭvā jalapūrṇaṃ sa pārthivaḥ<BR>
03,126.014c	abhyadravata vegena pītvā cāmbho vyavāsṛjat<BR>
03,126.015a	sa pītvā śītalaṃ toyaṃ pipāsārto mahīpatiḥ<BR>
03,126.015c	nirvāṇam agamad dhīmān susukhī cābhavat tadā<BR>
03,126.016a	tatas te pratyabudhyanta ṛṣayaḥ sanarādhipāḥ<BR>
03,126.016c	nistoyaṃ taṃ ca kalaśaṃ dadṛśuḥ sarva eva te<BR>
03,126.017a	kasya karmedam iti ca paryapṛcchan samāgatāḥ<BR>
03,126.017c	yuvanāśvo mayety eva satyaṃ samabhipadyata<BR>
03,126.018a	na yuktam iti taṃ prāha bhagavān bhārgavas tadā<BR>
03,126.018c	sutārthaṃ sthāpitā hy āpas tapasā caiva saṃbhṛtāḥ<BR>
03,126.019a	mayā hy atrāhitaṃ brahma tapa āsthāya dāruṇam<BR>
03,126.019c	putrārthaṃ tava rājarṣe mahābalaparākrama<BR>
03,126.020a	mahābalo mahāvīryas tapobalasamanvitaḥ<BR>
03,126.020c	yaḥ śakram api vīryeṇa gamayed yamasādanam<BR>
03,126.021a	anena vidhinā rājan mayaitad upapāditam<BR>
03,126.021c	abbhakṣaṇaṃ tvayā rājann ayuktaṃ kṛtam adya vai<BR>
03,126.022a	na tv adya śakyam asmābhir etat kartum ato 'nyathā<BR>
03,126.022c	nūnaṃ daivakṛtaṃ hy etad yad evaṃ kṛtavān asi<BR>
03,126.023a	pipāsitena yāḥ pītā vidhimantrapuraskṛtāḥ<BR>
03,126.023c	āpas tvayā mahārāja mattapovīryasaṃbhṛtāḥ<BR>
03,126.023e	tābhyas tvam ātmanā putram evaṃvīryaṃ janiṣyasi<BR>
03,126.024a	vidhāsyāmo vayaṃ tatra taveṣṭiṃ paramādbhutām<BR>
03,126.024c	yathā śakrasamaṃ putraṃ janayiṣyasi vīryavān<BR>
03,126.024d*0616_01	garbhadhāraṇajaṃ vāpi na khedaṃ samavāpsyasi<BR>
03,126.024d*0617_01	iti śrutvā vacas tasya rājā tv iti tathābravīt<BR>
03,126.024d*0618_01	na ca prāṇair mahārāja viyogas te bhaviṣyati<BR>
03,126.025a	tato varṣaśate pūrṇe tasya rājño mahātmanaḥ<BR>
03,126.025c	vāmaṃ pārśvaṃ vinirbhidya sutaḥ sūrya ivāparaḥ<BR>
03,126.026a	niścakrāma mahātejā na ca taṃ mṛtyur āviśat<BR>
03,126.026c	yuvanāśvaṃ narapatiṃ tad adbhutam ivābhavat<BR>
03,126.027a	tataḥ śakro mahātejās taṃ didṛkṣur upāgamat<BR>
03,126.027b*0619_01	tato devā mahendraṃ tam apṛcchan dhāsyatīti kim<BR>
03,126.027c	pradeśinīṃ tato 'syāsye śakraḥ samabhisaṃdadhe<BR>
03,126.028a	mām ayaṃ dhāsyatīty evaṃ paribhāṣṭaḥ sa vajriṇā<BR>
03,126.028c	māndhāteti ca nāmāsya cakruḥ sendrā divaukasaḥ<BR>
03,126.029a	pradeśinīṃ śakradattām āsvādya sa śiśus tadā<BR>
03,126.029c	avardhata mahīpāla kiṣkūṇāṃ ca trayodaśa<BR>
03,126.030a	vedās taṃ sadhanurvedā divyāny astrāṇi ceśvaram<BR>
03,126.030c	upatasthur mahārāja dhyātamātrāṇi sarvaśaḥ<BR>
03,126.031a	dhanur ājagavaṃ nāma śarāḥ śṛṅgodbhavāś ca ye<BR>
03,126.031c	abhedyaṃ kavacaṃ caiva sadyas tam upasaṃśrayan<BR>
03,126.032a	so 'bhiṣikto maghavatā svayaṃ śakreṇa bhārata<BR>
03,126.032c	dharmeṇa vyajayal lokāṃs trīn viṣṇur iva vikramaiḥ<BR>
03,126.033a	tasyāpratihataṃ cakraṃ prāvartata mahātmanaḥ<BR>
03,126.033c	ratnāni caiva rājarṣiṃ svayam evopatasthire<BR>
03,126.034a	tasyeyaṃ vasusaṃpūrṇā vasudhā vasudhādhipa<BR>
03,126.034c	teneṣṭaṃ vividhair yajñair bahubhiḥ svāptadakṣiṇaiḥ<BR>
03,126.035a	citacaityo mahātejā dharmaṃ prāpya ca puṣkalam<BR>
03,126.035c	śakrasyārdhāsanaṃ rājaṃl labdhavān amitadyutiḥ<BR>
03,126.036a	ekāhnā pṛthivī tena dharmanityena dhīmatā<BR>
03,126.036c	nirjitā śāsanād eva saratnākarapattanā<BR>
03,126.037a	tasya cityair mahārāja kratūnāṃ dakṣiṇāvatām<BR>
03,126.037c	caturantā mahī vyāptā nāsīt kiṃ cid anāvṛtam<BR>
03,126.038a	tena padmasahasrāṇi gavāṃ daśa mahātmanā<BR>
03,126.038c	brāhmaṇebhyo mahārāja dattānīti pracakṣate<BR>
03,126.039a	tena dvādaśavārṣikyām anāvṛṣṭyāṃ mahātmanā<BR>
03,126.039c	vṛṣṭaṃ sasyavivṛddhyarthaṃ miṣato vajrapāṇinaḥ<BR>
03,126.040a	tena somakulotpanno gāndhārādhipatir mahān<BR>
03,126.040c	garjann iva mahāmeghaḥ pramathya nihataḥ śaraiḥ<BR>
03,126.041a	prajāś caturvidhās tena jitā rājan mahātmanā<BR>
03,126.041c	tenātmatapasā lokāḥ sthāpitāś cāpi tejasā<BR>
03,126.042a	tasyaitad devayajanaṃ sthānam ādityavarcasaḥ<BR>
03,126.042c	paśya puṇyatame deśe kurukṣetrasya madhyataḥ<BR>
03,126.042d*0620_01	tathā tvam api rājendra māndhāteva mahīpatiḥ<BR>
03,126.042d*0620_02	dharmaṃ kṛtvā mahīṃ rakṣan svargalokam avāpsyasi<BR>
03,126.043a	etat te sarvam ākhyātaṃ māndhātuś caritaṃ mahat<BR>
03,126.043c	janma cāgryaṃ mahīpāla yan māṃ tvaṃ paripṛcchasi<BR>
03,126.043d*0621_00	vaiśaṃpāyana uvāca<BR>
03,126.043d*0621_01	evam uktaḥ sa kaunteyo lomaśena maharṣiṇā<BR>
03,126.043d*0621_02	papracchānantaraṃ bhūyaḥ somakaṃ prati bhārata<BR>
03,127.001	yudhiṣṭhira uvāca<BR>
03,127.001a	kathaṃvīryaḥ sa rājābhūt somako vadatāṃ vara<BR>
03,127.001c	karmāṇy asya prabhāvaṃ ca śrotum icchāmi tattvataḥ<BR>
03,127.002	lomaśa uvāca<BR>
03,127.002a	yudhiṣṭhirāsīn nṛpatiḥ somako nāma dhārmikaḥ<BR>
03,127.002c	tasya bhāryāśataṃ rājan sadṛśīnām abhūt tadā<BR>
03,127.003a	sa vai yatnena mahatā tāsu putraṃ mahīpatiḥ<BR>
03,127.003c	kaṃ cin nāsādayām āsa kālena mahatā api<BR>
03,127.004a	kadā cit tasya vṛddhasya yatamānasya yatnataḥ<BR>
03,127.004c	jantur nāma sutas tasmin strīśate samajāyata<BR>
03,127.005a	taṃ jātaṃ mātaraḥ sarvāḥ parivārya samāsate<BR>
03,127.005c	satataṃ pṛṣṭhataḥ kṛtvā kāmabhogān viśāṃ pate<BR>
03,127.005d*0622_01	mamāyam iti manvānā manobhiḥ putram aurasam<BR>
03,127.006a	tataḥ pipīlikā jantuṃ kadā cid adaśat sphiji<BR>
03,127.006c	sa daṣṭo vyanadad rājaṃs tena duḥkhena bālakaḥ<BR>
03,127.007a	tatas tā mātaraḥ sarvāḥ prākrośan bhṛśaduḥkhitāḥ<BR>
03,127.007c	parivārya jantuṃ sahitāḥ sa śabdas tumulo 'bhavat<BR>
03,127.008a	tam ārtanādaṃ sahasā śuśrāva sa mahīpatiḥ<BR>
03,127.008c	amātyapariṣanmadhye upaviṣṭaḥ sahartvijaiḥ<BR>
03,127.009a	tataḥ prasthāpayām āsa kim etad iti pārthivaḥ<BR>
03,127.009c	tasmai kṣattā yathāvṛttam ācacakṣe sutaṃ prati<BR>
03,127.010a	tvaramāṇaḥ sa cotthāya somakaḥ saha mantribhiḥ<BR>
03,127.010c	praviśyāntaḥpuraṃ putram āśvāsayad ariṃdamaḥ<BR>
03,127.011a	sāntvayitvā tu taṃ putraṃ niṣkramyāntaḥpurān nṛpaḥ<BR>
03,127.011c	ṛtvijaiḥ sahito rājan sahāmātya upāviśat<BR>
03,127.012	somaka uvāca<BR>
03,127.012a	dhig astv ihaikaputratvam aputratvaṃ varaṃ bhavet<BR>
03,127.012c	nityāturatvād bhūtānāṃ śoka evaikaputratā<BR>
03,127.013a	idaṃ bhāryāśataṃ brahman parīkṣyopacitaṃ prabho<BR>
03,127.013c	putrārthinā mayā voḍhaṃ na cāsāṃ vidyate prajā<BR>
03,127.014a	ekaḥ kathaṃ cid utpannaḥ putro jantur ayaṃ mama<BR>
03,127.014c	yatamānasya sarvāsu kiṃ nu duḥkham ataḥ param<BR>
03,127.015a	vayaś ca samatītaṃ me sabhāryasya dvijottama<BR>
03,127.015c	āsāṃ prāṇāḥ samāyattā mama cātraikaputrake<BR>
03,127.016a	syān nu karma tathā yuktaṃ yena putraśataṃ bhavet<BR>
03,127.016c	mahatā laghunā vāpi karmaṇā duṣkareṇa vā<BR>
03,127.017	ṛtvig uvāca<BR>
03,127.017a	asti vai tādṛśaṃ karma yena putraśataṃ bhavet<BR>
03,127.017c	yadi śaknoṣi tat kartum atha vakṣyāmi somaka<BR>
03,127.017d*0623_01	kriyatām avicāreṇa tataḥ prāpsyasi putrakān<BR>
03,127.018	somaka uvāca<BR>
03,127.018a	kāryaṃ vā yadi vākāryaṃ yena putraśataṃ bhavet<BR>
03,127.018c	kṛtam eva hi tad viddhi bhagavān prabravītu me<BR>
03,127.019	ṛtvig uvāca<BR>
03,127.019a	yajasva jantunā rājaṃs tvaṃ mayā vitate kratau<BR>
03,127.019c	tataḥ putraśataṃ śrīmad bhaviṣyaty acireṇa te<BR>
03,127.020a	vapāyāṃ hūyamānāyāṃ dhūmam āghrāya mātaraḥ<BR>
03,127.020c	tatas tāḥ sumahāvīryāñ janayiṣyanti te sutān<BR>
03,127.021a	tasyām eva tu te jantur bhavitā punar ātmajaḥ<BR>
03,127.021c	uttare cāsya sauvarṇaṃ lakṣma pārśve bhaviṣyati<BR>
03,128.001	somaka uvāca<BR>
03,128.001a	brahman yad yad yathā kāryaṃ tat tat kuru tathā tathā<BR>
03,128.001c	putrakāmatayā sarvaṃ kariṣyāmi vacas tava<BR>
03,128.002	lomaśa uvāca<BR>
03,128.002*0624_01	sa somakavacaḥ śrutvā brāhmaṇo vedapāragaḥ<BR>
03,128.002a	tataḥ sa yājayām āsa somakaṃ tena jantunā<BR>
03,128.002c	mātaras tu balāt putram apākarṣuḥ kṛpānvitāḥ<BR>
03,128.003a	hā hatāḥ smeti vāśantyas tīvraśokasamanvitāḥ<BR>
03,128.003c	taṃ mātaraḥ pratyakarṣan gṛhītvā dakṣiṇe kare<BR>
03,128.003e	savye pāṇau gṛhītvā tu yājako 'pi sma karṣati<BR>
03,128.004a	kurarīṇām ivārtānām apākṛṣya tu taṃ sutam<BR>
03,128.004c	viśasya cainaṃ vidhinā vapām asya juhāva saḥ<BR>
03,128.005a	vapāyāṃ hūyamānāyāṃ gandham āghrāya mātaraḥ<BR>
03,128.005c	ārtā nipetuḥ sahasā pṛthivyāṃ kurunandana<BR>
03,128.005e	sarvāś ca garbhān alabhaṃs tatas tāḥ pārthivāṅganāḥ<BR>
03,128.006a	tato daśasu māseṣu somakasya viśāṃ pate<BR>
03,128.006c	jajñe putraśataṃ pūrṇaṃ tāsu sarvāsu bhārata<BR>
03,128.007a	jantur jyeṣṭhaḥ samabhavaj janitryām eva bhārata<BR>
03,128.007c	sa tāsām iṣṭa evāsīn na tathānye nijāḥ sutāḥ<BR>
03,128.008a	tac ca lakṣaṇam asyāsīt sauvarṇaṃ pārśva uttare<BR>
03,128.008c	tasmin putraśate cāgryaḥ sa babhūva guṇair yutaḥ<BR>
03,128.008d*0625_01	rājā pṛthivyāṃ vikhyātaḥ sadā dharmaparāyaṇaḥ<BR>
03,128.009a	tataḥ sa lokam agamat somakasya guruḥ param<BR>
03,128.009c	atha kāle vyatīte tu somako 'py agamat param<BR>
03,128.010a	atha taṃ narake ghore pacyamānaṃ dadarśa saḥ<BR>
03,128.010c	tam apṛcchat kimarthaṃ tvaṃ narake pacyase dvija<BR>
03,128.011a	tam abravīd guruḥ so 'tha pacyamāno 'gninā bhṛśam<BR>
03,128.011c	tvaṃ mayā yājito rājaṃs tasyedaṃ karmaṇaḥ phalam<BR>
03,128.012a	etac chrutvā sa rājarṣir dharmarājānam abravīt<BR>
03,128.012c	aham atra pravekṣyāmi mucyatāṃ mama yājakaḥ<BR>
03,128.012e	matkṛte hi mahābhāgaḥ pacyate narakāgninā<BR>
03,128.012f*0626_01	so 'ham ātmānam ādhāsye narake mucyatāṃ guruḥ<BR>
03,128.013	dharma uvāca<BR>
03,128.013a	nānyaḥ kartuḥ phalaṃ rājann upabhuṅkte kadā cana<BR>
03,128.013b*0627_01	yadi te 'sya phalaṃ rājann upabhojyaṃ kathaṃ cana<BR>
03,128.013c	imāni tava dṛśyante phalāni dadatāṃ vara<BR>
03,128.013d*0628_01	duṣkṛtaṃ cāsya vindethā mucyate tvadgurur yathā<BR>
03,128.014	somaka uvāca<BR>
03,128.014a	puṇyān na kāmaye lokān ṛte 'haṃ brahmavādinam<BR>
03,128.014c	icchāmy aham anenaiva saha vastuṃ surālaye<BR>
03,128.015a	narake vā dharmarāja karmaṇāsya samo hy aham<BR>
03,128.015c	puṇyāpuṇyaphalaṃ deva samam astv āvayor idam<BR>
03,128.016	dharma uvāca<BR>
03,128.016a	yady evam īpsitaṃ rājan bhuṅkṣvāsya sahitaḥ phalam<BR>
03,128.016c	tulyakālaṃ sahānena paścāt prāpsyasi sadgatim<BR>
03,128.017	lomaśa uvāca<BR>
03,128.017a	sa cakāra tathā sarvaṃ rājā rājīvalocanaḥ<BR>
03,128.017b*0629_01	kṣīṇapāpaś ca tasmāt sa vimukto guruṇā saha<BR>
03,128.017c	punaś ca lebhe lokān svān karmaṇā nirjitāñ śubhān<BR>
03,128.017e	saha tenaiva vipreṇa guruṇā sa gurupriyaḥ<BR>
03,128.018a	eṣa tasyāśramaḥ puṇyo ya eṣo 'gre virājate<BR>
03,128.018c	kṣānta uṣyātra ṣaḍrātraṃ prāpnoti sugatiṃ naraḥ<BR>
03,128.019a	etasminn api rājendra vatsyāmo vigatajvarāḥ<BR>
03,128.019c	ṣaḍrātraṃ niyatātmānaḥ sajjībhava kurūdvaha<BR>
03,129.001	lomaśa uvāca<BR>
03,129.001a	asmin kila svayaṃ rājann iṣṭavān vai prajāpatiḥ<BR>
03,129.001c	satram iṣṭīkṛtaṃ nāma purā varṣasahasrikam<BR>
03,129.002a	ambarīṣaś ca nābhāga iṣṭavān yamunām anu<BR>
03,129.002c	yajñaiś ca tapasā caiva parāṃ siddhim avāpa saḥ<BR>
03,129.002d*0630_01	teṣām iṣṭāni liṅgāni dṛśyante 'dyāpi bhārata<BR>
03,129.002d*0630_02	yeṣāṃ liṅgair mahārāja saṃstīrṇaiva ca bhūr iyam<BR>
03,129.002d*0630_03	svayaṃ prakāśabahavo vṛkṣāś caite viśāṃ pate<BR>
03,129.002d*0630_04	devāś ca ṛṣayaś caiva samāgacchanti nityaśaḥ<BR>
03,129.002d*0630_05	taptuṃ sāyaṃ tathā prātar dṛśyante te hutāśanāḥ<BR>
03,129.002d*0630_06	ihāplutānāṃ kaunteya sadyaḥ pāpmā vihanyate<BR>
03,129.002d*0630_07	kuruśreṣṭhābhiṣekaṃ vai tasmāt kuru sahānujaḥ<BR>
03,129.002d*0630_08	tato natvāplutāṅgas tvaṃ kauśikīm anuyāsyasi<BR>
03,129.002d*0630_09	viśvāmitreṇa vai tatra tapas taptam anuttamam<BR>
03,129.002d*0630_10	tatas tatra samāplutya gātrāṇi sagaṇo nṛpaḥ<BR>
03,129.002d*0630_11	lomaśa uvāca<BR>
03,129.002d*0630_11	jagāma kauśikīṃ puṇyāṃ ramyāṃ sphītajalāṃ nadīm<BR>
03,129.002d*0630_12	eṣaiva ca nadī puṇyā kauśikī nāma bhārata<BR>
03,129.002d*0630_13	viśvāmitrāśramo ramya eṣa tatra prakāśate<BR>
03,129.002d*0630_14	āśramaś caiva puṇyākhyaḥ kaśyapasya mahātmanaḥ<BR>
03,129.003a	deśo nāhuṣayajñānām ayaṃ puṇyatamo nṛpa<BR>
03,129.003c	yatreṣṭvā daśa padmāni sadasyebhyo nisṛṣṭavān<BR>
03,129.004a	sārvabhaumasya kaunteya yayāter amitaujasaḥ<BR>
03,129.004c	spardhamānasya śakreṇa paśyedaṃ yajñavāstv iha<BR>
03,129.005a	paśya nānāvidhākārair agnibhir nicitāṃ mahīm<BR>
03,129.005c	majjantīm iva cākrāntāṃ yayāter yajñakarmabhiḥ<BR>
03,129.006a	eṣā śamy ekapatrā sā śarakaṃ caitad uttamam<BR>
03,129.006c	paśya rāmahradān etān paśya nārāyaṇāśramam<BR>
03,129.007a	etad ārcīkaputrasya yogair vicarato mahīm<BR>
03,129.007c	apasarpaṇaṃ mahīpāla raupyāyām amitaujasaḥ<BR>
03,129.008a	atrānuvaṃśaṃ paṭhataḥ śṛṇu me kurunandana<BR>
03,129.008c	ulūkhalair ābharaṇaiḥ piśācī yad abhāṣata<BR>
03,129.008d*0631_01	atra sthāsyanti ye nityaṃ teṣāṃ vighno bhaved iti<BR>
03,129.009a	yugaṃdhare dadhi prāśya uṣitvā cācyutasthale<BR>
03,129.009c	tadvad bhūtilaye snātvā saputrā vastum icchasi<BR>
03,129.010a	ekarātram uṣitveha dvitīyaṃ yadi vatsyasi<BR>
03,129.010c	etad vai te divā vṛttaṃ rātrau vṛttam ato 'nyathā<BR>
03,129.010d*0632_01	evam etad viditvā tvaṃ rātriṃ vasa mahāmate<BR>
03,129.011a	atrādyāho nivatsyāmaḥ kṣapāṃ bharatasattama<BR>
03,129.011c	dvāram etad dhi kaunteya kurukṣetrasya bhārata<BR>
03,129.012a	atraiva nāhuṣo rājā rājan kratubhir iṣṭavān<BR>
03,129.012c	yayātir bahuratnāḍhyair yatrendro mudam abhyagāt<BR>
03,129.013a	etat plakṣāvataraṇaṃ yamunātīrtham ucyate<BR>
03,129.013c	etad vai nākapṛṣṭhasya dvāram āhur manīṣiṇaḥ<BR>
03,129.014a	atra sārasvatair yajñair ījānāḥ paramarṣayaḥ<BR>
03,129.014c	yūpolūkhalinas tāta gacchanty avabhṛthāplavam<BR>
03,129.015a	atraiva bharato rājā medhyam aśvam avāsṛjat<BR>
03,129.015a*0633_01	**** **** rājan kratubhir iṣṭavān<BR>
03,129.015a*0633_02	hayamedhena yajñena<BR>
03,129.015c	asakṛt kṛṣṇasāraṅgaṃ dharmeṇāvāpya medinīm<BR>
03,129.016a	atraiva puruṣavyāghra maruttaḥ satram uttamam<BR>
03,129.016c	āste devarṣimukhyena saṃvartenābhipālitaḥ<BR>
03,129.017a	atropaspṛśya rājendra sarvāṃl lokān prapaśyati<BR>
03,129.017c	pūyate duṣkṛtāc caiva samupaspṛśya bhārata<BR>
03,129.018	vaiśaṃpāyana uvāca<BR>
03,129.018a	tatra sabhrātṛkaḥ snātvā stūyamāno maharṣibhiḥ<BR>
03,129.018c	lomaśaṃ pāṇḍavaśreṣṭha idaṃ vacanam abravīt<BR>
03,129.019a	sarvāṃl lokān prapaśyāmi tapasā satyavikrama<BR>
03,129.019c	ihasthaḥ pāṇḍavaśreṣṭhaṃ paśyāmi śvetavāhanam<BR>
03,129.020	lomaśa uvāca<BR>
03,129.020a	evam etan mahābāho paśyanti paramarṣayaḥ<BR>
03,129.020b*0634_01	iha snātvā tapoyuktāṃs trīṃl lokān sacarācarān<BR>
03,129.020c	sarasvatīm imāṃ puṇyāṃ paśyaikaśaraṇāvṛtām<BR>
03,129.021a	yatra snātvā naraśreṣṭha dhūtapāpmā bhaviṣyati<BR>
03,129.021c	iha sārasvatair yajñair iṣṭavantaḥ surarṣayaḥ<BR>
03,129.021e	ṛṣayaś caiva kaunteya tathā rājarṣayo 'pi ca<BR>
03,129.022a	vedī prajāpater eṣā samantāt pañcayojanā<BR>
03,129.022c	kuror vai yajñaśīlasya kṣetram etan mahātmanaḥ<BR>
03,130.001	lomaśa uvāca<BR>
03,130.001a	iha martyās tapas taptvā svargaṃ gacchanti bhārata<BR>
03,130.001c	martukāmā narā rājann ihāyānti sahasraśaḥ<BR>
03,130.002a	evam āśīḥ prayuktā hi dakṣeṇa yajatā purā<BR>
03,130.002c	iha ye vai mariṣyanti te vai svargajito narāḥ<BR>
03,130.003a	eṣā sarasvatī puṇyā divyā coghavatī nadī<BR>
03,130.003c	etad vinaśanaṃ nāma sarasvatyā viśāṃ pate<BR>
03,130.004a	dvāraṃ niṣādarāṣṭrasya yeṣāṃ dveṣāt sarasvatī<BR>
03,130.004b*0635_01	kṣīṇapāpā śubhāṃl lokān prāpnute nātra saṃśayaḥ<BR>
03,130.004c	praviṣṭā pṛthivīṃ vīra mā niṣādā hi māṃ viduḥ<BR>
03,130.005a	eṣa vai camasodbhedo yatra dṛśyā sarasvatī<BR>
03,130.005c	yatrainām abhyavartanta divyāḥ puṇyāḥ samudragāḥ<BR>
03,130.006a	etat sindhor mahat tīrthaṃ yatrāgastyam ariṃdama<BR>
03,130.006c	lopāmudrā samāgamya bhartāram avṛṇīta vai<BR>
03,130.007a	etat prabhāsate tīrthaṃ prabhāsaṃ bhāskaradyute<BR>
03,130.007c	indrasya dayitaṃ puṇyaṃ pavitraṃ pāpanāśanam<BR>
03,130.008a	etad viṣṇupadaṃ nāma dṛśyate tīrtham uttamam<BR>
03,130.008b*0636_01	yatra gayāśaro nāma pitṝṇāṃ tuṣṭikārakam<BR>
03,130.008b*0636_02	yatra tīrthāny anekāni devatāyatanāni ca<BR>
03,130.008b*0636_03	munīnām āśramāś caiva sarvāḥ svargamayāḥ śubhāḥ<BR>
03,130.008b*0636_04	yatra gayāśiro nāma tīrthaṃ pāpabhayāpaham<BR>
03,130.008b*0636_05	kṣetram etan mahīpāla praṇamasva yathāvidhi<BR>
03,130.008b*0636_06	sarvatīrthasamāvāso dṛśyate vibudhācalaḥ<BR>
03,130.008c	eṣā ramyā vipāśā ca nadī paramapāvanī<BR>
03,130.009a	atraiva putraśokena vasiṣṭho bhagavān ṛṣiḥ<BR>
03,130.009c	baddhvātmānaṃ nipatito vipāśaḥ punar utthitaḥ<BR>
03,130.009d*0637_01	sarvatīrthasamāvāso dṛśyate 'trārbudācalaḥ<BR>
03,130.010a	kāśmīramaṇḍalaṃ caitat sarvapuṇyam ariṃdama<BR>
03,130.010c	maharṣibhiś cādhyuṣitaṃ paśyedaṃ bhrātṛbhiḥ saha<BR>
03,130.010d*0638_01	vitastāṃ paśya rājendra sarvapāpapramocanīm<BR>
03,130.010d*0638_02	maharṣibhiś cādhyuṣitāṃ śītatoyāṃ sunirmalām<BR>
03,130.011a	atrottarāṇāṃ sarveṣām ṛṣīṇāṃ nāhuṣasya ca<BR>
03,130.011c	agneś cātraiva saṃvādaḥ kāśyapasya ca bhārata<BR>
03,130.012a	etad dvāraṃ mahārāja mānasasya prakāśate<BR>
03,130.012c	varṣam asya girer madhye rāmeṇa śrīmatā kṛtam<BR>
03,130.013a	eṣa vātikaṣaṇḍo vai prakhyātaḥ satyavikramaḥ<BR>
03,130.013c	nābhyavartata yad dvāraṃ videhān uttaraṃ ca yaḥ<BR>
03,130.013d*0639_01	idam āścaryam aparaṃ deśe 'smin puruṣarṣabha<BR>
03,130.013d*0639_02	kṣīṇe yuge 'pi kaunteya śarvasya saha pārṣadaiḥ<BR>
03,130.013d*0639_03	sahomayā ca bhavati darśanaṃ kāmarūpiṇaḥ<BR>
03,130.013d*0639_04	asmin sarasi ramye vai caitre māsi pinākinam<BR>
03,130.013d*0639_05	yajanti yājakāḥ samyak parivāraṃ śubhārthinaḥ<BR>
03,130.013d*0639_06	atropaspṛśya sarasi śraddadhāno jitendriyaḥ<BR>
03,130.013d*0639_07	kṣīṇapāpaḥ śubhāṃl lokān prāpnute nātra saṃśayaḥ<BR>
03,130.014a	eṣa ujjānako nāma yavakrīr yatra śāntavān<BR>
03,130.014c	arundhatīsahāyaś ca vasiṣṭho bhagavān ṛṣiḥ<BR>
03,130.015a	hradaś ca kuśavān eṣa yatra padmaṃ kuśeśayam<BR>
03,130.015c	āśramaś caiva rukmiṇyā yatrāśāmyad akopanā<BR>
03,130.016a	samādhīnāṃ samāsas tu pāṇḍaveya śrutas tvayā<BR>
03,130.016c	taṃ drakṣyasi mahārāja bhṛgutuṅgaṃ mahāgirim<BR>
03,130.016d*0640_01	maṇḍavāṃ ca tathā saṃdhyāṃ drakṣyasy amitavikrama<BR>
03,130.017a	jalāṃ copajalāṃ caiva yamunām abhito nadīm<BR>
03,130.017c	uśīnaro vai yatreṣṭvā vāsavād atyaricyata<BR>
03,130.018a	tāṃ devasamitiṃ tasya vāsavaś ca viśāṃ pate<BR>
03,130.018c	abhyagacchata rājānaṃ jñātum agniś ca bhārata<BR>
03,130.019a	jijñāsamānau varadau mahātmānam uśīnaram<BR>
03,130.019c	indraḥ śyenaḥ kapoto 'gnir bhūtvā yajñe 'bhijagmatuḥ<BR>
03,130.020a	ūruṃ rājñaḥ samāsādya kapotaḥ śyenajād bhayāt<BR>
03,130.020c	śaraṇārthī tadā rājan nililye bhayapīḍitaḥ<BR>
03,131.000*0641_01	śṛṇu tvaṃ tatra vai rājañ śyeno yad abhibhāṣata<BR>
03,131.001	śyena uvāca<BR>
03,131.001a	dharmātmānaṃ tv āhur ekaṃ sarve rājan mahīkṣitaḥ<BR>
03,131.001c	sa vai dharmaviruddhaṃ tvaṃ kasmāt karma cikīrṣasi<BR>
03,131.002a	vihitaṃ bhakṣaṇaṃ rājan pīḍyamānasya me kṣudhā<BR>
03,131.002c	mā bhāṅkṣīr dharmalobhena dharmam utsṛṣṭavān asi<BR>
03,131.003	rājovāca<BR>
03,131.003a	saṃtrastarūpas trāṇārthī tvatto bhīto mahādvija<BR>
03,131.003c	matsakāśam anuprāptaḥ prāṇagṛdhnur ayaṃ dvijaḥ<BR>
03,131.004a	evam abhyāgatasyeha kapotasyābhayārthinaḥ<BR>
03,131.004c	apradāne paro 'dharmaḥ kiṃ tvaṃ śyena prapaśyasi<BR>
03,131.005a	praspandamānaḥ saṃbhrāntaḥ kapotaḥ śyena lakṣyate<BR>
03,131.005c	matsakāśaṃ jīvitārthī tasya tyāgo vigarhitaḥ<BR>
03,131.005d*0642_01	yo hi kaś cid dvijān hanyād gāṃ vā lokasya mātaram<BR>
03,131.005d*0642_02	śaraṇāgataṃ ca tyajate tulyaṃ teṣāṃ hi pātakam<BR>
03,131.005d*0643_01	ekataḥ kratavaḥ sarve samāptavaradakṣiṇāḥ<BR>
03,131.005d*0643_02	ekato bhayabhītasya prāṇinaḥ prāṇadhāraṇam<BR>
03,131.006	śyena uvāca<BR>
03,131.006a	āhārāt sarvabhūtāni saṃbhavanti mahīpate<BR>
03,131.006c	āhāreṇa vivardhante tena jīvanti jantavaḥ<BR>
03,131.007a	śakyate dustyaje 'py arthe cirarātrāya jīvitum<BR>
03,131.007c	na tu bhojanam utsṛjya śakyaṃ vartayituṃ ciram<BR>
03,131.008a	bhakṣyād vilopitasyādya mama prāṇā viśāṃ pate<BR>
03,131.008c	visṛjya kāyam eṣyanti panthānam apunarbhavam<BR>
03,131.009a	pramṛte mayi dharmātman putradāraṃ naśiṣyati<BR>
03,131.009c	rakṣamāṇaḥ kapotaṃ tvaṃ bahūn prāṇān naśiṣyasi<BR>
03,131.010a	dharmaṃ yo bādhate dharmo na sa dharmaḥ kudharma tat<BR>
03,131.010c	avirodhī tu yo dharmaḥ sa dharmaḥ satyavikrama<BR>
03,131.011a	virodhiṣu mahīpāla niścitya gurulāghavam<BR>
03,131.011c	na bādhā vidyate yatra taṃ dharmaṃ samudācaret<BR>
03,131.012a	gurulāghavam ājñāya dharmādharmaviniścaye<BR>
03,131.012c	yato bhūyāṃs tato rājan kuru dharmaviniścayam<BR>
03,131.013	rājovāca<BR>
03,131.013a	bahukalyāṇasaṃyuktaṃ bhāṣase vihagottama<BR>
03,131.013c	suparṇaḥ pakṣirāṭ kiṃ tvaṃ dharmajñaś cāsy asaṃśayam<BR>
03,131.013e	tathā hi dharmasaṃyuktaṃ bahu citraṃ prabhāṣase<BR>
03,131.014a	na te 'sty aviditaṃ kiṃ cid iti tvā lakṣayāmy aham<BR>
03,131.014c	śaraṇaiṣiṇaḥ parityāgaṃ kathaṃ sādhv iti manyase<BR>
03,131.014d*0644_01	hriyamāṇaṃ tathāhāram utpannaṃ kṣudhitasya vai<BR>
03,131.015a	āhārārthaṃ samārambhas tava cāyaṃ vihaṃgama<BR>
03,131.015c	śakyaś cāpy anyathā kartum āhāro 'py adhikas tvayā<BR>
03,131.016a	govṛṣo vā varāho vā mṛgo vā mahiṣo 'pi vā<BR>
03,131.016c	tvadartham adya kriyatāṃ yad vānyad abhikāṅkṣase<BR>
03,131.017	śyena uvāca<BR>
03,131.017a	na varāhaṃ na cokṣāṇaṃ na mṛgān vividhāṃs tathā<BR>
03,131.017c	bhakṣayāmi mahārāja kim annādyena tena me<BR>
03,131.018a	yas tu me daivavihito bhakṣaḥ kṣatriyapuṃgava<BR>
03,131.018c	tam utsṛja mahīpāla kapotam imam eva me<BR>
03,131.019a	śyenāḥ kapotān khādanti sthitir eṣā sanātanī<BR>
03,131.019c	mā rājan mārgam ājñāya kadalīskandham āruha<BR>
03,131.020	rājovāca<BR>
03,131.020a	rājyaṃ śibīnām ṛddhaṃ vai śādhi pakṣigaṇārcita<BR>
03,131.020b*0645_01	kṛtsnam etan mayā dattaṃ rājavad vihagottama<BR>
03,131.020c	yad vā kāmayase kiṃ cic chyena sarvaṃ dadāni te<BR>
03,131.020e	vinemaṃ pakṣiṇaṃ śyena śaraṇārthinam āgatam<BR>
03,131.021a	yenemaṃ varjayethās tvaṃ karmaṇā pakṣisattama<BR>
03,131.021c	tad ācakṣva kariṣyāmi na hi dāsye kapotakam<BR>
03,131.022	śyena uvāca<BR>
03,131.022a	uśīnara kapote te yadi sneho narādhipa<BR>
03,131.022c	ātmano māṃsam utkṛtya kapotatulayā dhṛtam<BR>
03,131.023a	yadā samaṃ kapotena tava māṃsaṃ bhaven nṛpa<BR>
03,131.023c	tadā pradeyaṃ tan mahyaṃ sā me tuṣṭir bhaviṣyati<BR>
03,131.024	rājovāca<BR>
03,131.024a	anugraham imaṃ manye śyena yan mābhiyācase<BR>
03,131.024c	tasmāt te 'dya pradāsyāmi svamāṃsaṃ tulayā dhṛtam<BR>
03,131.024d*0646_01	yadi prāṇy upakārāya deho 'yaṃ nopayujyate<BR>
03,131.024d*0646_02	tataḥ kim upacāro 'sya pratyahe kriyate vṛthā<BR>
03,131.025	lomaśa uvāca<BR>
03,131.025a	athotkṛtya svamāṃsaṃ tu rājā paramadharmavit<BR>
03,131.025c	tulayām āsa kaunteya kapotena sahābhibho<BR>
03,131.026a	dhriyamāṇas tu tulayā kapoto vyatiricyate<BR>
03,131.026c	punaś cotkṛtya māṃsāni rājā prādād uśīnaraḥ<BR>
03,131.027a	na vidyate yadā māṃsaṃ kapotena samaṃ dhṛtam<BR>
03,131.027c	tata utkṛttamāṃso 'sāv āruroha svayaṃ tulām<BR>
03,131.028	śyena uvāca<BR>
03,131.028a	indro 'ham asmi dharmajña kapoto havyavāḍ ayam<BR>
03,131.028c	jijñāsamānau dharme tvāṃ yajñavāṭam upāgatau<BR>
03,131.029a	yat te māṃsāni gātrebhya utkṛttāni viśāṃ pate<BR>
03,131.029c	eṣā te bhāsvarī kīrtir lokān abhibhaviṣyati<BR>
03,131.030a	yāval loke manuṣyās tvāṃ kathayiṣyanti pārthiva<BR>
03,131.030c	tāvat kīrtiś ca lokāś ca sthāsyanti tava śāśvatāḥ<BR>
03,131.030d*0647_01	ity evam uktvā rājānam āruroha divaṃ punaḥ<BR>
03,131.030d*0647_02	uśīnaro 'pi dharmātmā dharmeṇāvṛtya rodasī<BR>
03,131.030d*0647_03	vibhrājamāno vapuṣāpy āruroha triviṣṭapam<BR>
03,131.031	lomaśa uvāca<BR>
03,131.031*0648_01	ity uktvā taṃ dānapatim indrāgnī tau tadā nṛpa<BR>
03,131.031*0648_02	pūrṇadehaṃ svakaṃ kṛtvā jagmatus tridaśālayam<BR>
03,131.031a	tat pāṇḍaveya sadanaṃ rājñas tasya mahātmanaḥ<BR>
03,131.031c	paśyasvaitan mayā sārdhaṃ puṇyaṃ pāpapramocanam<BR>
03,131.032a	atra vai satataṃ devā munayaś ca sanātanāḥ<BR>
03,131.032c	dṛśyante brāhmaṇai rājan puṇyavadbhir mahātmabhiḥ<BR>
03,132.001	lomaśa uvāca<BR>
03,132.001a	yaḥ kathyate mantravid agryabuddhir; auddālakiḥ śvetaketuḥ pṛthivyām<BR>
03,132.001c	tasyāśramaṃ paśya narendra puṇyaṃ; sadāphalair upapannaṃ mahījaiḥ<BR>
03,132.002a	sākṣād atra śvetaketur dadarśa; sarasvatīṃ mānuṣadeharūpām<BR>
03,132.002c	vetsyāmi vāṇīm iti saṃpravṛttāṃ; sarasvatīṃ śvetaketur babhāṣe<BR>
03,132.003a	tasmin kāle brahmavidāṃ variṣṭhāv; āstāṃ tadā mātulabhāgineyau<BR>
03,132.003c	aṣṭāvakraś caiva kahoḍasūnur; auddālakiḥ śvetaketuś ca rājan<BR>
03,132.004a	videharājasya mahīpates tau; viprāv ubhau mātulabhāgineyau<BR>
03,132.004c	praviśya yajñāyatanaṃ vivāde; bandiṃ nijagrāhatur aprameyam<BR>
03,132.004d*0649_01	upāssva kaunteya sahānujas tvaṃ<BR>
03,132.004d*0649_02	tasyāśramaṃ puṇyatamaṃ praviśya<BR>
03,132.004d*0649_03	aṣṭāvakraṃ yasya dauhitram āhur<BR>
03,132.004d*0649_04	yo 'sau bandiṃ janakasyātha yajñe<BR>
03,132.004d*0649_05	vādī viprāgryo bāla evābhigamya<BR>
03,132.004d*0649_06	vāde bhaṅktvā majjayām āsa nadyām<BR>
03,132.005	yudhiṣṭhira uvāca<BR>
03,132.005a	kathaṃprabhāvaḥ sa babhūva vipras; tathāyuktaṃ yo nijagrāha bandim<BR>
03,132.005b*0650_01	kiṃ cādhikṛtyātha tayor vivādo<BR>
03,132.005b*0650_02	videharājasya samīpa āsīt<BR>
03,132.005c	aṣṭāvakraḥ kena cāsau babhūva; tat sarvaṃ me lomaśa śaṃsa tattvam<BR>
03,132.006	lomaśa uvāca<BR>
03,132.006a	uddālakasya niyataḥ śiṣya eko; nāmnā kahoḍeti babhūva rājan<BR>
03,132.006c	śuśrūṣur ācāryavaśānuvartī; dīrghaṃ kālaṃ so 'dhyayanaṃ cakāra<BR>
03,132.007a	taṃ vai viprāḥ paryabhavaṃś ca śiṣyās; taṃ ca jñātvā viprakāraṃ guruḥ saḥ<BR>
03,132.007b*0651_01	tasyaiva śiṣyasya parāṃ ca śiṣyatāṃ<BR>
03,132.007b*0651_02	jñātvā vikārāṃs tatsutāyās tadānīm<BR>
03,132.007c	tasmai prādāt sadya eva śrutaṃ ca; bhāryāṃ ca vai duhitaraṃ svāṃ sujātām<BR>
03,132.008a	tasyā garbhaḥ samabhavad agnikalpaḥ; so 'dhīyānaṃ pitaram athābhyuvāca<BR>
03,132.008c	sarvāṃ rātrim adhyayanaṃ karoṣi; nedaṃ pitaḥ samyag ivopavartate<BR>
03,132.008d*0652_01	vedān sāṅgān sarvaśāstrair upetān<BR>
03,132.008d*0652_02	adhītavān asmi tava prasādāt<BR>
03,132.008d*0652_03	ihaiva garbhe tena pitar bravīmi<BR>
03,132.008d*0652_04	nedaṃ tvattaḥ samyag ivopavartate<BR>
03,132.009a	upālabdhaḥ śiṣyamadhye maharṣiḥ; sa taṃ kopād udarasthaṃ śaśāpa<BR>
03,132.009c	yasmāt kukṣau vartamāno bravīṣi; tasmād vakro bhavitāsy aṣṭakṛtvaḥ<BR>
03,132.010a	sa vai tathā vakra evābhyajāyad; aṣṭāvakraḥ prathito vai maharṣiḥ<BR>
03,132.010c	tasyāsīd vai mātulaḥ śvetaketuḥ; sa tena tulyo vayasā babhūva<BR>
03,132.011a	saṃpīḍyamānā tu tadā sujātā; vivardhamānena sutena kukṣau<BR>
03,132.011c	uvāca bhartāram idaṃ rahogatā; prasādya hīnaṃ vasunā dhanārthinī<BR>
03,132.012a	kathaṃ kariṣyāmy adhanā maharṣe; māsaś cāyaṃ daśamo vartate me<BR>
03,132.012c	na cāsti te vasu kiṃ cit prajātā; yenāham etām āpadaṃ nistareyam<BR>
03,132.013a	uktas tv evaṃ bhāryayā vai kahoḍo; vittasyārthe janakam athābhyagacchat<BR>
03,132.013c	sa vai tadā vādavidā nigṛhya; nimajjito bandinehāpsu vipraḥ<BR>
03,132.014a	uddālakas taṃ tu tadā niśamya; sūtena vāde 'psu tathā nimajjitam<BR>
03,132.014c	uvāca tāṃ tatra tataḥ sujātām; aṣṭāvakre gūhitavyo 'yam arthaḥ<BR>
03,132.015a	rarakṣa sā cāpy ati taṃ sumantraṃ; jāto 'py evaṃ na sa śuśrāva vipraḥ<BR>
03,132.015c	uddālakaṃ pitṛvac cāpi mene; aṣṭāvakro bhrātṛvac chvetaketum<BR>
03,132.016a	tato varṣe dvādaśe śvetaketur; aṣṭāvakraṃ pitur aṅke nisannam<BR>
03,132.016c	apākarṣad gṛhya pāṇau rudantaṃ; nāyaṃ tavāṅkaḥ pitur ity uktavāṃś ca<BR>
03,132.017a	yat tenoktaṃ duruktaṃ tat tadānīṃ; hṛdi sthitaṃ tasya suduḥkham āsīt<BR>
03,132.017c	gṛhaṃ gatvā mātaraṃ rodamānaḥ; papracchedaṃ kva nu tāto mameti<BR>
03,132.018a	tataḥ sujātā paramārtarūpā; śāpād bhītā sarvam evācacakṣe<BR>
03,132.018c	tad vai tattvaṃ sarvam ājñāya mātur; ity abravīc chvetaketuṃ sa vipraḥ<BR>
03,132.019a	gacchāva yajñaṃ janakasya rājño; bahvāścaryaḥ śrūyate tasya yajñaḥ<BR>
03,132.019c	śroṣyāvo 'tra brāhmaṇānāṃ vivādam; annaṃ cāgryaṃ tatra bhokṣyāvahe ca<BR>
03,132.019e	vicakṣaṇatvaṃ ca bhaviṣyate nau; śivaś ca saumyaś ca hi brahmaghoṣaḥ<BR>
03,132.020a	tau jagmatur mātulabhāgineyau; yajñaṃ samṛddhaṃ janakasya rājñaḥ<BR>
03,132.020c	aṣṭāvakraḥ pathi rājñā sametya; utsāryamāṇo vākyam idaṃ jagāda<BR>
03,133.001	aṣṭāvakra uvāca<BR>
03,133.001a	andhasya panthā badhirasya panthāḥ; striyaḥ panthā vaivadhikasya panthāḥ<BR>
03,133.001c	rājñaḥ panthā brāhmaṇenāsametya; sametya tu brāhmaṇasyaiva panthāḥ<BR>
03,133.002	rājovāca<BR>
03,133.002a	panthā ayaṃ te 'dya mayā nisṛṣṭo; yenecchase tena kāmaṃ vrajasva<BR>
03,133.002c	na pāvako vidyate vai laghīyān; indro 'pi nityaṃ namate brāhmaṇānām<BR>
03,133.002d*0653_00	lomaśaḥ<BR>
03,133.002d*0653_01	sa evam ukto mātulenaiva sārdhaṃ<BR>
03,133.002d*0653_02	yatheṣṭamārgo yajñaniveśanaṃ tat<BR>
03,133.002d*0653_03	dharmeṇa saṃprāpya nivāritaḥ san<BR>
03,133.002d*0653_04	dvāri dvāḥsthaṃ vākyam idaṃ babhāṣe<BR>
03,133.003	aṣṭāvakra uvāca<BR>
03,133.003a	yajñaṃ draṣṭuṃ prāptavantau sva tāta; kautūhalaṃ nau balavad vai vivṛddham<BR>
03,133.003c	āvāṃ prāptāv atithī saṃpraveśaṃ; kāṅkṣāvahe dvārapate tavājñām<BR>
03,133.004a	aindradyumner yajñadṛśāv ihāvāṃ; vivakṣū vai janakendraṃ didṛkṣū<BR>
03,133.004c	na vai krodhād vyādhinaivottamena; saṃyojaya dvārapāla kṣaṇena<BR>
03,133.004d*0654_01	mā ca tvam āvāṃ vyādhinā tapyamānāv<BR>
03,133.004d*0654_02	abhibhū tvaṃ bālakau bāliśau ca<BR>
03,133.004d*0654_03	samāyātau mātulabhāgineyau<BR>
03,133.004d*0654_04	saṃmoktavyau dvārapāla kṣaṇe 'smin<BR>
03,133.005	dvārapāla uvāca<BR>
03,133.005a	bandeḥ samādeśakarā vayaṃ sma; nibodha vākyaṃ ca mayeryamāṇam<BR>
03,133.005c	na vai bālāḥ praviśanty atra viprā; vṛddhā vidvāṃsaḥ praviśanti dvijāgryāḥ<BR>
03,133.006	aṣṭāvakra uvāca<BR>
03,133.006a	yady atra vṛddheṣu kṛtaḥ praveśo; yuktaṃ mama dvārapāla praveṣṭum<BR>
03,133.006c	vayaṃ hi vṛddhāś caritavratāś ca; vedaprabhāvena praveśanārhāḥ<BR>
03,133.007a	śuśrūṣavaś cāpi jitendriyāś ca; jñānāgame cāpi gatāḥ sma niṣṭhām<BR>
03,133.007c	na bāla ity avamantavyam āhur; bālo 'py agnir dahati spṛśyamānaḥ<BR>
03,133.008	dvārapāla uvāca<BR>
03,133.008a	sarasvatīm īraya vedajuṣṭām; ekākṣarāṃ bahurūpāṃ virājam<BR>
03,133.008c	aṅgātmānaṃ samavekṣasva bālaṃ; kiṃ ślāghase durlabhā vādasiddhiḥ<BR>
03,133.009	aṣṭāvakra uvāca<BR>
03,133.009a	na jñāyate kāyavṛddhyā vivṛddhir; yathāṣṭhīlā śālmaleḥ saṃpravṛddhā<BR>
03,133.009c	hrasvo 'lpakāyaḥ phalito vivṛddho; yaś cāphalas tasya na vṛddhabhāvaḥ<BR>
03,133.010	dvārapāla uvāca<BR>
03,133.010a	vṛddhebhya eveha matiṃ sma bālā; gṛhṇanti kālena bhavanti vṛddhāḥ<BR>
03,133.010c	na hi jñānam alpakālena śakyaṃ; kasmād bālo vṛddha ivāvabhāṣase<BR>
03,133.011	aṣṭāvakra uvāca<BR>
03,133.011a	na tena sthaviro bhavati yenāsya palitaṃ śiraḥ<BR>
03,133.011c	bālo 'pi yaḥ prajānāti taṃ devāḥ sthaviraṃ viduḥ<BR>
03,133.012a	na hāyanair na palitair na vittena na bandhubhiḥ<BR>
03,133.012c	ṛṣayaś cakrire dharmaṃ yo 'nūcānaḥ sa no mahān<BR>
03,133.013a	didṛkṣur asmi saṃprāpto bandinaṃ rājasaṃsadi<BR>
03,133.013c	nivedayasva māṃ dvāḥstha rājñe puṣkaramāline<BR>
03,133.014a	draṣṭāsy adya vadato dvārapāla; manīṣibhiḥ saha vāde vivṛddhe<BR>
03,133.014b*0655_01	draṣṭāsy adya vadato 'smān dvārapāla manīṣibhiḥ<BR>
03,133.014b*0655_02	saha vāde vivṛddhe tu bandinaṃ cāpi nirjitam<BR>
03,133.014b*0656_01	paśyantu viprāḥ paripūrṇavidyāḥ<BR>
03,133.014b*0656_02	sahaiva rājñā sapurodhamukhyāḥ<BR>
03,133.014c	utāho vāpy uccatāṃ nīcatāṃ vā; tūṣṇīṃ bhūteṣv atha sarveṣu cādya<BR>
03,133.015	dvārapāla uvāca<BR>
03,133.015a	kathaṃ yajñaṃ daśavarṣo viśes tvaṃ; vinītānāṃ viduṣāṃ saṃpraveśyam<BR>
03,133.015a*0657_01	**** **** pravekṣyase bandinaṃ nānumantrya<BR>
03,133.015c	upāyataḥ prayatiṣye tavāhaṃ; praveśane kuru yatnaṃ yathāvat<BR>
03,133.015d*0658_01	eṣa rājā saṃśravaṇe sthitas te<BR>
03,133.015d*0658_02	stuhy enaṃ tvaṃ vacasā saṃskṛtena<BR>
03,133.015d*0658_03	sa cānujñāṃ dāsyati prītiyuktaḥ<BR>
03,133.015d*0658_04	praveśane yac ca kiṃ cit taveṣṭam<BR>
03,133.016	aṣṭāvakra uvāca<BR>
03,133.016a	bho bho rājañ janakānāṃ variṣṭha; sabhājyas tvaṃ tvayi sarvaṃ samṛddham<BR>
03,133.016c	tvaṃ vā kartā karmaṇāṃ yajñiyānāṃ; yayātir eko nṛpatir vā purastāt<BR>
03,133.017a	vidvān bandī vedavido nigṛhya; vāde bhagnān apratiśaṅkamānaḥ<BR>
03,133.017c	tvayā nisṛṣṭaiḥ puruṣair āptakṛdbhir; jale sarvān majjayatīti naḥ śrutam<BR>
03,133.018a	sa tac chrutvā brāhmaṇānāṃ sakāśād; brahmodyaṃ vai kathayitum āgato 'smi<BR>
03,133.018c	kvāsau bandī yāvad enaṃ sametya; nakṣatrāṇīva savitā nāśayāmi<BR>
03,133.019	rājovāca<BR>
03,133.019a	āśaṃsase bandinaṃ tvaṃ vijetum; avijñātvā vākyabalaṃ parasya<BR>
03,133.019c	vijñātavīryaiḥ śakyam evaṃ pravaktuṃ; dṛṣṭaś cāsau brāhmaṇair vādaśīlaiḥ<BR>
03,133.019d*0659_01	āśaṃsase tvaṃ bandinaṃ vai vijetum<BR>
03,133.019d*0659_02	avijñātvā tu balaṃ bandino 'sya<BR>
03,133.019d*0659_03	samāgatā brāhmaṇās tena pūrvaṃ<BR>
03,133.019d*0659_04	na śobhante bhāskareṇeva tārāḥ<BR>
03,133.019d*0659_05	āśaṃsanto bandinaṃ jetukāmās<BR>
03,133.019d*0659_06	tasyāntikaṃ prāpya viluptaśobhāḥ<BR>
03,133.019d*0659_07	vijñānamattā niḥsṛtāś caiva tāta<BR>
03,133.019d*0659_08	kathaṃ sadasyair vacanaṃ vistareyuḥ<BR>
03,133.020	aṣṭāvakra uvāca<BR>
03,133.020a	vivādito 'sau na hi mādṛśair hi; siṃhīkṛtas tena vadaty abhītaḥ<BR>
03,133.020c	sametya māṃ nihataḥ śeṣyate 'dya; mārge bhagnaṃ śakaṭam ivābalākṣam<BR>
03,133.021	rājovāca<BR>
03,133.021a	ṣaṇṇābher dvādaśākṣasya caturviṃśatiparvaṇaḥ<BR>
03,133.021c	yas triṣaṣṭiśatārasya vedārthaṃ sa paraḥ kaviḥ<BR>
03,133.022	aṣṭāvakra uvāca<BR>
03,133.022a	caturviṃśatiparva tvāṃ ṣaṇṇābhi dvādaśapradhi<BR>
03,133.022c	tat triṣaṣṭiśatāraṃ vai cakraṃ pātu sadāgati<BR>
03,133.023	rājovāca<BR>
03,133.023a	vaḍave iva saṃyukte śyenapāte divaukasām<BR>
03,133.023c	kas tayor garbham ādhatte garbhaṃ suṣuvatuś ca kam<BR>
03,133.024	aṣṭāvakra uvāca<BR>
03,133.024a	mā sma te te gṛhe rājañ śātravāṇām api dhruvam<BR>
03,133.024c	vātasārathir ādhatte garbhaṃ suṣuvatuś ca tam<BR>
03,133.025	rājovāca<BR>
03,133.025a	kiṃ svit suptaṃ na nimiṣati kiṃ svij jātaṃ na copati<BR>
03,133.025c	kasya svid dhṛdayaṃ nāsti kiṃ svid vegena vardhate<BR>
03,133.026	aṣṭāvakra uvāca<BR>
03,133.026a	matsyaḥ supto na nimiṣaty aṇḍaṃ jātaṃ na copati<BR>
03,133.026c	aśmano hṛdayaṃ nāsti nadī vegena vardhate<BR>
03,133.027	rājovāca<BR>
03,133.027a	na tvā manye mānuṣaṃ devasattvaṃ; na tvaṃ bālaḥ sthaviras tvaṃ mato me<BR>
03,133.027c	na te tulyo vidyate vākpralāpe; tasmād dvāraṃ vitarāmy eṣa bandī<BR>
03,134.001	aṣṭāvakra uvāca<BR>
03,134.001a	atrograsenasamiteṣu rājan; samāgateṣv apratimeṣu rājasu<BR>
03,134.001c	na vai vivitsāntaram asti vādināṃ; mahājale haṃsaninādinām iva<BR>
03,134.002a	na me 'dya vakṣyasy ativādimānin; glahaṃ prapannaḥ saritām ivāgamaḥ<BR>
03,134.002c	hutāśanasyeva samiddhatejasaḥ; sthiro bhavasveha mamādya bandin<BR>
03,134.003	bandy uvāca<BR>
03,134.003a	vyāghraṃ śayānaṃ prati mā prabodhaya; āśīviṣaṃ sṛkkiṇī lelihānam<BR>
03,134.003c	padāhatasyeva śiro 'bhihatya; nādaṣṭo vai mokṣyase tan nibodha<BR>
03,134.004a	yo vai darpāt saṃhananopapannaḥ; sudurbalaḥ parvatam āvihanti<BR>
03,134.004c	tasyaiva pāṇiḥ sanakho viśīryate; na caiva śailasya hi dṛśyate vraṇaḥ<BR>
03,134.005a	sarve rājño maithilasya mainākasyeva parvatāḥ<BR>
03,134.005c	nikṛṣṭabhūtā rājāno vatsā anaduho yathā<BR>
03,134.005d*0660_01	āsanaṃ tu samāsyaivaṃ saṃvādaṃ bandinā saha<BR>
03,134.005d*0660_02	aṣṭāvakraḥ saṃcikīrṣan prajagarha hasan muhuḥ<BR>
03,134.005d*0661_01	yathā mahendraḥ pravaraḥ surāṇāṃ<BR>
03,134.005d*0661_02	nadīṣu gaṅgā pravarā yathaiva<BR>
03,134.005d*0661_03	tathā nṛpāṇāṃ pravaras tvam eko<BR>
03,134.005d*0661_04	bandiṃ samabhyānaya matsakāśam<BR>
03,134.006	lomaśa uvāca<BR>
03,134.006a	aṣṭāvakraḥ samitau garjamāno; jātakrodho bandinam āha rājan<BR>
03,134.006c	ukte vākye cottaraṃ me bravīhi; vākyasya cāpy uttaraṃ te bravīmi<BR>
03,134.007	bandy uvāca<BR>
03,134.007a	eka evāgnir bahudhā samidhyate; ekaḥ sūryaḥ sarvam idaṃ prabhāsate<BR>
03,134.007c	eko vīro devarājo nihantā; yamaḥ pitṝṇām īśvaraś caika eva<BR>
03,134.008	aṣṭāvakra uvāca<BR>
03,134.008a	dvāv indrāgnī carato vai sakhāyau; dvau devarṣī nāradaḥ parvataś ca<BR>
03,134.008c	dvāv aśvinau dve ca rathasya cakre; bhāryāpatī dvau vihitau vidhātrā<BR>
03,134.009	bandy uvāca<BR>
03,134.009a	triḥ sūyate karmaṇā vai prajeyaṃ; trayo yuktā vājapeyaṃ vahanti<BR>
03,134.009c	adhvaryavas triṣavaṇāni tanvate; trayo lokās trīṇi jyotīṃṣi cāhuḥ<BR>
03,134.010	aṣṭāvakra uvāca<BR>
03,134.010a	catuṣṭayaṃ brāhmaṇānāṃ niketaṃ; catvāro yuktā yajñam imaṃ vahanti<BR>
03,134.010c	diśaś catasraś caturaś ca varṇāś; catuṣpadā gaur api śaśvad uktā<BR>
03,134.011	bandy uvāca<BR>
03,134.011a	pañcāgnayaḥ pañcapadā ca paṅktir; yajñāḥ pañcaivāpy atha pañcendriyāṇi<BR>
03,134.011c	dṛṣṭā vede pañcacūḍāś ca pañca; loke khyātaṃ pañcanadaṃ ca puṇyam<BR>
03,134.012	aṣṭāvakra uvāca<BR>
03,134.012a	ṣaḍādhāne dakṣiṇām āhur eke; ṣaḍ eveme ṛtavaḥ kālacakram<BR>
03,134.012c	ṣaḍ indriyāṇy uta ṣaṭ kṛttikāś ca; ṣaṭ sādyaskāḥ sarvavedeṣu dṛṣṭāḥ<BR>
03,134.013	bandy uvāca<BR>
03,134.013a	sapta grāmyāḥ paśavaḥ sapta vanyāḥ; sapta chandāṃsi kratum ekaṃ vahanti<BR>
03,134.013c	saptarṣayaḥ sapta cāpy arhaṇāni; saptatantrī prathitā caiva vīṇā<BR>
03,134.014	aṣṭāvakra uvāca<BR>
03,134.014a	aṣṭau śāṇāḥ śatamānaṃ vahanti; tathāṣṭapādaḥ śarabhaḥ siṃhaghātī<BR>
03,134.014c	aṣṭau vasūñ śuśruma devatāsu; yūpaś cāṣṭāsrir vihitaḥ sarvayajñaḥ<BR>
03,134.015	bandy uvāca<BR>
03,134.015a	navaivoktāḥ sāmidhenyaḥ pitṝṇāṃ; tathā prāhur navayogaṃ viṣargam<BR>
03,134.015c	navākṣarā bṛhatī saṃpradiṣṭā; navayogo gaṇanām eti śaśvat<BR>
03,134.016	aṣṭāvakra uvāca<BR>
03,134.016a	daśā daśoktāḥ puruṣasya loke; sahasram āhur daśa pūrṇaṃ śatāni<BR>
03,134.016c	daśaiva māsān bibhrati garbhavatyo; daśerakā daśa dāśā daśārṇāḥ<BR>
03,134.017	bandy uvāca<BR>
03,134.017a	ekādaśaikādaśinaḥ paśūnām; ekādaśaivātra bhavanti yūpāḥ<BR>
03,134.017c	ekādaśa prāṇabhṛtāṃ vikārā; ekādaśoktā divi deveṣu rudrāḥ<BR>
03,134.018	aṣṭāvakra uvāca<BR>
03,134.018a	saṃvatsaraṃ dvādaśa māsam āhur; jagatyāḥ pādo dvādaśaivākṣarāṇi<BR>
03,134.018c	dvādaśāhaḥ prākṛto yajña ukto; dvādaśādityān kathayantīha viprāḥ<BR>
03,134.019	bandy uvāca<BR>
03,134.019a	trayodaśī tithir uktā mahogrā; trayodaśadvīpavatī mahī ca<BR>
03,134.020	lomaśa uvāca<BR>
03,134.020a	etāvad uktvā virarāma bandī; ślokasyārdhaṃ vyājahārāṣṭavakraḥ<BR>
03,134.020c	trayodaśāhāni sasāra keśī; trayodaśādīny aticchandāṃsi cāhuḥ<BR>
03,134.021a	tato mahān udatiṣṭhan ninādas; tūṣṇīṃbhūtaṃ sūtaputraṃ niśamya<BR>
03,134.021c	adhomukhaṃ dhyānaparaṃ tadānīm; aṣṭāvakraṃ cāpy udīryantam eva<BR>
03,134.022a	tasmiṃs tathā saṃkule vartamāne; sphīte yajñe janakasyātha rājñaḥ<BR>
03,134.022c	aṣṭāvakraṃ pūjayanto 'bhyupeyur; viprāḥ sarve prāñjalayaḥ pratītāḥ<BR>
03,134.023	aṣṭāvakra uvāca<BR>
03,134.023a	anena vai brāhmaṇāḥ śuśruvāṃso; vāde jitvā salile majjitāḥ kila<BR>
03,134.023c	tān eva dharmān ayam adya bandī; prāpnotu gṛhyāpsu nimajjayainam<BR>
03,134.024	bandy uvāca<BR>
03,134.024a	ahaṃ putro varuṇasyota rājñas; tatrāsa satraṃ dvādaśavārṣikaṃ vai<BR>
03,134.024c	satreṇa te janaka tulyakālaṃ; tadarthaṃ te prahitā me dvijāgryāḥ<BR>
03,134.025a	ete sarve varuṇasyota yajñaṃ; draṣṭuṃ gatā iha āyānti bhūyaḥ<BR>
03,134.025c	aṣṭāvakraṃ pūjaye pūjanīyaṃ; yasya hetor janitāraṃ sameṣye<BR>
03,134.026	aṣṭāvakra uvāca<BR>
03,134.026a	viprāḥ samudrāmbhasi majjitās te; vācā jitā medhayā āvidānāḥ<BR>
03,134.026c	tāṃ medhayā vācam athojjahāra; yathā vācam avacinvanti santaḥ<BR>
03,134.027a	agnir dahañ jātavedāḥ satāṃ gṛhān; visarjayaṃs tejasā na sma dhākṣīt<BR>
03,134.027c	bāleṣu putreṣu kṛpaṇaṃ vadatsu; tathā vācam avacinvanti santaḥ<BR>
03,134.028a	śleṣmātakī kṣīṇavarcāḥ śṛṇoṣi; utāho tvāṃ stutayo mādayanti<BR>
03,134.028c	hastīva tvaṃ janaka vitudyamāno; na māmikāṃ vācam imāṃ śṛṇoṣi<BR>
03,134.029	janaka uvāca<BR>
03,134.029a	śṛṇomi vācaṃ tava divyarūpām; amānuṣīṃ divyarūpo 'si sākṣāt<BR>
03,134.029c	ajaiṣīr yad bandinaṃ tvaṃ vivāde; nisṛṣṭa eṣa tava kāmo 'dya bandī<BR>
03,134.030	aṣṭāvakra uvāca<BR>
03,134.030a	nānena jīvatā kaś cid artho me bandinā nṛpa<BR>
03,134.030c	pitā yady asya varuṇo majjayainaṃ jalāśaye<BR>
03,134.031	bandy uvāca<BR>
03,134.031a	ahaṃ putro varuṇasyota rājño; na me bhayaṃ salile majjitasya<BR>
03,134.031c	imaṃ muhūrtaṃ pitaraṃ drakṣyate 'yam; aṣṭāvakraś ciranaṣṭaṃ kahoḍam<BR>
03,134.032	lomaśa uvāca<BR>
03,134.032a	tatas te pūjitā viprā varuṇena mahātmanā<BR>
03,134.032c	udatiṣṭhanta te sarve janakasya samīpataḥ<BR>
03,134.033	kahoḍa uvāca<BR>
03,134.033a	ityartham icchanti sutāñ janā janaka karmaṇā<BR>
03,134.033c	yad ahaṃ nāśakaṃ kartuṃ tat putraḥ kṛtavān mama<BR>
03,134.034a	utābalasya balavān uta bālasya paṇḍitaḥ<BR>
03,134.034c	uta vāviduṣo vidvān putro janaka jāyate<BR>
03,134.035	bandy uvāca<BR>
03,134.035a	śitena te paraśunā svayam evāntako nṛpa<BR>
03,134.035c	śirāṃsy apāharatv ājau ripūṇāṃ bhadram astu te<BR>
03,134.036a	mahad ukthyaṃ gīyate sāma cāgryaṃ; samyak somaḥ pīyate cātra satre<BR>
03,134.036c	śucīn bhāgān pratijagṛhuś ca hṛṣṭāḥ; sākṣād devā janakasyeha yajñe<BR>
03,134.037	lomaśa uvāca<BR>
03,134.037a	samutthiteṣv atha sarveṣu rājan; vipreṣu teṣv adhikaṃ suprabheṣu<BR>
03,134.037c	anujñāto janakenātha rājñā; viveśa toyaṃ sāgarasyota bandī<BR>
03,134.038a	aṣṭāvakraḥ pitaraṃ pūjayitvā; saṃpūjito brāhmaṇais tair yathāvat<BR>
03,134.038c	pratyājagāmāśramam eva cāgryaṃ; jitvā bandiṃ sahito mātulena<BR>
03,134.038d*0662_01	tato 'ṣṭāvakraṃ mātur athāntike pitā<BR>
03,134.038d*0662_02	nadīṃ samaṃgāṃ śīghram imāṃ viśasva<BR>
03,134.038d*0662_03	provāca caināṃ sa tathā viveśa<BR>
03,134.038d*0662_04	samair aṅgaiś cāpi babhūva sadyaḥ<BR>
03,134.038d*0662_05	nadī samaṃgā ca babhūva puṇyā<BR>
03,134.038d*0662_06	yasyāṃ snāto mucyate kilbiṣād dhi<BR>
03,134.038d*0662_07	tvam apy enāṃ snānapānāvagāhaiḥ<BR>
03,134.038d*0662_08	sabhrātṛkaḥ sahabhāryo viśasva<BR>
03,134.039a	atra kaunteya sahito bhrātṛbhis tvaṃ; sukhoṣitaḥ saha vipraiḥ pratītaḥ<BR>
03,134.039c	puṇyāny anyāni śucikarmaikabhaktir; mayā sārdhaṃ caritāsy ājamīḍha<BR>
03,134.039d*0662a_01	**** **** puṇyāny anyāni pāsyasi<BR>
03,134.039d*0662a_02	puṇyanadyāḥ sutīrthāni dhutapāpmā gataklamaḥ<BR>
03,134.039d*0662a_03	bhāvena dṛḍhabhaktyā ca mayā sārdhaṃ cariṣyasi<BR>
03,135.001	lomaśa uvāca<BR>
03,135.001a	eṣā madhuvilā rājan samaṅgā saṃprakāśate<BR>
03,135.001c	etat kardamilaṃ nāma bharatasyābhiṣecanam<BR>
03,135.002a	alakṣmyā kila saṃyukto vṛtraṃ hatvā śacīpatiḥ<BR>
03,135.002c	āplutaḥ sarvapāpebhyaḥ samaṅgāyāṃ vyamucyata<BR>
03,135.003a	etad vinaśanaṃ kukṣau mainākasya nararṣabha<BR>
03,135.003c	aditir yatra putrārthaṃ tadannam apacat purā<BR>
03,135.004a	enaṃ parvatarājānam āruhya puruṣarṣabha<BR>
03,135.004c	ayaśasyām asaṃśabdyām alakṣmīṃ vyapanotsyatha<BR>
03,135.005a	ete kanakhalā rājan ṛṣīṇāṃ dayitā nagāḥ<BR>
03,135.005c	eṣā prakāśate gaṅgā yudhiṣṭhira mahānadī<BR>
03,135.006a	sanatkumāro bhagavān atra siddhim agāt parām<BR>
03,135.006c	ājamīḍhāvagāhyaināṃ sarvapāpaiḥ pramokṣyase<BR>
03,135.007a	apāṃ hradaṃ ca puṇyākhyaṃ bhṛgutuṅgaṃ ca parvatam<BR>
03,135.007c	tūṣṇīṃ gaṅgāṃ ca kaunteya sāmātyaḥ samupaspṛśa<BR>
03,135.008a	āśramaḥ sthūlaśiraso ramaṇīyaḥ prakāśate<BR>
03,135.008c	atra mānaṃ ca kaunteya krodhaṃ caiva vivarjaya<BR>
03,135.009a	eṣa raibhyāśramaḥ śrīmān pāṇḍaveya prakāśate<BR>
03,135.009b*0663_01	nānāpuṣpasamākīrṇaḥ phalapuṣpopaśobhitaḥ<BR>
03,135.009b*0663_02	nānāvihagasaṃghuṣṭas tāpasālaya uttamaḥ<BR>
03,135.009b*0663_03	raibhyasyaiṣa mahārāja āśramaḥ puṇyakarmaṇaḥ<BR>
03,135.009c	bhāradvājo yatra kavir yavakrīto vyanaśyata<BR>
03,135.010	yudhiṣṭhira uvāca<BR>
03,135.010a	kathaṃyukto 'bhavad ṛṣir bharadvājaḥ pratāpavān<BR>
03,135.010c	kimarthaṃ ca yavakrīta ṛṣiputro vyanaśyata<BR>
03,135.011a	etat sarvaṃ yathāvṛttaṃ śrotum icchāmi lomaśa<BR>
03,135.011c	karmabhir devakalpānāṃ kīrtyamānair bhṛśaṃ rame<BR>
03,135.012	lomaśa uvāca<BR>
03,135.012a	bharadvājaś ca raibhyaś ca sakhāyau saṃbabhūvatuḥ<BR>
03,135.012c	tāv ūṣatur ihātyantaṃ prīyamāṇau vanāntare<BR>
03,135.013a	raibhyasya tu sutāv āstām arvāvasuparāvasū<BR>
03,135.013c	āsīd yavakrīḥ putras tu bharadvājasya bhārata<BR>
03,135.014a	raibhyo vidvān sahāpatyas tapasvī cetaro 'bhavat<BR>
03,135.014c	tayoś cāpy atulā prītir bālyāt prabhṛti bhārata<BR>
03,135.015a	yavakrīḥ pitaraṃ dṛṣṭvā tapasvinam asatkṛtam<BR>
03,135.015c	dṛṣṭvā ca satkṛtaṃ viprai raibhyaṃ putraiḥ sahānagha<BR>
03,135.016a	paryatapyata tejasvī manyunābhipariplutaḥ<BR>
03,135.016c	tapas tepe tato ghoraṃ vedajñānāya pāṇḍava<BR>
03,135.017a	susamiddhe mahaty agnau śarīram upatāpayan<BR>
03,135.017c	janayām āsa saṃtāpam indrasya sumahātapāḥ<BR>
03,135.018a	tata indro yavakrītam upagamya yudhiṣṭhira<BR>
03,135.018c	abravīt kasya hetos tvam āsthitas tapa uttamam<BR>
03,135.019	yavakrīr uvāca<BR>
03,135.019a	dvijānām anadhītā vai vedāḥ suragaṇārcita<BR>
03,135.019c	pratibhāntv iti tapye 'ham idaṃ paramakaṃ tapaḥ<BR>
03,135.020a	svādhyāyārthe samārambho mamāyaṃ pākaśāsana<BR>
03,135.020c	tapasā jñātum icchāmi sarvajñānāni kauśika<BR>
03,135.021a	kālena mahatā vedāḥ śakyā gurumukhād vibho<BR>
03,135.021c	prāptuṃ tasmād ayaṃ yatnaḥ paramo me samāsthitaḥ<BR>
03,135.022	indra uvāca<BR>
03,135.022a	amārga eṣa viprarṣe yena tvaṃ yātum icchasi<BR>
03,135.022c	kiṃ vighātena te vipra gacchādhīhi guror mukhāt<BR>
03,135.023	lomaśa uvāca<BR>
03,135.023a	evam uktvā gataḥ śakro yavakrīr api bhārata<BR>
03,135.023c	bhūya evākarod yatnaṃ tapasy amitavikrama<BR>
03,135.024a	ghoreṇa tapasā rājaṃs tapyamāno mahātapāḥ<BR>
03,135.024c	saṃtāpayām āsa bhṛśaṃ devendram iti naḥ śrutam<BR>
03,135.025a	taṃ tathā tapyamānaṃ tu tapas tīvraṃ mahāmunim<BR>
03,135.025c	upetya balabhid devo vārayām āsa vai punaḥ<BR>
03,135.026a	aśakyo 'rthaḥ samārabdho naitad buddhikṛtaṃ tava<BR>
03,135.026c	pratibhāsyanti vai vedās tava caiva pituś ca te<BR>
03,135.027	yavakrīr uvāca<BR>
03,135.027a	na caitad evaṃ kriyate devarāja mamepsitam<BR>
03,135.027c	mahatā niyamenāhaṃ tapsye ghorataraṃ tapaḥ<BR>
03,135.028a	samiddhe 'gnāv upakṛtyāṅgam aṅgaṃ; hoṣyāmi vā maghavaṃs tan nibodha<BR>
03,135.028c	yady etad evaṃ na karoṣi kāmaṃ; mamepsitaṃ devarājeha sarvam<BR>
03,135.029	lomaśa uvāca<BR>
03,135.029a	niścayaṃ tam abhijñāya munes tasya mahātmanaḥ<BR>
03,135.029c	prativāraṇahetvarthaṃ buddhyā saṃcintya buddhimān<BR>
03,135.030a	tata indro 'karod rūpaṃ brāhmaṇasya tapasvinaḥ<BR>
03,135.030c	anekaśatavarṣasya durbalasya sayakṣmaṇaḥ<BR>
03,135.031a	yavakrītasya yat tīrtham ucitaṃ śaucakarmaṇi<BR>
03,135.031c	bhāgīrathyāṃ tatra setuṃ vālukābhiś cakāra saḥ<BR>
03,135.032a	yadāsya vadato vākyaṃ na sa cakre dvijottamaḥ<BR>
03,135.032c	vālukābhis tataḥ śakro gaṅgāṃ samabhipūrayan<BR>
03,135.033a	vālukāmuṣṭim aniśaṃ bhāgīrathyāṃ vyasarjayat<BR>
03,135.033c	setum abhyārabhac chakro yavakrītaṃ nidarśayan<BR>
03,135.034a	taṃ dadarśa yavakrīs tu yatnavantaṃ nibandhane<BR>
03,135.034c	prahasaṃś cābravīd vākyam idaṃ sa munipuṃgavaḥ<BR>
03,135.035a	kim idaṃ vartate brahman kiṃ ca te ha cikīrṣitam<BR>
03,135.035c	atīva hi mahān yatnaḥ kriyate 'yaṃ nirarthakaḥ<BR>
03,135.036	indra uvāca<BR>
03,135.036a	bandhiṣye setunā gaṅgāṃ sukhaḥ panthā bhaviṣyati<BR>
03,135.036c	kliśyate hi janas tāta taramāṇaḥ punaḥ punaḥ<BR>
03,135.037	yavakrīr uvāca<BR>
03,135.037a	nāyaṃ śakyas tvayā baddhuṃ mahān oghaḥ kathaṃ cana<BR>
03,135.037c	aśakyād vinivartasva śakyam arthaṃ samārabha<BR>
03,135.038	indra uvāca<BR>
03,135.038a	yathaiva bhavatā cedaṃ tapo vedārtham udyatam<BR>
03,135.038c	aśakyaṃ tadvad asmābhir ayaṃ bhāraḥ samudyataḥ<BR>
03,135.039	yavakrīr uvāca<BR>
03,135.039a	yathā tava nirartho 'yam ārambhas tridaśeśvara<BR>
03,135.039c	tathā yadi mamāpīdaṃ manyase pākaśāsana<BR>
03,135.040a	kriyatāṃ yad bhavec chakyaṃ mayā suragaṇeśvara<BR>
03,135.040c	varāṃś ca me prayacchānyān yair anyān bhavitāsmy ati<BR>
03,135.041	lomaśa uvāca<BR>
03,135.041a	tasmai prādād varān indra uktavān yān mahātapāḥ<BR>
03,135.041c	pratibhāsyanti te vedāḥ pitrā saha yathepsitāḥ<BR>
03,135.042a	yac cānyat kāṅkṣase kāmaṃ yavakrīr gamyatām iti<BR>
03,135.042c	sa labdhakāmaḥ pitaram upetyātha tato 'bravīt<BR>
03,136.001	yavakrīr uvāca<BR>
03,136.001a	pratibhāsyanti vai vedā mama tātasya cobhayoḥ<BR>
03,136.001c	ati cānyān bhaviṣyāvo varā labdhās tathā mayā<BR>
03,136.002	bharadvāja uvāca<BR>
03,136.002a	darpas te bhavitā tāta varāṃl labdhvā yathepsitān<BR>
03,136.002c	sa darpapūrṇaḥ kṛpaṇaḥ kṣipram eva vinaśyasi<BR>
03,136.003a	atrāpy udāharantīmā gāthā devair udāhṛtāḥ<BR>
03,136.003c	ṛṣir āsīt purā putra bāladhir nāma vīryavān<BR>
03,136.004a	sa putraśokād udvignas tapas tepe suduścaram<BR>
03,136.004c	bhaven mama suto 'martya iti taṃ labdhavāṃś ca saḥ<BR>
03,136.005a	tasya prasādo devaiś ca kṛto na tv amaraiḥ samaḥ<BR>
03,136.005c	nāmartyo vidyate martyo nimittāyur bhaviṣyati<BR>
03,136.006	bāladhir uvāca<BR>
03,136.006a	yatheme parvatāḥ śaśvat tiṣṭhanti surasattamāḥ<BR>
03,136.006c	akṣayās tan nimittaṃ me sutasyāyur bhaved iti<BR>
03,136.007	bharadvāja uvāca<BR>
03,136.007a	tasya putras tadā jajñe medhāvī krodhanaḥ sadā<BR>
03,136.007c	sa tac chrutvākarod darpam ṛṣīṃś caivāvamanyata<BR>
03,136.008a	vikurvāṇo munīnāṃ tu caramāṇo mahīm imām<BR>
03,136.008c	āsasāda mahāvīryaṃ dhanuṣākṣaṃ manīṣiṇam<BR>
03,136.009a	tasyāpacakre medhāvī taṃ śaśāpa sa vīryavān<BR>
03,136.009c	bhava bhasmeti coktaḥ sa na bhasma samapadyata<BR>
03,136.010a	dhanuṣākṣas tu taṃ dṛṣṭvā medhāvinam anāmayam<BR>
03,136.010b*0664_01	munis tat kāraṇaṃ jñātvā svayaṃ mahiṣarūpadhṛk<BR>
03,136.010b*0664_02	śṛṅgeṇādrīn acalayat tato 'yaṃ bhasmasād abhūt<BR>
03,136.010c	nimittam asya mahiṣair bhedayām āsa vīryavān<BR>
03,136.011a	sa nimitte vinaṣṭe tu mamāra sahasā śiśuḥ<BR>
03,136.011c	taṃ mṛtaṃ putram ādāya vilalāpa tataḥ pitā<BR>
03,136.012a	lālapyamānaṃ taṃ dṛṣṭvā munayaḥ punar ārtavat<BR>
03,136.012c	ūcur vedoktayā pūrvaṃ gāthayā tan nibodha me<BR>
03,136.013a	na diṣṭam artham atyetum īśo martyaḥ kathaṃ cana<BR>
03,136.013c	mahiṣair bhedayām āsa dhanuṣākṣo mahīdharān<BR>
03,136.014a	evaṃ labdhvā varān bālā darpapūrṇās tarasvinaḥ<BR>
03,136.014c	kṣipram eva vinaśyanti yathā na syāt tathā bhavān<BR>
03,136.015a	eṣa raibhyo mahāvīryaḥ putrau cāsya tathāvidhau<BR>
03,136.015c	taṃ yathā putra nābhyeṣi tathā kuryās tv atandritaḥ<BR>
03,136.016a	sa hi kruddhaḥ samarthas tvāṃ putra pīḍayituṃ ruṣā<BR>
03,136.016c	vaidyaś cāpi tapasvī ca kopanaś ca mahān ṛṣiḥ<BR>
03,136.017	yavakrīr uvāca<BR>
03,136.017a	evaṃ kariṣye mā tāpaṃ tāta kārṣīḥ kathaṃ cana<BR>
03,136.017c	yathā hi me bhavān mānyas tathā raibhyaḥ pitā mama<BR>
03,136.018	lomaśa uvāca<BR>
03,136.018a	uktvā sa pitaraṃ ślakṣṇaṃ yavakrīr akutobhayaḥ<BR>
03,136.018c	viprakurvann ṛṣīn anyān atuṣyat parayā mudā<BR>
03,137.001	lomaśa uvāca<BR>
03,137.001a	caṅkramyamāṇaḥ sa tadā yavakrīr akutobhayaḥ<BR>
03,137.001c	jagāma mādhave māsi raibhyāśramapadaṃ prati<BR>
03,137.002a	sa dadarśāśrame puṇye puṣpitadrumabhūṣite<BR>
03,137.002c	vicarantīṃ snuṣāṃ tasya kiṃnarīm iva bhārata<BR>
03,137.003a	yavakrīs tām uvācedam upatiṣṭhasva mām iti<BR>
03,137.003c	nirlajjo lajjayā yuktāṃ kāmena hṛtacetanaḥ<BR>
03,137.004a	sā tasya śīlam ājñāya tasmāc chāpāc ca bibhyatī<BR>
03,137.004c	tejasvitāṃ ca raibhyasya tathety uktvā jagāma sā<BR>
03,137.004d*0665_01	athāśramapadaṃ prāpya yavakrītena yācitā<BR>
03,137.004d*0665_02	pativratā yavakrīta<BR>
03,137.005a	tata ekāntam unnīya majjayām āsa bhārata<BR>
03,137.005c	ājagāma tadā raibhyaḥ svam āśramam ariṃdama<BR>
03,137.006a	rudantīṃ ca snuṣāṃ dṛṣṭvā bhāryām ārtāṃ parāvasoḥ<BR>
03,137.006c	sāntvayañ ślakṣṇayā vācā paryapṛcchad yudhiṣṭhira<BR>
03,137.007a	sā tasmai sarvam ācaṣṭa yavakrībhāṣitaṃ śubhā<BR>
03,137.007c	pratyuktaṃ ca yavakrītaṃ prekṣāpūrvaṃ tadātmanā<BR>
03,137.008a	śṛṇvānasyaiva raibhyasya yavakrītaviceṣṭitam<BR>
03,137.008c	dahann iva tadā cetaḥ krodhaḥ samabhavan mahān<BR>
03,137.009a	sa tadā manyunāviṣṭas tapasvī bhṛśakopanaḥ<BR>
03,137.009c	avalupya jaṭām ekāṃ juhāvāgnau susaṃskṛte<BR>
03,137.010a	tataḥ samabhavan nārī tasyā rūpeṇa saṃmitā<BR>
03,137.010c	avalupyāparāṃ cātha juhāvāgnau jaṭāṃ punaḥ<BR>
03,137.011a	tataḥ samabhavad rakṣo ghorākṣaṃ bhīmadarśanam<BR>
03,137.011c	abrūtāṃ tau tadā raibhyaṃ kiṃ kāryaṃ karavāmahe<BR>
03,137.012a	tāv abravīd ṛṣiḥ kruddho yavakrīr vadhyatām iti<BR>
03,137.012c	jagmatus tau tathety uktvā yavakrītajighāṃsayā<BR>
03,137.012d*0666_01	tataḥ snuṣākṛtīkṛtya yavakrītam upāgamat<BR>
03,137.012d*0666_02	yavakrīto 'pi raibhyasya snuṣāṃ matvā jagāma tām<BR>
03,137.013a	tatas taṃ samupāsthāya kṛtyā sṛṣṭā mahātmanā<BR>
03,137.013c	kamaṇḍaluṃ jahārāsya mohayitvā tu bhārata<BR>
03,137.014a	ucchiṣṭaṃ tu yavakrītam apakṛṣṭakamaṇḍalum<BR>
03,137.014c	tata udyataśūlaḥ sa rākṣasaḥ samupādravat<BR>
03,137.015a	tam āpatantaṃ saṃprekṣya śūlahastaṃ jighāṃsayā<BR>
03,137.015c	yavakrīḥ sahasotthāya prādravad yena vai saraḥ<BR>
03,137.016a	jalahīnaṃ saro dṛṣṭvā yavakrīs tvaritaḥ punaḥ<BR>
03,137.016c	jagāma saritaḥ sarvās tāś cāpy āsan viśoṣitāḥ<BR>
03,137.017a	sa kālyamāno ghoreṇa śūlahastena rakṣasā<BR>
03,137.017c	agnihotraṃ pitur bhītaḥ sahasā samupādravat<BR>
03,137.018a	sa vai praviśamānas tu śūdreṇāndhena rakṣiṇā<BR>
03,137.018c	nigṛhīto balād dvāri so 'vātiṣṭhata pārthiva<BR>
03,137.019a	nigṛhītaṃ tu śūdreṇa yavakrītaṃ sa rākṣasaḥ<BR>
03,137.019c	tāḍayām āsa śūlena sa bhinnahṛdayo 'patat<BR>
03,137.020a	yavakrītaṃ sa hatvā tu rākṣaso raibhyam āgamat<BR>
03,137.020c	anujñātas tu raibhyeṇa tayā nāryā sahācarat<BR>
03,138.001	lomaśa uvāca<BR>
03,138.001a	bharadvājas tu kaunteya kṛtvā svādhyāyam āhnikam<BR>
03,138.001c	samitkalāpam ādāya praviveśa svam āśramam<BR>
03,138.002a	taṃ sma dṛṣṭvā purā sarve pratyuttiṣṭhanti pāvakāḥ<BR>
03,138.002c	na tv enam upatiṣṭhanti hataputraṃ tadāgnayaḥ<BR>
03,138.002d*0667_01	putramṛtyujam āśaucaṃ bharadvājo na jajñivān<BR>
03,138.003a	vaikṛtaṃ tv agnihotre sa lakṣayitvā mahātapāḥ<BR>
03,138.003c	tam andhaṃ śūdram āsīnaṃ gṛhapālam athābravīt<BR>
03,138.004a	kiṃ nu me nāgnayaḥ śūdra pratinandanti darśanam<BR>
03,138.004c	tvaṃ cāpi na yathāpūrvaṃ kaccit kṣemam ihāśrame<BR>
03,138.005a	kaccin na raibhyaṃ putro me gatavān alpacetanaḥ<BR>
03,138.005c	etad ācakṣva me śīghraṃ na hi me śudhyate manaḥ<BR>
03,138.006	śūdra uvāca<BR>
03,138.006a	raibhyaṃ gato nūnam asau sutas te mandacetanaḥ<BR>
03,138.006c	tathā hi nihataḥ śete rākṣasena balīyasā<BR>
03,138.007a	prakālyamānas tenāyaṃ śūlahastena rakṣasā<BR>
03,138.007c	agnyāgāraṃ prati dvāri mayā dorbhyāṃ nivāritaḥ<BR>
03,138.008a	tataḥ sa nihato hy atra jalakāmo 'śucir dhruvam<BR>
03,138.008c	saṃbhāvito hi tūrṇena śūlahastena rakṣasā<BR>
03,138.009	lomaśa uvāca<BR>
03,138.009a	bharadvājas tu śūdrasya tac chrutvā vipriyaṃ vacaḥ<BR>
03,138.009c	gatāsuṃ putram ādāya vilalāpa suduḥkhitaḥ<BR>
03,138.010a	brāhmaṇānāṃ kilārthāya nanu tvaṃ taptavāṃs tapaḥ<BR>
03,138.010c	dvijānām anadhītā vai vedāḥ saṃpratibhāntv iti<BR>
03,138.011a	tathā kalyāṇaśīlas tvaṃ brāhmaṇeṣu mahātmasu<BR>
03,138.011c	anāgāḥ sarvabhūteṣu karkaśatvam upeyivān<BR>
03,138.012a	pratiṣiddho mayā tāta raibhyāvasathadarśanāt<BR>
03,138.012c	gatavān eva taṃ kṣudraṃ kālāntakayamopamam<BR>
03,138.013a	yaḥ sa jānan mahātejā vṛddhasyaikaṃ mamātmajam<BR>
03,138.013c	gatavān eva kopasya vaśaṃ paramadurmatiḥ<BR>
03,138.014a	putraśokam anuprāpya eṣa raibhyasya karmaṇā<BR>
03,138.014c	tyakṣyāmi tvām ṛte putra prāṇān iṣṭatamān bhuvi<BR>
03,138.015a	yathāhaṃ putraśokena dehaṃ tyakṣyāmi kilbiṣī<BR>
03,138.015c	tathā jyeṣṭhaḥ suto raibhyaṃ hiṃsyāc chīghram anāgasam<BR>
03,138.016a	sukhino vai narā yeṣāṃ jātyā putro na vidyate<BR>
03,138.016c	te putraśokam aprāpya vicaranti yathāsukham<BR>
03,138.017a	ye tu putrakṛtāc chokād bhṛśaṃ vyākulacetasaḥ<BR>
03,138.017c	śapantīṣṭān sakhīn ārtās tebhyaḥ pāpataro nu kaḥ<BR>
03,138.018a	parāsuś ca suto dṛṣṭaḥ śaptaś ceṣṭaḥ sakhā mayā<BR>
03,138.018c	īdṛśīm āpadaṃ ko nu dvitīyo 'nubhaviṣyati<BR>
03,138.019a	vilapyaivaṃ bahuvidhaṃ bharadvājo 'dahat sutam<BR>
03,138.019c	susamiddhaṃ tataḥ paścāt praviveśa hutāśanam<BR>
03,139.001	lomaśa uvāca<BR>
03,139.001a	etasminn eva kāle tu bṛhaddyumno mahīpatiḥ<BR>
03,139.001c	satram āste mahābhāgo raibhyayājyaḥ pratāpavān<BR>
03,139.002a	tena raibhyasya vai putrāv arvāvasuparāvasū<BR>
03,139.002c	vṛtau sahāyau satrārthe bṛhaddyumnena dhīmatā<BR>
03,139.003a	tatra tau samanujñātau pitrā kaunteya jagmatuḥ<BR>
03,139.003c	āśrame tv abhavad raibhyo bhāryā caiva parāvasoḥ<BR>
03,139.004a	athāvalokako 'gacchad gṛhān ekaḥ parāvasuḥ<BR>
03,139.004c	kṛṣṇājinena saṃvītaṃ dadarśa pitaraṃ vane<BR>
03,139.005a	jaghanyarātre nidrāndhaḥ sāvaśeṣe tamasy api<BR>
03,139.005c	carantaṃ gahane 'raṇye mene sa pitaraṃ mṛgam<BR>
03,139.006a	mṛgaṃ tu manyamānena pitā vai tena hiṃsitaḥ<BR>
03,139.006c	akāmayānena tadā śarīratrāṇam icchatā<BR>
03,139.006d*0668_01	tataḥ samīpam āsādya pitaraṃ dṛṣṭavān hatam<BR>
03,139.006d*0668_02	ajñānāt pitaraṃ hatvā mṛgabuddhyā parāvasuḥ<BR>
03,139.006d*0668_03	vilapya bahudhā rājan raibhyasya ca mahātmanaḥ<BR>
03,139.007a	sa tasya pretakāryāṇi kṛtvā sarvāṇi bhārata<BR>
03,139.007c	punar āgamya tat satram abravīd bhrātaraṃ vacaḥ<BR>
03,139.008a	idaṃ karma na śaktas tvaṃ voḍhum ekaḥ kathaṃ cana<BR>
03,139.008c	mayā tu hiṃsitas tāto manyamānena taṃ mṛgam<BR>
03,139.009a	so 'smadarthe vrataṃ sādhu cara tvaṃ brahmahiṃsanam<BR>
03,139.009c	samartho hy aham ekākī karma kartum idaṃ mune<BR>
03,139.010	arvāvasur uvāca<BR>
03,139.010a	karotu vai bhavān satraṃ bṛhaddyumnasya dhīmataḥ<BR>
03,139.010c	brahmahatyāṃ cariṣye 'haṃ tvadarthaṃ niyatendriyaḥ<BR>
03,139.010d*0669_01	so 'gacchad vanam ekāgro brahmahatyāvrataṃ caran<BR>
03,139.010d*0670_01	tac chrutvārvāvasuḥ paścāt prāyaścittaṃ vidhāya ca<BR>
03,139.011	lomaśa uvāca<BR>
03,139.011a	sa tasyā brahmahatyāyāḥ pāraṃ gatvā yudhiṣṭhira<BR>
03,139.011c	arvāvasus tadā satram ājagāma punar muniḥ<BR>
03,139.012a	tataḥ parāvasur dṛṣṭvā bhrātaraṃ samupasthitam<BR>
03,139.012c	bṛhaddyumnam uvācedaṃ vacanaṃ pariṣadgatam<BR>
03,139.013a	eṣa te brahmahā yajñaṃ mā draṣṭuṃ praviśed iti<BR>
03,139.013c	brahmahā prekṣitenāpi pīḍayet tvāṃ na saṃśayaḥ<BR>
03,139.013d*0671_00	lomaśa uvāca<BR>
03,139.013d*0671_01	tac chrutvaiva tadā rājā preṣyān āha sa viṭpate<BR>
03,139.014a	preṣyair utsāryamāṇas tu rājann arvāvasus tadā<BR>
03,139.014c	na mayā brahmahatyeyaṃ kṛtety āha punaḥ punaḥ<BR>
03,139.015a	ucyamāno 'sakṛt preṣyair brahmahann iti bhārata<BR>
03,139.015c	naiva sa pratijānāti brahmahatyāṃ svayaṃ kṛtām<BR>
03,139.015e	mama bhrātrā kṛtam idaṃ mayā tu parirakṣitam<BR>
03,139.015f*0672_01	sa tathā pravadan krodhāt taiś ca preṣyaiḥ prabhāṣitaḥ<BR>
03,139.015f*0672_02	tūṣṇīṃ jagāma brahmarṣir vanam eva mahātapāḥ<BR>
03,139.015f*0672_03	ugraṃ tapaḥ samāsthāya divākaram athāśritaḥ<BR>
03,139.015f*0672_04	rahasyavedaṃ kṛtavān sūryasya dvijasattamaḥ<BR>
03,139.015f*0672_05	mūrtimāṃs taṃ dadarśātha svayam agrabhug avyayaḥ<BR>
03,139.016a	prītās tasyābhavan devāḥ karmaṇārvāvasor nṛpa<BR>
03,139.016c	taṃ te pravarayām āsur nirāsuś ca parāvasum<BR>
03,139.017a	tato devā varaṃ tasmai dadur agnipurogamāḥ<BR>
03,139.017c	sa cāpi varayām āsa pitur utthānam ātmanaḥ<BR>
03,139.018a	anāgastvaṃ tathā bhrātuḥ pituś cāsmaraṇaṃ vadhe<BR>
03,139.018c	bharadvājasya cotthānaṃ yavakrītasya cobhayoḥ<BR>
03,139.018d*0673_01	pratiṣṭhāṃ cāpi vedasya saurasya dvijasattamaḥ<BR>
03,139.018d*0673_02	evam astv iti taṃ devāḥ procuś cāpi varān daduḥ<BR>
03,139.019a	tataḥ prādurbabhūvus te sarva eva yudhiṣṭhira<BR>
03,139.019c	athābravīd yavakrīto devān agnipurogamān<BR>
03,139.020a	samadhītaṃ mayā brahma vratāni caritāni ca<BR>
03,139.020c	kathaṃ nu raibhyaḥ śakto mām adhīyānaṃ tapasvinam<BR>
03,139.020e	tathāyuktena vidhinā nihantum amarottamāḥ<BR>
03,139.021	devā ūcuḥ<BR>
03,139.021a	maivaṃ kṛthā yavakrīta yathā vadasi vai mune<BR>
03,139.021c	ṛte gurum adhītā hi sukhaṃ vedās tvayā purā<BR>
03,139.022a	anena tu gurūn duḥkhāt toṣayitvā svakarmaṇā<BR>
03,139.022c	kālena mahatā kleśād brahmādhigatam uttamam<BR>
03,139.023	lomaśa uvāca<BR>
03,139.023a	yavakrītam athoktvaivaṃ devāḥ sāgnipurogamāḥ<BR>
03,139.023c	saṃjīvayitvā tān sarvān punar jagmus triviṣṭapam<BR>
03,139.023d*0674_01	tato vai sa yavakrīto brahmacaryaṃ cacāra ha<BR>
03,139.023d*0674_02	aṣṭau daśa ca varṣāṇi triṃśataṃ ca yudhiṣṭhira<BR>
03,139.024a	āśramas tasya puṇyo 'yaṃ sadāpuṣpaphaladrumaḥ<BR>
03,139.024c	atroṣya rājaśārdūla sarvapāpaiḥ pramokṣyase<BR>
03,140.001	lomaśa uvāca<BR>
03,140.001a	uśīrabījaṃ mainākaṃ giriṃ śvetaṃ ca bhārata<BR>
03,140.001c	samatīto 'si kaunteya kālaśailaṃ ca pārthiva<BR>
03,140.002a	eṣā gaṅgā saptavidhā rājate bharatarṣabha<BR>
03,140.002c	sthānaṃ virajasaṃ ramyaṃ yatrāgnir nityam idhyate<BR>
03,140.003a	etad vai mānuṣeṇādya na śakyaṃ draṣṭum apy uta<BR>
03,140.003c	samādhiṃ kurutāvyagrās tīrthāny etāni drakṣyatha<BR>
03,140.003d*0675_01	etad dṛśyati devānām ākrīḍaṃ caraṇāṅkitam<BR>
03,140.003d*0675_02	atikrānto 'si kaunteya kālaśailaṃ ca parvatam<BR>
03,140.004a	śvetaṃ giriṃ pravekṣyāmo mandaraṃ caiva parvatam<BR>
03,140.004c	yatra māṇicaro yakṣaḥ kuberaś cāpi yakṣarāṭ<BR>
03,140.005a	aṣṭāśītisahasrāṇi gandharvāḥ śīghracāriṇaḥ<BR>
03,140.005c	tathā kiṃpuruṣā rājan yakṣāś caiva caturguṇāḥ<BR>
03,140.006a	anekarūpasaṃsthānā nānāpraharaṇāś ca te<BR>
03,140.006c	yakṣendraṃ manujaśreṣṭha māṇibhadram upāsate<BR>
03,140.007a	teṣām ṛddhir atīvāgryā gatau vāyusamāś ca te<BR>
03,140.007c	sthānāt pracyāvayeyur ye devarājam api dhruvam<BR>
03,140.008a	tais tāta balibhir guptā yātudhānaiś ca rakṣitāḥ<BR>
03,140.008c	durgamāḥ parvatāḥ pārtha samādhiṃ paramaṃ kuru<BR>
03,140.009a	kuberasacivāś cānye raudrā maitrāś ca rākṣasāḥ<BR>
03,140.009c	taiḥ sameṣyāma kaunteya yatto vikramaṇe bhava<BR>
03,140.010a	kailāsaḥ parvato rājan ṣaḍyojanaśatāny uta<BR>
03,140.010c	yatra devāḥ samāyānti viśālā yatra bhārata<BR>
03,140.011a	asaṃkhyeyās tu kaunteya yakṣarākṣasakiṃnarāḥ<BR>
03,140.011c	nāgāḥ suparṇā gandharvāḥ kuberasadanaṃ prati<BR>
03,140.012a	tān vigāhasva pārthādya tapasā ca damena ca<BR>
03,140.012c	rakṣyamāṇo mayā rājan bhīmasenabalena ca<BR>
03,140.013a	svasti te varuṇo rājā yamaś ca samitiṃjayaḥ<BR>
03,140.013c	gaṅgā ca yamunā caiva parvataś ca dadhātu te<BR>
03,140.013d*0676_01	marutaś ca sahāśvibhyāṃ saritaś ca sarāṃsi ca<BR>
03,140.013d*0676_02	svasti devāsurebhyaś ca vasubhyaś ca mahādyute<BR>
03,140.014a	indrasya jāmbūnadaparvatāgre; śṛṇomi ghoṣaṃ tava devi gaṅge<BR>
03,140.014c	gopāyayemaṃ subhage giribhyaḥ; sarvājamīḍhāpacitaṃ narendram<BR>
03,140.014e	bhavasva śarma pravivikṣato 'sya; śailān imāñ śailasute nṛpasya<BR>
03,140.014f*0677_01	uktvā tathā sāgaragāṃ sa vipro<BR>
03,140.014f*0677_02	yatto bhavasveti śaśāsa pārtham<BR>
03,140.014f*0678_01	śivapradā sarvasaritpradhāne<BR>
03,140.014f*0678_02	sabhrātṛkasyeha yudhiṣṭhirasya<BR>
03,140.015	yudhiṣṭhira uvāca<BR>
03,140.015a	apūrvo 'yaṃ saṃbhramo lomaśasya; kṛṣṇāṃ sarve rakṣata mā pramādam<BR>
03,140.015c	deśo hy ayaṃ durgatamo mato 'sya; tasmāt paraṃ śaucam ihācaradhvam<BR>
03,140.016	vaiśaṃpāyana uvāca<BR>
03,140.016a	tato 'bravīd bhīmam udāravīryaṃ; kṛṣṇāṃ yattaḥ pālaya bhīmasena<BR>
03,140.016c	śūnye 'rjune 'saṃnihite ca tāta; tvam eva kṛṣṇāṃ bhajase 'sukheṣu<BR>
03,140.017a	tato mahātmā yamajau sametya; mūrdhany upāghrāya vimṛjya gātre<BR>
03,140.017c	uvāca tau bāṣpakalaṃ sa rājā; mā bhaiṣṭam āgacchatam apramattau<BR>
03,141.001	yudhiṣṭhira uvāca<BR>
03,141.001a	antarhitāni bhūtāni rakṣāṃsi balavanti ca<BR>
03,141.001c	agninā tapasā caiva śakyaṃ gantuṃ vṛkodara<BR>
03,141.002a	saṃnivartaya kaunteya kṣutpipāse balānvayāt<BR>
03,141.002c	tato balaṃ ca dākṣyaṃ ca saṃśrayasva kurūdvaha<BR>
03,141.003a	ṛṣes tvayā śrutaṃ vākyaṃ kailāsaṃ parvataṃ prati<BR>
03,141.003c	buddhyā prapaśya kaunteya kathaṃ kṛṣṇā gamiṣyati<BR>
03,141.004a	atha vā sahadevena dhaumyena ca sahābhibho<BR>
03,141.004c	sūdaiḥ paurogavaiś caiva sarvaiś ca paricārakaiḥ<BR>
03,141.005a	rathair aśvaiś ca ye cānye viprāḥ kleśāsahāḥ pathi<BR>
03,141.005c	sarvais tvaṃ sahito bhīma nivartasvāyatekṣaṇa<BR>
03,141.006a	trayo vayaṃ gamiṣyāmo laghvāhārā yatavratāḥ<BR>
03,141.006c	ahaṃ ca nakulaś caiva lomaśaś ca mahātapāḥ<BR>
03,141.007a	mamāgamanam ākāṅkṣan gaṅgādvāre samāhitaḥ<BR>
03,141.007c	vaseha draupadīṃ rakṣan yāvadāgamanaṃ mama<BR>
03,141.008	bhīma uvāca<BR>
03,141.008a	rājaputrī śrameṇārtā duḥkhārtā caiva bhārata<BR>
03,141.008c	vrajaty eva hi kalyāṇī śvetavāhadidṛkṣayā<BR>
03,141.008d*0679_01	apaśyantīha taṃ vīram evam eṣā suduḥkhitā<BR>
03,141.008d*0679_02	kiṃ punar nakulaṃ tvāṃ ca taṃ ca vīraṃ dhanaṃjayam<BR>
03,141.009a	tava cāpy aratis tīvrā vardhate tam apaśyataḥ<BR>
03,141.009b*0680_01	guḍākeśaṃ mahātmānaṃ saṃgrāmeṣv apalāyinam<BR>
03,141.009c	kiṃ punaḥ sahadevaṃ ca māṃ ca kṛṣṇāṃ ca bhārata<BR>
03,141.010a	rathāḥ kāmaṃ nivartantāṃ sarve ca paricārakāḥ<BR>
03,141.010c	sūdāḥ paurogavāś caiva manyate yatra no bhavān<BR>
03,141.011a	na hy ahaṃ hātum icchāmi bhavantam iha karhi cit<BR>
03,141.011c	śaile 'smin rākṣasākīrṇe durgeṣu viṣameṣu ca<BR>
03,141.012a	iyaṃ cāpi mahābhāgā rājaputrī yatavratā<BR>
03,141.012c	tvām ṛte puruṣavyāghra notsahed vinivartitum<BR>
03,141.013a	tathaiva sahadevo 'yaṃ satataṃ tvām anuvrataḥ<BR>
03,141.013c	na jātu vinivarteta matajño hy aham asya vai<BR>
03,141.014a	api cātra mahārāja savyasācididṛkṣayā<BR>
03,141.014c	sarve lālasabhūtāḥ sma tasmād yāsyāmahe saha<BR>
03,141.015a	yady aśakyo rathair gantuṃ śailo 'yaṃ bahukandaraḥ<BR>
03,141.015c	padbhir eva gamiṣyāmo mā rājan vimanā bhava<BR>
03,141.016a	ahaṃ vahiṣye pāñcālīṃ yatra yatra na śakṣyati<BR>
03,141.016c	iti me vartate buddhir mā rājan vimanā bhava<BR>
03,141.017a	sukumārau tathā vīrau mādrīnandikarāv ubhau<BR>
03,141.017c	durge saṃtārayiṣyāmi yady aśaktau bhaviṣyataḥ<BR>
03,141.018	yudhiṣṭhira uvāca<BR>
03,141.018a	evaṃ te bhāṣamāṇasya balaṃ bhīmābhivardhatām<BR>
03,141.018c	yas tvam utsahase voḍhuṃ draupadīṃ vipule 'dhvani<BR>
03,141.019a	yamajau cāpi bhadraṃ te naitad anyatra vidyate<BR>
03,141.019c	balaṃ ca te yaśaś caiva dharmaḥ kīrtiś ca vardhatām<BR>
03,141.020a	yas tvam utsahase netuṃ bhrātarau saha kṛṣṇayā<BR>
03,141.020c	mā te glānir mahābāho mā ca te 'stu parābhavaḥ<BR>
03,141.021	vaiśaṃpāyana uvāca<BR>
03,141.021a	tataḥ kṛṣṇābravīd vākyaṃ prahasantī manoramā<BR>
03,141.021c	gamiṣyāmi na saṃtāpaḥ kāryo māṃ prati bhārata<BR>
03,141.022	lomaśa uvāca<BR>
03,141.022a	tapasā śakyate gantuṃ parvato gandhamādanaḥ<BR>
03,141.022c	tapasā caiva kaunteya sarve yokṣyāmahe vayam<BR>
03,141.023a	nakulaḥ sahadevaś ca bhīmasenaś ca pārthiva<BR>
03,141.023c	ahaṃ ca tvaṃ ca kaunteya drakṣyāmaḥ śvetavāhanam<BR>
03,141.024	vaiśaṃpāyana uvāca<BR>
03,141.024a	evaṃ saṃbhāṣamāṇās te subāhor viṣayaṃ mahat<BR>
03,141.024c	dadṛśur muditā rājan prabhūtagajavājimat<BR>
03,141.025a	kirātataṅgaṇākīrṇaṃ kuṇindaśatasaṃkulam<BR>
03,141.025c	himavaty amarair juṣṭaṃ bahvāścaryasamākulam<BR>
03,141.026a	subāhuś cāpi tān dṛṣṭvā pūjayā pratyagṛhṇata<BR>
03,141.026c	viṣayānte kuṇindānām īśvaraḥ prītipūrvakam<BR>
03,141.027a	tatra te pūjitās tena sarva eva sukhoṣitāḥ<BR>
03,141.027c	pratasthur vimale sūrye himavantaṃ giriṃ prati<BR>
03,141.028a	indrasenamukhāṃś caiva bhṛtyān paurogavāṃs tathā<BR>
03,141.028c	sūdāṃś ca paribarhaṃ ca draupadyāḥ sarvaśo nṛpa<BR>
03,141.029a	rājñaḥ kuṇindādhipateḥ paridāya mahārathāḥ<BR>
03,141.029c	padbhir eva mahāvīryā yayuḥ kauravanandanāḥ<BR>
03,141.030a	te śanaiḥ prādravan sarve kṛṣṇayā saha pāṇḍavāḥ<BR>
03,141.030c	tasmād deśāt susaṃhṛṣṭā draṣṭukāmā dhanaṃjayam<BR>
03,142.001	yudhiṣṭhira uvāca<BR>
03,142.001a	bhīmasena yamau cobhau pāñcāli ca nibodhata<BR>
03,142.001c	nāsti bhūtasya nāśo vai paśyatāsmān vanecarān<BR>
03,142.002a	durbalāḥ kleśitāḥ smeti yad bravīthetaretaram<BR>
03,142.002c	aśakye 'pi vrajāmeti dhanaṃjayadidṛkṣayā<BR>
03,142.003a	tan me dahati gātrāṇi tūlarāśim ivānalaḥ<BR>
03,142.003c	yac ca vīraṃ na paśyāmi dhanaṃjayam upāntike<BR>
03,142.004a	tasya darśanatṛṣṇaṃ māṃ sānujaṃ vanam āsthitam<BR>
03,142.004c	yājñasenyāḥ parāmarśaḥ sa ca vīra dahaty uta<BR>
03,142.005a	nakulāt pūrvajaṃ pārthaṃ na paśyāmy amitaujasam<BR>
03,142.005c	ajeyam ugradhanvānaṃ tena tapye vṛkodara<BR>
03,142.006a	tīrthāni caiva ramyāṇi vanāni ca sarāṃsi ca<BR>
03,142.006c	carāmi saha yuṣmābhis tasya darśanakāṅkṣayā<BR>
03,142.007a	pañca varṣāṇy ahaṃ vīraṃ satyasaṃdhaṃ dhanaṃjayam<BR>
03,142.007c	yan na paśyāmi bībhatsuṃ tena tapye vṛkodara<BR>
03,142.008a	taṃ vai śyāmaṃ guḍākeśaṃ siṃhavikrāntagāminam<BR>
03,142.008c	na paśyāmi mahābāhuṃ tena tapye vṛkodara<BR>
03,142.009a	kṛtāstraṃ nipuṇaṃ yuddhe pratimānaṃ dhanuṣmatām<BR>
03,142.009c	na paśyāmi naraśreṣṭhaṃ tena tapye vṛkodara<BR>
03,142.010a	carantam arisaṃgheṣu kālaṃ kruddham ivāntakam<BR>
03,142.010c	prabhinnam iva mātaṅgaṃ siṃhaskandhaṃ dhanaṃjayam<BR>
03,142.011a	yaḥ sa śakrād anavaro vīryeṇa draviṇena ca<BR>
03,142.011c	yamayoḥ pūrvajaḥ pārthaḥ śvetāśvo 'mitavikramaḥ<BR>
03,142.011d*0681_01	nārāyaṇasamo yuddhe satyasaṃdho dṛḍhavrataḥ<BR>
03,142.011d*0681_02	taṃ mamāpaśyato bhīma na śāntir hṛdayasya vai<BR>
03,142.012a	duḥkhena mahatāviṣṭaḥ svakṛtenānivartinā<BR>
03,142.012c	ajeyam ugradhanvānaṃ taṃ na paśyāmi phalgunam<BR>
03,142.013a	satataṃ yaḥ kṣamāśīlaḥ kṣipyamāṇo 'py aṇīyasā<BR>
03,142.013c	ṛjumārgaprapannasya śarmadātābhayasya ca<BR>
03,142.014a	sa tu jihmapravṛttasya māyayābhijighāṃsataḥ<BR>
03,142.014c	api vajradharasyāpi bhavet kālaviṣopamaḥ<BR>
03,142.015a	śatror api prapannasya so 'nṛśaṃsaḥ pratāpavān<BR>
03,142.015c	dātābhayasya bībhatsur amitātmā mahābalaḥ<BR>
03,142.016a	sarveṣām āśrayo 'smākaṃ raṇe 'rīṇāṃ pramarditā<BR>
03,142.016c	āhartā sarvaratnānāṃ sarveṣāṃ naḥ sukhāvahaḥ<BR>
03,142.017a	ratnāni yasya vīryeṇa divyāny āsan purā mama<BR>
03,142.017c	bahūni bahujātāni yāni prāptaḥ suyodhanaḥ<BR>
03,142.018a	yasya bāhubalād vīra sabhā cāsīt purā mama<BR>
03,142.018c	sarvaratnamayī khyātā triṣu lokeṣu pāṇḍava<BR>
03,142.019a	vāsudevasamaṃ vīrye kārtavīryasamaṃ yudhi<BR>
03,142.019c	ajeyam ajitaṃ yuddhe taṃ na paśyāmi phalgunam<BR>
03,142.020a	saṃkarṣaṇaṃ mahāvīryaṃ tvāṃ ca bhīmāparājitam<BR>
03,142.020c	anujātaḥ sa vīryeṇa vāsudevaṃ ca śatruhā<BR>
03,142.021a	yasya bāhubale tulyaḥ prabhāve ca puraṃdaraḥ<BR>
03,142.021c	jave vāyur mukhe somaḥ krodhe mṛtyuḥ sanātanaḥ<BR>
03,142.022a	te vayaṃ taṃ naravyāghraṃ sarve vīra didṛkṣavaḥ<BR>
03,142.022c	pravekṣyāmo mahābāho parvataṃ gandhamādanam<BR>
03,142.023a	viśālā badarī yatra naranārāyaṇāśramaḥ<BR>
03,142.023c	taṃ sadādhyuṣitaṃ yakṣair drakṣyāmo girim uttamam<BR>
03,142.024a	kuberanalinīṃ ramyāṃ rākṣasair abhirakṣitām<BR>
03,142.024c	padbhir eva gamiṣyāmas tapyamānā mahat tapaḥ<BR>
03,142.025a	nātaptatapasā śakyo deśo gantuṃ vṛkodara<BR>
03,142.025c	na nṛśaṃsena lubdhena nāpraśāntena bhārata<BR>
03,142.026a	tatra sarve gamiṣyāmo bhīmārjunapadaiṣiṇaḥ<BR>
03,142.026c	sāyudhā baddhanistriṃśāḥ saha viprair mahāvrataiḥ<BR>
03,142.027a	makṣikān maśakān daṃśān vyāghrān siṃhān sarīsṛpān<BR>
03,142.027c	prāpnoty aniyataḥ pārtha niyatas tān na paśyati<BR>
03,142.028a	te vayaṃ niyatātmānaḥ parvataṃ gandhamādanam<BR>
03,142.028c	pravekṣyāmo mitāhārā dhanaṃjayadidṛkṣavaḥ<BR>
03,142.028d@016_0000	lomaśa uvāca<BR>
03,142.028d@016_0001	draṣṭāraḥ parvatāḥ sarve nadyaḥ sapurakānanāḥ<BR>
03,142.028d@016_0002	tīrthāni caiva śrīmanti spṛṣṭaṃ ca salilaṃ karaiḥ<BR>
03,142.028d@016_0003	parvataṃ mandaraṃ divyam eṣa panthāḥ prayāsyati<BR>
03,142.028d@016_0004	samāhitā nirudvignāḥ sarve bhavata pāṇḍavāḥ<BR>
03,142.028d@016_0005	ayaṃ devanivāso vai gantavyo vo bhaviṣyati<BR>
03,142.028d@016_0006	ṛṣīṇāṃ caiva divyānāṃ nivāsaḥ puṇyakarmaṇām<BR>
03,142.028d@016_0007	eṣā śivajalā puṇyā yāti saumya mahānadī<BR>
03,142.028d@016_0008	badarīprabhavā rājan devarṣigaṇasevitā<BR>
03,142.028d@016_0009	eṣā vaihāyasair nityaṃ vālakhilyair mahātmabhiḥ<BR>
03,142.028d@016_0010	arcitā copayātā ca gandharvaiś ca mahātmabhiḥ<BR>
03,142.028d@016_0011	atra sāma sma gāyanti sāmagāḥ puṇyanisvanāḥ<BR>
03,142.028d@016_0012	marīciḥ pulahaś caiva bhṛguś caivāṅgirās tathā<BR>
03,142.028d@016_0013	atrāhnikaṃ suraśreṣṭho japate samarudgaṇaḥ<BR>
03,142.028d@016_0014	sādhyāś caivāśvinau caiva paridhāvanti taṃ tadā<BR>
03,142.028d@016_0015	candramāḥ saha sūryeṇa jyotīṃṣi ca grahaiḥ saha<BR>
03,142.028d@016_0016	ahorātravibhāgena nadīm enām anuvrajan<BR>
03,142.028d@016_0017	etasyāḥ salilaṃ mūrdhnā vṛṣāṅkaḥ paryadhārayat<BR>
03,142.028d@016_0018	gaṅgādvāre mahābhāga yena lokasthitir bhavet<BR>
03,142.028d@016_0019	etāṃ bhagavatīṃ devīṃ bhavantaḥ sarva eva hi<BR>
03,142.028d@016_0020	prayatenātmanā tāta pratigamyābhivādata<BR>
03,142.028d@016_0021	tasya tad vacanaṃ śrutvā lomaśasya mahātmanaḥ<BR>
03,142.028d@016_0022	ākāśagaṅgāṃ prayatāḥ pāṇḍavās te 'bhyavādayan<BR>
03,142.028d@016_0023	abhivādya ca te sarve pāṇḍavā dharmacāriṇaḥ<BR>
03,142.028d@016_0024	punaḥ prayātāḥ saṃhṛṣṭāḥ sarvair ṛṣigaṇaiḥ saha<BR>
03,142.028d@016_0025	tato dūrāt prakāśantaṃ pāṇḍuraṃ merusaṃnibham<BR>
03,142.028d@016_0026	dadṛśus te naraśreṣṭhā vikīrṇaṃ sarvatodiśam<BR>
03,142.028d@016_0027	tān praṣṭukāmān vijñāya pāṇḍavān sa tu lomaśaḥ<BR>
03,142.028d@016_0028	uvāca vākyaṃ vākyajñaḥ śṛṇudhvaṃ pāṇḍunandanāḥ<BR>
03,142.028d@016_0029	etad vikīrṇaṃ suśrīmat kailāsaśikharopamam<BR>
03,142.028d@016_0030	yat paśyasi naraśreṣṭha parvatapratimaṃ sthitam<BR>
03,142.028d@016_0031	etāny asthīni daityasya narakasya mahātmanaḥ<BR>
03,142.028d@016_0032	parvatapratimaṃ bhāti parvataprastarāśritam<BR>
03,142.028d@016_0033	purātanena devena viṣṇunā paramātmanā<BR>
03,142.028d@016_0034	daityo vinihatas tāta surarājahitaiṣiṇā<BR>
03,142.028d@016_0035	daśa varṣasahasrāṇi tapas tapyan mahāmanāḥ<BR>
03,142.028d@016_0036	aindraṃ prārthayate sthānaṃ tapaḥsvādhyāyavikramāt<BR>
03,142.028d@016_0037	tapobalena mahatā bāhuvegabalena ca<BR>
03,142.028d@016_0038	nityam eva durādharṣo dharṣayan sa diteḥ sutaḥ<BR>
03,142.028d@016_0039	sa tu tasya balaṃ jñātvā dharme ca caritavratam<BR>
03,142.028d@016_0040	bhayābhibhūtaḥ saṃvignaḥ śakra āsīt tadānagha<BR>
03,142.028d@016_0041	tena saṃcintito devo manasā viṣṇur avyayaḥ<BR>
03,142.028d@016_0042	sarvatragaḥ prabhuḥ śrīmān āgataś ca sthito babhau<BR>
03,142.028d@016_0043	ṛṣayaś cāpi taṃ sarve tuṣṭuvuś ca divaukasaḥ<BR>
03,142.028d@016_0044	taṃ dṛṣṭvā jvalamānaśrīr bhagavān havyavāhanaḥ<BR>
03,142.028d@016_0045	naṣṭatejāḥ samabhavat tasya tejobhibhartsitaḥ<BR>
03,142.028d@016_0046	taṃ dṛṣṭvā varadaṃ devaṃ viṣṇuṃ devagaṇeśvaram<BR>
03,142.028d@016_0047	prāñjaliḥ praṇato bhūtvā namaskṛtya ca vajrabhṛt<BR>
03,142.028d@016_0048	viṣṇur uvāca<BR>
03,142.028d@016_0048	prāha vākyaṃ tatas tattvaṃ yatas tasya bhayaṃ bhavet<BR>
03,142.028d@016_0049	jānāmi te bhayaṃ śakra daityendrān narakāt tataḥ<BR>
03,142.028d@016_0050	aindraṃ prārthayate sthānaṃ tapaḥsiddhena karmaṇā<BR>
03,142.028d@016_0051	so 'ham enaṃ tava prītyā tapaḥsiddham api dhruvam<BR>
03,142.028d@016_0052	viyunajmi dehād devendra muhūrtaṃ pratipālaya<BR>
03,142.028d@016_0053	tasya viṣṇur mahātejāḥ pāṇinā cetanāṃ harat<BR>
03,142.028d@016_0054	sa papāta tato bhūmau girirāja ivāhataḥ<BR>
03,142.028d@016_0055	tasyaitad asthisaṃghātaṃ māyāvinihatasya vai<BR>
03,142.028d@016_0056	idaṃ dvitīyam aparaṃ viṣṇoḥ karma prakāśate<BR>
03,142.028d@016_0057	naṣṭā vasumatī kṛtsnā pātāle caiva majjitā<BR>
03,142.028d@016_0058	yudhiṣṭhira uvāca<BR>
03,142.028d@016_0058	punar uddharitā tena vārāheṇaikaśṛṅgiṇā<BR>
03,142.028d@016_0059	bhagavan vistareṇemāṃ kathāṃ kathaya tattvataḥ<BR>
03,142.028d@016_0060	kathaṃ tena sureśena naṣṭā vasumatī tadā<BR>
03,142.028d@016_0061	yojanānāṃ śataṃ brahman punar uddharitā tadā<BR>
03,142.028d@016_0062	kena caiva prakāreṇa jagato dharaṇī dhruvā<BR>
03,142.028d@016_0063	śivā devī mahābhāgā sarvasasyaprarohiṇī<BR>
03,142.028d@016_0064	kasya caiva prabhāvād dhi yojanānāṃ śataṃ gatā<BR>
03,142.028d@016_0065	kenaitad vīryasarvasvaṃ darśitaṃ paramātmanaḥ<BR>
03,142.028d@016_0066	etat sarvaṃ yathātattvam icchāmi dvijasattama<BR>
03,142.028d@016_0067	lomaśa uvāca<BR>
03,142.028d@016_0067	śrotuṃ vistaraśaḥ sarvaṃ tvaṃ hi tasya pratiśrayaḥ<BR>
03,142.028d@016_0068	yat te 'haṃ paripṛṣṭo 'smi kathām etāṃ yudhiṣṭhira<BR>
03,142.028d@016_0069	tat sarvam akhileneha śrūyatāṃ mama bhāṣataḥ<BR>
03,142.028d@016_0070	purā kṛtayuge tāta vartamāne 'bhayaṃkare<BR>
03,142.028d@016_0071	yamatvaṃ kārayām āsa ādidevaḥ purātanaḥ<BR>
03,142.028d@016_0072	yamatvaṃ kurvatas tasya devadevasya dhīmataḥ<BR>
03,142.028d@016_0073	na tatra mriyate kaś cij jāyate vā tathācyuta<BR>
03,142.028d@016_0074	vardhante pakṣisaṃghāś ca tathā paśugaveḍakam<BR>
03,142.028d@016_0075	gavāśvaṃ ca mṛgāś caiva sarve te piśitāśanāḥ<BR>
03,142.028d@016_0076	tathā puruṣaśārdūla mānuṣāś ca paraṃtapa<BR>
03,142.028d@016_0077	sahasraśo hy ayutaśo vardhante salilaṃ yathā<BR>
03,142.028d@016_0078	etasmin saṃkule tāta vartamāne bhayaṃkare<BR>
03,142.028d@016_0079	atibhārād vasumatī yojanānāṃ śataṃ gatā<BR>
03,142.028d@016_0080	sā vai vyathitasarvāṅgī bhāreṇākrāntacetanā<BR>
03,142.028d@016_0081	nārāyaṇaṃ varaṃ devaṃ prapannā śaraṇaṃ gatā<BR>
03,142.028d@016_0081	pṛthivy uvāca<BR>
03,142.028d@016_0082	bhagavaṃs tvatprasādād dhi tiṣṭheyaṃ suciraṃ tv iha<BR>
03,142.028d@016_0083	bhāreṇāsmi samākrāntā na śaknomi sma vartitum<BR>
03,142.028d@016_0084	mamemaṃ bhagavan bhāraṃ vyapanetuṃ tvam arhasi<BR>
03,142.028d@016_0085	lomaśa uvāca<BR>
03,142.028d@016_0085	śaraṇāgatāsmi te deva prasādaṃ kuru me vibho<BR>
03,142.028d@016_0086	tasyās tad vacanaṃ śrutvā bhagavān akṣaraḥ prabhuḥ<BR>
03,142.028d@016_0087	provāca vacanaṃ hṛṣṭaḥ śravyākṣarasamīritam<BR>
03,142.028d@016_0088	na te mahi bhayaṃ kāryaṃ bhārārte vasudhāriṇi<BR>
03,142.028d@016_0089	ayam evaṃ tathā kurmi yathā laghvī bhaviṣyasi<BR>
03,142.028d@016_0090	sa tāṃ visarjayitvā tu vasudhāṃ śailakuṇḍalām<BR>
03,142.028d@016_0091	tato varāhaḥ saṃvṛtta ekaśṛṅgo mahādyutiḥ<BR>
03,142.028d@016_0092	raktābhyāṃ nayanābhyāṃ tu bhayam utpādayann iva<BR>
03,142.028d@016_0093	dhūmaṃ ca jvalayaṃl lakṣmyā tatra deśe vyavardhata<BR>
03,142.028d@016_0094	sa gṛhītvā vasumatīṃ śṛṅgeṇaikena bhāsvatā<BR>
03,142.028d@016_0095	yojanānāṃ śataṃ vīra samuddharati so 'kṣaraḥ<BR>
03,142.028d@016_0096	tasyāṃ coddhāryamāṇāyāṃ saṃkṣobhaḥ samajāyata<BR>
03,142.028d@016_0097	devāḥ saṃkṣubhitāḥ sarve ṛṣayaś ca tapodhanāḥ<BR>
03,142.028d@016_0098	hāhābhūtam abhūt sarvaṃ tridivaṃ vyoma bhūs tathā<BR>
03,142.028d@016_0099	na paryavasthitaḥ kaś cid devo vā mānuṣo 'pi vā<BR>
03,142.028d@016_0100	tato brahmāṇam āsīnaṃ jvalamānam iva śriyā<BR>
03,142.028d@016_0101	devāḥ sarṣigaṇāś caiva upatasthur anekaśaḥ<BR>
03,142.028d@016_0102	upasarpya ca deveśaṃ brahmāṇaṃ lokasākṣikam<BR>
03,142.028d@016_0103	bhūtvā prāñjalayaḥ sarve vākyam uccārayaṃs tadā<BR>
03,142.028d@016_0104	lokāḥ saṃkṣubhitāḥ sarve vyākulaṃ ca carācaram<BR>
03,142.028d@016_0105	samudrāṇāṃ ca saṃkṣobhas tridaśeśa prakāśate<BR>
03,142.028d@016_0106	saiṣā vasumatī kṛtsnā yojanānāṃ śataṃ gatā<BR>
03,142.028d@016_0107	kim etat kiṃprabhāveṇa yenedaṃ vyākulaṃ jagat<BR>
03,142.028d@016_0108	brahmovāca<BR>
03,142.028d@016_0108	ākhyātu no bhavāñ śīghraṃ visaṃjñāḥ smeha sarvaśaḥ<BR>
03,142.028d@016_0109	asurebhyo bhayaṃ nāsti yuṣmākaṃ kutra cit kva cit<BR>
03,142.028d@016_0110	śrūyatāṃ yat kṛteṣv eva saṃkṣobho jāyate 'marāḥ<BR>
03,142.028d@016_0111	yo 'sau sarvatragaḥ śrīmān akṣarātmā vyavasthitaḥ<BR>
03,142.028d@016_0112	tasya prabhāvāt saṃkṣobhas tridivasya prakāśate<BR>
03,142.028d@016_0113	yaiṣā vasumatī kṛtsnā yojanānāṃ śataṃ gatā<BR>
03,142.028d@016_0114	samuddhṛtā punas tena viṣṇunā paramātmanā<BR>
03,142.028d@016_0115	tasyām uddhāryamāṇāyāṃ saṃkṣobhaḥ samajāyata<BR>
03,142.028d@016_0116	devā ūcuḥ<BR>
03,142.028d@016_0116	evaṃ bhavanto jānantu chidyatāṃ saṃśayaś ca vaḥ<BR>
03,142.028d@016_0117	kva tadbhūtaṃ vasumatīṃ samuddharati hṛṣṭavat<BR>
03,142.028d@016_0118	brahmovāca<BR>
03,142.028d@016_0118	taṃ deśaṃ bhagavan brūhi tatra yāsyāmahe vayam<BR>
03,142.028d@016_0119	hanta gacchata bhadraṃ vo nandane paśyata sthitam<BR>
03,142.028d@016_0120	eṣo 'tra bhagavāñ śrīmān suparṇaḥ saṃprakāśate<BR>
03,142.028d@016_0121	vārāheṇaiva rūpeṇa bhagavāṃl lokabhāvanaḥ<BR>
03,142.028d@016_0122	kālānala ivābhāti pṛthivītalam uddharan<BR>
03,142.028d@016_0123	etasyorasi suvyaktaṃ śrīvatsam abhirājate<BR>
03,142.028d@016_0124	paśyadhvaṃ vibudhāḥ sarve bhūtam etad anāmayam<BR>
03,142.028d@016_0124	lomaśa uvāca<BR>
03,142.028d@016_0125	tato dṛṣṭvā mahātmānaṃ śrutvā cāmantrya cāmarāḥ<BR>
03,142.028d@016_0126	vaiśaṃpāyana uvāca<BR>
03,142.028d@016_0126	pitāmahaṃ puraskṛtya jagmur devā yathāgatam<BR>
03,142.028d@016_0127	śrutvā tu tāṃ kathāṃ sarve pāṇḍavā janamejaya<BR>
03,142.028d@016_0128	lomaśādeśitenāśu pathā jagmuḥ prahṛṣṭavat<BR>
03,143.001	vaiśaṃpāyana uvāca<BR>
03,143.001a	te śūrās tatadhanvānas tūṇavantaḥ samārgaṇāḥ<BR>
03,143.001c	baddhagodhāṅgulitrāṇāḥ khadgavanto 'mitaujasaḥ<BR>
03,143.002a	parigṛhya dvijaśreṣṭhāñ śreṣṭhāḥ sarvadhanuṣmatām<BR>
03,143.002c	pāñcālīsahitā rājan prayayur gandhamādanam<BR>
03,143.003a	sarāṃsi saritaś caiva parvatāṃś ca vanāni ca<BR>
03,143.003c	vṛkṣāṃś ca bahulacchāyān dadṛśur girimūrdhani<BR>
03,143.003e	nityapuṣpaphalān deśān devarṣigaṇasevitān<BR>
03,143.004a	ātmany ātmānam ādhāya vīrā mūlaphalāśanāḥ<BR>
03,143.004c	cerur uccāvacākārān deśān viṣamasaṃkaṭān<BR>
03,143.004e	paśyanto mṛgajātāni bahūni vividhāni ca<BR>
03,143.005a	ṛṣisiddhāmarayutaṃ gandharvāpsarasāṃ priyam<BR>
03,143.005c	viviśus te mahātmānaḥ kiṃnarācaritaṃ girim<BR>
03,143.006a	praviśatsv atha vīreṣu parvataṃ gandhamādanam<BR>
03,143.006c	caṇḍavātaṃ mahad varṣaṃ prādurāsīd viśāṃ pate<BR>
03,143.007a	tato reṇuḥ samudbhūtaḥ sapatrabahulo mahān<BR>
03,143.007c	pṛthivīṃ cāntarikṣaṃ ca dyāṃ caiva tamasāvṛṇot<BR>
03,143.008a	na sma prajñāyate kiṃ cid āvṛte vyomni reṇunā<BR>
03,143.008c	na cāpi śekus te kartum anyonyasyābhibhāṣaṇam<BR>
03,143.009a	na cāpaśyanta te 'nyonyaṃ tamasā hatacakṣuṣaḥ<BR>
03,143.009c	ākṛṣyamāṇā vātena sāśmacūrṇena bhārata<BR>
03,143.010a	drumāṇāṃ vātabhagnānāṃ patatāṃ bhūtale bhṛśam<BR>
03,143.010c	anyeṣāṃ ca mahījānāṃ śabdaḥ samabhavan mahān<BR>
03,143.011a	dyauḥ svit patati kiṃ bhūmau dīryante parvatā nu kim<BR>
03,143.011c	iti te menire sarve pavanena vimohitāḥ<BR>
03,143.012a	te yathānantarān vṛkṣān valmīkān viṣamāṇi ca<BR>
03,143.012c	pāṇibhiḥ parimārganto bhītā vāyor nililyire<BR>
03,143.013a	tataḥ kārmukam udyamya bhīmaseno mahābalaḥ<BR>
03,143.013c	kṛṣṇām ādāya saṃgatyā tasthāv āśritya pādapam<BR>
03,143.014a	dharmarājaś ca dhaumyaś ca nililyāte mahāvane<BR>
03,143.014c	agnihotrāṇy upādāya sahadevas tu parvate<BR>
03,143.015a	nakulo brāhmaṇāś cānye lomaśaś ca mahātapāḥ<BR>
03,143.015c	vṛkṣān āsādya saṃtrastās tatra tatra nililyire<BR>
03,143.016a	mandībhūte ca pavane tasmin rajasi śāmyati<BR>
03,143.016c	mahadbhiḥ pṛṣatais tūrṇaṃ varṣam abhyājagāma ha<BR>
03,143.016d*0682_01	bhṛśaṃ caṭacaṭāśabdo vajrāṇāṃ kṣipyatām iva<BR>
03,143.016d*0682_02	tatas tāḥ cañcalābhāsaś cerur abhre ca vidyutaḥ<BR>
03,143.017a	tato 'śmasahitā dhārāḥ saṃvṛṇvantyaḥ samantataḥ<BR>
03,143.017c	prapetur aniśaṃ tatra śīghravātasamīritāḥ<BR>
03,143.018a	tataḥ sāgaragā āpaḥ kīryamāṇāḥ samantataḥ<BR>
03,143.018c	prādurāsan sakalusāḥ phenavatyo viśāṃ pate<BR>
03,143.019a	vahantyo vāri bahulaṃ phenoḍupapariplutam<BR>
03,143.019c	parisasrur mahāśabdāḥ prakarṣantyo mahīruhān<BR>
03,143.020a	tasminn uparate varṣe vāte ca samatāṃ gate<BR>
03,143.020c	gate hy ambhasi nimnāni prādurbhūte divākare<BR>
03,143.021a	nirjagmus te śanaiḥ sarve samājagmuś ca bhārata<BR>
03,143.021c	pratasthuś ca punar vīrāḥ parvataṃ gandhamādanam<BR>
03,144.001	vaiśaṃpāyana uvāca<BR>
03,144.001a	tataḥ prayātamātreṣu pāṇḍaveṣu mahātmasu<BR>
03,144.001c	padbhyām anucitā gantuṃ draupadī samupāviśat<BR>
03,144.002a	śrāntā duḥkhaparītā ca vātavarṣeṇa tena ca<BR>
03,144.002c	saukumāryāc ca pāñcālī saṃmumoha yaśasvinī<BR>
03,144.003a	sā pātyamānā mohena bāhubhyām asitekṣaṇā<BR>
03,144.003c	vṛttābhyām anurūpābhyām ūrū samavalambata<BR>
03,144.004a	ālambamānā sahitāv ūrū gajakaropamau<BR>
03,144.004c	papāta sahasā bhūmau vepantī kadalī yathā<BR>
03,144.005a	tāṃ patantīṃ varārohāṃ sajjamānāṃ latām iva<BR>
03,144.005c	nakulaḥ samabhidrutya parijagrāha vīryavān<BR>
03,144.006	nakula uvāca<BR>
03,144.006a	rājan pāñcālarājasya suteyam asitekṣaṇā<BR>
03,144.006c	śrāntā nipatitā bhūmau tām avekṣasva bhārata<BR>
03,144.007a	aduḥkhārhā paraṃ duḥkhaṃ prāpteyaṃ mṛdugāminī<BR>
03,144.007c	āśvāsaya mahārāja tām imāṃ śramakarśitām<BR>
03,144.008	vaiśaṃpāyana uvāca<BR>
03,144.008a	rājā tu vacanāt tasya bhṛśaṃ duḥkhasamanvitaḥ<BR>
03,144.008c	bhīmaś ca sahadevaś ca sahasā samupādravan<BR>
03,144.009a	tām avekṣya tu kaunteyo vivarṇavadanāṃ kṛśām<BR>
03,144.009c	aṅkam ānīya dharmātmā paryadevayad āturaḥ<BR>
03,144.010a	kathaṃ veśmasu gupteṣu svāstīrṇaśayanocitā<BR>
03,144.010c	śete nipatitā bhūmau sukhārhā varavarṇinī<BR>
03,144.011a	sukumārau kathaṃ pādau mukhaṃ ca kamalaprabham<BR>
03,144.011c	matkṛte 'dya varārhāyāḥ śyāmatāṃ samupāgatam<BR>
03,144.012a	kim idaṃ dyūtakāmena mayā kṛtam abuddhinā<BR>
03,144.012c	ādāya kṛṣṇāṃ caratā vane mṛgagaṇāyute<BR>
03,144.013a	sukhaṃ prāpsyati pāñcālī pāṇḍavān prāpya vai patīn<BR>
03,144.013c	iti drupadarājena pitrā dattāyatekṣaṇā<BR>
03,144.014a	tat sarvam anavāpyaiva śramaśokād dhi karśitā<BR>
03,144.014c	śete nipatitā bhūmau pāpasya mama karmabhiḥ<BR>
03,144.015a	tathā lālapyamāne tu dharmarāje yudhiṣṭhire<BR>
03,144.015c	dhaumyaprabhṛtayaḥ sarve tatrājagmur dvijottamāḥ<BR>
03,144.016a	te samāśvāsayām āsur āśīrbhiś cāpy apūjayan<BR>
03,144.016c	rakṣoghnāṃś ca tathā mantrāñ jepuś cakruś ca te kriyāḥ<BR>
03,144.017a	paṭhyamāneṣu mantreṣu śāntyarthaṃ paramarṣibhiḥ<BR>
03,144.017c	spṛśyamānā karaiḥ śītaiḥ pāṇḍavaiś ca muhur muhuḥ<BR>
03,144.018a	sevyamānā ca śītena jalamiśreṇa vāyunā<BR>
03,144.018c	pāñcālī sukham āsādya lebhe cetaḥ śanaiḥ śanaiḥ<BR>
03,144.019a	parigṛhya ca tāṃ dīnāṃ kṛṣṇām ajinasaṃstare<BR>
03,144.019c	tadā viśrāmayām āsur labdhasaṃjñāṃ tapasvinīm<BR>
03,144.020a	tasyā yamau raktatalau pādau pūjitalakṣaṇau<BR>
03,144.020c	karābhyāṃ kiṇajātābhyāṃ śanakaiḥ saṃvavāhatuḥ<BR>
03,144.021a	paryāśvāsayad apy enāṃ dharmarājo yudhiṣṭhiraḥ<BR>
03,144.021c	uvāca ca kuruśreṣṭho bhīmasenam idaṃ vacaḥ<BR>
03,144.022a	bahavaḥ parvatā bhīma viṣamā himadurgamāḥ<BR>
03,144.022c	teṣu kṛṣṇā mahābāho kathaṃ nu vicariṣyati<BR>
03,144.023	bhīmasena uvāca<BR>
03,144.023a	tvāṃ rājan rājaputrīṃ ca yamau ca puruṣarṣabhau<BR>
03,144.023c	svayaṃ neṣyāmi rājendra mā viṣāde manaḥ kṛthāḥ<BR>
03,144.024a	atha vāsau mayā jāto vihago madbalopamaḥ<BR>
03,144.024c	vahed anagha sarvān no vacanāt te ghatotkacaḥ<BR>
03,144.024d*0683_01	etac chrutvā tu vacanaṃ bhīmasenasya dharmarāṭ<BR>
03,144.024d*0683_02	bhīmaṃ saṃpūjayaṃs tuṣṭa evam astv ity abhāṣata<BR>
03,144.025	vaiśaṃpāyana uvāca<BR>
03,144.025a	anujñāto dharmarājñā putraṃ sasmāra rākṣasam<BR>
03,144.025c	ghaṭotkacaś ca dharmātmā smṛtamātraḥ pitus tadā<BR>
03,144.025e	kṛtāñjalir upātiṣṭhad abhivādyātha pāṇḍavān<BR>
03,144.026a	brāhmaṇāṃś ca mahābāhuḥ sa ca tair abhinanditaḥ<BR>
03,144.026c	uvāca bhīmasenaṃ sa pitaraṃ satyavikramaḥ<BR>
03,144.027a	smṛto 'smi bhavatā śīghraṃ śuśrūṣur aham āgataḥ<BR>
03,144.027c	ājñāpaya mahābāho sarvaṃ kartāsmy asaṃśayam<BR>
03,144.027e	tac chrutvā bhīmasenas tu rākṣasaṃ pariṣasvaje<BR>
03,145.001	yudhiṣṭhira uvāca<BR>
03,145.001a	dharmajño balavāñ śūraḥ sadyo rākṣasapuṃgavaḥ<BR>
03,145.001c	bhakto 'smān aurasaḥ putro bhīma gṛhṇātu mātaram<BR>
03,145.002a	tava bhīma balenāham atibhīmaparākrama<BR>
03,145.002c	akṣataḥ saha pāñcālyā gaccheyaṃ gandhamādanam<BR>
03,145.003	vaiśaṃpāyana uvāca<BR>
03,145.003a	bhrātur vacanam ājñāya bhīmaseno ghaṭotkacam<BR>
03,145.003c	ādideśa naravyāghras tanayaṃ śatrukarśanam<BR>
03,145.004a	haiḍimbeya pariśrāntā tava mātāparājitā<BR>
03,145.004c	tvaṃ ca kāmagamas tāta balavān vaha tāṃ khaga<BR>
03,145.005a	skandham āropya bhadraṃ te madhye 'smākaṃ vihāyasā<BR>
03,145.005c	gaccha nīcikayā gatyā yathā caināṃ na pīḍayeḥ<BR>
03,145.006	ghaṭotkaca uvāca<BR>
03,145.006a	dharmarājaṃ ca dhaumyaṃ ca rājaputrīṃ yamau tathā<BR>
03,145.006c	eko 'py aham alaṃ voḍhuṃ kim utādya sahāyavān<BR>
03,145.006d*0684_01	anye ca śataśaḥ śūrā vihagāḥ kāmarūpiṇaḥ<BR>
03,145.006d*0684_02	sarvān vo brāhmaṇaiḥ sārdhaṃ vakṣyanti sahitānagha<BR>
03,145.006d*0685_01	mandaṃ mandaṃ gamiṣyāmi vahan drupadanandinīm<BR>
03,145.007	vaiśaṃpāyana uvāca<BR>
03,145.007a	evam uktvā tataḥ kṛṣṇām uvāha sa ghaṭotkacaḥ<BR>
03,145.007c	pāṇḍūnāṃ madhyago vīraḥ pāṇḍavān api cāpare<BR>
03,145.008a	lomaśaḥ siddhamārgeṇa jagāmānupamadyutiḥ<BR>
03,145.008c	svenaivātmaprabhāvena dvitīya iva bhāskaraḥ<BR>
03,145.009a	brāhmaṇāṃś cāpi tān sarvān samupādāya rākṣasāḥ<BR>
03,145.009c	niyogād rākṣasendrasya jagmur bhīmaparākramāḥ<BR>
03,145.010a	evaṃ suramaṇīyāni vanāny upavanāni ca<BR>
03,145.010c	ālokayantas te jagmur viśālāṃ badarīṃ prati<BR>
03,145.011a	te tv āśugatibhir vīrā rākṣasais tair mahābalaiḥ<BR>
03,145.011c	uhyamānā yayuḥ śīghraṃ mahad adhvānam alpavat<BR>
03,145.012a	deśān mlecchagaṇākīrṇān nānāratnākarāyutān<BR>
03,145.012c	dadṛśur giripādāṃś ca nānādhātusamācitān<BR>
03,145.012d*0686_01	āsevitān kiṃpuruṣair gandharvaiś ca samantataḥ<BR>
03,145.013a	vidyādharagaṇākīrṇān yutān vānarakiṃnaraiḥ<BR>
03,145.013c	tathā kiṃpuruṣaiś caiva gandharvaiś ca samantataḥ<BR>
03,145.013d*0687_01	sṛmaraiś camaraiś caiva vānarai rurubhis tathā<BR>
03,145.013d*0687_02	varāhair gavayaiś caiva mahiṣaiś ca samāvṛtān<BR>
03,145.013d*0688_01	nānāvidhair mṛgair anyair upetān saumyadarśanaiḥ<BR>
03,145.014a	nadījālasamākīrṇān nānāpakṣirutākulān<BR>
03,145.014c	nānāvidhair mṛgair juṣṭān vānaraiś copaśobhitān<BR>
03,145.014d*0689_01	samadaiś cāpi vihagaiḥ pādapair anvitāṃs tathā<BR>
03,145.015a	te vyatītya bahūn deśān uttarāṃś ca kurūn api<BR>
03,145.015c	dadṛśur vividhāścaryaṃ kailāsaṃ parvatottamam<BR>
03,145.016a	tasyābhyāśe tu dadṛśur naranārāyaṇāśramam<BR>
03,145.016c	upetaṃ pādapair divyaiḥ sadāpuṣpaphalopagaiḥ<BR>
03,145.017a	dadṛśus tāṃ ca badarīṃ vṛttaskandhāṃ manoramām<BR>
03,145.017c	snigdhām aviralacchāyāṃ śriyā paramayā yutām<BR>
03,145.018a	patraiḥ snigdhair aviralair upetāṃ mṛdubhiḥ śubhām<BR>
03,145.018c	viśālaśākhāṃ vistīrṇām atidyutisamanvitām<BR>
03,145.019a	phalair upacitair divyair ācitāṃ svādubhir bhṛśam<BR>
03,145.019c	madhusravaiḥ sadā divyāṃ maharṣigaṇasevitām<BR>
03,145.019e	madapramuditair nityaṃ nānādvijagaṇair yutām<BR>
03,145.020a	adaṃśamaśake deśe bahumūlaphalodake<BR>
03,145.020c	nīlaśādvalasaṃchanne devagandharvasevite<BR>
03,145.021a	susamīkṛtabhūbhāge svabhāvavihite śubhe<BR>
03,145.021c	jātāṃ himamṛdusparśe deśe 'pahatakaṇṭake<BR>
03,145.022a	tām upetya mahātmānaḥ saha tair brāhmaṇarṣabhaiḥ<BR>
03,145.022c	avaterus tataḥ sarve rākṣasaskandhataḥ śanaiḥ<BR>
03,145.023a	tatas tam āśramaṃ puṇyaṃ naranārāyaṇāśritam<BR>
03,145.023c	dadṛśuḥ pāṇḍavā rājan sahitā dvijapuṃgavaiḥ<BR>
03,145.024a	tamasā rahitaṃ puṇyam anāmṛṣṭaṃ raveḥ karaiḥ<BR>
03,145.024c	kṣuttṛṭśītoṣṇadoṣaiś ca varjitaṃ śokanāśanam<BR>
03,145.025a	maharṣigaṇasaṃbādhaṃ brāhmyā lakṣmyā samanvitam<BR>
03,145.025c	duṣpraveśaṃ mahārāja narair dharmabahiṣkṛtaiḥ<BR>
03,145.026a	balihomārcitaṃ divyaṃ susaṃmṛṣṭānulepanam<BR>
03,145.026c	divyapuṣpopahāraiś ca sarvato 'bhivirājitam<BR>
03,145.027a	viśālair agniśaraṇaiḥ srugbhāṇḍair ācitaṃ śubhaiḥ<BR>
03,145.027c	mahadbhis toyakalaśaiḥ kaṭhinaiś copaśobhitam<BR>
03,145.027e	śaraṇyaṃ sarvabhūtānāṃ brahmaghoṣanināditam<BR>
03,145.028a	divyam āśrayaṇīyaṃ tam āśramaṃ śramanāśanam<BR>
03,145.028c	śriyā yutam anirdeśyaṃ devacaryopaśobhitam<BR>
03,145.029a	phalamūlāśanair dāntaiś cīrakṛṣṇājināmbaraiḥ<BR>
03,145.029c	sūryavaiśvānarasamais tapasā bhāvitātmabhiḥ<BR>
03,145.030a	maharṣibhir mokṣaparair yatibhir niyatendriyaiḥ<BR>
03,145.030c	brahmabhūtair mahābhāgair upetaṃ brahmavādibhiḥ<BR>
03,145.031a	so 'bhyagacchan mahātejās tān ṛṣīn niyataḥ śuciḥ<BR>
03,145.031c	bhrātṛbhiḥ sahito dhīmān dharmaputro yudhiṣṭhiraḥ<BR>
03,145.032a	divyajñānopapannās te dṛṣṭvā prāptaṃ yudhiṣṭhiram<BR>
03,145.032c	abhyagacchanta suprītāḥ sarva eva maharṣayaḥ<BR>
03,145.032e	āśīrvādān prayuñjānāḥ svādhyāyaniratā bhṛśam<BR>
03,145.033a	prītās te tasya satkāraṃ vidhinā pāvakopamāḥ<BR>
03,145.033c	upājahruś ca salilaṃ puṣpamūlaphalaṃ śuci<BR>
03,145.034a	sa taiḥ prītyātha satkāram upanītaṃ maharṣibhiḥ<BR>
03,145.034c	prayataḥ pratigṛhyātha dharmaputro yudhiṣṭhiraḥ<BR>
03,145.035a	taṃ śakrasadanaprakhyaṃ divyagandhaṃ manoramam<BR>
03,145.035c	prītaḥ svargopamaṃ puṇyaṃ pāṇḍavaḥ saha kṛṣṇayā<BR>
03,145.036a	viveśa śobhayā yuktaṃ bhrātṛbhiś ca sahānagha<BR>
03,145.036c	brāhmaṇair vedavedāṅgapāragaiś ca sahācyutaḥ<BR>
03,145.037a	tatrāpaśyat sa dharmātmā devadevarṣipūjitam<BR>
03,145.037c	naranārāyaṇasthānaṃ bhāgīrathyopaśobhitam<BR>
03,145.037d*0690_01	paśyantas te naravyāghrā remire tatra pāṇḍavāḥ<BR>
03,145.038a	madhusravaphalāṃ divyāṃ maharṣigaṇasevitām<BR>
03,145.038c	tām upetya mahātmānas te 'vasan brāhmaṇaiḥ saha<BR>
03,145.038d*0691_01	mudā yuktā mahātmāno remire tatra te tadā<BR>
03,145.039a	ālokayanto mainākaṃ nānādvijagaṇāyutam<BR>
03,145.039c	hiraṇyaśikharaṃ caiva tac ca bindusaraḥ śivam<BR>
03,145.040a	bhāgīrathīṃ sutīrthāṃ ca śītāmalajalāṃ śivām<BR>
03,145.040b*0692_01	prāpya puṇyāṃ devanadīṃ viśālāṃ badarīṃ tathā<BR>
03,145.040c	maṇipravālaprastārāṃ pādapair upaśobhitām<BR>
03,145.041a	divyapuṣpasamākīrṇāṃ manasaḥ prītivardhanīm<BR>
03,145.041c	vīkṣamāṇā mahātmāno vijahrus tatra pāṇḍavāḥ<BR>
03,145.041d*0693_01	tasmin devarṣicarite deśe paramadurgame<BR>
03,145.041d*0693_02	bhāgīrathīpuṇyajale tarpayāṃ cakrire tadā<BR>
03,145.041d*0693_03	devān ṛṣīṃś ca kaunteyāḥ paramaṃ śaucam āsthitāḥ<BR>
03,145.042a	tatra devān pitṝṃś caiva tarpayantaḥ punaḥ punaḥ<BR>
03,145.042c	brāhmaṇaiḥ sahitā vīrā nyavasan puruṣarṣabhāḥ<BR>
03,145.043a	kṛṣṇāyās tatra paśyantaḥ krīḍitāny amaraprabhāḥ<BR>
03,145.043c	vicitrāṇi naravyāghrā remire tatra pāṇḍavāḥ<BR>
03,146.001	vaiśaṃpāyana uvāca<BR>
03,146.001a	tatra te puruṣavyāghrāḥ paramaṃ śaucam āsthitāḥ<BR>
03,146.001c	ṣaḍrātram avasan vīrā dhanaṃjayadidṛkṣayā<BR>
03,146.001e	tasmin viharamāṇāś ca ramamāṇāś ca pāṇḍavāḥ<BR>
03,146.002a	manojñe kānanavare sarvabhūtamanorame<BR>
03,146.002c	pādapaiḥ puṣpavikacaiḥ phalabhārāvanāmitaiḥ<BR>
03,146.003a	śobhitaṃ sarvatoramyaiḥ puṃskokilakulākulaiḥ<BR>
03,146.003c	snigdhapatrair aviralaiḥ śītacchāyair manoramaiḥ<BR>
03,146.004a	sarāṃsi ca vicitrāṇi prasannasalilāni ca<BR>
03,146.004c	kamalaiḥ sotpalais tatra bhrājamānāni sarvaśaḥ<BR>
03,146.004e	paśyantaś cārurūpāṇi remire tatra pāṇḍavāḥ<BR>
03,146.005a	puṇyagandhaḥ sukhasparśo vavau tatra samīraṇaḥ<BR>
03,146.005c	hlādayan pāṇḍavān sarvān sakṛṣṇān sadvijarṣabhān<BR>
03,146.006a	tataḥ pūrvottaro vāyuḥ pavamāno yadṛcchayā<BR>
03,146.006c	sahasrapatram arkābhaṃ divyaṃ padmam udāvahat<BR>
03,146.007a	tad apaśyata pāñcālī divyagandhaṃ manoramam<BR>
03,146.007c	anilenāhṛtaṃ bhūmau patitaṃ jalajaṃ śuci<BR>
03,146.008a	tac chubhā śubham āsādya saugandhikam anuttamam<BR>
03,146.008c	atīva muditā rājan bhīmasenam athābravīt<BR>
03,146.009a	paśya divyaṃ suruciraṃ bhīma puṣpam anuttamam<BR>
03,146.009c	gandhasaṃsthānasaṃpannaṃ manaso mama nandanam<BR>
03,146.010a	etat tu dharmarājāya pradāsyāmi paraṃtapa<BR>
03,146.010b*0694_01	gṛhyāparāṇi puṣpāṇi bahūni puruṣarṣabha<BR>
03,146.010c	harer idaṃ me kāmāya kāmyake punar āśrame<BR>
03,146.011a	yadi te 'haṃ priyā pārtha bahūnīmāny upāhara<BR>
03,146.011c	tāny ahaṃ netum icchāmi kāmyakaṃ punar āśramam<BR>
03,146.012a	evam uktvā tu pāñcālī bhīmasenam aninditā<BR>
03,146.012c	jagāma dharmarājāya puṣpam ādāya tat tadā<BR>
03,146.013a	abhiprāyaṃ tu vijñāya mahiṣyāḥ puruṣarṣabhaḥ<BR>
03,146.013c	priyāyāḥ priyakāmaḥ sa bhīmo bhīmaparākramaḥ<BR>
03,146.014a	vātaṃ tam evābhimukho yatas tat puṣpam āgatam<BR>
03,146.014c	ājihīrṣur jagāmāśu sa puṣpāṇy aparāṇy api<BR>
03,146.015a	rukmapṛṣṭhaṃ dhanur gṛhya śarāṃś cāśīviṣopamān<BR>
03,146.015c	mṛgarāḍ iva saṃkruddhaḥ prabhinna iva kuñjaraḥ<BR>
03,146.015d*0695_01	dadṛśuḥ sarvabhūtāni mahābāṇadhanurdharam<BR>
03,146.015d*0695_02	na glānir na ca vaiklavyaṃ na bhayaṃ na ca saṃbhramaḥ<BR>
03,146.015d*0695_03	kadā cij juṣate pārtham ātmajaṃ mātariśvanaḥ<BR>
03,146.016a	draupadyāḥ priyam anvicchan svabāhubalam āśritaḥ<BR>
03,146.016c	vyapetabhayasaṃmohaḥ śailam abhyapatad balī<BR>
03,146.017a	sa taṃ drumalatāgulmacchannaṃ nīlaśilātalam<BR>
03,146.017c	giriṃ cacārāriharaḥ kiṃnarācaritaṃ śubham<BR>
03,146.018a	nānāvarṇadharaiś citraṃ dhātudrumamṛgāṇḍajaiḥ<BR>
03,146.018c	sarvabhūṣaṇasaṃpūrṇaṃ bhūmer bhujam ivocchritam<BR>
03,146.019a	sarvarturamaṇīyeṣu gandhamādanasānuṣu<BR>
03,146.019c	saktacakṣur abhiprāyaṃ hṛdayenānucintayan<BR>
03,146.020a	puṃskokilaninādeṣu ṣaṭpadābhiruteṣu ca<BR>
03,146.020c	baddhaśrotramanaścakṣur jagāmāmitavikramaḥ<BR>
03,146.021a	jighramāṇo mahātejāḥ sarvartukusumodbhavam<BR>
03,146.021c	gandham uddāmam uddāmo vane matta iva dvipaḥ<BR>
03,146.021d*0696_01	vījyamānaḥ supuṇyena nānākusumagandhinā<BR>
03,146.022a	hriyamāṇaśramaḥ pitrā saṃprahṛṣṭatanūruhaḥ<BR>
03,146.022c	pituḥ saṃsparśaśītena gandhamādanavāyunā<BR>
03,146.023a	sa yakṣagandharvasurabrahmarṣigaṇasevitam<BR>
03,146.023c	viloḍayām āsa tadā puṣpahetor ariṃdamaḥ<BR>
03,146.024a	viṣamacchedaracitair anuliptam ivāṅgulaiḥ<BR>
03,146.024c	vimalair dhātuvicchedaiḥ kāñcanāñjanarājataiḥ<BR>
03,146.025a	sapakṣam iva nṛtyantaṃ pārśvalagnaiḥ payodharaiḥ<BR>
03,146.025c	muktāhārair iva citaṃ cyutaiḥ prasravaṇodakaiḥ<BR>
03,146.026a	abhirāmanadīkuñjanirjharodarakandaram<BR>
03,146.026c	apsaronūpuraravaiḥ pranṛttabahubarhiṇam<BR>
03,146.027a	digvāraṇaviṣāṇāgrair ghṛṣṭopalaśilātalam<BR>
03,146.027c	srastāṃśukam ivākṣobhyair nimnagāniḥsṛtair jalaiḥ<BR>
03,146.028a	saśaṣpakavalaiḥ svasthair adūraparivartibhiḥ<BR>
03,146.028c	bhayasyājñaiś ca hariṇaiḥ kautūhalanirīkṣitaḥ<BR>
03,146.029a	cālayann ūruvegena latājālāny anekaśaḥ<BR>
03,146.029c	ākrīḍamānaḥ kaunteyaḥ śrīmān vāyusuto yayau<BR>
03,146.030a	priyāmanorathaṃ kartum udyataś cārulocanaḥ<BR>
03,146.030c	prāṃśuḥ kanakatālābhaḥ siṃhasaṃhanano yuvā<BR>
03,146.031a	mattavāraṇavikrānto mattavāraṇavegavān<BR>
03,146.031c	mattavāraṇatāmrākṣo mattavāraṇavāraṇaḥ<BR>
03,146.032a	priyapārśvopaviṣṭābhir vyāvṛttābhir viceṣṭitaiḥ<BR>
03,146.032c	yakṣagandharvayoṣābhir adṛśyābhir nirīkṣitaḥ<BR>
03,146.032d*0697_01	yakṣarākṣasagandharvanāgakanyāpaṇājire<BR>
03,146.033a	navāvatāraṃ rūpasya vikrīṇann iva pāṇḍavaḥ<BR>
03,146.033c	cacāra ramaṇīyeṣu gandhamādanasānuṣu<BR>
03,146.034a	saṃsmaran vividhān kleśān duryodhanakṛtān bahūn<BR>
03,146.034c	draupadyā vanavāsinyāḥ priyaṃ kartuṃ samudyataḥ<BR>
03,146.035a	so 'cintayad gate svargam arjune mayi cāgate<BR>
03,146.035c	puṣpahetoḥ kathaṃ nv āryaḥ kariṣyati yudhiṣṭhiraḥ<BR>
03,146.036a	snehān naravaro nūnam aviśvāsād vanasya ca<BR>
03,146.036c	nakulaṃ sahadevaṃ ca na mokṣyati yudhiṣṭhiraḥ<BR>
03,146.037a	kathaṃ nu kusumāvāptiḥ syāc chīghram iti cintayan<BR>
03,146.037c	pratasthe naraśārdūlaḥ pakṣirāḍ iva vegitaḥ<BR>
03,146.038a	kampayan medinīṃ padbhyāṃ nirghāta iva parvasu<BR>
03,146.038c	trāsayan gajayūthāni vātaraṃhā vṛkodaraḥ<BR>
03,146.039a	siṃhavyāghragaṇāṃś caiva mardamāno mahābalaḥ<BR>
03,146.039c	unmūlayan mahāvṛkṣān pothayaṃś corasā balī<BR>
03,146.040a	latāvallīś ca vegena vikarṣan pāṇḍunandanaḥ<BR>
03,146.040c	upary upari śailāgram ārurukṣur iva dvipaḥ<BR>
03,146.040e	vinardamāno 'tibhṛśaṃ savidyud iva toyadaḥ<BR>
03,146.040f*0698_01	vyanadat sumahānādaṃ bhīmaseno mahābalaḥ<BR>
03,146.041a	tasya śabdena ghoreṇa dhanurghoṣeṇa cābhibho<BR>
03,146.041b*0699_01	guhāḥ saṃtatyajur vyāghrā nililyur bilavāsinaḥ<BR>
03,146.041c	trastāni mṛgayūthāni samantād vipradudruvuḥ<BR>
03,146.041d*0700_01	ṛkṣāś cotsasṛjur vṛkṣāṃs tatyajur harayo guhām<BR>
03,146.041d*0700_02	vyajṛmbhanta mahāsiṃhā mahiṣāś cāvalokayan<BR>
03,146.041d*0700_03	tena vitrāsitā nāgāḥ kareṇuparivāritāḥ<BR>
03,146.041d*0700_04	tad vanaṃ saṃparityajya jagmur anyan mahāvanam<BR>
03,146.041d*0700_05	varāhamṛgasaṃghāś ca mahiṣāś ca vanecarāḥ<BR>
03,146.041d*0700_06	vyāghragomāyusaṃghāś ca praṇedur gavayaiḥ saha<BR>
03,146.041d*0700_07	rathāṅgasāhvadātyūhā haṃsakāraṇḍavaplavāḥ<BR>
03,146.041d*0700_08	śukāḥ puṃskokilāḥ krauñcā visaṃjñā bhejire diśaḥ<BR>
03,146.041d*0700_09	tathānye darpitā nāgā mahiṣāś ca mahābalāḥ<BR>
03,146.042a	athāpaśyan mahābāhur gandhamādanasānuṣu<BR>
03,146.042c	suramyaṃ kadalīṣaṇḍaṃ bahuyojanavistṛtam<BR>
03,146.043a	tam abhyagacchad vegena kṣobhayiṣyan mahābalaḥ<BR>
03,146.043c	mahāgaja ivāsrāvī prabhañjan vividhān drumān<BR>
03,146.044a	utpāṭya kadalīskandhān bahutālasamucchrayān<BR>
03,146.044c	cikṣepa tarasā bhīmaḥ samantād balināṃ varaḥ<BR>
03,146.044d*0701_01	mahāntam akarot tatra tarūṇāṃ pāṇḍavo balī<BR>
03,146.044d*0702_01	vimardaṃ sumahātejā nṛsiṃha iva darpitaḥ<BR>
03,146.045a	tataḥ sattvāny upākrāman bahūni ca mahānti ca<BR>
03,146.045c	ruruvāraṇasaṃghāś ca mahiṣāś ca jalāśrayāḥ<BR>
03,146.045d*0703_01	praviveśa tataḥ kṣipraṃ tān apāsya mahābalaḥ<BR>
03,146.045d*0703_02	vanaṃ pāṇḍusutaḥ śrīmāñ śabdenāpūrayan diśaḥ<BR>
03,146.045d*0703a_01	dadhmau ca śaṅkhaṃ svanavat sarvaprāṇena pāṇḍavaḥ<BR>
03,146.046a	siṃhavyāghrāś ca saṃkruddhā bhīmasenam abhidravan<BR>
03,146.046b*0704_01	śakṛn mūtraṃ ca muñcānāṃ bhayavibhrāntamānasāḥ<BR>
03,146.046c	vyāditāsyā mahāraudrā vinadanto 'tibhīṣaṇāḥ<BR>
03,146.047a	tato vāyusutaḥ krodhāt svabāhubalam āśritaḥ<BR>
03,146.047c	gajenāghnan gajaṃ bhīmaḥ siṃhaṃ siṃhena cābhibhūḥ<BR>
03,146.047e	talaprahārair anyāṃś ca vyahanat pāṇḍavo balī<BR>
03,146.048a	te hanyamānā bhīmena siṃhavyāghratarakṣavaḥ<BR>
03,146.048c	bhayād visasṛpuḥ sarve śakṛnmūtraṃ ca susruvuḥ<BR>
03,146.049a	praviveśa tataḥ kṣipraṃ tān apāsya mahābalaḥ<BR>
03,146.049c	vanaṃ pāṇḍusutaḥ śrīmāñ śabdenāpūrayan diśaḥ<BR>
03,146.050a	tena śabdena cogreṇa bhīmasenaraveṇa ca<BR>
03,146.050c	vanāntaragatāḥ sarve vitresur mṛgapakṣiṇaḥ<BR>
03,146.051a	taṃ śabdaṃ sahasā śrutvā mṛgapakṣisamīritam<BR>
03,146.051c	jalārdrapakṣā vihagāḥ samutpetuḥ sahasraśaḥ<BR>
03,146.052a	tān audakān pakṣigaṇān nirīkṣya bharatarṣabhaḥ<BR>
03,146.052c	tān evānusaran ramyaṃ dadarśa sumahat saraḥ<BR>
03,146.053a	kāñcanaiḥ kadalīṣaṇḍair mandamārutakampitaiḥ<BR>
03,146.053c	vījyamānam ivākṣobhyaṃ tīrāntaravisarpibhiḥ<BR>
03,146.054a	tat saro 'thāvatīryāśu prabhūtakamalotpalam<BR>
03,146.054c	mahāgaja ivoddāmaś cikrīḍa balavad balī<BR>
03,146.054e	vikrīḍya tasmin suciram uttatārāmitadyutiḥ<BR>
03,146.054f*0705_01	kṣobhayan salilaṃ bhīmaḥ prabhinna iva vāraṇaḥ<BR>
03,146.055a	tato 'vagāhya vegena tad vanaṃ bahupādapam<BR>
03,146.055c	dadhmau ca śaṅkhaṃ svanavat sarvaprāṇena pāṇḍavaḥ<BR>
03,146.055d*0706_01	āsphoṭayac ca balavān bhīmaḥ saṃnādayan diśaḥ<BR>
03,146.056a	tasya śaṅkhasya śabdena bhīmasenaraveṇa ca<BR>
03,146.056c	bāhuśabdena cogreṇa nardantīva girer guhāḥ<BR>
03,146.056d*0707_01	tataḥ śaṅkhasvanaṃ śrutvā narditaṃ ca muhur muhuḥ<BR>
03,146.056d*0707_02	vṛkṣāṇāṃ bhajyamānānāṃ śabdaṃ śrutvā tadā girau<BR>
03,146.056d*0707_03	gandhamādanapārśvastho rāmasyābhimataḥ sakhā<BR>
03,146.056d*0707_04	hanūmān nāma sa kapir lāṅgūlamadhunot tataḥ<BR>
03,146.056d*0707_05	tasya dodhūyamānasya lāṅgūlaṃ līlayā muhuḥ<BR>
03,146.056d*0707_06	tena lāṅgūlaśabdena svanantīva diśo daśa<BR>
03,146.056d*0707_07	tataḥ pṛthvī ca śailāś ca prakampitam ivābhavat (!)<BR>
03,146.057a	taṃ vajraniṣpeṣasamam āsphoṭitaravaṃ bhṛśam<BR>
03,146.057c	śrutvā śailaguhāsuptaiḥ siṃhair mukto mahāsvanaḥ<BR>
03,146.058a	siṃhanādabhayatrastaiḥ kuñjarair api bhārata<BR>
03,146.058c	mukto virāvaḥ sumahān parvato yena pūritaḥ<BR>
03,146.059a	taṃ tu nādaṃ tataḥ śrutvā supto vānarapuṃgavaḥ<BR>
03,146.059c	prājṛmbhata mahākāyo hanūmān nāma vānaraḥ<BR>
03,146.059d*0708_01	bhrātaraṃ bhīmasenaṃ tu vijñāya hanumān kapiḥ<BR>
03,146.059d*0708_02	divaṃgamaṃ rurodhātha mārgaṃ bhīmasya kāraṇāt<BR>
03,146.059d*0708_03	anena hi pathā mā vai gacched iti vicārya saḥ<BR>
03,146.059d*0708_04	āsta ekāyane mārge kadalīṣaṇḍamaṇḍite<BR>
03,146.059d*0708_05	bhrātur bhīmasya rakṣārthaṃ taṃ mārgam avarudhya vai<BR>
03,146.059d*0708_06	mātra prāpsyati śāpaṃ vā dharṣaṇāṃ veti pāṇḍavaḥ<BR>
03,146.059d*0708_07	kadalīṣaṇḍamadhyastha evaṃ saṃcintya vānaraḥ<BR>
03,146.060a	kadalīṣaṇḍamadhyastho nidrāvaśagatas tadā<BR>
03,146.060b*0709_01	tena śabdena mahatā vyābudhyata mahākapiḥ<BR>
03,146.060c	jṛmbhamāṇaḥ suvipulaṃ śakradhvajam ivocchritam<BR>
03,146.060e	āsphoṭayata lāṅgūlam indrāśanisamasvanam<BR>
03,146.061a	tasya lāṅgūlaninadaṃ parvataḥ sa guhāmukhaiḥ<BR>
03,146.061c	udgāram iva gaur nardam utsasarja samantataḥ<BR>
03,146.061d*0710_01	lāṅgūlāsphoṭaśabdāc ca calitaḥ sa mahāgiriḥ<BR>
03,146.061d*0710_02	vighūrṇamānaśikharaḥ samantāt paryaśīryata<BR>
03,146.062a	sa lāṅgūlaravas tasya mattavāraṇanisvanam<BR>
03,146.062c	antardhāya vicitreṣu cacāra girisānuṣu<BR>
03,146.062d*0711_01	tasya śrutvā tu ninadaṃ mahāmegharavasvanam<BR>
03,146.062d*0711_02	pratinedur gajāḥ siṃhā vitresuś ca mṛgadvijāḥ<BR>
03,146.063a	sa bhīmasenas taṃ śrutvā saṃprahṛṣṭatanūruhaḥ<BR>
03,146.063c	śabdaprabhavam anvicchaṃś cacāra kadalīvanam<BR>
03,146.064a	kadalīvanamadhyastham atha pīne śilātale<BR>
03,146.064c	sa dadarśa mahābāhur vānarādhipatiṃ sthitam<BR>
03,146.065a	vidyutsaṃghātaduṣprekṣyaṃ vidyutsaṃghātapiṅgalam<BR>
03,146.065c	vidyutsaṃghātasadṛśaṃ vidyutsaṃghātacañcalam<BR>
03,146.066a	bāhusvastikavinyastapīnahrasvaśirodharam<BR>
03,146.066c	skandhabhūyiṣṭhakāyatvāt tanumadhyakaṭītaṭam<BR>
03,146.067a	kiṃ cic cābhugnaśīrṣeṇa dīrgharomāñcitena ca<BR>
03,146.067c	lāṅgūlenordhvagatinā dhvajeneva virājitam<BR>
03,146.068a	raktoṣṭhaṃ tāmrajihvāsyaṃ raktakarṇaṃ caladbhruvam<BR>
03,146.068b*0712_01	vivṛttadaṃṣṭrādaśanaṃ śuklatīkṣṇāgraśobhitam<BR>
03,146.068c	vadanaṃ vṛttadaṃṣṭrāgraṃ raśmivantam ivoḍupam<BR>
03,146.069a	vadanābhyantaragataiḥ śuklabhāsair alaṃkṛtam<BR>
03,146.069c	kesarotkarasaṃmiśram aśokānām ivotkaram<BR>
03,146.070a	hiraṇmayīnāṃ madhyasthaṃ kadalīnāṃ mahādyutim<BR>
03,146.070c	dīpyamānaṃ svavapuṣā arciṣmantam ivānalam<BR>
03,146.071a	nirīkṣantam avitrastaṃ locanair madhupiṅgalaiḥ<BR>
03,146.071c	taṃ vānaravaraṃ vīram atikāyaṃ mahābalam<BR>
03,146.071d*0713_01	svargapanthānam āvṛtya himavantam iva sthitam<BR>
03,146.071d*0714_01	dṛṣṭvā cainaṃ mahābāhur ekas tasmin mahāvane<BR>
03,146.072a	athopasṛtya tarasā bhīmo bhīmaparākramaḥ<BR>
03,146.072b*0715_01	bhīmo bhīmabalas tatra praviṣṭaḥ kadalīvanam<BR>
03,146.072b*0715_02	apaśyad vānaraṃ suptam ekāyanagate pathi<BR>
03,146.072c	siṃhanādaṃ samakarod bodhayiṣyan kapiṃ tadā<BR>
03,146.073a	tena śabdena bhīmasya vitresur mṛgapakṣiṇaḥ<BR>
03,146.073c	hanūmāṃś ca mahāsattva īṣad unmīlya locane<BR>
03,146.073e	avaikṣad atha sāvajñaṃ locanair madhupiṅgalaiḥ<BR>
03,146.073f*0716_01	tataḥ pavanajaḥ śrīmān antikasthaṃ mahaujasam<BR>
03,146.074a	smitenābhāṣya kaunteyaṃ vānaro naram abravīt<BR>
03,146.074c	kimarthaṃ sarujas te 'haṃ sukhasuptaḥ prabodhitaḥ<BR>
03,146.075a	nanu nāma tvayā kāryā dayā bhūteṣu jānatā<BR>
03,146.075c	vayaṃ dharmaṃ na jānīmas tiryagyoniṃ samāśritāḥ<BR>
03,146.076a	manuṣyā buddhisaṃpannā dayāṃ kurvanti jantuṣu<BR>
03,146.076c	krūreṣu karmasu kathaṃ dehavākcittadūṣiṣu<BR>
03,146.076e	dharmaghātiṣu sajjante buddhimanto bhavadvidhāḥ<BR>
03,146.077a	na tvaṃ dharmaṃ vijānāsi vṛddhā nopāsitās tvayā<BR>
03,146.077c	alpabuddhitayā vanyān utsādayasi yan mṛgān<BR>
03,146.078a	brūhi kas tvaṃ kimarthaṃ vā vanaṃ tvam idam āgataḥ<BR>
03,146.078c	varjitaṃ mānuṣair bhāvais tathaiva puruṣair api<BR>
03,146.078d*0717_01	kva vā tvayādya gantavyaṃ prabrūhi puruṣarṣabha<BR>
03,146.079a	ataḥ paramagamyo 'yaṃ parvataḥ sudurāruhaḥ<BR>
03,146.079c	vinā siddhagatiṃ vīra gatir atra na vidyate<BR>
03,146.079d*0718_01	devalokasya mārgo 'yam agamyo mānuṣaiḥ sadā<BR>
03,146.080a	kāruṇyāt sauhṛdāc caiva vāraye tvāṃ mahābala<BR>
03,146.080c	nātaḥ paraṃ tvayā śakyaṃ gantum āśvasihi prabho<BR>
03,146.080d*0719_01	svāgataṃ sarvathaiveha tavādya manujarṣabha<BR>
03,146.081a	imāny amṛtakalpāni mūlāni ca phalāni ca<BR>
03,146.081c	bhakṣayitvā nivartasva grāhyaṃ yadi vaco mama<BR>
03,146.081c*0720_01	**** **** mā vṛthā prāpsyase vadham<BR>
03,147.001	vaiśaṃpāyana uvāca<BR>
03,147.001a	etac chrutvā vacas tasya vānarendrasya dhīmataḥ<BR>
03,147.001c	bhīmasenas tadā vīraḥ provācāmitrakarśanaḥ<BR>
03,147.002a	ko bhavān kiṃnimittaṃ vā vānaraṃ vapur āśritaḥ<BR>
03,147.002c	brāhmaṇānantaro varṇaḥ kṣatriyas tvānupṛcchati<BR>
03,147.003a	kauravaḥ somavaṃśīyaḥ kuntyā garbheṇa dhāritaḥ<BR>
03,147.003c	pāṇḍavo vāyutanayo bhīmasena iti śrutaḥ<BR>
03,147.004a	sa vākyaṃ bhīmasenasya smitena pratigṛhya tat<BR>
03,147.004c	hanūmān vāyutanayo vāyuputram abhāṣata<BR>
03,147.005a	vānaro 'haṃ na te mārgaṃ pradāsyāmi yathepsitam<BR>
03,147.005c	sādhu gaccha nivartasva mā tvaṃ prāpsyasi vaiśasam<BR>
03,147.006	bhīma uvāca<BR>
03,147.006a	vaiśasaṃ vāstu yad vānyan na tvā pṛcchāmi vānara<BR>
03,147.006c	prayacchottiṣṭha mārgaṃ me mā tvaṃ prāpsyasi vaiśasam<BR>
03,147.007	hanūmān uvāca<BR>
03,147.007a	nāsti śaktir mamotthātuṃ vyādhinā kleśito hy aham<BR>
03,147.007c	yady avaśyaṃ prayātavyaṃ laṅghayitvā prayāhi mām<BR>
03,147.008	bhīma uvāca<BR>
03,147.008a	nirguṇaḥ paramātmeti dehaṃ te vyāpya tiṣṭhati<BR>
03,147.008c	tam ahaṃ jñānavijñeyaṃ nāvamanye na laṅghaye<BR>
03,147.009a	yady āgamair na vindeyaṃ tam ahaṃ bhūtabhāvanam<BR>
03,147.009c	krameyaṃ tvāṃ giriṃ cemaṃ hanūmān iva sāgaram<BR>
03,147.010	hanūmān uvāca<BR>
03,147.010a	ka eṣa hanumān nāma sāgaro yena laṅghitaḥ<BR>
03,147.010c	pṛcchāmi tvā kuruśreṣṭha kathyatāṃ yadi śakyate<BR>
03,147.011	bhīma uvāca<BR>
03,147.011a	bhrātā mama guṇaślāghyo buddhisattvabalānvitaḥ<BR>
03,147.011c	rāmāyaṇe 'tivikhyātaḥ śūro vānarapuṃgavaḥ<BR>
03,147.012a	rāmapatnīkṛte yena śatayojanam āyataḥ<BR>
03,147.012c	sāgaraḥ plavagendreṇa krameṇaikena laṅghitaḥ<BR>
03,147.013a	sa me bhrātā mahāvīryas tulyo 'haṃ tasya tejasā<BR>
03,147.013c	bale parākrame yuddhe śakto 'haṃ tava nigrahe<BR>
03,147.013d*0721_01	idaṃ deśam anuprāptaḥ kāraṇenāsmi kena cit<BR>
03,147.014a	uttiṣṭha dehi me mārgaṃ paśya vā me 'dya pauruṣam<BR>
03,147.014c	macchāsanam akurvāṇaṃ mā tvā neṣye yamakṣayam<BR>
03,147.015	vaiśaṃpāyana uvāca<BR>
03,147.015a	vijñāya taṃ balonmattaṃ bāhuvīryeṇa garvitam<BR>
03,147.015c	hṛdayenāvahasyainaṃ hanūmān vākyam abravīt<BR>
03,147.016a	prasīda nāsti me śaktir utthātuṃ jarayānagha<BR>
03,147.016c	mamānukampayā tv etat puccham utsārya gamyatām<BR>
03,147.016d*0722_00	vaiśaṃpāyana uvāca<BR>
03,147.016d*0722_01	evam ukte hanumatā hīnavīryaparākramam<BR>
03,147.016d*0722_02	manasācintayad bhīmaḥ svabāhubaladarpitaḥ<BR>
03,147.016d*0722_03	pucche pragṛhya tarasā hīnavīryaparākramam<BR>
03,147.016d*0722_04	sālokyam antakasyainaṃ nayāmy adyeha vānaram<BR>
03,147.016d*0723_01	evam uktas tu balavān bhīmo bhīmaparākramaḥ<BR>
03,147.017a	sāvajñam atha vāmena smayañ jagrāha pāṇinā<BR>
03,147.017c	na cāśakac cālayituṃ bhīmaḥ pucchaṃ mahākapeḥ<BR>
03,147.018a	uccikṣepa punar dorbhyām indrāyudham ivocchritam<BR>
03,147.018c	noddhartum aśakad bhīmo dorbhyām api mahābalaḥ<BR>
03,147.019a	utkṣiptabhrūr vivṛttākṣaḥ saṃhatabhrukuṭīmukhaḥ<BR>
03,147.019c	svinnagātro 'bhavad bhīmo na coddhartuṃ śaśāka ha<BR>
03,147.020a	yatnavān api tu śrīmāṃl lāṅgūloddharaṇoddhutaḥ<BR>
03,147.020c	kapeḥ pārśvagato bhīmas tasthau vrīḍād adhomukhaḥ<BR>
03,147.021a	praṇipatya ca kaunteyaḥ prāñjalir vākyam abravīt<BR>
03,147.021c	prasīda kapiśārdūla duruktaṃ kṣamyatāṃ mama<BR>
03,147.022a	siddho vā yadi vā devo gandharvo vātha guhyakaḥ<BR>
03,147.022c	pṛṣṭaḥ san kāmayā brūhi kas tvaṃ vānararūpadhṛk<BR>
03,147.022d*0724_01	na ced guhyaṃ mahābāho śrotavyaṃ ced bhaven mama<BR>
03,147.022d*0725_01	śiṣyavat tvāṃ tu pṛcchāmi upapanno 'smi te 'nagha<BR>
03,147.023	hanūmān uvāca<BR>
03,147.023a	yat te mama parijñāne kautūhalam ariṃdama<BR>
03,147.023c	tat sarvam akhilena tvaṃ śṛṇu pāṇḍavanandana<BR>
03,147.024a	ahaṃ kesariṇaḥ kṣetre vāyunā jagadāyuṣā<BR>
03,147.024c	jātaḥ kamalapatrākṣa hanūmān nāma vānaraḥ<BR>
03,147.025a	sūryaputraṃ ca sugrīvaṃ śakraputraṃ ca vālinam<BR>
03,147.025c	sarvavānararājānau sarvavānarayūthapāḥ<BR>
03,147.026a	upatasthur mahāvīryā mama cāmitrakarśana<BR>
03,147.026c	sugrīveṇābhavat prītir anilasyāgninā yathā<BR>
03,147.026d*0726_01	**** **** tayor bhrātror mahātmanoḥ<BR>
03,147.026d*0726_02	tayor nāsīt samo vīrye<BR>
03,147.027a	nikṛtaḥ sa tato bhrātrā kasmiṃś cit kāraṇāntare<BR>
03,147.027c	ṛśyamūke mayā sārdhaṃ sugrīvo nyavasac ciram<BR>
03,147.028a	atha dāśarathir vīro rāmo nāma mahābalaḥ<BR>
03,147.028c	viṣṇur mānuṣarūpeṇa cacāra vasudhām imām<BR>
03,147.029a	sa pituḥ priyam anvicchan sahabhāryaḥ sahānujaḥ<BR>
03,147.029c	sadhanur dhanvināṃ śreṣṭho daṇḍakāraṇyam āśritaḥ<BR>
03,147.030a	tasya bhāryā janasthānād rāvaṇena hṛtā balāt<BR>
03,147.030b*0727_01	rākṣasendreṇa balinā rāvaṇena durātmanā<BR>
03,147.030b*0727_02	suvarṇaratnacitreṇa mṛgarūpeṇa rakṣasā<BR>
03,147.030c	vañcayitvā mahābuddhiṃ mṛgarūpeṇa rāghavam<BR>
03,147.031a	hṛtadāraḥ saha bhrātrā patnīṃ mārgan sa rāghavaḥ<BR>
03,147.031c	dṛṣṭavāñ śailaśikhare sugrīvaṃ vānararṣabham<BR>
03,147.032a	tena tasyābhavat sakhyaṃ rāghavasya mahātmanaḥ<BR>
03,147.032c	sa hatvā vālinaṃ rājye sugrīvaṃ pratyapādayat<BR>
03,147.032e	sa harīn preṣayām āsa sītāyāḥ parimārgaṇe<BR>
03,147.032f*0728_01	vānarān preṣayāmāsa śataśo 'tha sahasraśaḥ<BR>
03,147.033a	tato vānarakoṭībhir yāṃ vayaṃ prasthitā diśam<BR>
03,147.033a*0729_01	**** **** sahito 'haṃ nararṣabha<BR>
03,147.033a*0729_02	sītāṃ mārgan mahābāho<BR>
03,147.033c	tatra pravṛttiḥ sītāyā gṛdhreṇa pratipāditā<BR>
03,147.033d*0730_01	saṃpātinā samākhyātā rāvaṇasya niveśane<BR>
03,147.034a	tato 'haṃ kāryasiddhyarthaṃ rāmasyākliṣṭakarmaṇaḥ<BR>
03,147.034b*0731_01	saṃpātigṛdhrādhigatapravṛttiḥ pāṇḍunandana<BR>
03,147.034c	śatayojanavistīrṇam arṇavaṃ sahasāplutaḥ<BR>
03,147.034d*0732_01	ahaṃ svavīryād uttīrya sāgaraṃ makarālayam<BR>
03,147.034d*0732_02	sutāṃ janakarājasya sītāṃ surasutopamām<BR>
03,147.035a	dṛṣṭā sā ca mayā devī rāvaṇasya niveśane<BR>
03,147.035b*0733_01	sametya tām ahaṃ devīṃ vaidehīṃ rāghavapriyām<BR>
03,147.035b*0733_02	dagdhvā laṅkām aśeṣeṇa sāṭṭaprākāratoraṇām<BR>
03,147.035c	pratyāgataś cāpi punar nāma tatra prakāśya vai<BR>
03,147.035d*0734_01	madvākyaṃ cāvadhāryāśu rāmo rājīvalocanaḥ<BR>
03,147.035d*0734_02	abaddhapūrvam anyaiś ca baddhvā setuṃ mahodadhau<BR>
03,147.035d*0734_03	vṛto vānarakoṭībhiḥ samuttīrṇo mahārṇavam<BR>
03,147.036a	tato rāmeṇa vīreṇa hatvā tān sarvarākṣasān<BR>
03,147.036b*0735_01	raṇe sa rākṣasagaṇaṃ rāvaṇaṃ lokarāvaṇam<BR>
03,147.036b*0735_02	niśācarendraṃ hatvā tu sabhrātṛsutabāndhavam<BR>
03,147.036b*0735_03	rājye 'bhiṣicya laṅkāyāṃ rākṣasendraṃ vibhīṣaṇam<BR>
03,147.036b*0735_04	dhārmikaṃ bhaktimantaṃ ca bhaktānugatavatsalam<BR>
03,147.036c	punaḥ pratyāhṛtā bhāryā naṣṭā vedaśrutir yathā<BR>
03,147.036d*0736_01	tayaiva sahitaḥ sādhvyā patnyā rāmo mahāyaśāḥ<BR>
03,147.036d*0736_02	gatvā tato 'titvaritaḥ svāṃ purīṃ raghunandanaḥ<BR>
03,147.036d*0736_03	adhyāvasat tato 'yodhyām ayodhyāṃ dviṣatāṃ prabhuḥ<BR>
03,147.037a	tataḥ pratiṣṭhite rāme vīro 'yaṃ yācito mayā<BR>
03,147.037b*0737_01	varaṃ mayā yācito 'sau rāmo rājīvalocanaḥ<BR>
03,147.037c	yāvad rāmakathā vīra bhavel lokeṣu śatruhan<BR>
03,147.037e	tāvaj jīveyam ity evaṃ tathāstv iti ca so 'bravīt<BR>
03,147.037f*0738_01	sītāprasādāc ca sadā mām ihastham ariṃdama<BR>
03,147.037f*0738_02	upatiṣṭhanti divyā hi bhogā bhīma yathepsitāḥ<BR>
03,147.038a	daśa varṣasahasrāṇi daśa varṣaśatāni ca<BR>
03,147.038c	rājyaṃ kāritavān rāmas tatas tu tridivaṃ gataḥ<BR>
03,147.039a	tad ihāpsarasas tāta gandharvāś ca sadānagha<BR>
03,147.039c	tasya vīrasya caritaṃ gāyantyo ramayanti mām<BR>
03,147.040a	ayaṃ ca mārgo martyānām agamyaḥ kurunandana<BR>
03,147.040c	tato 'haṃ ruddhavān mārgaṃ tavemaṃ devasevitam<BR>
03,147.040d*0739_01	tvām anena pathā yāntaṃ yakṣo vā rākṣaso 'pi vā<BR>
03,147.040e	dharṣayed vā śaped vāpi mā kaś cid iti bhārata<BR>
03,147.041a	divyo devapatho hy eṣa nātra gacchanti mānuṣāḥ<BR>
03,147.041c	yadartham āgataś cāsi tat saro 'bhyarṇa eva hi<BR>
03,148.001	vaiśaṃpāyana uvāca<BR>
03,148.001a	evam ukto mahābāhur bhīmasenaḥ pratāpavān<BR>
03,148.001c	praṇipatya tataḥ prītyā bhrātaraṃ hṛṣṭamānasaḥ<BR>
03,148.001e	uvāca ślakṣṇayā vācā hanūmantaṃ kapīśvaram<BR>
03,148.002a	mayā dhanyataro nāsti yad āryaṃ dṛṣṭavān aham<BR>
03,148.002c	anugraho me sumahāṃs tṛptiś ca tava darśanāt<BR>
03,148.003a	evaṃ tu kṛtam icchāmi tvayāryādya priyaṃ mama<BR>
03,148.003c	yat te tadāsīt plavataḥ sāgaraṃ makarālayam<BR>
03,148.003e	rūpam apratimaṃ vīra tad icchāmi nirīkṣitum<BR>
03,148.004a	evaṃ tuṣṭo bhaviṣyāmi śraddhāsyāmi ca te vacaḥ<BR>
03,148.004c	evam uktaḥ sa tejasvī prahasya harir abravīt<BR>
03,148.005a	na tac chakyaṃ tvayā draṣṭuṃ rūpaṃ nānyena kena cit<BR>
03,148.005c	kālāvasthā tadā hy anyā vartate sā na sāṃpratam<BR>
03,148.005d*0740_01	tato 'dya duṣkaraṃ draṣṭuṃ mama rūpaṃ narottama<BR>
03,148.006a	anyaḥ kṛtayuge kālas tretāyāṃ dvāpare 'paraḥ<BR>
03,148.006c	ayaṃ pradhvaṃsanaḥ kālo nādya tad rūpam asti me<BR>
03,148.007a	bhūmir nadyo nagāḥ śailāḥ siddhā devā maharṣayaḥ<BR>
03,148.007c	kālaṃ samanuvartante yathā bhāvā yuge yuge<BR>
03,148.007d*0741_01	kālaṃ kālaṃ samāsādya narāṇāṃ narapuṃgava<BR>
03,148.007e	balavarṣmaprabhāvā hi prahīyanty udbhavanti ca<BR>
03,148.008a	tad alaṃ tava tad rūpaṃ draṣṭuṃ kurukulodvaha<BR>
03,148.008c	yugaṃ samanuvartāmi kālo hi duratikramaḥ<BR>
03,148.009	bhīma uvāca<BR>
03,148.009a	yugasaṃkhyāṃ samācakṣva ācāraṃ ca yuge yuge<BR>
03,148.009c	dharmakāmārthabhāvāṃś ca varṣma vīryaṃ bhavābhavau<BR>
03,148.010	hanūmān uvāca<BR>
03,148.010a	kṛtaṃ nāma yugaṃ tāta yatra dharmaḥ sanātanaḥ<BR>
03,148.010c	kṛtam eva na kartavyaṃ tasmin kāle yugottame<BR>
03,148.011a	na tatra dharmāḥ sīdanti na kṣīyante ca vai prajāḥ<BR>
03,148.011c	tataḥ kṛtayugaṃ nāma kālena guṇatāṃ gatam<BR>
03,148.012a	devadānavagandharvayakṣarākṣasapannagāḥ<BR>
03,148.012c	nāsan kṛtayuge tāta tadā na krayavikrayāḥ<BR>
03,148.013a	na sāmayajuṛgvarṇāḥ kriyā nāsīc ca mānavī<BR>
03,148.013c	abhidhyāya phalaṃ tatra dharmaḥ saṃnyāsa eva ca<BR>
03,148.014a	na tasmin yugasaṃsarge vyādhayo nendriyakṣayaḥ<BR>
03,148.014c	nāsūyā nāpi ruditaṃ na darpo nāpi paiśunam<BR>
03,148.015a	na vigrahaḥ kutas tandrī na dveṣo nāpi vaikṛtam<BR>
03,148.015c	na bhayaṃ na ca saṃtāpo na cerṣyā na ca matsaraḥ<BR>
03,148.016a	tataḥ paramakaṃ brahma yā gatir yogināṃ parā<BR>
03,148.016c	ātmā ca sarvabhūtānāṃ śuklo nārāyaṇas tadā<BR>
03,148.017a	brāhmaṇāḥ kṣatriyā vaiśyāḥ śūdrāś ca kṛtalakṣaṇāḥ<BR>
03,148.017c	kṛte yuge samabhavan svakarmaniratāḥ prajāḥ<BR>
03,148.018a	samāśramaṃ samācāraṃ samajñānamatībalam<BR>
03,148.018c	tadā hi samakarmāṇo varṇā dharmān avāpnuvan<BR>
03,148.019a	ekavedasamāyuktā ekamantravidhikriyāḥ<BR>
03,148.019c	pṛthagdharmās tv ekavedā dharmam ekam anuvratāḥ<BR>
03,148.020a	cāturāśramyayuktena karmaṇā kālayoginā<BR>
03,148.020c	akāmaphalasaṃyogāt prāpnuvanti parāṃ gatim<BR>
03,148.021a	ātmayogasamāyukto dharmo 'yaṃ kṛtalakṣaṇaḥ<BR>
03,148.021c	kṛte yuge catuṣpādaś cāturvarṇyasya śāśvataḥ<BR>
03,148.022a	etat kṛtayugaṃ nāma traiguṇyaparivarjitam<BR>
03,148.022c	tretām api nibodha tvaṃ yasmin satraṃ pravartate<BR>
03,148.023a	pādena hrasate dharmo raktatāṃ yāti cācyutaḥ<BR>
03,148.023c	satyapravṛttāś ca narāḥ kriyādharmaparāyaṇāḥ<BR>
03,148.024a	tato yajñāḥ pravartante dharmāś ca vividhāḥ kriyāḥ<BR>
03,148.024c	tretāyāṃ bhāvasaṃkalpāḥ kriyādānaphalodayāḥ<BR>
03,148.025a	pracalanti na vai dharmāt tapodānaparāyaṇāḥ<BR>
03,148.025c	svadharmasthāḥ kriyāvanto janās tretāyuge 'bhavan<BR>
03,148.026a	dvāpare 'pi yuge dharmo dvibhāgonaḥ pravartate<BR>
03,148.026c	viṣṇur vai pītatāṃ yāti caturdhā veda eva ca<BR>
03,148.027a	tato 'nye ca caturvedās trivedāś ca tathāpare<BR>
03,148.027c	dvivedāś caikavedāś cāpy anṛcaś ca tathāpare<BR>
03,148.028a	evaṃ śāstreṣu bhinneṣu bahudhā nīyate kriyā<BR>
03,148.028c	tapodānapravṛttā ca rājasī bhavati prajā<BR>
03,148.029a	ekavedasya cājñānād vedās te bahavaḥ kṛtāḥ<BR>
03,148.029c	satyasya ceha vibhraṃśāt satye kaś cid avasthitaḥ<BR>
03,148.030a	satyāt pracyavamānānāṃ vyādhayo bahavo 'bhavan<BR>
03,148.030c	kāmāś copadravāś caiva tadā daivatakāritāḥ<BR>
03,148.031a	yair ardyamānāḥ subhṛśaṃ tapas tapyanti mānavāḥ<BR>
03,148.031c	kāmakāmāḥ svargakāmā yajñāṃs tanvanti cāpare<BR>
03,148.032a	evaṃ dvāparam āsādya prajāḥ kṣīyanty adharmataḥ<BR>
03,148.032c	pādenaikena kaunteya dharmaḥ kaliyuge sthitaḥ<BR>
03,148.033a	tāmasaṃ yugam āsādya kṛṣṇo bhavati keśavaḥ<BR>
03,148.033c	vedācārāḥ praśāmyanti dharmayajñakriyās tathā<BR>
03,148.034a	ītayo vyādhayas tandrī doṣāḥ krodhādayas tathā<BR>
03,148.034c	upadravāś ca vartante ādhayo vyādhayas tathā<BR>
03,148.035a	yugeṣv āvartamāneṣu dharmo vyāvartate punaḥ<BR>
03,148.035c	dharme vyāvartamāne tu loko vyāvartate punaḥ<BR>
03,148.036a	loke kṣīṇe kṣayaṃ yānti bhāvā lokapravartakāḥ<BR>
03,148.036c	yugakṣayakṛtā dharmāḥ prārthanāni vikurvate<BR>
03,148.037a	etat kaliyugaṃ nāma acirād yat pravartate<BR>
03,148.037c	yugānuvartanaṃ tv etat kurvanti cirajīvinaḥ<BR>
03,148.038a	yac ca te matparijñāne kautūhalam ariṃdama<BR>
03,148.038c	anarthakeṣu ko bhāvaḥ puruṣasya vijānataḥ<BR>
03,148.039a	etat te sarvam ākhyātaṃ yan māṃ tvaṃ paripṛcchasi<BR>
03,148.039c	yugasaṃkhyāṃ mahābāho svasti prāpnuhi gamyatām<BR>
03,149.001	bhīma uvāca<BR>
03,149.001a	pūrvarūpam adṛṣṭvā te na yāsyāmi kathaṃ cana<BR>
03,149.001c	yadi te 'ham anugrāhyo darśayātmānam ātmanā<BR>
03,149.002	vaiśaṃpāyana uvāca<BR>
03,149.002a	evam uktas tu bhīmena smitaṃ kṛtvā plavaṃgamaḥ<BR>
03,149.002c	tad rūpaṃ darśayām āsa yad vai sāgaralaṅghane<BR>
03,149.003a	bhrātuḥ priyam abhīpsan vai cakāra sumahad vapuḥ<BR>
03,149.003b*0742_01	tad rūpaṃ yat purā tasya babhūvodadhilaṅghane<BR>
03,149.003c	dehas tasya tato 'tīva vardhaty āyāmavistaraiḥ<BR>
03,149.004a	tad rūpaṃ kadalīṣaṇḍaṃ chādayann amitadyutiḥ<BR>
03,149.004c	gireś cocchrayam āgamya tasthau tatra sa vānaraḥ<BR>
03,149.005a	samucchritamahākāyo dvitīya iva parvataḥ<BR>
03,149.005c	tāmrekṣaṇas tīkṣṇadaṃṣṭro bhṛkuṭīkṛtalocanaḥ<BR>
03,149.005e	dīrghalāṅgūlam āvidhya diśo vyāpya sthitaḥ kapiḥ<BR>
03,149.006a	tad rūpaṃ mahad ālakṣya bhrātuḥ kauravanandanaḥ<BR>
03,149.006c	visismiye tadā bhīmo jahṛṣe ca punaḥ punaḥ<BR>
03,149.007a	tam arkam iva tejobhiḥ sauvarṇam iva parvatam<BR>
03,149.007c	pradīptam iva cākāśaṃ dṛṣṭvā bhīmo nyamīlayat<BR>
03,149.008a	ābabhāṣe ca hanumān bhīmasenaṃ smayann iva<BR>
03,149.008c	etāvad iha śaktas tvaṃ rūpaṃ draṣṭuṃ mamānagha<BR>
03,149.009a	vardhe 'haṃ cāpy ato bhūyo yāvan me manasepsitam<BR>
03,149.009c	bhīma śatruṣu cātyarthaṃ vardhate mūrtir ojasā<BR>
03,149.010a	tad adbhutaṃ mahāraudraṃ vindhyamandarasaṃnibham<BR>
03,149.010c	dṛṣṭvā hanūmato varṣma saṃbhrāntaḥ pavanātmajaḥ<BR>
03,149.011a	pratyuvāca tato bhīmaḥ saṃprahṛṣṭatanūruhaḥ<BR>
03,149.011c	kṛtāñjalir adīnātmā hanūmantam avasthitam<BR>
03,149.012a	dṛṣṭaṃ pramāṇaṃ vipulaṃ śarīrasyāsya te vibho<BR>
03,149.012c	saṃharasva mahāvīrya svayam ātmānam ātmanā<BR>
03,149.013a	na hi śaknomi tvāṃ draṣṭuṃ divākaram ivoditam<BR>
03,149.013c	aprameyam anādhṛṣyaṃ mainākam iva parvatam<BR>
03,149.014a	vismayaś caiva me vīra sumahān manaso 'dya vai<BR>
03,149.014c	yad rāmas tvayi pārśvasthe svayaṃ rāvaṇam abhyagāt<BR>
03,149.015a	tvam eva śaktas tāṃ laṅkāṃ sayodhāṃ sahavāhanām<BR>
03,149.015c	svabāhubalam āśritya vināśayitum ojasā<BR>
03,149.016a	na hi te kiṃ cid aprāpyaṃ mārutātmaja vidyate<BR>
03,149.016c	tava naikasya paryāpto rāvaṇaḥ sagaṇo yudhi<BR>
03,149.017a	evam uktas tu bhīmena hanūmān plavagarṣabhaḥ<BR>
03,149.017c	pratyuvāca tato vākyaṃ snigdhagambhīrayā girā<BR>
03,149.018a	evam etan mahābāho yathā vadasi bhārata<BR>
03,149.018c	bhīmasena na paryāpto mamāsau rākṣasādhamaḥ<BR>
03,149.019a	mayā tu tasmin nihate rāvaṇe lokakaṇṭake<BR>
03,149.019c	kīrtir naśyed rāghavasya tata etad upekṣitam<BR>
03,149.020a	tena vīreṇa hatvā tu sagaṇaṃ rākṣasādhipam<BR>
03,149.020c	ānītā svapuraṃ sītā loke kīrtiś ca sthāpitā<BR>
03,149.021a	tad gaccha vipulaprajña bhrātuḥ priyahite rataḥ<BR>
03,149.021c	ariṣṭaṃ kṣemam adhvānaṃ vāyunā parirakṣitaḥ<BR>
03,149.022a	eṣa panthāḥ kuruśreṣṭha saugandhikavanāya te<BR>
03,149.022c	drakṣyase dhanadodyānaṃ rakṣitaṃ yakṣarākṣasaiḥ<BR>
03,149.023a	na ca te tarasā kāryaḥ kusumāvacayaḥ svayam<BR>
03,149.023c	daivatāni hi mānyāni puruṣeṇa viśeṣataḥ<BR>
03,149.024a	balihomanamaskārair mantraiś ca bharatarṣabha<BR>
03,149.024c	daivatāni prasādaṃ hi bhaktyā kurvanti bhārata<BR>
03,149.025a	mā tāta sāhasaṃ kārṣīḥ svadharmam anupālaya<BR>
03,149.025c	svadharmasthaḥ paraṃ dharmaṃ budhyasvāgamayasva ca<BR>
03,149.026a	na hi dharmam avijñāya vṛddhān anupasevya ca<BR>
03,149.026c	dharmo vai vedituṃ śakyo bṛhaspatisamair api<BR>
03,149.027a	adharmo yatra dharmākhyo dharmaś cādharmasaṃjñitaḥ<BR>
03,149.027c	vijñātavyo vibhāgena yatra muhyanty abuddhayaḥ<BR>
03,149.028a	ācārasaṃbhavo dharmo dharmād vedāḥ samutthitāḥ<BR>
03,149.028c	vedair yajñāḥ samutpannā yajñair devāḥ pratiṣṭhitāḥ<BR>
03,149.029a	vedācāravidhānoktair yajñair dhāryanti devatāḥ<BR>
03,149.029c	bṛhaspatyuśanoktaiś ca nayair dhāryanti mānavāḥ<BR>
03,149.030a	paṇyākaravaṇijyābhiḥ kṛṣyātho yonipoṣaṇaiḥ<BR>
03,149.030c	vārtayā dhāryate sarvaṃ dharmair etair dvijātibhiḥ<BR>
03,149.031a	trayī vārtā daṇḍanītis tisro vidyā vijānatām<BR>
03,149.031c	tābhiḥ samyakprayuktābhir lokayātrā vidhīyate<BR>
03,149.032a	sā ced dharmakriyā na syāt trayīdharmam ṛte bhuvi<BR>
03,149.032c	daṇḍanītim ṛte cāpi nirmaryādam idaṃ bhavet<BR>
03,149.033a	vārtādharme hy avartantyo vinaśyeyur imāḥ prajāḥ<BR>
03,149.033c	supravṛttais tribhir hy etair dharmaiḥ sūyanti vai prajāḥ<BR>
03,149.034a	dvijānām amṛtaṃ dharmo hy ekaś caivaikavarṇikaḥ<BR>
03,149.034c	yajñādhyayanadānāni trayaḥ sādhāraṇāḥ smṛtāḥ<BR>
03,149.035a	yājanādhyāpane cobhe brāhmaṇānāṃ pratigrahaḥ<BR>
03,149.035c	pālanaṃ kṣatriyāṇāṃ vai vaiśyadharmaś ca poṣaṇam<BR>
03,149.036a	śuśrūṣā tu dvijātīnāṃ śūdrāṇāṃ dharma ucyate<BR>
03,149.036c	bhaikṣahomavratair hīnās tathaiva guruvāsinām<BR>
03,149.037a	kṣatradharmo 'tra kaunteya tava dharmābhirakṣaṇam<BR>
03,149.037c	svadharmaṃ pratipadyasva vinīto niyatendriyaḥ<BR>
03,149.038a	vṛddhaiḥ saṃmantrya sadbhiś ca buddhimadbhiḥ śrutānvitaiḥ<BR>
03,149.038c	susthitaḥ śāsti daṇḍena vyasanī paribhūyate<BR>
03,149.039a	nigrahānugrahaiḥ samyag yadā rājā pravartate<BR>
03,149.039c	tadā bhavati lokasya maryādā suvyavasthitā<BR>
03,149.040a	tasmād deśe ca durge ca śatrumitrabaleṣu ca<BR>
03,149.040c	nityaṃ cāreṇa boddhavyaṃ sthānaṃ vṛddhiḥ kṣayas tathā<BR>
03,149.041a	rājñām upāyāś catvāro buddhimantraḥ parākramaḥ<BR>
03,149.041c	nigrahānugrahau caiva dākṣyaṃ tatkāryasādhanam<BR>
03,149.042a	sāmnā dānena bhedena daṇḍenopekṣaṇena ca<BR>
03,149.042c	sādhanīyāni kāryāṇi samāsavyāsayogataḥ<BR>
03,149.043a	mantramūlā nayāḥ sarve cārāś ca bharatarṣabha<BR>
03,149.043c	sumantritair nayaiḥ siddhis tadvidaiḥ saha mantrayet<BR>
03,149.044a	striyā mūḍhena lubdhena bālena laghunā tathā<BR>
03,149.044c	na mantrayeta guhyāni yeṣu conmādalakṣaṇam<BR>
03,149.044d*0743_01	sarvaṃ doṣakṛtaṃ yeṣāṃ vairaṃ tatra pratiṣṭhitam<BR>
03,149.045a	mantrayet saha vidvadbhiḥ śaktaiḥ karmāṇi kārayet<BR>
03,149.045c	snigdhaiś ca nītivinyāsān mūrkhān sarvatra varjayet<BR>
03,149.046a	dhārmikān dharmakāryeṣu arthakāryeṣu paṇḍitān<BR>
03,149.046c	strīṣu klībān niyuñjīta krūrān krūreṣu karmasu<BR>
03,149.047a	svebhyaś caiva parebhyaś ca kāryākāryasamudbhavā<BR>
03,149.047c	buddhiḥ karmasu vijñeyā ripūṇāṃ ca balābalam<BR>
03,149.048a	buddhyā supratipanneṣu kuryāt sādhuparigraham<BR>
03,149.048c	nigrahaṃ cāpy aśiṣṭeṣu nirmaryādeṣu kārayet<BR>
03,149.049a	nigrahe pragrahe samyag yadā rājā pravartate<BR>
03,149.049c	tadā bhavati lokasya maryādā suvyavasthitā<BR>
03,149.050a	eṣa te vihitaḥ pārtha ghoro dharmo duranvayaḥ<BR>
03,149.050b*0744_01	sāmnā mitrāṇi dānena brāhmaṇaṃ kṛtrimāni ca<BR>
03,149.050b*0744_02	bhedenārīn pradamayet kuṇḍena sādhayet prajāḥ<BR>
03,149.050c	taṃ svadharmavibhāgena vinayastho 'nupālaya<BR>
03,149.051a	tapodharmadamejyābhir viprā yānti yathā divam<BR>
03,149.051c	dānātithyakriyādharmair yānti vaiśyāś ca sadgatim<BR>
03,149.051d*0745_01	dvijaśuśrūṣayā śūdrā labhante gatim uttamām<BR>
03,149.052a	kṣatraṃ yāti tathā svargaṃ bhuvi nigrahapālanaiḥ<BR>
03,149.052c	samyak praṇīya daṇḍaṃ hi kāmadveṣavivarjitāḥ<BR>
03,149.052e	alubdhā vigatakrodhāḥ satāṃ yānti salokatām<BR>
03,150.001	vaiśaṃpāyana uvāca<BR>
03,150.001a	tataḥ saṃhṛtya vipulaṃ tad vapuḥ kāmavardhitam<BR>
03,150.001c	bhīmasenaṃ punar dorbhyāṃ paryaṣvajata vānaraḥ<BR>
03,150.002a	pariṣvaktasya tasyāśu bhrātrā bhīmasya bhārata<BR>
03,150.002c	śramo nāśam upāgacchat sarvaṃ cāsīt pradakṣiṇam<BR>
03,150.002d*0746_01	balaṃ cātibalo mene na me 'sti sadṛśaḥ kva cit<BR>
03,150.003a	tataḥ punar athovāca paryaśrunayano hariḥ<BR>
03,150.003c	bhīmam ābhāṣya sauhārdād bāṣpagadgadayā girā<BR>
03,150.004a	gaccha vīra svam āvāsaṃ smartavyo 'smi kathāntare<BR>
03,150.004b*0747_01	śīghraṃ tu kāryasidhyarthaṃ gaccha tvaṃ pāṇḍunandana<BR>
03,150.004b*0747_02	smartavyo 'smi tvayā vīra kathāsvamitavikrama<BR>
03,150.004c	ihasthaś ca kuruśreṣṭha na nivedyo 'smi kasya cit<BR>
03,150.005a	dhanadasyālayāc cāpi visṛṣṭānāṃ mahābala<BR>
03,150.005c	deśakāla ihāyātuṃ devagandharvayoṣitām<BR>
03,150.006a	mamāpi saphalaṃ cakṣuḥ smāritaś cāsmi rāghavam<BR>
03,150.006b*0748_01	rāmābhidhānaṃ viṣṇuṃ hi jagad dhṛdayanandanam<BR>
03,150.006b*0748_02	sītāvaktrāravindārkaṃ daśāsyadhvāntabhāskaram<BR>
03,150.006c	mānuṣaṃ gātrasaṃsparśaṃ gatvā bhīma tvayā saha<BR>
03,150.007a	tad asmaddarśanaṃ vīra kaunteyāmogham astu te<BR>
03,150.007c	bhrātṛtvaṃ tvaṃ puraskṛtya varaṃ varaya bhārata<BR>
03,150.008a	yadi tāvan mayā kṣudrā gatvā vāraṇasāhvayam<BR>
03,150.008c	dhārtarāṣṭrā nihantavyā yāvad etat karomy aham<BR>
03,150.008d*0749_01	nihatān dhārtarāṣṭrāṃs tu tan me vada ca bhārata<BR>
03,150.009a	śilayā nagaraṃ vā tan marditavyaṃ mayā yadi<BR>
03,150.009b*0750_01	baddhvā duryodhanaṃ cādya ānayāmi tavāntikam<BR>
03,150.009c	yāvad adya karomy etat kāmaṃ tava mahābala<BR>
03,150.010a	bhīmasenas tu tad vākyaṃ śrutvā tasya mahātmanaḥ<BR>
03,150.010c	pratyuvāca hanūmantaṃ prahṛṣṭenāntarātmanā<BR>
03,150.011a	kṛtam eva tvayā sarvaṃ mama vānarapuṃgava<BR>
03,150.011c	svasti te 'stu mahābāho kṣāmaye tvāṃ prasīda me<BR>
03,150.012a	sanāthāḥ pāṇḍavāḥ sarve tvayā nāthena vīryavan<BR>
03,150.012c	tavaiva tejasā sarvān vijeṣyāmo vayaṃ ripūn<BR>
03,150.013a	evam uktas tu hanumān bhīmasenam abhāṣata<BR>
03,150.013c	bhrātṛtvāt sauhṛdāc cāpi kariṣyāmi tava priyam<BR>
03,150.014a	camūṃ vigāhya śatrūṇāṃ śaraśaktisamākulām<BR>
03,150.014c	yadā siṃharavaṃ vīra kariṣyasi mahābala<BR>
03,150.014e	tadāhaṃ bṛṃhayiṣyāmi svaraveṇa ravaṃ tava<BR>
03,150.014f*0751_01	yaṃ śrutvaiva bhaviṣyanti vyasavas te 'rayo raṇe<BR>
03,150.015a	vijayasya dhvajasthaś ca nādān mokṣyāmi dāruṇān<BR>
03,150.015c	śatrūṇāṃ te prāṇaharān ity uktvāntaradhīyata<BR>
03,150.015c*0752_01	**** **** sukhaṃ yena haniṣyatha<BR>
03,150.015c*0752_02	evam ābhāṣya hanumāṃs tadā pāṇḍavanandanam<BR>
03,150.015c*0752_03	mārgam ākhyāya bhīmāya<BR>
03,150.015c*0753_01	**** **** mā bhūt te mānaso jvaraḥ<BR>
03,150.015c*0753_02	mayā hi prāṇasarvasvaṃ lāṅgūle viniveśitam<BR>
03,150.015c*0753_03	śatruprāṇaharaṃ yogyaṃ<BR>
03,150.016a	gate tasmin harivare bhīmo 'pi balināṃ varaḥ<BR>
03,150.016c	tena mārgeṇa vipulaṃ vyacarad gandhamādanam<BR>
03,150.017a	anusmaran vapus tasya śriyaṃ cāpratimāṃ bhuvi<BR>
03,150.017c	māhātmyam anubhāvaṃ ca smaran dāśarather yayau<BR>
03,150.018a	sa tāni ramaṇīyāni vanāny upavanāni ca<BR>
03,150.018c	viloḍayām āsa tadā saugandhikavanepsayā<BR>
03,150.019a	phullapadmavicitrāṇi puṣpitāni vanāni ca<BR>
03,150.019a*0754_01	**** **** sarāṃsi saritas tathā<BR>
03,150.019a*0754_02	nānākusumacitrāṇi<BR>
03,150.019b*0755_01	phullapadmavicitrāṇi sarāṃsi saritas tathā<BR>
03,150.019b*0756_01	nānāvihagajuṣṭāni paśyati sma samantataḥ<BR>
03,150.019c	mattavāraṇayūthāni paṅkaklinnāni bhārata<BR>
03,150.019e	varṣatām iva meghānāṃ vṛndāni dadṛśe tadā<BR>
03,150.020a	hariṇaiś cañcalāpāṅgair hariṇīsahitair vane<BR>
03,150.020c	saśaṣpakavalaiḥ śrīmān pathi dṛṣṭo drutaṃ yayau<BR>
03,150.021a	mahiṣaiś ca varāhaiś ca śārdūlaiś ca niṣevitam<BR>
03,150.021c	vyapetabhīr giriṃ śauryād bhīmaseno vyagāhata<BR>
03,150.022a	kusumānataśākhaiś ca tāmprapallavakomalaiḥ<BR>
03,150.022c	yācyamāna ivāraṇye drumair mārutakampitaiḥ<BR>
03,150.023a	kṛtapadmāñjalipuṭā mattaṣaṭpadasevitāḥ<BR>
03,150.023c	priyatīrthavanā mārge padminīḥ samatikraman<BR>
03,150.024a	sajjamānamanodṛṣṭiḥ phulleṣu girisānuṣu<BR>
03,150.024c	draupadīvākyapātheyo bhīmaḥ śīghrataraṃ yayau<BR>
03,150.025a	parivṛtte 'hani tataḥ prakīrṇahariṇe vane<BR>
03,150.025c	kāñcanair vimalaiḥ padmair dadarśa vipulāṃ nadīm<BR>
03,150.026a	mattakāraṇḍavayutāṃ cakravākopaśobhitām<BR>
03,150.026c	racitām iva tasyādrer mālāṃ vimalapaṅkajām<BR>
03,150.027a	tasyāṃ nadyāṃ mahāsattvaḥ saugandhikavanaṃ mahat<BR>
03,150.027c	apaśyat prītijananaṃ bālārkasadṛśadyuti<BR>
03,150.028a	tad dṛṣṭvā labdhakāmaḥ sa manasā pāṇḍunandanaḥ<BR>
03,150.028c	vanavāsaparikliṣṭāṃ jagāma manasā priyām<BR>
03,151.001	vaiśaṃpāyana uvāca<BR>
03,151.001a	sa gatvā nalinīṃ ramyāṃ rākṣasair abhirakṣitām<BR>
03,151.001c	kailāsaśikhare ramye dadarśa śubhakānane<BR>
03,151.001d*0757_01	nīlaśādvalaparyantāṃ citradrumaparicchadām<BR>
03,151.002a	kuberabhavanābhyāśe jātāṃ parvatanirjhare<BR>
03,151.002c	suramyāṃ vipulacchāyāṃ nānādrumalatāvṛtām<BR>
03,151.003a	haritāmbujasaṃchannāṃ divyāṃ kanakapuṣkarām<BR>
03,151.003b*0758_01	nānāpakṣigaṇākīrṇāṃ sūpatīrthām akardamām<BR>
03,151.003b*0758_02	atīva ramyāṃ sujalāṃ jātāṃ parvatasānuṣu<BR>
03,151.003c	pavitrabhūtāṃ lokasya śubhām adbhutadarśanām<BR>
03,151.004a	tatrāmṛtarasaṃ śītaṃ laghu kuntīsutaḥ śubham<BR>
03,151.004c	dadarśa vimalaṃ toyaṃ śivaṃ bahu ca pāṇḍavaḥ<BR>
03,151.005a	tāṃ tu puṣkariṇīṃ ramyāṃ padmasaugandhikāyutām<BR>
03,151.005c	jātarūpamayaiḥ padmaiś channāṃ paramagandhibhiḥ<BR>
03,151.006a	vaiḍūryavaranālaiś ca bahucitrair manoharaiḥ<BR>
03,151.006c	haṃsakāraṇḍavoddhūtaiḥ sṛjadbhir amalaṃ rajaḥ<BR>
03,151.007a	ākrīḍaṃ yakṣarājasya kuberasya mahātmanaḥ<BR>
03,151.007c	gandharvair apsarobhiś ca devaiś ca paramārcitām<BR>
03,151.008a	sevitām ṛṣibhir divyāṃ yakṣaiḥ kiṃpuruṣais tathā<BR>
03,151.008c	rākṣasaiḥ kiṃnaraiś caiva guptāṃ vaiśravaṇena ca<BR>
03,151.009a	tāṃ ca dṛṣṭvaiva kaunteyo bhīmaseno mahābalaḥ<BR>
03,151.009c	babhūva paramaprīto divyaṃ saṃprekṣya tat saraḥ<BR>
03,151.010a	tac ca krodhavaśā nāma rākṣasā rājaśāsanāt<BR>
03,151.010c	rakṣanti śatasāhasrāś citrāyudhaparicchadāḥ<BR>
03,151.011a	te tu dṛṣṭvaiva kaunteyam ajinaiḥ parivāritam<BR>
03,151.011c	rukmāṅgadadharaṃ vīraṃ bhīmaṃ bhīmaparākramam<BR>
03,151.012a	sāyudhaṃ baddhanistriṃśam aśaṅkitam ariṃdamam<BR>
03,151.012c	puṣkarepsum upāyāntam anyonyam abhicukruśuḥ<BR>
03,151.013a	ayaṃ puruṣaśārdūlaḥ sāyudho 'jinasaṃvṛtaḥ<BR>
03,151.013c	yac cikīrṣur iha prāptas tat saṃpraṣṭum ihārhatha<BR>
03,151.014a	tataḥ sarve mahābāhuṃ samāsādya vṛkodaram<BR>
03,151.014c	tejoyuktam apṛcchanta kas tvam ākhyātum arhasi<BR>
03,151.015a	muniveṣadharaś cāsi cīravāsāś ca lakṣyase<BR>
03,151.015c	yadartham asi saṃprāptas tad ācakṣva mahādyute<BR>
03,152.001	bhīma uvāca<BR>
03,152.001a	pāṇḍavo bhīmaseno 'haṃ dharmaputrād anantaraḥ<BR>
03,152.001c	viśālāṃ badarīṃ prāpto bhrātṛbhiḥ saha rākṣasāḥ<BR>
03,152.002a	apaśyat tatra pañcālī saugandhikam anuttamam<BR>
03,152.002c	aniloḍham ito nūnaṃ sā bahūni parīpsati<BR>
03,152.003a	tasyā mām anavadyāṅgyā dharmapatnyāḥ priye sthitam<BR>
03,152.003c	puṣpāhāram iha prāptaṃ nibodhata niśācarāḥ<BR>
03,152.004	rākṣasā ūcuḥ<BR>
03,152.004a	ākrīḍo 'yaṃ kuberasya dayitaḥ puruṣarṣabha<BR>
03,152.004c	neha śakyaṃ manuṣyeṇa vihartuṃ martyadharmiṇā<BR>
03,152.005a	devarṣayas tathā yakṣā devāś cātra vṛkodara<BR>
03,152.005c	āmantrya yakṣapravaraṃ pibanti viharanti ca<BR>
03,152.005e	gandharvāpsarasaś caiva viharanty atra pāṇḍava<BR>
03,152.005f*0759_01	yakṣādhipasyānumate kuberasya mahātmanaḥ<BR>
03,152.006a	anyāyeneha yaḥ kaś cid avamanya dhaneśvaram<BR>
03,152.006c	vihartum icched durvṛttaḥ sa vinaśyed asaṃśayam<BR>
03,152.007a	tam anādṛtya padmāni jihīrṣasi balād itaḥ<BR>
03,152.007c	dharmarājasya cātmānaṃ bravīṣi bhrātaraṃ katham<BR>
03,152.007d*0760_01	teṣāṃ tu vacanaṃ śrutvā vāryamāṇo 'pi pāṇḍavaḥ<BR>
03,152.007d*0761_01	āmantrya yakṣarājaṃ vai tataḥ piba harasva ca<BR>
03,152.007d*0761_02	nāto 'nyathā tvayā śakyaṃ kiṃ cit puṣkaram īkṣitum<BR>
03,152.008	bhīma uvāca<BR>
03,152.008a	rākṣasās taṃ na paśyāmi dhaneśvaram ihāntike<BR>
03,152.008c	dṛṣṭvāpi ca mahārājaṃ nāhaṃ yācitum utsahe<BR>
03,152.009a	na hi yācanti rājāna eṣa dharmaḥ sanātanaḥ<BR>
03,152.009c	na cāhaṃ hātum icchāmi kṣātradharmaṃ kathaṃ cana<BR>
03,152.010a	iyaṃ ca nalinī ramyā jātā parvatanirjhare<BR>
03,152.010c	neyaṃ bhavanam āsādya kuberasya mahātmanaḥ<BR>
03,152.011a	tulyā hi sarvabhūtānām iyaṃ vaiśravaṇasya ca<BR>
03,152.011c	evaṃgateṣu dravyeṣu kaḥ kaṃ yācitum arhati<BR>
03,152.012	vaiśaṃpāyana uvāca<BR>
03,152.012a	ity uktvā rākṣasān sarvān bhīmaseno vyagāhata<BR>
03,152.012b*0762_01	vyagāhata mahābāhur nalinīṃ tāṃ mahābalaḥ<BR>
03,152.012b*0763_01	tāṃ tu puṣkariṇīṃ vīraḥ prabhinna iva kuñjaraḥ<BR>
03,152.012c	tataḥ sa rākṣasair vācā pratiṣiddhaḥ pratāpavān<BR>
03,152.012e	mā maivam iti sakrodhair bhartsayadbhiḥ samantataḥ<BR>
03,152.013a	kadarthīkṛtya tu sa tān rākṣasān bhīmavikramaḥ<BR>
03,152.013c	vyagāhata mahātejās te taṃ sarve nyavārayan<BR>
03,152.013d*0764_01	balāj jagrāha padmāni rakṣasāṃ paśyatāṃ tadā<BR>
03,152.013d*0764_02	te taṃ na mamṛṣur vīrā gṛhṇantaṃ kamalottamān<BR>
03,152.013d*0765_01	agaṇayya sa tān sarvān bhīmasenaḥ pratāpavān<BR>
03,152.013d*0765_02	padmāny agṛhṇāt sahasā pauruṣe sve vyavasthitaḥ<BR>
03,152.014a	gṛhṇīta badhnīta nikṛntatemaṃ; pacāma khādāma ca bhīmasenam<BR>
03,152.014c	kruddhā bruvanto 'nuyayur drutaṃ te; śastrāṇi codyamya vivṛttanetrāḥ<BR>
03,152.015a	tataḥ sa gurvīṃ yamadaṇḍakalpāṃ; mahāgadāṃ kāñcanapaṭṭanaddhām<BR>
03,152.015c	pragṛhya tān abhyapatat tarasvī; tato 'bravīt tiṣṭhata tiṣṭhateti<BR>
03,152.016a	te taṃ tadā tomarapaṭṭiśādyair; vyāvidhya śastraiḥ sahasābhipetuḥ<BR>
03,152.016c	jighāṃsavaḥ krodhavaśāḥ subhīmā; bhīmaṃ samantāt parivavrur ugrāḥ<BR>
03,152.017a	vātena kuntyāṃ balavān sa jātaḥ; śūras tarasvī dviṣatāṃ nihantā<BR>
03,152.017c	satye ca dharme ca rataḥ sadaiva; parākrame śatrubhir apradhṛṣyaḥ<BR>
03,152.018a	teṣāṃ sa mārgān vividhān mahātmā; nihatya śastrāṇi ca śātravāṇām<BR>
03,152.018c	yathāpravīrān nijaghāna vīraḥ; paraḥśatān puṣkariṇīsamīpe<BR>
03,152.019a	te tasya vīryaṃ ca balaṃ ca dṛṣṭvā; vidyābalaṃ bāhubalaṃ tathaiva<BR>
03,152.019c	aśaknuvantaḥ sahitāḥ samantād; dhatapravīrāḥ sahasā nivṛttāḥ<BR>
03,152.020a	vidīryamāṇās tata eva tūrṇam; ākāśam āsthāya vimūḍhasaṃjñāḥ<BR>
03,152.020c	kailāsaśṛṅgāṇy abhidudruvus te; bhīmārditāḥ krodhavaśāḥ prabhagnāḥ<BR>
03,152.021a	sa śakravad dānavadaityasaṃghān; vikramya jitvā ca raṇe 'risaṃghān<BR>
03,152.021c	vigāhya tāṃ puṣkariṇīṃ jitāriḥ; kāmāya jagrāha tato 'mbujāni<BR>
03,152.022a	tataḥ sa pītvāmṛtakalpam ambho; bhūyo babhūvottamavīryatejāḥ<BR>
03,152.022c	utpāṭya jagrāha tato 'mbujāni; saugandhikāny uttamagandhavanti<BR>
03,152.023a	tatas tu te krodhavaśāḥ sametya; dhaneśvaraṃ bhīmabalapraṇunnāḥ<BR>
03,152.023c	bhīmasya vīryaṃ ca balaṃ ca saṃkhye; yathāvad ācakhyur atīva dīnāḥ<BR>
03,152.024a	teṣāṃ vacas tat tu niśamya devaḥ; prahasya rakṣāṃśi tato 'bhyuvāca<BR>
03,152.024c	gṛhṇātu bhīmo jalajāni kāmaṃ; kṛṣṇānimittaṃ viditaṃ mamaitat<BR>
03,152.025a	tato 'bhyanujñāya dhaneśvaraṃ te; jagmuḥ kurūṇāṃ pravaraṃ viroṣāḥ<BR>
03,152.025c	bhīmaṃ ca tasyāṃ dadṛśur nalinyāṃ; yathopajoṣaṃ viharantam ekam<BR>
03,153.001	vaiśaṃpāyana uvāca<BR>
03,153.001a	tatas tāni mahārhāṇi divyāni bharatarṣabha<BR>
03,153.001c	bahūni bahurūpāṇi virajāṃsi samādade<BR>
03,153.001d*0765_01	etasminn antare rājan yudhiṣṭhirasamīpataḥ<BR>
03,153.002a	tato vāyur mahāñ śīghro nīcaiḥ śarkarakarṣaṇaḥ<BR>
03,153.002c	prādurāsīt kharasparśaḥ saṃgrāmam abhicodayan<BR>
03,153.003a	papāta mahatī colkā sanirghātā mahāprabhā<BR>
03,153.003c	niṣprabhaś cābhavat sūryaś channaraśmis tamovṛtaḥ<BR>
03,153.004a	nirghātaś cābhavad bhīmo bhīme vikramam āsthite<BR>
03,153.004c	cacāla pṛthivī cāpi pāṃsuvarṣaṃ papāta ca<BR>
03,153.005a	salohitā diśaś cāsan kharavāco mṛgadvijāḥ<BR>
03,153.005c	tamovṛtam abhūt sarvaṃ na prajñāyata kiṃ cana<BR>
03,153.005d*0766_01	anye ca bahavo bhīmā utpātās tatra jajñire<BR>
03,153.006a	tad adbhutam abhiprekṣya dharmaputro yudhiṣṭhiraḥ<BR>
03,153.006c	uvāca vadatāṃ śreṣṭhaḥ ko 'smān abhibhaviṣyati<BR>
03,153.007a	sajjībhavata bhadraṃ vaḥ pāṇḍavā yuddhadurmadāḥ<BR>
03,153.007c	yathārūpāṇi paśyāmi svabhyagro naḥ parākramaḥ<BR>
03,153.008a	evam uktvā tato rājā vīkṣāṃ cakre samantataḥ<BR>
03,153.008c	apaśyamāno bhīmaṃ ca dharmarājo yudhiṣṭhiraḥ<BR>
03,153.009a	tatra kṛṣṇāṃ yamau caiva samīpasthān ariṃdamaḥ<BR>
03,153.009c	papraccha bhrātaraṃ bhīmaṃ bhīmakarmāṇam āhave<BR>
03,153.010a	kaccin na bhīmaḥ pāñcāli kiṃ cit kṛtyaṃ cikīrṣati<BR>
03,153.010c	kṛtavān api vā vīraḥ sāhasaṃ sāhasapriyaḥ<BR>
03,153.011a	ime hy akasmād utpātā mahāsamaradarśinaḥ<BR>
03,153.011c	darśayanto bhayaṃ tīvraṃ prādurbhūtāḥ samantataḥ<BR>
03,153.012a	taṃ tathā vādinaṃ kṛṣṇā pratyuvāca manasvinī<BR>
03,153.012c	priyā priyaṃ cikīrṣantī mahiṣī cāruhāsinī<BR>
03,153.013a	yat tat saugandhikaṃ rājann āhṛtaṃ mātariśvanā<BR>
03,153.013c	tan mayā bhīmasenasya prītayādyopapāditam<BR>
03,153.014a	api cokto mayā vīro yadi paśyed bahūny api<BR>
03,153.014c	tāni sarvāṇy upādāya śīghram āgamyatām iti<BR>
03,153.015a	sa tu nūnaṃ mahābāhuḥ priyārthaṃ mama pāṇḍavaḥ<BR>
03,153.015c	prāgudīcīṃ diśaṃ rājaṃs tāny āhartum ito gataḥ<BR>
03,153.016a	uktas tv evaṃ tayā rājā yamāv idam athābravīt<BR>
03,153.016c	gacchāma sahitās tūrṇaṃ yena yāto vṛkodaraḥ<BR>
03,153.017a	vahantu rākṣasā viprān yathāśrāntān yathākṛśān<BR>
03,153.017c	tvam apy amarasaṃkāśa vaha kṛṣṇāṃ ghaṭotkaca<BR>
03,153.018a	vyaktaṃ dūram ito bhīmaḥ praviṣṭa iti me matiḥ<BR>
03,153.018c	ciraṃ ca tasya kālo 'yaṃ sa ca vāyusamo jave<BR>
03,153.019a	tarasvī vainateyasya sadṛśo bhuvi laṅghane<BR>
03,153.019c	utpated api cākāśaṃ nipatec ca yathecchakam<BR>
03,153.020a	tam anviyāma bhavatāṃ prabhāvād rajanīcarāḥ<BR>
03,153.020c	purā sa nāparādhnoti siddhānāṃ brahmavādinām<BR>
03,153.021a	tathety uktvā tu te sarve haiḍimbapramukhās tadā<BR>
03,153.021c	uddeśajñāḥ kuberasya nalinyā bharatarṣabha<BR>
03,153.022a	ādāya pāṇḍavāṃś caiva tāṃś ca viprān anekaśaḥ<BR>
03,153.022c	lomaśenaiva sahitāḥ prayayuḥ prītamānasāḥ<BR>
03,153.023a	te gatvā sahitāḥ sarve dadṛśus tatra kānane<BR>
03,153.023c	praphullapaṅkajavatīṃ nalinīṃ sumanoharām<BR>
03,153.024a	taṃ ca bhīmaṃ mahātmānaṃ tasyās tīre vyavasthitam<BR>
03,153.024c	dadṛśur nihatāṃś caiva yakṣān suvipulekṣaṇān<BR>
03,153.024d*0767_01	bhinnakāyākṣibāhūrūn saṃcūrṇitaśirodharān<BR>
03,153.024d*0767_02	taṃ ca bhīmaṃ mahātmānaṃ tasyās tīre vyavasthitam<BR>
03,153.024d*0767_03	sakrodhaṃ stabdhanayanaṃ saṃdaṣṭadaśanacchadam<BR>
03,153.025a	udyamya ca gadāṃ dorbhyāṃ nadītīre vyavasthitam<BR>
03,153.025c	prajāsaṃkṣepasamaye daṇḍahastam ivāntakam<BR>
03,153.026a	taṃ dṛṣṭvā dharmarājas tu pariṣvajya punaḥ punaḥ<BR>
03,153.026c	uvāca ślakṣṇayā vācā kaunteya kim idaṃ kṛtam<BR>
03,153.027a	sāhasaṃ bata bhadraṃ te devānām api cāpriyam<BR>
03,153.027c	punar evaṃ na kartavyaṃ mama ced icchasi priyam<BR>
03,153.028a	anuśāsya ca kaunteyaṃ padmāni pratigṛhya ca<BR>
03,153.028c	tasyām eva nalinyāṃ te vijahrur amaropamāḥ<BR>
03,153.029a	etasminn eva kāle tu pragṛhītaśilāyudhāḥ<BR>
03,153.029c	prādurāsan mahākāyās tasyodyānasya rakṣiṇaḥ<BR>
03,153.029d*0768_01	uccukruśuś ca te 'nyonyaṃ rākṣasā bhīmadarśanāḥ<BR>
03,153.029d*0768_02	rājñas te vai kuberasya nalinīṃ vanacāriṇaḥ<BR>
03,153.029d*0768_03	saṃbhrāntamanasaḥ sarve vyākulenāntarātmabhiḥ<BR>
03,153.029d*0768_04	upatasthur mahātmānaṃ dharmaputraṃ yudhiṣṭhiram<BR>
03,153.030a	te dṛṣṭvā dharmarājānaṃ devarṣiṃ cāpi lomaśam<BR>
03,153.030c	nakulaṃ sahadevaṃ ca tathānyān brāhmaṇarṣabhān<BR>
03,153.030e	vinayenānatāḥ sarve praṇipetuś ca bhārata<BR>
03,153.031a	sāntvitā dharmarājena praseduḥ kṣaṇadācarāḥ<BR>
03,153.031c	viditāś ca kuberasya tatas te narapuṃgavāḥ<BR>
03,153.031e	ūṣur nāticiraṃ kālaṃ ramamāṇāḥ kurūdvahāḥ<BR>
03,153.031f@017_0000	vaiśaṃpāyana uvāca<BR>
03,153.031f@017_0001	tasmin nivasamāno 'tha dharmarājo yudhiṣṭhiraḥ<BR>
03,153.031f@017_0002	kṛṣṇayā sahitān bhrātṝn ity uvāca sahadvijān<BR>
03,153.031f@017_0003	dṛṣṭāni tīrthāny asmābhiḥ puṇyāni ca śivāni ca<BR>
03,153.031f@017_0004	manaso hlādanīyāni vanāni ca pṛthak pṛthak<BR>
03,153.031f@017_0005	devaiḥ pūrvaṃ vicīrṇāni munibhiś ca mahātmabhiḥ<BR>
03,153.031f@017_0006	yathākramaviśeṣeṇa dvijaiḥ saṃpūjitāni ca<BR>
03,153.031f@017_0007	ṛṣīṇāṃ pūrvacaritaṃ tathā karma viceṣṭitam<BR>
03,153.031f@017_0008	rājarṣīṇāṃ ca caritaṃ kathāś ca vividhāḥ śubhāḥ<BR>
03,153.031f@017_0009	śṛṇvānās tatra tatra sma āśrameṣu śiveṣu ca<BR>
03,153.031f@017_0010	abhiṣekaṃ dvijaiḥ sārdhaṃ kṛtavanto viśeṣataḥ<BR>
03,153.031f@017_0011	arcitāḥ satataṃ devāḥ puṣpair adbhiḥ sadā ca vaḥ<BR>
03,153.031f@017_0012	yathālabdhair mūlaphalaiḥ pitaraś cāpi tarpitāḥ<BR>
03,153.031f@017_0013	parvateṣu ca ramyeṣu sarveṣu ca saraḥsu ca<BR>
03,153.031f@017_0014	udadhau ca mahāpuṇye sūpaspṛṣṭaṃ mahātmabhiḥ<BR>
03,153.031f@017_0015	ilā sarasvatī sindhur yamunā narmadā tathā<BR>
03,153.031f@017_0016	nānātīrtheṣu ramyeṣu sūpaspṛṣṭaṃ saha dvijaiḥ<BR>
03,153.031f@017_0017	gaṅgādvāram atikramya bahavaḥ parvatāḥ śubhāḥ<BR>
03,153.031f@017_0018	himavān parvataś caiva nānādvijagaṇāyutaḥ<BR>
03,153.031f@017_0019	viśālā badarī dṛṣṭā naranārāyaṇāśramaḥ<BR>
03,153.031f@017_0020	divyā puṣkariṇī dṛṣṭā siddhadevarṣipūjitā<BR>
03,153.031f@017_0021	yathākramaviśeṣeṇa sarvāṇy āyatanāni ca<BR>
03,153.031f@017_0022	darśitāni dvijaśreṣṭhā lomaśena mahātmanā<BR>
03,153.031f@017_0023	imaṃ vaiśravaṇāvāsaṃ puṇyaṃ siddhaniṣevitam<BR>
03,153.031f@017_0024	kathaṃ bhīma gamiṣyāmo gatir antaradhīyatām<BR>
03,153.031f@017_0025	evaṃ bruvati rājendre vāg uvācāśarīriṇī<BR>
03,153.031f@017_0026	na śakyo durgamo gantum ito vaiśravaṇāśramāt<BR>
03,153.031f@017_0027	anenaiva pathā rājan pratigaccha yathāgatam<BR>
03,153.031f@017_0028	naranārāyaṇasthānaṃ badarīty abhiviśrutam<BR>
03,153.031f@017_0029	tasmād yāsyasi kaunteya siddhacāraṇasevitam<BR>
03,153.031f@017_0030	bahupuṣpaphalaṃ ramyam āśramaṃ vṛṣaparvaṇaḥ<BR>
03,153.031f@017_0031	atikramya ca taṃ pārtha tv ārṣṭiṣeṇāśrame vaseḥ<BR>
03,153.031f@017_0032	tato drakṣyasi kaunteya niveśaṃ dhanadasya ca<BR>
03,153.031f@017_0033	etasminn antare vāyur divyagandhavahaḥ śuciḥ<BR>
03,153.031f@017_0034	sukhaprahlādanaḥ śītaḥ puṣpavarṣaṃ vavarṣa ca<BR>
03,153.031f@017_0035	śrutvā tu divyam ākāśād vācaṃ sarve visismiyuḥ<BR>
03,153.031f@017_0036	ṛṣīṇāṃ brāhmaṇānāṃ ca pārthivānāṃ viśeṣataḥ<BR>
03,153.031f@017_0037	śrutvā tan mahad āścaryaṃ dvijo dhaumyo 'bravīt tadā<BR>
03,153.031f@017_0038	na śakyam uttaraṃ vaktum evaṃ bhavatu bhārata<BR>
03,153.031f@017_0039	tato yudhiṣṭhiro rājā pratijagrāha tad vacaḥ<BR>
03,153.031f@017_0040	pratyāgamya punas taṃ tu naranārāyaṇāśramam<BR>
03,153.031f@017_0041	bhīmasenādibhiḥ sarvair bhrātṛbhiḥ parivāritaḥ<BR>
03,153.031f@017_0042	pāñcālyā brāhmaṇāś caiva nyavasanta sukhaṃ tadā<BR>
03,153.031f*0769_01	pratīkṣamāṇā bībhatsuṃ gandhamādanasānuṣu<BR>
03,154.001	vaiśaṃpāyana uvāca<BR>
03,154.001a	tatas tān pariviśvastān vasatas tatra pāṇḍavān<BR>
03,154.001b*0770_01	parvatendre dvijaiḥ sārdhaṃ pārthāgamanakāṅkṣayā<BR>
03,154.001c	gateṣu teṣu rakṣaḥsu bhīmasenātmaje 'pi ca<BR>
03,154.001d*0771_01	ājagāma tadā rakṣo nāmnā khyāto jaṭāsuraḥ<BR>
03,154.002a	rahitān bhīmasenena kadā cit tān yadṛcchayā<BR>
03,154.002c	jahāra dharmarājānaṃ yamau kṛṣṇāṃ ca rākṣasaḥ<BR>
03,154.002d*0772_00	janamejayaḥ<BR>
03,154.002d*0772_01	brahman kathaṃ dharmarājaṃ yamau kṛṣṇāṃ ca rākṣasaḥ<BR>
03,154.002d*0772_02	jagāma kutra bhīmaś ca gato rākṣasakaṇṭakaḥ<BR>
03,154.002d*0772_03	vaktum arhasi viprāgrya vṛttam etan mamānagha<BR>
03,154.003a	brāhmaṇo mantrakuśalaḥ sarvāstreṣv astravittamaḥ<BR>
03,154.003b*0773_01	jāmadagnyasya śiṣyo 'haṃ rāmasyākliṣṭakarmaṇaḥ<BR>
03,154.003c	iti bruvan pāṇḍaveyān paryupāste sma nityadā<BR>
03,154.004a	parīkṣamāṇaḥ pārthānāṃ kalāpāni dhanūṃṣi ca<BR>
03,154.004c	antaraṃ samabhiprepsur nāmnā khyāto jaṭāsuraḥ<BR>
03,154.004c*0774_01	**** **** draupadyā haraṇaṃ prati<BR>
03,154.004c*0774_02	duṣṭātmā pāpabuddhiḥ sa<BR>
03,154.004d*0775_01	poṣaṇaṃ tasya rājendra cakre pāṇḍavanandanaḥ<BR>
03,154.004d*0775_02	bubudhe na ca taṃ pāpaṃ bhasmacchannam ivānalam<BR>
03,154.005a	sa bhīmasene niṣkrānte mṛgayārtham ariṃdame<BR>
03,154.005b*0776_01	ghaṭotkacaṃ sānucaraṃ dṛṣṭvā vipradrutaṃ diśaḥ<BR>
03,154.005b*0776_02	lomaśaprabhṛtīṃs tāṃs tu maharṣīṃś ca samāhitān<BR>
03,154.005b*0776_03	snātuṃ vinirgatān dṛṣṭvā puṣpārthaṃ ca tapodhanān<BR>
03,154.005c	anyad rūpaṃ samāsthāya vikṛtaṃ bhairavaṃ mahat<BR>
03,154.006a	gṛhītvā sarvaśastrāṇi draupadīṃ parigṛhya ca<BR>
03,154.006c	prātiṣṭhata sa duṣṭātmā trīn gṛhītvā ca pāṇḍavān<BR>
03,154.007a	sahadevas tu yatnena tato 'pakramya pāṇḍavaḥ<BR>
03,154.007b*0777_01	vikramya kauśikaṃ khaḍgaṃ mokṣayitvā grahaṃ ripoḥ<BR>
03,154.007c	ākrandad bhīmasenaṃ vai yena yāto mahābalaḥ<BR>
03,154.008a	tam abravīd dharmarājo hriyamāṇo yudhiṣṭhiraḥ<BR>
03,154.008c	dharmas te hīyate mūḍha na cainaṃ samavekṣase<BR>
03,154.009a	ye 'nye ke cin manuṣyeṣu tiryagyonigatā api<BR>
03,154.009b*0778_01	dharmaṃ te samavekṣante rakṣāṃsi ca viśeṣataḥ<BR>
03,154.009b*0778_02	dharmasya rākṣasā mūlaṃ dharmaṃ te vidur uttamam<BR>
03,154.009b*0778_03	etat parīkṣya sarvaṃ tvaṃ samaye sthātum arhasi<BR>
03,154.009b*0778_04	devāś ca ṛṣayaḥ siddhāḥ pitaraś cāpi rākṣasāḥ<BR>
03,154.009c	gandharvayakṣarakṣāṃsi vayāṃsi paśavas tathā<BR>
03,154.009d*0779_01	tiryag yonigatāś caiva api kīṭapipīlikāḥ<BR>
03,154.009e	manuṣyān upajīvanti tatas tvam upajīvasi<BR>
03,154.010a	samṛddhyā hy asya lokasya loko yuṣmākam ṛdhyate<BR>
03,154.010c	imaṃ ca lokaṃ śocantam anuśocanti devatāḥ<BR>
03,154.010e	pūjyamānāś ca vardhante havyakavyair yathāvidhi<BR>
03,154.011a	vayaṃ rāṣṭrasya goptāro rakṣitāraś ca rākṣasa<BR>
03,154.011c	rāṣṭrasyārakṣyamāṇasya kuto bhūtiḥ kutaḥ sukham<BR>
03,154.012a	na ca rājāvamantavyo rakṣasā jātv anāgasi<BR>
03,154.012c	aṇur apy apacāraś ca nāsty asmākaṃ narāśana<BR>
03,154.012d*0780_01	vighasāśān yathāśaktyā kurmahe devatādiṣu<BR>
03,154.012d*0780_02	gurūṃś ca brāhmaṇāṃś caiva pramāṇapravaṇāḥ sadā<BR>
03,154.013a	drogdhavyaṃ na ca mitreṣu na viśvasteṣu karhi cit<BR>
03,154.013c	yeṣāṃ cānnāni bhuñjīta yatra ca syāt pratiśrayaḥ<BR>
03,154.014a	sa tvaṃ pratiśraye 'smākaṃ pūjyamānaḥ sukhoṣitaḥ<BR>
03,154.014c	bhuktvā cānnāni duṣprajña katham asmāñ jihīrṣasi<BR>
03,154.015a	evam eva vṛthācāro vṛthāvṛddho vṛthāmatiḥ<BR>
03,154.015c	vṛthāmaraṇam arhas tvaṃ vṛthādya na bhaviṣyasi<BR>
03,154.016a	atha ced duṣṭabuddhis tvaṃ sarvair dharmair vivarjitaḥ<BR>
03,154.016c	pradāya śastrāṇy asmākaṃ yuddhena draupadīṃ hara<BR>
03,154.017a	atha cet tvam avijñāya idaṃ karma kariṣyasi<BR>
03,154.017c	adharmaṃ cāpy akīrtiṃ ca loke prāpsyasi kevalam<BR>
03,154.018a	etām adya parāmṛśya striyaṃ rākṣasa mānuṣīm<BR>
03,154.018c	viṣam etat samāloḍya kumbhena prāśitaṃ tvayā<BR>
03,154.019a	tato yudhiṣṭhiras tasya bhārikaḥ samapadyata<BR>
03,154.019c	sa tu bhārābhibhūtātmā na tathā śīghrago 'bhavat<BR>
03,154.020a	athābravīd draupadīṃ ca nakulaṃ ca yudhiṣṭhiraḥ<BR>
03,154.020c	mā bhaiṣṭa rākṣasān mūḍhād gatir asya mayā hṛtā<BR>
03,154.021a	nātidūre mahābāhur bhavitā pavanātmajaḥ<BR>
03,154.021c	asmin muhūrte saṃprāpte na bhaviṣyati rākṣasaḥ<BR>
03,154.022a	sahadevas tu taṃ dṛṣṭvā rākṣasaṃ mūḍhacetasam<BR>
03,154.022c	uvāca vacanaṃ rājan kuntīputraṃ yudhiṣṭhiram<BR>
03,154.023a	rājan kiṃ nāma tat kṛtyaṃ kṣatriyasyāsty ato 'dhikam<BR>
03,154.023c	yad yuddhe 'bhimukhaḥ prāṇāṃs tyajec chatrūñ jayeta vā<BR>
03,154.024a	eṣa cāsmān vayaṃ cainaṃ yudhyamānāḥ paraṃtapa<BR>
03,154.024c	sūdayema mahābāho deśakālo hy ayaṃ nṛpa<BR>
03,154.025a	kṣatradharmasya saṃprāptaḥ kālaḥ satyaparākrama<BR>
03,154.025c	jayantaḥ pātyamānā vā prāptum arhāma sadgatim<BR>
03,154.026a	rākṣase jīvamāne 'dya ravir astam iyād yadi<BR>
03,154.026c	nāhaṃ brūyāṃ punar jātu kṣatriyo 'smīti bhārata<BR>
03,154.027a	bho bho rākṣasa tiṣṭhasva sahadevo 'smi pāṇḍavaḥ<BR>
03,154.027c	hatvā vā māṃ nayasvainān hato vādyeha svapsyasi<BR>
03,154.028a	tathaiva tasmin bruvati bhīmaseno yadṛcchayā<BR>
03,154.028c	prādṛśyata mahābāhuḥ savajra iva vāsavaḥ<BR>
03,154.029a	so 'paśyad bhrātarau tatra draupadīṃ ca yaśasvinīm<BR>
03,154.029c	kṣitisthaṃ sahadevaṃ ca kṣipantaṃ rākṣasaṃ tadā<BR>
03,154.030a	mārgāc ca rākṣasaṃ mūḍhaṃ kālopahatacetasam<BR>
03,154.030c	bhramantaṃ tatra tatraiva daivena vinivāritam<BR>
03,154.031a	bhrātṝṃs tān hriyato dṛṣṭvā draupadīṃ ca mahābalaḥ<BR>
03,154.031c	krodham āhārayad bhīmo rākṣasaṃ cedam abravīt<BR>
03,154.032a	vijñāto 'si mayā pūrvaṃ ceṣṭañ śastraparīkṣaṇe<BR>
03,154.032c	āsthā tu tvayi me nāsti yato 'si na hatas tadā<BR>
03,154.032e	brahmarūpapraticchanno na no vadasi cāpriyam<BR>
03,154.033a	priyeṣu caramāṇaṃ tvāṃ na caivāpriyakāriṇam<BR>
03,154.033c	atithiṃ brahmarūpaṃ ca kathaṃ hanyām anāgasam<BR>
03,154.033e	rākṣasaṃ manyamāno 'pi yo hanyān narakaṃ vrajet<BR>
03,154.034a	apakvasya ca kālena vadhas tava na vidyate<BR>
03,154.034c	nūnam adyāsi saṃpakvo yathā te matir īdṛśī<BR>
03,154.034e	dattā kṛṣṇāpaharaṇe kālenādbhutakarmaṇā<BR>
03,154.034f*0781_01	so 'pi kālaṃ samāsādya tathādya na bhaviṣyasi<BR>
03,154.035a	baḍiśo 'yaṃ tvayā grastaḥ kālasūtreṇa lambitaḥ<BR>
03,154.035c	matsyo 'mbhasīva syūtāsyaḥ kathaṃ me 'dya gamiṣyasi<BR>
03,154.036a	yaṃ cāsi prasthito deśaṃ manaḥ pūrvaṃ gataṃ ca te<BR>
03,154.036c	na taṃ gantāsi gantāsi mārgaṃ bakahiḍimbayoḥ<BR>
03,154.037a	evam uktas tu bhīmena rākṣasaḥ kālacoditaḥ<BR>
03,154.037c	bhīta utsṛjya tān sarvān yuddhāya samupasthitaḥ<BR>
03,154.038a	abravīc ca punar bhīmaṃ roṣāt prasphuritādharaḥ<BR>
03,154.038c	na me mūḍhā diśaḥ pāpa tvadarthaṃ me vilambanam<BR>
03,154.039a	śrutā me rākṣasā ye ye tvayā vinihatā raṇe<BR>
03,154.039c	teṣām adya kariṣyāmi tavāsreṇodakakriyām<BR>
03,154.040a	evam uktas tato bhīmaḥ sṛkkiṇī parisaṃlihan<BR>
03,154.040c	smayamāna iva krodhāt sākṣāt kālāntakopamaḥ<BR>
03,154.040d*0782_01	bruvan vai tiṣṭha tiṣṭheti krodhasaṃraktalocanaḥ<BR>
03,154.040e	bāhusaṃrambham evecchann abhidudrāva rākṣasam<BR>
03,154.041a	rākṣaso 'pi tadā bhīmaṃ yuddhārthinam avasthitam<BR>
03,154.041b*0783_01	muhur muhur vyādadānaḥ sṛkkiṇī parisaṃlihan<BR>
03,154.041c	abhidudrāva saṃrabdho balo vajradharaṃ yathā<BR>
03,154.041d*0784_01	bhīmaseno 'py avaṣṭabdho niyuddhāyābhavat sthitaḥ<BR>
03,154.041d*0784_02	rākṣaso 'pi ca visrabdho bāhuyuddham akāṅkṣata<BR>
03,154.042a	vartamāne tadā tābhyāṃ bāhuyuddhe sudāruṇe<BR>
03,154.042c	mādrīputrāv abhikruddhāv ubhāv apy abhyadhāvatām<BR>
03,154.043a	nyavārayat tau prahasan kuntīputro vṛkodaraḥ<BR>
03,154.043c	śakto 'haṃ rākṣasasyeti prekṣadhvam iti cābravīt<BR>
03,154.044a	ātmanā bhrātṛbhiś cāhaṃ dharmeṇa sukṛtena ca<BR>
03,154.044c	iṣṭena ca śape rājan sūdayiṣyāmi rākṣasam<BR>
03,154.045a	ity evam uktvā tau vīrau spardhamānau parasparam<BR>
03,154.045c	bāhubhiḥ samasajjetām ubhau rakṣovṛkodarau<BR>
03,154.046a	tayor āsīt saṃprahāraḥ kruddhayor bhīmarakṣasoḥ<BR>
03,154.046c	amṛṣyamāṇayoḥ saṃkhye devadānavayor iva<BR>
03,154.047a	ārujyārujya tau vṛkṣān anyonyam abhijaghnatuḥ<BR>
03,154.047c	jīmūtāv iva gharmānte vinadantau mahābalau<BR>
03,154.048a	babhañjatur mahāvṛkṣān ūrubhir balināṃ varau<BR>
03,154.048c	anyonyenābhisaṃrabdhau parasparajayaiṣiṇau<BR>
03,154.049a	tad vṛkṣayuddham abhavan mahīruhavināśanam<BR>
03,154.049c	vālisugrīvayor bhrātroḥ pureva kapisiṃhayoḥ<BR>
03,154.050a	āvidhyāvidhya tau vṛkṣān muhūrtam itaretaram<BR>
03,154.050c	tāḍayām āsatur ubhau vinadantau muhur muhuḥ<BR>
03,154.051a	tasmin deśe yadā vṛkṣāḥ sarva eva nipātitāḥ<BR>
03,154.051c	puñjīkṛtāś ca śataśaḥ parasparavadhepsayā<BR>
03,154.052a	tadā śilāḥ samādāya muhūrtam iva bhārata<BR>
03,154.052c	mahābhrair iva śailendrau yuyudhāte mahābalau<BR>
03,154.053a	ugrābhir ugrarūpābhir bṛhatībhiḥ parasparam<BR>
03,154.053c	vajrair iva mahāvegair ājaghnatur amarṣaṇau<BR>
03,154.054a	abhihatya ca bhūyas tāv anyonyaṃ baladarpitau<BR>
03,154.054c	bhujābhyāṃ parigṛhyātha cakarṣāte gajāv iva<BR>
03,154.055a	muṣṭibhiś ca mahāghorair anyonyam abhipetatuḥ<BR>
03,154.055c	tayoś caṭacaṭāśabdo babhūva sumahātmanoḥ<BR>
03,154.056a	tataḥ saṃhṛtya muṣṭiṃ tu pañcaśīrṣam ivoragam<BR>
03,154.056c	vegenābhyahanad bhīmo rākṣasasya śirodharām<BR>
03,154.057a	tataḥ śrāntaṃ tu tad rakṣo bhīmasenabhujāhatam<BR>
03,154.057c	supariśrāntam ālakṣya bhīmaseno 'bhyavartata<BR>
03,154.058a	tata enaṃ mahābāhur bāhubhyām amaropamaḥ<BR>
03,154.058c	samutkṣipya balād bhīmo niṣpipeṣa mahītale<BR>
03,154.058d*0785_01	tataḥ saṃpīḍya balavad bhujābhyāṃ krodhamūrchitaḥ<BR>
03,154.059a	tasya gātrāṇi sarvāṇi cūrṇayām āsa pāṇḍavaḥ<BR>
03,154.059c	aratninā cābhihatya śiraḥ kāyād apāharat<BR>
03,154.060a	saṃdaṣṭoṣṭhaṃ vivṛttākṣaṃ phalaṃ vṛntād iva cyutam<BR>
03,154.060c	jaṭāsurasya tu śiro bhīmasenabalād dhṛtam<BR>
03,154.060e	papāta rudhirādigdhaṃ saṃdaṣṭadaśanacchadam<BR>
03,154.061a	taṃ nihatya maheṣvāso yudhiṣṭhiram upāgamat<BR>
03,154.061a*0786_01	**** **** dānavendram iveśvaraḥ<BR>
03,154.061a*0786_02	babhūva puruṣavyāghraḥ prahṛṣṭa iva pāṇḍavaḥ<BR>
03,154.061a*0786_03	tato yudhiṣṭhiro rājā dhaumyaḥ kṛṣṇā yamau tathā<BR>
03,154.061a*0786_04	bhīmasenam upāyāntaṃ dadṛśus te ca pāṇḍavam<BR>
03,154.061a*0786_05	upasaṃhṛtya dhaumyaṃ ca pāṇḍavaṃ ca yudhiṣṭhiram<BR>
03,154.061a*0786_06	paryaṣvajata durdharṣo yamau cāpi vṛkodaraḥ<BR>
03,154.061a*0786_07	hataṃ jaṭāsuraṃ dṛṣṭvā pāñcālī bhīmam acyutam<BR>
03,154.061a*0786_08	muditaṃ pūjayām āsa paulomīva puraṃdaram<BR>
03,154.061a*0786_09	saṃpūjitaḥ * * sadbhir brāhmaṇān abhivādya ca<BR>
03,154.061a*0786_10	jitārir mudito bhīmo babhūva bharatarṣabhaḥ<BR>
03,154.061c	stūyamāno dvijāgryais tair marudbhir iva vāsavaḥ<BR>
03,155.001	vaiśaṃpāyana uvāca<BR>
03,155.001a	nihate rākṣase tasmin punar nārāyaṇāśramam<BR>
03,155.001c	abhyetya rājā kaunteyo nivāsam akarot prabhuḥ<BR>
03,155.002a	sa samānīya tān sarvān bhrātṝn ity abravīd vacaḥ<BR>
03,155.002c	draupadyā sahitān kāle saṃsmaran bhrātaraṃ jayam<BR>
03,155.003a	samāś catasro 'bhigatāḥ śivena caratāṃ vane<BR>
03,155.003c	kṛtoddeśaś ca bībhatsuḥ pañcamīm abhitaḥ samām<BR>
03,155.004a	prāpya parvatarājānaṃ śvetaṃ śikhariṇāṃ varam<BR>
03,155.004b*0787_01	puṣpitair drumakhaṇḍaiś ca mattakokilaṣaṭpadaiḥ<BR>
03,155.004b*0787_02	mayūraiś cātakaiś cāpi nityotsavavibhūṣitam<BR>
03,155.004b*0787_03	vyāghrair varāhair mahiṣair gavayair hariṇais tathā<BR>
03,155.004b*0787_04	śvāpadair vyālarūpaiś ca rurubhiś ca niṣevitam<BR>
03,155.004b*0787_05	phullaiḥ sahasrapatraiś ca śatapatrais tathotpalaiḥ<BR>
03,155.004b*0787_06	praphullaiḥ kamalaiś caiva tathā nīlotpalair api<BR>
03,155.004b*0787_07	mahāpuṇyaṃ pavitraṃ ca surāsuraniṣevitam<BR>
03,155.004c	tatrāpi ca kṛtoddeśaḥ samāgamadidṛkṣubhiḥ<BR>
03,155.005a	kṛtaś ca samayas tena pārthenāmitatejasā<BR>
03,155.005c	pañca varṣāṇi vatsyāmi vidyārthīti purā mayi<BR>
03,155.006a	tatra gāṇḍīvadhanvānam avāptāstram ariṃdamam<BR>
03,155.006c	devalokād imaṃ lokaṃ drakṣyāmaḥ punarāgatam<BR>
03,155.007a	ity uktvā brāhmaṇān sarvān āmantrayata pāṇḍavaḥ<BR>
03,155.007c	kāraṇaṃ caiva tat teṣām ācacakṣe tapasvinām<BR>
03,155.008a	tam ugratapasaḥ prītāḥ kṛtvā pārthaṃ pradakṣiṇam<BR>
03,155.008c	brāhmaṇās te 'nvamodanta śivena kuśalena ca<BR>
03,155.009a	sukhodarkam imaṃ kleśam acirād bharatarṣabha<BR>
03,155.009c	kṣatradharmeṇa dharmajña tīrtvā gāṃ pālayiṣyasi<BR>
03,155.010a	tat tu rājā vacas teṣāṃ pratigṛhya tapasvinām<BR>
03,155.010c	pratasthe saha viprais tair bhrātṛbhiś ca paraṃtapaḥ<BR>
03,155.011a	draupadyā sahitaḥ śrīmān haiḍimbeyādibhis tathā<BR>
03,155.011c	rākṣasair anuyātaś ca lomaśenābhirakṣitaḥ<BR>
03,155.012a	kva cij jagāma padbhyāṃ tu rākṣasair uhyate kva cit<BR>
03,155.012c	tatra tatra mahātejā bhrātṛbhiḥ saha suvrataḥ<BR>
03,155.013a	tato yudhiṣṭhiro rājā bahūn kleśān vicintayan<BR>
03,155.013c	siṃhavyāghragajākīrṇām udīcīṃ prayayau diśam<BR>
03,155.014a	avekṣamāṇaḥ kailāsaṃ mainākaṃ caiva parvatam<BR>
03,155.014c	gandhamādanapādāṃś ca meruṃ cāpi śiloccayam<BR>
03,155.015a	upary upari śailasya bahvīś ca saritaḥ śivāḥ<BR>
03,155.015c	prasthaṃ himavataḥ puṇyaṃ yayau saptadaśe 'hani<BR>
03,155.016a	dadṛśuḥ pāṇḍavā rājan gandhamādanam antikāt<BR>
03,155.016c	pṛṣṭhe himavataḥ puṇye nānādrumalatāyute<BR>
03,155.017a	salilāvartasaṃjātaiḥ puṣpitaiś ca mahīruhaiḥ<BR>
03,155.017c	samāvṛtaṃ puṇyatamam āśramaṃ vṛṣaparvaṇaḥ<BR>
03,155.018a	tam upakramya rājarṣiṃ dharmātmānam ariṃdamāḥ<BR>
03,155.018c	pāṇḍavā vṛṣaparvāṇam avandanta gataklamāḥ<BR>
03,155.019a	abhyanandat sa rājarṣiḥ putravad bharatarṣabhān<BR>
03,155.019c	pūjitāś cāvasaṃs tatra saptarātram ariṃdamāḥ<BR>
03,155.020a	aṣṭame 'hani saṃprāpte tam ṛṣiṃ lokaviśrutam<BR>
03,155.020c	āmantrya vṛṣaparvāṇaṃ prasthānaṃ samarocayan<BR>
03,155.021a	ekaikaśaś ca tān viprān nivedya vṛṣaparvaṇe<BR>
03,155.021c	nyāsabhūtān yathākālaṃ bandhūn iva susatkṛtān<BR>
03,155.021d*0788_01	paribarhaṃ ca taṃ śeṣaṃ paridāya mahātmane<BR>
03,155.022a	tatas te varavastrāṇi śubhāny ābharaṇāni ca<BR>
03,155.022c	nyadadhuḥ pāṇḍavās tasminn āśrame vṛṣaparvaṇaḥ<BR>
03,155.023a	atītānāgate vidvān kuśalaḥ sarvadharmavit<BR>
03,155.023c	anvaśāsat sa dharmajñaḥ putravad bharatarṣabhān<BR>
03,155.024a	te 'nujñātā mahātmānaḥ prayayur diśam uttarām<BR>
03,155.024c	kṛṣṇayā sahitā vīrā brāhmaṇaiś ca mahātmabhiḥ<BR>
03,155.024e	tān prasthitān anvagacchad vṛṣaparvā mahīpatiḥ<BR>
03,155.025a	upanyasya mahātejā viprebhyaḥ pāṇḍavāṃs tadā<BR>
03,155.025c	anusaṃsādhya kaunteyān āśīrbhir abhinandya ca<BR>
03,155.025e	vṛṣaparvā nivavṛte panthānam upadiśya ca<BR>
03,155.026a	nānāmṛgagaṇair juṣṭaṃ kaunteyaḥ satyavikramaḥ<BR>
03,155.026c	padātir bhrātṛbhiḥ sārdhaṃ prātiṣṭhata yudhiṣṭhiraḥ<BR>
03,155.027a	nānādrumanirodheṣu vasantaḥ śailasānuṣu<BR>
03,155.027c	parvataṃ viviśuḥ śvetaṃ caturthe 'hani pāṇḍavāḥ<BR>
03,155.028a	mahābhraghanasaṃkāśaṃ salilopahitaṃ śubham<BR>
03,155.028c	maṇikāñcanaramyaṃ ca śailaṃ nānāsamucchrayam<BR>
03,155.028d*0789_01	ramyaṃ himavataḥ prasthaṃ bahukandaranirjharam<BR>
03,155.028d*0789_02	śilāvihaṃgaviṭapaṃ latāpādapasaṃkulam<BR>
03,155.029a	te samāsādya panthānaṃ yathoktaṃ vṛṣaparvaṇā<BR>
03,155.029c	anusasrur yathoddeśaṃ paśyanto vividhān nagān<BR>
03,155.030a	upary upari śailasya guhāḥ paramadurgamāḥ<BR>
03,155.030c	sudurgamāṃs te subahūn sukhenaivābhicakramuḥ<BR>
03,155.031a	dhaumyaḥ kṛṣṇā ca pārthāś ca lomaśaś ca mahān ṛṣiḥ<BR>
03,155.031c	agaman sahitās tatra na kaś cid avahīyate<BR>
03,155.032a	te mṛgadvijasaṃghuṣṭaṃ nānādvijasamākulam<BR>
03,155.032c	śākhāmṛgagaṇaiś caiva sevitaṃ sumanoharam<BR>
03,155.033a	puṇyaṃ padmasaropetaṃ sapalvalamahāvanam<BR>
03,155.033c	upatasthur mahāvīryā mālyavantaṃ mahāgirim<BR>
03,155.033d*0790_01	gajasaṃghasamāvāsaṃ siṃhavyāghragaṇāyutam<BR>
03,155.034a	tataḥ kiṃpuruṣāvāsaṃ siddhacāraṇasevitam<BR>
03,155.034c	dadṛśur hṛṣṭaromāṇaḥ parvataṃ gandhamādanam<BR>
03,155.035a	vidyādharānucaritaṃ kiṃnarībhis tathaiva ca<BR>
03,155.035c	gajasiṃhasamākīrṇam udīrṇaśarabhāyutam<BR>
03,155.035d*0791_01	śarabhonnādasaṃghuṣṭaṃ nānāmṛganiṣevitam<BR>
03,155.036a	upetam anyaiś ca tadā mṛgair mṛduninādibhiḥ<BR>
03,155.036c	te gandhamādanavanaṃ tan nandanavanopamam<BR>
03,155.037a	muditāḥ pāṇḍutanayā manohṛdayanandanam<BR>
03,155.037c	viviśuḥ kramaśo vīrā araṇyaṃ śubhakānanam<BR>
03,155.038a	draupadīsahitā vīrās taiś ca viprair mahātmabhiḥ<BR>
03,155.038c	śṛṇvantaḥ prītijananān valgūn madakalāñ śubhān<BR>
03,155.038e	śrotraramyān sumadhurāñ śabdān khagamukheritān<BR>
03,155.039a	sarvartuphalabhārāḍhyān sarvartukusumojjvalān<BR>
03,155.039c	paśyantaḥ pādapāṃś cāpi phalabhārāvanāmitān<BR>
03,155.040a	āmrān āmrātakān phullān nārikelān satindukān<BR>
03,155.040c	ajātakāṃs tathā jīrān dāḍimān bījapūrakān<BR>
03,155.041a	panasāṃl likucān mocān kharjūrān āmravetasān<BR>
03,155.041c	pārāvatāṃs tathā kṣaudrān nīpāṃś cāpi manoramān<BR>
03,155.042a	bilvān kapitthāñ jambūṃś ca kāśmarīr badarīs tathā<BR>
03,155.042c	plakṣān udumbaravaṭān aśvatthān kṣīriṇas tathā<BR>
03,155.042e	bhallātakān āmalakān harītakabibhītakān<BR>
03,155.043a	iṅgudān karavīrāṃś ca tindukāṃś ca mahāphalān<BR>
03,155.043c	etān anyāṃś ca vividhān gandhamādanasānuṣu<BR>
03,155.044a	phalair amṛtakalpais tān ācitān svādubhis tarūn<BR>
03,155.044c	tathaiva campakāśokān ketakān bakulāṃs tathā<BR>
03,155.045a	puṃnāgān saptaparṇāṃś ca karṇikārān saketakān<BR>
03,155.045c	pāṭalān kuṭajān ramyān mandārendīvarāṃs tathā<BR>
03,155.046a	pārijātān kovidārān devadārutarūṃs tathā<BR>
03,155.046c	śālāṃs tālāṃs tamālāṃś ca priyālān bakulāṃs tathā<BR>
03,155.046e	śālmalīḥ kiṃśukāśokāñ śiṃśapāṃs taralāṃs tathā<BR>
03,155.047a	cakoraiḥ śatapatraiś ca bhṛṅgarājais tathā śukaiḥ<BR>
03,155.047c	kokilaiḥ kalaviṅkaiś ca hārītair jīvajīvakaiḥ<BR>
03,155.048a	priyavrataiś cātakaiś ca tathānyair vividhaiḥ khagaiḥ<BR>
03,155.048c	śrotraramyaṃ sumadhuraṃ kūjadbhiś cāpy adhiṣṭhitān<BR>
03,155.049a	sarāṃsi ca vicitrāṇi prasannasalilāni ca<BR>
03,155.049c	kumudaiḥ puṇḍarīkaiś ca tathā kokanadotpalaiḥ<BR>
03,155.049e	kahlāraiḥ kamalaiś caiva ācitāni samantataḥ<BR>
03,155.050a	kadambaiś cakravākaiś ca kurarair jalakukkuṭaiḥ<BR>
03,155.050c	kāraṇḍavaiḥ plavair haṃsair bakair madgubhir eva ca<BR>
03,155.050e	etaiś cānyaiś ca kīrṇāni samantāj jalacāribhiḥ<BR>
03,155.051a	hṛṣṭais tathā tāmarasarasāsavamadālasaiḥ<BR>
03,155.051c	padmodaracyutarajaḥkiñjalkāruṇarañjitaiḥ<BR>
03,155.052a	madhurasvarair madhukarair virutān kamalākarān<BR>
03,155.052c	paśyantas te manoramyān gandhamādanasānuṣu<BR>
03,155.053a	tathaiva padmaṣaṇḍaiś ca maṇḍiteṣu samantataḥ<BR>
03,155.053c	śikhaṇḍinībhiḥ sahitāṃl latāmaṇḍapakeṣu ca<BR>
03,155.053e	meghatūryaravoddāmamadanākulitān bhṛśam<BR>
03,155.054a	kṛtvaiva kekāmadhuraṃ saṃgītamadhurasvaram<BR>
03,155.054c	citrān kalāpān vistīrya savilāsān madālasān<BR>
03,155.054e	mayūrān dadṛśuś citrān nṛtyato vanalāsakān<BR>
03,155.055a	kāntābhiḥ sahitān anyān apaśyan ramataḥ sukham<BR>
03,155.055c	vallīlatāsaṃkaṭeṣu kaṭakeṣu sthitāṃs tathā<BR>
03,155.056a	kāṃś cic chakunajātāṃś ca viṭapeṣūtkaṭān api<BR>
03,155.056c	kalāparacitāṭopān vicitramukuṭān iva<BR>
03,155.056e	vivareṣu tarūṇāṃ ca muditān dadṛśuś ca te<BR>
03,155.057a	sindhuvārān athoddāmān manmathasyeva tomarān<BR>
03,155.057c	suvarṇakusumākīrṇān girīṇāṃ śikhareṣu ca<BR>
03,155.058a	karṇikārān viracitān karṇapūrān ivottamān<BR>
03,155.058b*0792_01	tathā vanaspatībhāraṃ bhūribhārāsamadyutim<BR>
03,155.058b*0792_02	dadhantyaḥ saṃgatāś cārulatāpuṣpasamāgatāḥ<BR>
03,155.058c	athāpaśyan kurabakān vanarājiṣu puṣpitān<BR>
03,155.058e	kāmavaśyotsukakarān kāmasyeva śarotkarān<BR>
03,155.059a	tathaiva vanarājīnām udārān racitān iva<BR>
03,155.059c	virājamānāṃs te 'paśyaṃs tilakāṃs tilakān iva<BR>
03,155.060a	tathānaṅgaśarākārān sahakārān manoramān<BR>
03,155.060c	apaśyan bhramarārāvān mañjarībhir virājitān<BR>
03,155.061a	hiraṇyasadṛśaiḥ puṣpair dāvāgnisadṛśair api<BR>
03,155.061c	lohitair añjanābhaiś ca vaiḍūryasadṛśair api<BR>
03,155.062a	tathā śālāṃs tamālāṃś ca pāṭalyo bakulāni ca<BR>
03,155.062c	mālā iva samāsaktāḥ śailānāṃ śikhareṣu ca<BR>
03,155.063a	evaṃ krameṇa te vīrā vīkṣamāṇāḥ samantataḥ<BR>
03,155.063c	gajasaṃghasamābādhaṃ siṃhavyāghrasamāyutam<BR>
03,155.064a	śarabhonnādasaṃghuṣṭaṃ nānārāvanināditam<BR>
03,155.064c	sarvartuphalapuṣpāḍhyaṃ gandhamādanasānuṣu<BR>
03,155.065a	pītā bhāsvaravarṇābhā babhūvur vanarājayaḥ<BR>
03,155.065c	nātra kaṇṭakinaḥ ke cin nātra ke cid apuṣpitāḥ<BR>
03,155.065e	snigdhapatraphalā vṛkṣā gandhamādanasānuṣu<BR>
03,155.065f*0793_01	bhramarārāvamadhurā nalinīḥ phullapaṅkajāḥ<BR>
03,155.065f*0793_02	viloḍyamānāḥ paśyemāḥ karibhiḥ sakareṇubhiḥ<BR>
03,155.065f*0793_03	paśyemāṃ nalinīṃ cānyāṃ kamalotpalamālinīm<BR>
03,155.065f*0793_04	sragdharāṃ vigrahavatīṃ sākṣāc chriyam ivāparām<BR>
03,155.065f*0793_05	nānākusumagandhāḍhyās tasyemāḥ kānanottame<BR>
03,155.065f*0793_06	upagīyamānā bhramarai rājante vanarājayaḥ<BR>
03,155.066a	vimalasphaṭikābhāni pāṇḍuracchadanair dvijaiḥ<BR>
03,155.066c	rājahaṃsair upetāni sārasābhirutāni ca<BR>
03,155.066e	sarāṃsi saritaḥ pārthāḥ paśyantaḥ śailasānuṣu<BR>
03,155.066f*0794_01	viviśuḥ kramaśo vīrā ananyaṃ śubhakānanam<BR>
03,155.066f*0794_02	paśyantī vividhān vṛkṣāṃs tatra kṛṣṇā manoharān<BR>
03,155.066f*0794_03	antikastham atha prītyā bhīmasenam uvāca ha<BR>
03,155.067a	padmotpalavicitrāṇi sukhasparśajalāni ca<BR>
03,155.067c	gandhavanti ca mālyāni rasavanti phalāni ca<BR>
03,155.067d*0795_01	sarāṃsi ca manojñāni vṛkṣāṃś cātimanoramān<BR>
03,155.067d*0795_02	viviśuḥ pāṇḍavāḥ sarve vismayotphullalocanāḥ<BR>
03,155.067d*0795_03	kamalotpalakahlārapuṇḍarīkasugandhinā<BR>
03,155.067d*0795_04	sevyamānā vane tasmin sukhasparśena vāyunā<BR>
03,155.067d*0795_05	tato yudhiṣṭhiro bhīmam āhedaṃ prītimad vacaḥ<BR>
03,155.067d*0796_01	aho śrīmad idaṃ bhīma gandhamādanakānanam<BR>
03,155.067e	atīva vṛkṣā rājante puṣpitāḥ śailasānuṣu<BR>
03,155.068a	ete cānye ca bahavas tatra kānanajā drumāḥ<BR>
03,155.068c	latāś ca vividhākārāḥ patrapuṣpaphaloccayāḥ<BR>
03,155.068d*0797_01	bhānty ete puṣpavikacāḥ puṃskokilakulākulāḥ<BR>
03,155.069a	yudhiṣṭhiras tu tān vṛkṣān paśyamāno nagottame<BR>
03,155.069c	bhīmasenam idaṃ vākyam abravīn madhurākṣaram<BR>
03,155.070a	paśya bhīma śubhān deśān devākrīḍān samantataḥ<BR>
03,155.070c	amānuṣagatiṃ prāptāḥ saṃsiddhāḥ sma vṛkodara<BR>
03,155.071a	latābhiś caiva bahvībhiḥ puṣpitāḥ pādapottamāḥ<BR>
03,155.071c	saṃśliṣṭāḥ pārtha śobhante gandhamādanasānuṣu<BR>
03,155.072a	śikhaṇḍinībhiś caratāṃ sahitānāṃ śikhaṇḍinām<BR>
03,155.072c	nardatāṃ śṛṇu nirghoṣaṃ bhīma parvatasānuṣu<BR>
03,155.073a	cakorāḥ śatapatrāś ca mattakokilaśārikāḥ<BR>
03,155.073c	patriṇaḥ puṣpitān etān saṃśliṣyanti mahādrumān<BR>
03,155.074a	raktapītāruṇāḥ pārtha pādapāgragatā dvijāḥ<BR>
03,155.074c	parasparam udīkṣante bahavo jīvajīvakāḥ<BR>
03,155.075a	haritāruṇavarṇānāṃ śādvalānāṃ samantataḥ<BR>
03,155.075c	sārasāḥ pratidṛśyante śailaprasravaṇeṣv api<BR>
03,155.076a	vadanti madhurā vācaḥ sarvabhūtamanonugāḥ<BR>
03,155.076c	bhṛṅgarājopacakrāś ca lohapṛṣṭhāś ca patriṇaḥ<BR>
03,155.077a	caturviṣāṇāḥ padmābhāḥ kuñjarāḥ sakareṇavaḥ<BR>
03,155.077c	ete vaiḍūryavarṇābhaṃ kṣobhayanti mahat saraḥ<BR>
03,155.078a	bahutālasamutsedhāḥ śailaśṛṅgāt paricyutāḥ<BR>
03,155.078c	nānāprasravaṇebhyaś ca vāridhārāḥ patanty amūḥ<BR>
03,155.079a	bhāskarābhaprabhā bhīma śāradābhraghanopamāḥ<BR>
03,155.079c	śobhayanti mahāśailaṃ nānārajatadhātavaḥ<BR>
03,155.080a	kva cid añjanavarṇābhāḥ kva cit kāñcanasaṃnibhāḥ<BR>
03,155.080c	dhātavo haritālasya kva cid dhiṅgulakasya ca<BR>
03,155.081a	manaḥśilāguhāś caiva saṃdhyābhranikaropamāḥ<BR>
03,155.081c	śaśalohitavarṇābhāḥ kva cid gairikadhātavaḥ<BR>
03,155.082a	sitāsitābhrapratimā bālasūryasamaprabhāḥ<BR>
03,155.082c	ete bahuvidhāḥ śailaṃ śobhayanti mahāprabhāḥ<BR>
03,155.083a	gandharvāḥ saha kāntābhir yathoktaṃ vṛṣaparvaṇā<BR>
03,155.083c	dṛśyante śailaśṛṅgeṣu pārtha kiṃpuruṣaiḥ saha<BR>
03,155.084a	gītānāṃ talatālānāṃ yathā sāmnāṃ ca nisvanaḥ<BR>
03,155.084c	śrūyate bahudhā bhīma sarvabhūtamanoharaḥ<BR>
03,155.085a	mahāgaṅgām udīkṣasva puṇyāṃ devanadīṃ śubhām<BR>
03,155.085c	kalahaṃsagaṇair juṣṭām ṛṣikiṃnarasevitām<BR>
03,155.086a	dhātubhiś ca saridbhiś ca kiṃnarair mṛgapakṣibhiḥ<BR>
03,155.086c	gandharvair apsarobhiś ca kānanaiś ca manoramaiḥ<BR>
03,155.087a	vyālaiś ca vividhākāraiḥ śataśīrṣaiḥ samantataḥ<BR>
03,155.087c	upetaṃ paśya kaunteya śailarājam ariṃdama<BR>
03,155.088a	te prītamanasaḥ śūrāḥ prāptā gatim anuttamām<BR>
03,155.088c	nātṛpyan parvatendrasya darśanena paraṃtapāḥ<BR>
03,155.088d*0798_01	draupadyā sahitā vīrās taiś ca viprair mahātmabhiḥ<BR>
03,155.089a	upetam atha mālyaiś ca phalavadbhiś ca pādapaiḥ<BR>
03,155.089c	ārṣṭiṣeṇasya rājarṣer āśramaṃ dadṛśus tadā<BR>
03,155.090a	tatas taṃ tīvratapasaṃ kṛśaṃ dhamanisaṃtatam<BR>
03,155.090c	pāragaṃ sarvadharmāṇām ārṣṭiṣeṇam upāgaman<BR>
03,156.001	vaiśaṃpāyana uvāca<BR>
03,156.001a	yudhiṣṭhiras tam āsādya tapasā dagdhakilbiṣam<BR>
03,156.001c	abhyavādayata prītaḥ śirasā nāma kīrtayan<BR>
03,156.002a	tataḥ kṛṣṇā ca bhīmaś ca yamau cāpi yaśasvinau<BR>
03,156.002c	śirobhiḥ prāpya rājarṣiṃ parivāryopatasthire<BR>
03,156.003a	tathaiva dhaumyo dharmajñaḥ pāṇḍavānāṃ purohitaḥ<BR>
03,156.003c	yathānyāyam upākrāntas tam ṛṣiṃ saṃśitavratam<BR>
03,156.004a	anvajānāt sa dharmajño munir divyena cakṣuṣā<BR>
03,156.004c	pāṇḍoḥ putrān kuruśreṣṭhān āsyatām iti cābravīt<BR>
03,156.005a	kurūṇām ṛṣabhaṃ prājñaṃ pūjayitvā mahātapāḥ<BR>
03,156.005c	saha bhrātṛbhir āsīnaṃ paryapṛcchad anāmayam<BR>
03,156.006a	nānṛte kuruṣe bhāvaṃ kaccid dharme ca vartase<BR>
03,156.006c	matāpitroś ca te vṛttiḥ kaccit pārtha na sīdati<BR>
03,156.007a	kaccit te guravaḥ sarve vṛddhā vaidyāś ca pūjitāḥ<BR>
03,156.007c	kaccin na kuruṣe bhāvaṃ pārtha pāpeṣu karmasu<BR>
03,156.008a	sukṛtaṃ pratikartuṃ ca kaccid dhātuṃ ca duṣkṛtam<BR>
03,156.008c	yathānyāyaṃ kuruśreṣṭha jānāsi na ca katthase<BR>
03,156.009a	yathārhaṃ mānitāḥ kaccit tvayā nandanti sādhavaḥ<BR>
03,156.009c	vaneṣv api vasan kaccid dharmam evānuvartase<BR>
03,156.010a	kaccid dhaumyas tvadācārair na pārtha paritapyate<BR>
03,156.010c	dānadharmatapaḥśaucair ārjavena titikṣayā<BR>
03,156.011a	pitṛpaitāmahaṃ vṛttaṃ kaccit pārthānuvartase<BR>
03,156.011c	kaccid rājarṣiyātena pathā gacchasi pāṇḍava<BR>
03,156.012a	sve sve kila kule jāte putre naptari vā punaḥ<BR>
03,156.012c	pitaraḥ pitṛlokasthāḥ śocanti ca hasanti ca<BR>
03,156.013a	kiṃ nv asya duṣkṛte 'smābhiḥ saṃprāptavyaṃ bhaviṣyati<BR>
03,156.013c	kiṃ cāsya sukṛte 'smābhiḥ prāptavyam iti śobhanam<BR>
03,156.014a	pitā mātā tathaivāgnir gurur ātmā ca pañcamaḥ<BR>
03,156.014c	yasyaite pūjitāḥ pārtha tasya lokāv ubhau jitau<BR>
03,156.014d*0798a_00	yudhiṣṭhira uvāca<BR>
03,156.014d*0798a_01	bhagavan nyāyyam āhaitad yathāvad dharmaniścayam<BR>
03,156.014d*0798a_02	yathāśakti yathānyāyaṃ kriyate 'yaṃ vidhir mayā<BR>
03,156.015a	abbhakṣā vāyubhakṣāś ca plavamānā vihāyasā<BR>
03,156.015c	juṣante parvataśreṣṭham ṛṣayaḥ parvasaṃdhiṣu<BR>
03,156.016a	kāminaḥ saha kāntābhiḥ parasparam anuvratāḥ<BR>
03,156.016c	dṛśyante śailaśṛṅgasthās tathā kiṃpuruṣā nṛpa<BR>
03,156.017a	arajāṃsi ca vāsāṃsi vasānāḥ kauśikāni ca<BR>
03,156.017c	dṛśyante bahavaḥ pārtha gandharvāpsarasāṃ gaṇāḥ<BR>
03,156.018a	vidyādharagaṇāś caiva sragviṇaḥ priyadarśanāḥ<BR>
03,156.018c	mahoragagaṇāś caiva suparṇāś coragādayaḥ<BR>
03,156.019a	asya copari śailasya śrūyate parvasaṃdhiṣu<BR>
03,156.019c	bherīpaṇavaśaṅkhānāṃ mṛdaṅgānāṃ ca nisvanaḥ<BR>
03,156.020a	ihasthair eva tat sarvaṃ śrotavyaṃ bharatarṣabhāḥ<BR>
03,156.020c	na kāryā vaḥ kathaṃ cit syāt tatrābhisaraṇe matiḥ<BR>
03,156.021a	na cāpy ataḥ paraṃ śakyaṃ gantuṃ bharatasattamāḥ<BR>
03,156.021c	vihāro hy atra devānām amānuṣagatis tu sā<BR>
03,156.022a	īṣaccapalakarmāṇaṃ manuṣyam iha bhārata<BR>
03,156.022c	dviṣanti sarvabhūtāni tāḍayanti ca rākṣasāḥ<BR>
03,156.023a	abhyatikramya śikharaṃ śailasyāsya yudhiṣṭhira<BR>
03,156.023c	gatiḥ paramasiddhānāṃ devarṣīṇāṃ prakāśate<BR>
03,156.024a	cāpalād iha gacchantaṃ pārtha yānam ataḥ param<BR>
03,156.024c	ayaḥśūlādibhir ghnanti rākṣasāḥ śatrusūdana<BR>
03,156.025a	apsarobhiḥ parivṛtaḥ samṛddhyā naravāhanaḥ<BR>
03,156.025c	iha vaiśravaṇas tāta parvasaṃdhiṣu dṛśyate<BR>
03,156.026a	śikhare taṃ samāsīnam adhipaṃ sarvarakṣasām<BR>
03,156.026c	prekṣante sarvabhūtāni bhānumantam ivoditam<BR>
03,156.027a	devadānavasiddhānāṃ tathā vaiśravaṇasya ca<BR>
03,156.027c	gireḥ śikharam udyānam idaṃ bharatasattama<BR>
03,156.028a	upāsīnasya dhanadaṃ tumburoḥ parvasaṃdhiṣu<BR>
03,156.028c	gītasāmasvanas tāta śrūyate gandhamādane<BR>
03,156.029a	etad evaṃvidhaṃ citram iha tāta yudhiṣṭhira<BR>
03,156.029c	prekṣante sarvabhūtāni bahuśaḥ parvasaṃdhiṣu<BR>
03,156.030a	bhuñjānāḥ sarvabhojyāni rasavanti phalāni ca<BR>
03,156.030c	vasadhvaṃ pāṇḍavaśreṣṭhā yāvad arjunadarśanam<BR>
03,156.031a	na tāta capalair bhāvyam iha prāptaiḥ kathaṃ cana<BR>
03,156.031b*0798b_01	capalaḥ sarvabhūtānāṃ dveṣyo bhavati mānavaḥ<BR>
03,156.031c	uṣitveha yathākāmaṃ yathāśraddhaṃ vihṛtya ca<BR>
03,156.031e	tataḥ śastrabhṛtāṃ śreṣṭha pṛthivīṃ pālayiṣyasi<BR>
03,157.001	janamejaya uvāca<BR>
03,157.001*0799_01	ārṣṭiṣeṇāśrame tasmin mama pūrvapitāmahāḥ<BR>
03,157.001a	pāṇḍoḥ putrā mahātmānaḥ sarve divyaparākramāḥ<BR>
03,157.001c	kiyantaṃ kālam avasan parvate gandhamādane<BR>
03,157.001d*0800_01	kiṃ cakrus tatra te vīrāḥ sarve 'tibalapauruṣāḥ<BR>
03,157.002a	kāni cābhyavahāryāṇi tatra teṣāṃ mahātmanām<BR>
03,157.002c	vasatāṃ lokavīrāṇām āsaṃs tad brūhi sattama<BR>
03,157.003a	vistareṇa ca me śaṃsa bhīmasenaparākramam<BR>
03,157.003c	yad yac cakre mahābāhus tasmin haimavate girau<BR>
03,157.003e	na khalv āsīt punar yuddhaṃ tasya yakṣair dvijottama<BR>
03,157.003f*0801_01	dhanadādhyuṣite nityaṃ vasatas tasya parvate<BR>
03,157.004a	kaccit samāgamas teṣām āsīd vaiśravaṇena ca<BR>
03,157.004c	tatra hy āyāti dhanada ārṣṭiṣeṇo yathābravīt<BR>
03,157.005a	etad icchāmy ahaṃ śrotuṃ vistareṇa tapodhana<BR>
03,157.005c	na hi me śṛṇvatas tṛptir asti teṣāṃ viceṣṭitam<BR>
03,157.006	vaiśaṃpāyana uvāca<BR>
03,157.006a	etad ātmahitaṃ śrutvā tasyāpratimatejasaḥ<BR>
03,157.006c	śāsanaṃ satataṃ cakrus tathaiva bharatarṣabhāḥ<BR>
03,157.007a	bhuñjānā munibhojyāni rasavanti phalāni ca<BR>
03,157.007c	śuddhabāṇahatānāṃ ca mṛgāṇāṃ piśitāny api<BR>
03,157.008a	medhyāni himavatpṛṣṭhe madhūni vividhāni ca<BR>
03,157.008c	evaṃ te nyavasaṃs tatra pāṇḍavā bharatarṣabhāḥ<BR>
03,157.009a	tathā nivasatāṃ teṣāṃ pañcamaṃ varṣam abhyagāt<BR>
03,157.009c	śṛṇvatāṃ lomaśoktāni vākyāni vividhāni ca<BR>
03,157.010a	kṛtyakāla upasthāsya iti coktvā ghaṭotkacaḥ<BR>
03,157.010c	rākṣasaiḥ sahitaḥ sarvaiḥ pūrvam eva gataḥ prabho<BR>
03,157.011a	ārṣṭiṣeṇāśrame teṣāṃ vasatāṃ vai mahātmanām<BR>
03,157.011c	agacchan bahavo māsāḥ paśyatāṃ mahad adbhutam<BR>
03,157.012a	tais tatra ramamāṇaiś ca viharadbhiś ca pāṇḍavaiḥ<BR>
03,157.012c	prītimanto mahābhāgā munayaś cāraṇās tathā<BR>
03,157.013a	ājagmuḥ pāṇḍavān draṣṭuṃ siddhātmāno yatavratāḥ<BR>
03,157.013c	tais taiḥ saha kathāś cakrur divyā bharatasattamāḥ<BR>
03,157.014a	tataḥ katipayāhasya mahāhradanivāsinam<BR>
03,157.014c	ṛddhimantaṃ mahānāgaṃ suparṇaḥ sahasāharat<BR>
03,157.015a	prākampata mahāśailaḥ prāmṛdyanta mahādrumāḥ<BR>
03,157.015c	dadṛśuḥ sarvabhūtāni pāṇḍavāś ca tad adbhutam<BR>
03,157.016a	tataḥ śailottamasyāgrāt pāṇḍavān prati mārutaḥ<BR>
03,157.016c	avahat sarvamālyāni gandhavanti śubhāni ca<BR>
03,157.017a	tatra puṣpāṇi divyāni suhṛdbhiḥ saha pāṇḍavāḥ<BR>
03,157.017c	dadṛśuḥ pañca varṇāni draupadī ca yaśasvinī<BR>
03,157.018a	bhīmasenaṃ tataḥ kṛṣṇā kāle vacanam abravīt<BR>
03,157.018c	vivikte parvatoddeśe sukhāsīnaṃ mahābhujam<BR>
03,157.019a	suparṇānilavegena śvasanena mahābalāt<BR>
03,157.019c	pañcavarṇāni pātyante puṣpāṇi bharatarṣabha<BR>
03,157.019d*0802_01	divyavarṇāni divyāni divyagandhavahāni ca<BR>
03,157.019d*0802_02	madayantīva gandhena mano me bharatarṣabha<BR>
03,157.019d*0802_03	yeṣāṃ tu darśanāt sparśāt saurabhyāc ca tathaiva ca<BR>
03,157.019d*0802_04	naśyatīva manoduḥkhaṃ mamedaṃ śatrutāpana<BR>
03,157.019d*0802_05	īdṛśaiḥ kusumair divyair divyagandhavahaiḥ śubhaiḥ<BR>
03,157.019d*0802_06	devatāny arcayitvāham iccheyaṃ saṃgamaṃ tvayā<BR>
03,157.019d*0802_07	idaṃ tu puruṣavyāghra viśeṣeṇāmbujaṃ śubham<BR>
03,157.019d*0802_08	gandhasaṃsthānasaṃpannaṃ mama mānasavardhanam<BR>
03,157.019e	pratyakṣaṃ sarvabhūtānāṃ nadīm aśvarathāṃ prati<BR>
03,157.019f*0803_01	vāsudevasahāyena vāsudevapriyeṇa ca<BR>
03,157.020a	khāṇḍave satyasaṃdhena bhrātrā tava nareśvara<BR>
03,157.020c	gandharvoragarakṣāṃsi vāsavaś ca nivāritaḥ<BR>
03,157.020e	hatā māyāvinaś cogrā dhanuḥ prāptaṃ ca gāṇḍivam<BR>
03,157.021a	tavāpi sumahat tejo mahad bāhubalaṃ ca te<BR>
03,157.021c	aviṣahyam anādhṛṣyaṃ śatakratubalopamam<BR>
03,157.022a	tvadbāhubalavegena trāsitāḥ sarvarākṣasāḥ<BR>
03,157.022c	hitvā śailaṃ prapadyantāṃ bhīmasena diśo daśa<BR>
03,157.023a	tataḥ śailottamasyāgraṃ citramālyadharaṃ śivam<BR>
03,157.023c	vyapetabhayasaṃmohāḥ paśyantu suhṛdas tava<BR>
03,157.023d*0804_01	sāśanaṃ satataṃ kuryus tathaiva bharatarṣabha<BR>
03,157.024a	evaṃ praṇihitaṃ bhīma cirāt prabhṛti me manaḥ<BR>
03,157.024c	draṣṭum icchāmi śailāgraṃ tvadbāhubalam āśritā<BR>
03,157.024d*0805_01	icchāmi ca naravyāghra puṣpaṃ pratyakṣam īdṛśam<BR>
03,157.024d*0805_02	ānīyamānaṃ kṣipraṃ vai tvayā bharatasattama<BR>
03,157.025a	tataḥ kṣiptam ivātmānaṃ draupadyā sa paraṃtapaḥ<BR>
03,157.025c	nāmṛṣyata mahābāhuḥ prahāram iva sadgavaḥ<BR>
03,157.026a	siṃharṣabhagatiḥ śrīmān udāraḥ kanakaprabhaḥ<BR>
03,157.026c	manasvī balavān dṛpto mānī śūraś ca pāṇḍavaḥ<BR>
03,157.027a	lohitākṣaḥ pṛthuvyaṃso mattavāraṇavikramaḥ<BR>
03,157.027c	siṃhadaṃṣṭro bṛhatskandhaḥ śālapota ivodgataḥ<BR>
03,157.028a	mahātmā cārusarvāṅgaḥ kambugrīvo mahābhujaḥ<BR>
03,157.028c	rukmapṛṣṭhaṃ dhanuḥ khaḍgaṃ tūṇāṃś cāpi parāmṛśat<BR>
03,157.029a	kesarīva yathotsiktaḥ prabhinna iva vāraṇaḥ<BR>
03,157.029c	vyapetabhayasaṃmohaḥ śailam abhyapatad balī<BR>
03,157.030a	taṃ mṛgendram ivāyāntaṃ prabhinnam iva vāraṇam<BR>
03,157.030c	dadṛśuḥ sarvabhūtāni bāṇakhaḍgadhanurdharam<BR>
03,157.031a	draupadyā vardhayan harṣaṃ gadām ādāya pāṇḍavaḥ<BR>
03,157.031c	vyapetabhayasaṃmohaḥ śailarājaṃ samāviśat<BR>
03,157.032a	na glānir na ca kātaryaṃ na vaiklavyaṃ na matsaraḥ<BR>
03,157.032c	kadā cij juṣate pārtham ātmajaṃ mātariśvanaḥ<BR>
03,157.033a	tad ekāyanam āsādya viṣamaṃ bhīmadarśanam<BR>
03,157.033c	bahutālocchrayaṃ śṛṅgam āruroha mahābalaḥ<BR>
03,157.034a	sa kiṃnaramahānāgamunigandharvarākṣasān<BR>
03,157.034c	harṣayan parvatasyāgram āsasāda mahābalaḥ<BR>
03,157.035a	tatra vaiśravaṇāvāsaṃ dadarśa bharatarṣabhaḥ<BR>
03,157.035c	kāñcanaiḥ sphāṭikākārair veśmabhiḥ samalaṃkṛtam<BR>
03,157.035d*0806_01	prākāreṇa parikṣiptaṃ sauvarṇena samantataḥ<BR>
03,157.035d*0806_02	sarvaratnadyutimatā sarvodyānavatā tathā<BR>
03,157.035d*0806_03	śailād abhyucchrayavatā cayāṭṭālakaśobhinā<BR>
03,157.035d*0806_04	dvāratoraṇanirvyūhadhvajasaṃvāhaśobhinā<BR>
03,157.035d*0806_05	vilāsinībhir atyarthaṃ nṛtyantībhiḥ samantataḥ<BR>
03,157.035d*0806_06	vāyunā dhūyamānābhiḥ patākābhir alaṃkṛtam<BR>
03,157.035d*0806_07	dhanuṣkoṭim avaṣṭabhya vakrabhāvena bāhunā<BR>
03,157.035d*0806_08	paśyamānaḥ sa khedena draviṇādhipateḥ puram<BR>
03,157.036a	modayan sarvabhūtāni gandhamādanasaṃbhavaḥ<BR>
03,157.036c	sarvagandhavahas tatra mārutaḥ susukho vavau<BR>
03,157.037a	citrā vividhavarṇābhāś citramañjaridhāriṇaḥ<BR>
03,157.037c	acintyā vividhās tatra drumāḥ paramaśobhanāḥ<BR>
03,157.038a	ratnajālaparikṣiptaṃ citramālyadharaṃ śivam<BR>
03,157.038c	rākṣasādhipateḥ sthānaṃ dadarśa bharatarṣabhaḥ<BR>
03,157.039a	gadākhaḍgadhanuṣpāṇiḥ samabhityaktajīvitaḥ<BR>
03,157.039c	bhīmaseno mahābāhus tasthau girir ivācalaḥ<BR>
03,157.040a	tataḥ śaṅkham upādhmāsīd dviṣatāṃ lomaharṣaṇam<BR>
03,157.040c	jyāghoṣatalaghoṣaṃ ca kṛtvā bhūtāny amohayat<BR>
03,157.041a	tataḥ saṃhṛṣṭaromāṇaḥ śabdaṃ tam abhidudruvuḥ<BR>
03,157.041c	yakṣarākṣasagandharvāḥ pāṇḍavasya samīpataḥ<BR>
03,157.042a	gadāparighanistriṃśaśaktiśūlaparaśvadhāḥ<BR>
03,157.042c	pragṛhītā vyarocanta yakṣarākṣasabāhubhiḥ<BR>
03,157.043a	tataḥ pravavṛte yuddhaṃ teṣāṃ tasya ca bhārata<BR>
03,157.043b*0807_01	saṃrabdhānāṃ mahāghoṣaṃ siṃhānām iva nardatām<BR>
03,157.043c	taiḥ prayuktān mahākāyaiḥ śaktiśūlaparaśvadhān<BR>
03,157.043e	bhallair bhīmaḥ praciccheda bhīmavegatarais tataḥ<BR>
03,157.044a	antarikṣacarāṇāṃ ca bhūmiṣṭhānāṃ ca garjatām<BR>
03,157.044c	śarair vivyādha gātrāṇi rākṣasānāṃ mahābalaḥ<BR>
03,157.044d*0808_01	śoṇitasya tataḥ petur ghanānām iva bhārata<BR>
03,157.045a	sā lohitamahāvṛṣṭir abhyavarṣan mahābalam<BR>
03,157.045c	kāyebhyaḥ pracyutā dhārā rākṣasānāṃ samantataḥ<BR>
03,157.045d*0809_01	gadāparighapāṇīnāṃ rakṣasāṃ kāyasaṃbhavāḥ<BR>
03,157.046a	bhīmabāhubalotsṛṣṭair bahudhā yakṣarakṣasām<BR>
03,157.046c	vinikṛttāny adṛśyanta śarīrāṇi śirāṃsi ca<BR>
03,157.047a	pracchādyamānaṃ rakṣobhiḥ pāṇḍavaṃ priyadarśanam<BR>
03,157.047c	dadṛśuḥ sarvabhūtāni sūryam abhragaṇair iva<BR>
03,157.048a	sa raśmibhir ivādityaḥ śarair arinighātibhiḥ<BR>
03,157.048c	sarvān ārchan mahābāhur balavān satyavikramaḥ<BR>
03,157.049a	abhitarjayamānāś ca ruvantaś ca mahāravān<BR>
03,157.049c	na mohaṃ bhīmasenasya dadṛśuḥ sarvarākṣasāḥ<BR>
03,157.050a	te śaraiḥ kṣatasarvāṅgā bhīmasenabhayārditāḥ<BR>
03,157.050c	bhīmam ārtasvaraṃ cakrur viprakīrṇamahāyudhāḥ<BR>
03,157.051a	utsṛjya te gadāśūlān asiśaktiparaśvadhān<BR>
03,157.051c	dakṣiṇāṃ diśam ājagmus trāsitā dṛḍhadhanvanā<BR>
03,157.052a	tatra śūlagadāpāṇir vyūḍhorasko mahābhujaḥ<BR>
03,157.052c	sakhā vaiśravaṇasyāsīn maṇimān nāma rākṣasaḥ<BR>
03,157.053a	adarśayad adhīkāraṃ pauruṣaṃ ca mahābalaḥ<BR>
03,157.053c	sa tān dṛṣṭvā parāvṛttān smayamāna ivābravīt<BR>
03,157.054a	ekena bahavaḥ saṃkhye mānuṣeṇa parājitāḥ<BR>
03,157.054c	prāpya vaiśravaṇāvāsaṃ kiṃ vakṣyatha dhaneśvaram<BR>
03,157.055a	evam ābhāṣya tān sarvān nyavartata sa rākṣasaḥ<BR>
03,157.055c	śaktiśūlagadāpāṇir abhyadhāvac ca pāṇḍavam<BR>
03,157.056a	tam āpatantaṃ vegena prabhinnam iva vāraṇam<BR>
03,157.056c	vatsadantais tribhiḥ pārśve bhīmasenaḥ samarpayat<BR>
03,157.057a	maṇimān api saṃkruddhaḥ pragṛhya mahatīṃ gadām<BR>
03,157.057c	prāhiṇod bhīmasenāya parikṣipya mahābalaḥ<BR>
03,157.058a	vidyudrūpāṃ mahāghorām ākāśe mahatīṃ gadām<BR>
03,157.058c	śarair bahubhir abhyarchad bhīmasenaḥ śilāśitaiḥ<BR>
03,157.059a	pratyahanyanta te sarve gadām āsādya sāyakāḥ<BR>
03,157.059c	na vegaṃ dhārayām āsur gadāvegasya vegitāḥ<BR>
03,157.060a	gadāyuddhasamācāraṃ budhyamānaḥ sa vīryavān<BR>
03,157.060c	vyaṃsayām āsa taṃ tasya prahāraṃ bhīmavikramaḥ<BR>
03,157.061a	tataḥ śaktiṃ mahāghorāṃ rukmadaṇḍām ayasmayīm<BR>
03,157.061c	tasminn evāntare dhīmān prajahārātha rākṣasaḥ<BR>
03,157.062a	sā bhujaṃ bhīmanirhrādā bhittvā bhīmasya dakṣiṇam<BR>
03,157.062c	sāgnijvālā mahāraudrā papāta sahasā bhuvi<BR>
03,157.063a	so 'tividdho maheṣvāsaḥ śaktyāmitaparākramaḥ<BR>
03,157.063c	gadāṃ jagrāha kauravyo gadāyuddhaviśāradaḥ<BR>
03,157.063d*0810_01	rukmapaṭṭapinaddhāṃ tāṃ śatrūṇāṃ bhayavardhinīm<BR>
03,157.064a	tāṃ pragṛhyonnadan bhīmaḥ sarvaśaikyāyasīṃ gadām<BR>
03,157.064c	tarasā so 'bhidudrāva maṇimantaṃ mahābalam<BR>
03,157.065a	dīpyamānaṃ mahāśūlaṃ pragṛhya maṇimān api<BR>
03,157.065c	prāhiṇod bhīmasenāya vegena mahatā nadan<BR>
03,157.066a	bhaṅktvā śūlaṃ gadāgreṇa gadāyuddhaviśāradaḥ<BR>
03,157.066c	abhidudrāva taṃ tūrṇaṃ garutmān iva pannagam<BR>
03,157.067a	so 'ntarikṣam abhiplutya vidhūya sahasā gadām<BR>
03,157.067c	pracikṣepa mahābāhur vinadya raṇamūrdhani<BR>
03,157.067d*0811_01	tatas taṃ gadayā bhīmo maṇimantaṃ niśācaraḥ<BR>
03,157.067d*0811_02	jaghāna sahasā mūrdhni sa papāta mamāra ca<BR>
03,157.068a	sendrāśanir ivendreṇa visṛṣṭā vātaraṃhasā<BR>
03,157.068c	hatvā rakṣaḥ kṣitiṃ prāpya kṛtyeva nipapāta ha<BR>
03,157.069a	taṃ rākṣasaṃ bhīmabalaṃ bhīmasenena pātitam<BR>
03,157.069c	dadṛśuḥ sarvabhūtāni siṃheneva gavāṃ patim<BR>
03,157.070a	taṃ prekṣya nihataṃ bhūmau hataśeṣā niśācarāḥ<BR>
03,157.070c	bhīmam ārtasvaraṃ kṛtvā jagmuḥ prācīṃ diśaṃ prati<BR>
03,158.001	vaiśaṃpāyana uvāca<BR>
03,158.001a	śrutvā bahuvidhaiḥ śabdair nādyamānā girer guhāḥ<BR>
03,158.001c	ajātaśatruḥ kaunteyo mādrīputrāv ubhāv api<BR>
03,158.002a	dhaumyaḥ kṛṣṇā ca viprāś ca sarve ca suhṛdas tathā<BR>
03,158.002c	bhīmasenam apaśyantaḥ sarve vimanaso 'bhavan<BR>
03,158.003a	draupadīm ārṣṭiṣeṇāya pradāya tu mahārathāḥ<BR>
03,158.003c	sahitāḥ sāyudhāḥ śūrāḥ śailam āruruhus tadā<BR>
03,158.004a	tataḥ saṃprāpya śailāgraṃ vīkṣamāṇā mahārathāḥ<BR>
03,158.004c	dadṛśus te maheṣvāsā bhīmasenam ariṃdamam<BR>
03,158.005a	sphurataś ca mahākāyān gatasattvāṃś ca rākṣasān<BR>
03,158.005c	mahābalān mahāghorān bhīmasenena pātitān<BR>
03,158.006a	śuśubhe sa mahābāhur gadākhaḍgadhanurdharaḥ<BR>
03,158.006c	nihatya samare sarvān dānavān maghavān iva<BR>
03,158.007a	tatas te samatikramya pariṣvajya vṛkodaram<BR>
03,158.007c	tatropaviviśuḥ pārthāḥ prāptā gatim anuttamām<BR>
03,158.008a	taiś caturbhir maheṣvāsair giriśṛṅgam aśobhata<BR>
03,158.008c	lokapālair mahābhāgair divaṃ devavarair iva<BR>
03,158.009a	kuberasadanaṃ dṛṣṭvā rākṣasāṃś ca nipātitān<BR>
03,158.009c	bhrātā bhrātaram āsīnam abhyabhāṣata pāṇḍavam<BR>
03,158.010a	sāhasād yadi vā mohād bhīma pāpam idaṃ kṛtam<BR>
03,158.010c	naitat te sadṛśaṃ vīra muner iva mṛṣāvacaḥ<BR>
03,158.011a	rājadviṣṭaṃ na kartavyam iti dharmavido viduḥ<BR>
03,158.011c	tridaśānām idaṃ dviṣṭaṃ bhīmasena tvayā kṛtam<BR>
03,158.012a	arthadharmāv anādṛtya yaḥ pāpe kurute manaḥ<BR>
03,158.012c	karmaṇāṃ pārtha pāpānāṃ sa phalaṃ vindate dhruvam<BR>
03,158.012d*0812_01	karmaṇāṃ pārtha sarveṣāṃ na pāpāt parimucyate<BR>
03,158.012d*0813_01	sāhasaṃ bata bhadraṃ te devānām api cāpriyam<BR>
03,158.012e	punar evaṃ na kartavyaṃ mama ced icchasi priyam<BR>
03,158.013a	evam uktvā sa dharmātmā bhrātā bhrātaram acyutam<BR>
03,158.013b*0814_01	bhīmasenaṃ mahābāhum apradhṛṣyaparākramam<BR>
03,158.013c	arthatattvavibhāgajñaḥ kuntīputro yudhiṣṭhiraḥ<BR>
03,158.013e	virarāma mahātejās tam evārthaṃ vicintayan<BR>
03,158.014a	tatas tu hataśiṣṭā ye bhīmasenena rākṣasāḥ<BR>
03,158.014c	sahitāḥ pratyapadyanta kuberasadanaṃ prati<BR>
03,158.015a	te javena mahāvegāḥ prāpya vaiśravaṇālayam<BR>
03,158.015c	bhīmam ārtasvaraṃ cakrur bhīmasenabhayārditāḥ<BR>
03,158.016a	nyastaśastrāyudhāḥ śrāntāḥ śoṇitāktaparicchadāḥ<BR>
03,158.016c	prakīrṇamūrdhajā rājan yakṣādhipatim abruvan<BR>
03,158.017a	gadāparighanistriṃśatomaraprāsayodhinaḥ<BR>
03,158.017c	rākṣasā nihatāḥ sarve tava deva puraḥsarāḥ<BR>
03,158.018a	pramṛdya tarasā śailaṃ mānuṣeṇa dhaneśvara<BR>
03,158.018c	ekena sahitāḥ saṃkhye hatāḥ krodhavaśā gaṇāḥ<BR>
03,158.019a	pravarā rakṣasendrāṇāṃ yakṣāṇāṃ ca dhanādhipa<BR>
03,158.019c	śerate nihatā deva gatasattvāḥ parāsavaḥ<BR>
03,158.020a	labdhaḥ śailo vayaṃ muktā maṇimāṃs te sakhā hataḥ<BR>
03,158.020c	mānuṣeṇa kṛtaṃ karma vidhatsva yad anantaram<BR>
03,158.021a	sa tac chrutvā tu saṃkruddhaḥ sarvayakṣagaṇādhipaḥ<BR>
03,158.021c	kopasaṃraktanayanaḥ katham ity abravīd vacaḥ<BR>
03,158.022a	dvitīyam aparādhyantaṃ bhīmaṃ śrutvā dhaneśvaraḥ<BR>
03,158.022c	cukrodha yakṣādhipatir yujyatām iti cābravīt<BR>
03,158.023a	athābhraghanasaṃkāśaṃ girikūṭam ivocchritam<BR>
03,158.023c	hayaiḥ saṃyojayām āsur gāndharvair uttamaṃ ratham<BR>
03,158.024a	tasya sarvaguṇopetā vimalākṣā hayottamāḥ<BR>
03,158.024c	tejobalajavopetā nānāratnavibhūṣitāḥ<BR>
03,158.025a	śobhamānā rathe yuktās tariṣyanta ivāśugāḥ<BR>
03,158.025b*0815_01	tatas te tu mahāyakṣāḥ kruddhaṃ dṛṣṭvā dhaneśvaram<BR>
03,158.025c	harṣayām āsur anyonyam iṅgitair vijayāvahaiḥ<BR>
03,158.026a	sa tam āsthāya bhagavān rājarājo mahāratham<BR>
03,158.026c	prayayau devagandharvaiḥ stūyamāno mahādyutiḥ<BR>
03,158.027a	taṃ prayāntaṃ mahātmānaṃ sarvayakṣadhanādhipam<BR>
03,158.027b*0816_01	anujagmur mahātmānaṃ dhanadaṃ ghoradarśanāḥ<BR>
03,158.027c	raktākṣā hemasaṃkāśā mahākāyā mahābalāḥ<BR>
03,158.028a	sāyudhā baddhanistriṃśā yakṣā daśaśatāyutāḥ<BR>
03,158.028c	javena mahatā vīrāḥ parivāryopatasthire<BR>
03,158.028d*0817_01	gandhamādanam ājagmuḥ prakarṣantam ivāmbaram<BR>
03,158.028d*0817_02	tat kesarimahājālaṃ dhanādhipatipālitam<BR>
03,158.028d*0818_01	ramyaṃ caiva gireḥ śṛṅgam āsedur yatra pāṇḍavāḥ<BR>
03,158.029a	taṃ mahāntam upāyāntaṃ dhaneśvaram upāntike<BR>
03,158.029c	dadṛśur hṛṣṭaromāṇaḥ pāṇḍavāḥ priyadarśanam<BR>
03,158.030a	kuberas tu mahāsattvān pāṇḍoḥ putrān mahārathān<BR>
03,158.030c	āttakārmukanistriṃśān dṛṣṭvā prīto 'bhavat tadā<BR>
03,158.030d*0819_01	sarve ceme naravyāghrāḥ puraṃdarasamaujasaḥ<BR>
03,158.030d*0820_01	devakāryaṃ cikīrṣan sa hṛdayena tutoṣa ha<BR>
03,158.031a	te pakṣiṇa ivotpatya gireḥ śṛṅgaṃ mahājavāḥ<BR>
03,158.031c	tasthus teṣāṃ samabhyāśe dhaneśvarapuraḥsarāḥ<BR>
03,158.032a	tatas taṃ hṛṣṭamanasaṃ pāṇḍavān prati bhārata<BR>
03,158.032c	samīkṣya yakṣagandharvā nirvikārā vyavasthitāḥ<BR>
03,158.033a	pāṇḍavāś ca mahātmānaḥ praṇamya dhanadaṃ prabhum<BR>
03,158.033c	nakulaḥ sahadevaś ca dharmaputraś ca dharmavit<BR>
03,158.034a	aparāddham ivātmānaṃ manyamānā mahārathāḥ<BR>
03,158.034c	tasthuḥ prāñjalayaḥ sarve parivārya dhaneśvaram<BR>
03,158.035a	śayyāsanavaraṃ śrīmat puṣpakaṃ viśvakarmaṇā<BR>
03,158.035c	vihitaṃ citraparyantam ātiṣṭhata dhanādhipaḥ<BR>
03,158.036a	tam āsīnaṃ mahākāyāḥ śaṅkukarṇā mahājavāḥ<BR>
03,158.036c	upopaviviśur yakṣā rākṣasāś ca sahasraśaḥ<BR>
03,158.037a	śataśaś cāpi gandharvās tathaivāpsarasāṃ gaṇāḥ<BR>
03,158.037c	parivāryopatiṣṭhanta yathā devāḥ śatakratum<BR>
03,158.038a	kāñcanīṃ śirasā bibhrad bhīmasenaḥ srajaṃ śubhām<BR>
03,158.038c	bāṇakhaḍgadhanuṣpāṇir udaikṣata dhanādhipam<BR>
03,158.039a	na bhīr bhīmasya na glānir vikṣatasyāpi rākṣasaiḥ<BR>
03,158.039c	āsīt tasyām avasthāyāṃ kuberam api paśyataḥ<BR>
03,158.040a	ādadānaṃ śitān bāṇān yoddhukāmam avasthitam<BR>
03,158.040c	dṛṣṭvā bhīmaṃ dharmasutam abravīn naravāhanaḥ<BR>
03,158.041a	vidus tvāṃ sarvabhūtāni pārtha bhūtahite ratam<BR>
03,158.041c	nirbhayaś cāpi śailāgre vasa tvaṃ saha bandhubhiḥ<BR>
03,158.042a	na ca manyus tvayā kāryo bhīmasenasya pāṇḍava<BR>
03,158.042c	kālenaite hatāḥ pūrvaṃ nimittam anujas tava<BR>
03,158.043a	vrīḍā cātra na kartavyā sāhasaṃ yad idaṃ kṛtam<BR>
03,158.043c	dṛṣṭaś cāpi suraiḥ pūrvaṃ vināśo yakṣarakṣasām<BR>
03,158.044a	na bhīmasene kopo me prīto 'smi bharatarṣabha<BR>
03,158.044c	karmaṇānena bhīmasya mama tuṣṭir abhūt purā<BR>
03,158.045a	evam uktvā tu rājānaṃ bhīmasenam abhāṣata<BR>
03,158.045c	naitan manasi me tāta vartate kurusattama<BR>
03,158.045e	yad idaṃ sāhasaṃ bhīma kṛṣṇārthe kṛtavān asi<BR>
03,158.046a	mām anādṛtya devāṃś ca vināśaṃ yakṣarakṣasām<BR>
03,158.046c	svabāhubalam āśritya tenāhaṃ prītimāṃs tvayi<BR>
03,158.046e	śāpād asmi vinirmukto ghorād adya vṛkodara<BR>
03,158.047a	ahaṃ pūrvam agastyena kruddhena paramarṣiṇā<BR>
03,158.047c	śapto 'parādhe kasmiṃś cit tasyaiṣā niṣkṛtiḥ kṛtā<BR>
03,158.048a	dṛṣṭo hi mama saṃkleśaḥ purā pāṇḍavanandana<BR>
03,158.048c	na tavātrāparādho 'sti kathaṃ cid api śatruhan<BR>
03,158.049	yudhiṣṭhira uvāca<BR>
03,158.049a	kathaṃ śapto 'si bhagavann agastyena mahātmanā<BR>
03,158.049c	śrotum icchāmy ahaṃ deva tavaitac chāpakāraṇam<BR>
03,158.050a	idaṃ cāścaryabhūtaṃ me yat krodhāt tasya dhīmataḥ<BR>
03,158.050c	tadaiva tvaṃ na nirdagdhaḥ sabalaḥ sapadānugaḥ<BR>
03,158.051	vaiśravaṇa uvāca<BR>
03,158.051a	devatānām abhūn mantraḥ kuśavatyāṃ nareśvara<BR>
03,158.051c	vṛtas tatrāham agamaṃ mahāpadmaśatais tribhiḥ<BR>
03,158.051e	yakṣāṇāṃ ghorarūpāṇāṃ vividhāyudhadhāriṇām<BR>
03,158.052a	adhvany aham athāpaśyam agastyam ṛṣisattamam<BR>
03,158.052c	ugraṃ tapas tapasyantaṃ yamunātīram āśritam<BR>
03,158.052e	nānāpakṣigaṇākīrṇaṃ puṣpitadrumaśobhitam<BR>
03,158.053a	tam ūrdhvabāhuṃ dṛṣṭvā tu sūryasyābhimukhaṃ sthitam<BR>
03,158.053c	tejorāśiṃ dīpyamānaṃ hutāśanam ivaidhitam<BR>
03,158.054a	rākṣasādhipatiḥ śrīmān maṇimān nāma me sakhā<BR>
03,158.054c	maurkhyād ajñānabhāvāc ca darpān mohāc ca bhārata<BR>
03,158.054e	nyaṣṭhīvad ākāśagato maharṣes tasya mūrdhani<BR>
03,158.055a	sa kopān mām uvācedaṃ diśaḥ sarvā dahann iva<BR>
03,158.055c	mām avajñāya duṣṭātmā yasmād eṣa sakhā tava<BR>
03,158.056a	dharṣaṇāṃ kṛtavān etāṃ paśyatas te dhaneśvara<BR>
03,158.056c	tasmāt sahaibhiḥ sainyais te vadhaṃ prāpsyati mānuṣāt<BR>
03,158.057a	tvaṃ cāpy ebhir hataiḥ sainyaiḥ kleśaṃ prāpsyasi durmate<BR>
03,158.057c	tam eva mānuṣaṃ dṛṣṭvā kilbiṣād vipramokṣyase<BR>
03,158.058a	sainyānāṃ tu tavaiteṣāṃ putrapautrabalānvitam<BR>
03,158.058c	na śāpaṃ prāpsyate ghoraṃ gaccha te ''jñāṃ kariṣyati<BR>
03,158.059a	eṣa śāpo mayā prāptaḥ prāk tasmād ṛṣisattamāt<BR>
03,158.059c	sa bhīmena mahārāja bhrātrā tava vimokṣitaḥ<BR>
03,159.001	vaiśravaṇa uvāca<BR>
03,159.001a	yudhiṣṭhira dhṛtir dākṣyaṃ deśakālau parākramaḥ<BR>
03,159.001c	lokatantravidhānānām eṣa pañcavidho vidhiḥ<BR>
03,159.002a	dhṛtimantaś ca dakṣāś ca sve sve karmaṇi bhārata<BR>
03,159.002c	parākramavidhānajñā narāḥ kṛtayuge 'bhavan<BR>
03,159.003a	dhṛtimān deśakālajñaḥ sarvadharmavidhānavit<BR>
03,159.003c	kṣatriyaḥ kṣatriyaśreṣṭha pṛthivīm anuśāsti vai<BR>
03,159.004a	ya evaṃ vartate pārtha puruṣaḥ sarvakarmasu<BR>
03,159.004c	sa loke labhate vīra yaśaḥ pretya ca sadgatim<BR>
03,159.005a	deśakālāntaraprepsuḥ kṛtvā śakraḥ parākramam<BR>
03,159.005c	saṃprāptas tridive rājyaṃ vṛtrahā vasubhiḥ saha<BR>
03,159.005d*0821_01	yas tu kevalasaṃrambhāt prapātaṃ na nirīkṣate<BR>
03,159.006a	pāpātmā pāpabuddhir yaḥ pāpam evānuvartate<BR>
03,159.006c	karmaṇām avibhāgajñaḥ pretya ceha ca naśyati<BR>
03,159.007a	akālajñaḥ sudurmedhāḥ kāryāṇām aviśeṣavit<BR>
03,159.007c	vṛthācārasamārambhaḥ pretya ceha ca naśyati<BR>
03,159.008a	sāhase vartamānānāṃ nikṛtīnāṃ durātmanām<BR>
03,159.008c	sarvasāmarthyalipsūnāṃ pāpo bhavati niścayaḥ<BR>
03,159.009a	adharmajño 'valiptaś ca bālabuddhir amarṣaṇaḥ<BR>
03,159.009c	nirbhayo bhīmaseno 'yaṃ taṃ śādhi puruṣarṣabha<BR>
03,159.009d*0822_01	tac chrutvā dhanado vākyaṃ pāṇḍavānāṃ samāgamam<BR>
03,159.009d*0822_02	utthāya sa ha taiḥ sārdhaṃ calitas tatkṣaṇād vṛtam<BR>
03,159.009d*0822_03	kuberaḥ prāpya rājānaṃ yudhiṣṭhiram abhāṣata<BR>
03,159.010a	ārṣṭiṣeṇasya rājarṣeḥ prāpya bhūyas tvam āśramam<BR>
03,159.010c	tāmisraṃ prathamaṃ pakṣaṃ vītaśokabhayo vasa<BR>
03,159.011a	alakāḥ saha gandharvair yakṣaiś ca saha rākṣasaiḥ<BR>
03,159.011c	manniyuktā manuṣyendra sarve ca girivāsinaḥ<BR>
03,159.011e	rakṣantu tvā mahābāho sahitaṃ dvijasattamaiḥ<BR>
03,159.012a	sāhaseṣu ca saṃtiṣṭhann iha śaile vṛkodaraḥ<BR>
03,159.012c	vāryatāṃ sādhv ayaṃ rājaṃs tvayā dharmabhṛtāṃ vara<BR>
03,159.013a	itaḥ paraṃ ca rājendra drakṣyanti vanagocarāḥ<BR>
03,159.013c	upasthāsyanti ca sadā rakṣiṣyanti ca sarvaśaḥ<BR>
03,159.014a	tathaiva cānnapānāni svādūni ca bahūni ca<BR>
03,159.014c	upasthāsyanti vo gṛhya matpreṣyāḥ puruṣarṣabha<BR>
03,159.015a	yathā jiṣṇur mahendrasya yathā vāyor vṛkodaraḥ<BR>
03,159.015c	dharmasya tvaṃ yathā tāta yogotpanno nijaḥ sutaḥ<BR>
03,159.016a	ātmajāv ātmasaṃpannau yamau cobhau yathāśvinoḥ<BR>
03,159.016c	rakṣyās tadvan mamāpīha yūyaṃ sarve yudhiṣṭhira<BR>
03,159.017a	arthatattvavibhāgajñaḥ sarvadharmaviśeṣavit<BR>
03,159.017c	bhīmasenād avarajaḥ phalgunaḥ kuśalī divi<BR>
03,159.018a	yāḥ kāś cana matā lokeṣv agryāḥ paramasaṃpadaḥ<BR>
03,159.018c	janmaprabhṛti tāḥ sarvāḥ sthitās tāta dhanaṃjaye<BR>
03,159.019a	damo dānaṃ balaṃ buddhir hrīr dhṛtis teja uttamam<BR>
03,159.019c	etāny api mahāsattve sthitāny amitatejasi<BR>
03,159.020a	na mohāt kurute jiṣṇuḥ karma pāṇḍava garhitam<BR>
03,159.020c	na pārthasya mṛṣoktāni kathayanti narā nṛṣu<BR>
03,159.021a	sa devapitṛgandharvaiḥ kurūṇāṃ kīrtivardhanaḥ<BR>
03,159.021c	mānitaḥ kurute 'strāṇi śakrasadmani bhārata<BR>
03,159.022a	yo 'sau sarvān mahīpālān dharmeṇa vaśam ānayat<BR>
03,159.022c	sa śaṃtanur mahātejāḥ pitus tava pitāmahaḥ<BR>
03,159.022e	prīyate pārtha pārthena divi gāṇḍīvadhanvanā<BR>
03,159.023a	samyak cāsau mahāvīryaḥ kuladhurya iva sthitaḥ<BR>
03,159.023c	pitṝn devāṃs tathā viprān pūjayitvā mahāyaśāḥ<BR>
03,159.023e	sapta mukhyān mahāmedhān āharad yamunāṃ prati<BR>
03,159.024a	adhirājaḥ sa rājaṃs tvāṃ śaṃtanuḥ prapitāmahaḥ<BR>
03,159.024c	svargajic chakralokasthaḥ kuśalaṃ paripṛcchati<BR>
03,159.025	vaiśaṃpāyana uvāca<BR>
03,159.025*0823_01	etac chrutvā tu vacanaṃ dhanadena prabhāṣitam<BR>
03,159.025*0823_02	pāṇḍavāś ca tatas tena babhūvuḥ saṃpraharṣitāḥ<BR>
03,159.025a	tataḥ śaktiṃ gadāṃ khaḍgaṃ dhanuś ca bharatarṣabha<BR>
03,159.025c	prādhvaṃ kṛtvā namaścakre kuberāya vṛkodaraḥ<BR>
03,159.026a	tato 'bravīd dhanādhyakṣaḥ śaraṇyaḥ śaraṇāgatam<BR>
03,159.026c	mānahā bhava śatrūṇāṃ suhṛdāṃ nandivardhanaḥ<BR>
03,159.026d*0824_01	vibhavas tāta śailāgre vasānaḥ saha bandhubhiḥ<BR>
03,159.026d*0824_02	suparṇapitṛdevānāṃ satataṃ mānakṛd bhava<BR>
03,159.026d*0824_03	ṛjuṃ paśyata mā vakraṃ satyaṃ vadata mānṛtam<BR>
03,159.026d*0824_04	dīrghaṃ paśyata mā hrasvaṃ paraṃ paśyata māparam<BR>
03,159.027a	sveṣu veśmasu ramyeṣu vasatāmitratāpanāḥ<BR>
03,159.027c	kāmān upahariṣyanti yakṣā vo bharatarṣabhāḥ<BR>
03,159.028a	śīghram eva guḍākeśaḥ kṛtāstraḥ puruṣarṣabhaḥ<BR>
03,159.028c	sākṣān maghavatā sṛṣṭaḥ saṃprāpsyati dhanaṃjayaḥ<BR>
03,159.029a	evam uttamakarmāṇam anuśiṣya yudhiṣṭhiram<BR>
03,159.029c	astaṃ girivaraśreṣṭhaṃ prayayau guhyakādhipaḥ<BR>
03,159.030a	taṃ paristomasaṃkīrṇair nānāratnavibhūṣitaiḥ<BR>
03,159.030c	yānair anuyayur yakṣā rākṣasāś ca sahasraśaḥ<BR>
03,159.031a	pakṣiṇām iva nirghoṣaḥ kuberasadanaṃ prati<BR>
03,159.031c	babhūva paramāśvānām airāvatapathe yatām<BR>
03,159.032a	te jagmus tūrṇam ākāśaṃ dhanādhipativājinaḥ<BR>
03,159.032c	prakarṣanta ivābhrāṇi pibanta iva mārutam<BR>
03,159.033a	tatas tāni śarīrāṇi gatasattvāni rakṣasām<BR>
03,159.033c	apākṛṣyanta śailāgrād dhanādhipatiśāsanāt<BR>
03,159.034a	teṣāṃ hi śāpakālo 'sau kṛto 'gastyena dhīmatā<BR>
03,159.034c	samare nihatās tasmāt sarve maṇimatā saha<BR>
03,159.035a	pāṇḍavās tu mahātmānas teṣu veśmasu tāṃ kṣapām<BR>
03,159.035c	sukham ūṣur gatodvegāḥ pūjitāḥ sarvarākṣasaiḥ<BR>
03,160.001	vaiśaṃpāyana uvāca<BR>
03,160.001a	tataḥ sūryodaye dhaumyaḥ kṛtvāhnikam ariṃdama<BR>
03,160.001c	ārṣṭiṣeṇena sahitaḥ pāṇḍavān abhyavartata<BR>
03,160.002a	te 'bhivādyārṣṭiṣeṇasya pādau dhaumyasya caiva ha<BR>
03,160.002c	tataḥ prāñjalayaḥ sarve brāhmaṇāṃs tān apūjayan<BR>
03,160.002d*0825_01	ārṣṭiṣeṇaḥ pariṣvajya putravad bharatarṣabhān<BR>
03,160.003a	tato yudhiṣṭhiraṃ dhaumyo gṛhītvā dakṣiṇe kare<BR>
03,160.003c	prācīṃ diśam abhiprekṣya maharṣir idam abravīt<BR>
03,160.004a	asau sāgaraparyantāṃ bhūmim āvṛtya tiṣṭhati<BR>
03,160.004c	śailarājo mahārāja mandaro 'bhivirājate<BR>
03,160.005a	indravaiśravaṇāv etāṃ diśaṃ pāṇḍava rakṣataḥ<BR>
03,160.005c	parvataiś ca vanāntaiś ca kānanaiś copaśobhitām<BR>
03,160.006a	etad āhur mahendrasya rājño vaiśravaṇasya ca<BR>
03,160.006c	ṛṣayaḥ sarvadharmajñāḥ sadma tāta manīṣiṇaḥ<BR>
03,160.007a	ataś codyantam ādityam upatiṣṭhanti vai prajāḥ<BR>
03,160.007c	ṛṣayaś cāpi dharmajñāḥ siddhāḥ sādhyāś ca devatāḥ<BR>
03,160.008a	yamas tu rājā dharmātmā sarvaprāṇabhṛtāṃ prabhuḥ<BR>
03,160.008c	pretasattvagatīm etāṃ dakṣiṇām āśrito diśam<BR>
03,160.009a	etat saṃyamanaṃ puṇyam atīvādbhutadarśanam<BR>
03,160.009c	pretarājasya bhavanam ṛddhyā paramayā yutam<BR>
03,160.010a	yaṃ prāpya savitā rājan satyena pratitiṣṭhati<BR>
03,160.010c	astaṃ parvatarājānam etam āhur manīṣiṇaḥ<BR>
03,160.011a	etaṃ parvatarājānaṃ samudraṃ ca mahodadhim<BR>
03,160.011c	āvasan varuṇo rājā bhūtāni parirakṣati<BR>
03,160.012a	udīcīṃ dīpayann eṣa diśaṃ tiṣṭhati kīrtimān<BR>
03,160.012c	mahāmerur mahābhāga śivo brahmavidāṃ gatiḥ<BR>
03,160.013a	yasmin brahmasadaś caiva tiṣṭhate ca prajāpatiḥ<BR>
03,160.013c	bhūtātmā visṛjan sarvaṃ yat kiṃ cij jaṅgamāgamam<BR>
03,160.014a	yān āhur brahmaṇaḥ putrān mānasān dakṣasaptamān<BR>
03,160.014c	teṣām api mahāmeruḥ sthānaṃ śivam anāmayam<BR>
03,160.015a	atraiva pratitiṣṭhanti punar atrodayanti ca<BR>
03,160.015c	sapta devarṣayas tāta vasiṣṭhapramukhāḥ sadā<BR>
03,160.016a	deśaṃ virajasaṃ paśya meroḥ śikharam uttamam<BR>
03,160.016c	yatrātmatṛptair adhyāste devaiḥ saha pitāmahaḥ<BR>
03,160.017a	yam āhuḥ sarvabhūtānāṃ prakṛteḥ prakṛtiṃ dhruvam<BR>
03,160.017c	anādinidhanaṃ devaṃ prabhuṃ nārāyaṇaṃ param<BR>
03,160.018a	brahmaṇaḥ sadanāt tasya paraṃ sthānaṃ prakāśate<BR>
03,160.018c	devāś ca yatnāt paśyanti divyaṃ tejomayaṃ śivam<BR>
03,160.019a	atyarkānaladīptaṃ tat sthānaṃ viṣṇor mahātmanaḥ<BR>
03,160.019c	svayaiva prabhayā rājan duṣprekṣyaṃ devadānavaiḥ<BR>
03,160.019d*0826_01	prācyāṃ nārāyaṇasthānaṃ merāvativirājate<BR>
03,160.019d*0827_01	yatra bhūteśvaras tāta sarvaprakṛtir ātmabhūḥ<BR>
03,160.019d*0827_02	bhāsayan sarvabhūtāni suśriyābhivirājate<BR>
03,160.019d*0827_03	nātra brahmarṣayas tāta kuta eva maharṣayaḥ<BR>
03,160.019d*0827_04	prāpnuvanti gatiṃ hy etāṃ yatīnāṃ kurusattama<BR>
03,160.020a	tad vai jyotīṃṣi sarvāṇi prāpya bhāsanti no 'pi ca<BR>
03,160.020c	svayaṃ vibhur adīnātmā tatra hy abhivirājate<BR>
03,160.021a	yatayas tatra gacchanti bhaktyā nārāyaṇaṃ harim<BR>
03,160.021c	pareṇa tapasā yuktā bhāvitāḥ karmabhiḥ śubhaiḥ<BR>
03,160.022a	yogasiddhā mahātmānas tamomohavivarjitāḥ<BR>
03,160.022c	tatra gatvā punar nemaṃ lokam āyānti bhārata<BR>
03,160.022d*0828_01	svayaṃbhuvaṃ mahātmānaṃ devadevaṃ sanātanam<BR>
03,160.023a	sthānam etan mahābhāga dhruvam akṣayam avyayam<BR>
03,160.023c	īśvarasya sadā hy etat praṇamātra yudhiṣṭhira<BR>
03,160.023d*0829_01	enaṃ tvaharahar meruṃ sūryācandramasau dhruvam<BR>
03,160.023d*0829_02	pradakṣiṇam upāvṛttau kurutaḥ kurusattama<BR>
03,160.023d*0829_03	jyotīṃṣi cāpy aśeṣeṇa sarvāṇy anagha sarvataḥ<BR>
03,160.023d*0829_04	pariyānti mahārāja girirājaṃ pradakṣiṇam<BR>
03,160.024a	etaṃ jyotīṃṣi sarvāṇi prakarṣan bhagavān api<BR>
03,160.024c	kurute vitamaskarmā ādityo 'bhipradakṣiṇam<BR>
03,160.025a	astaṃ prāpya tataḥ saṃdhyām atikramya divākaraḥ<BR>
03,160.025c	udīcīṃ bhajate kāṣṭhāṃ diśam eṣa vibhāvasuḥ<BR>
03,160.026a	sa merum anuvṛttaḥ san punar gacchati pāṇḍava<BR>
03,160.026c	prāṅmukhaḥ savitā devaḥ sarvabhūtahite rataḥ<BR>
03,160.027a	sa māsaṃ vibhajan kālaṃ bahudhā parvasaṃdhiṣu<BR>
03,160.027c	tathaiva bhagavān somo nakṣatraiḥ saha gacchati<BR>
03,160.028a	evam eṣa parikramya mahāmerum atandritaḥ<BR>
03,160.028b*0830_01	somaś ca vibhajan kālaṃ bahudhā parvasaṃdhiṣu<BR>
03,160.028c	bhāvayan sarvabhūtāni punar gacchati mandaram<BR>
03,160.029a	tathā tamisrahā devo mayūkhair bhāvayañ jagat<BR>
03,160.029c	mārgam etad asaṃbādham ādityaḥ parivartate<BR>
03,160.030a	sisṛkṣuḥ śiśirāṇy eṣa dakṣiṇāṃ bhajate diśam<BR>
03,160.030c	tataḥ sarvāṇi bhūtāni kālaḥ śiśiram ṛcchati<BR>
03,160.031a	sthāvarāṇāṃ ca bhūtānāṃ jaṅgamānāṃ ca tejasā<BR>
03,160.031c	tejāṃsi samupādatte nivṛttaḥ san vibhāvasuḥ<BR>
03,160.032a	tataḥ svedaḥ klamas tandrī glāniś ca bhajate narān<BR>
03,160.032c	prāṇibhiḥ satataṃ svapno hy abhīkṣṇaṃ ca niṣevyate<BR>
03,160.033a	evam etad anirdeśyaṃ mārgam āvṛtya bhānumān<BR>
03,160.033c	punaḥ sṛjati varṣāṇi bhagavān bhāvayan prajāḥ<BR>
03,160.034a	vṛṣṭimārutasaṃtāpaiḥ sukhaiḥ sthāvarajaṅgamān<BR>
03,160.034c	vardhayan sumahātejāḥ punaḥ pratinivartate<BR>
03,160.035a	evam eṣa caran pārtha kālacakram atandritaḥ<BR>
03,160.035c	prakarṣan sarvabhūtāni savitā parivartate<BR>
03,160.036a	saṃtatā gatir etasya naiṣa tiṣṭhati pāṇḍava<BR>
03,160.036c	ādāyaiva tu bhūtānāṃ tejo visṛjate punaḥ<BR>
03,160.037a	vibhajan sarvabhūtānām āyuḥ karma ca bhārata<BR>
03,160.037c	ahorātrān kalāḥ kāṣṭhāḥ sṛjaty eṣa sadā vibhuḥ<BR>
03,161.001	vaiśaṃpāyana uvāca<BR>
03,161.001a	tasmin nagendre vasatāṃ tu teṣāṃ; mahātmanāṃ sadvratam āsthitānām<BR>
03,161.001c	ratiḥ pramodaś ca babhūva teṣām; ākāṅkṣatāṃ darśanam arjunasya<BR>
03,161.002a	tān vīryayuktān suviśuddhasattvāṃs; tejasvinaḥ satyadhṛtipradhānān<BR>
03,161.002c	saṃprīyamāṇā bahavo 'bhijagmur; gandharvasaṃghāś ca maharṣayaś ca<BR>
03,161.003a	taṃ pādapaiḥ puṣpadharair upetaṃ; nagottamaṃ prāpya mahārathānām<BR>
03,161.003c	manaḥprasādaḥ paramo babhūva; yathā divaṃ prāpya marudgaṇānām<BR>
03,161.004a	mayūrahaṃsasvananāditāni; puṣpopakīrṇāni mahācalasya<BR>
03,161.004c	śṛṅgāṇi sānūni ca paśyamānā; gireḥ paraṃ harṣam avāpya tasthuḥ<BR>
03,161.005a	sākṣāt kubereṇa kṛtāś ca tasmin; nagottame saṃvṛtakūlarodhasaḥ<BR>
03,161.005c	kādambakāraṇḍavahaṃsajuṣṭāḥ; padmākulāḥ puṣkariṇīr apaśyan<BR>
03,161.006a	krīḍāpradeśāṃś ca samṛddharūpān; sucitramālyāvṛtajātaśobhān<BR>
03,161.006c	maṇipravekān sumanoharāṃś ca; yathā bhaveyur dhanadasya rājñaḥ<BR>
03,161.007a	anekavarṇaiś ca sugandhibhiś ca; mahādrumaiḥ saṃtatam abhramālibhiḥ<BR>
03,161.007c	tapaḥpradhānāḥ satataṃ carantaḥ; śṛṅgaṃ gireś cintayituṃ na śekuḥ<BR>
03,161.008a	svatejasā tasya nagottamasya; mahauṣadhīnāṃ ca tathā prabhāvāt<BR>
03,161.008c	vibhaktabhāvo na babhūva kaś cid; aharniśānāṃ puruṣapravīra<BR>
03,161.009a	yam āsthitaḥ sthāvarajaṅgamāni; vibhāvasur bhāvayate 'mitaujāḥ<BR>
03,161.009c	tasyodayaṃ cāstamayaṃ ca vīrās; tatra sthitās te dadṛśur nṛsiṃhāḥ<BR>
03,161.010a	raves tamisrāgamanirgamāṃs te; tathodayaṃ cāstamayaṃ ca vīrāḥ<BR>
03,161.010c	samāvṛtāḥ prekṣya tamonudasya; gabhastijālaiḥ pradiśo diśaś ca<BR>
03,161.011a	svādhyāyavantaḥ satatakriyāś ca; dharmapradhānāś ca śucivratāś ca<BR>
03,161.011c	satye sthitās tasya mahārathasya; satyavratasyāgamanapratīkṣāḥ<BR>
03,161.012a	ihaiva harṣo 'stu samāgatānāṃ; kṣipraṃ kṛtāstreṇa dhanaṃjayena<BR>
03,161.012c	iti bruvantaḥ paramāśiṣas te; pārthās tapoyogaparā babhūvuḥ<BR>
03,161.013a	dṛṣṭvā vicitrāṇi girau vanāni; kirīṭinaṃ cintayatām abhīkṣṇam<BR>
03,161.013c	babhūva rātrir divasaś ca teṣāṃ; saṃvatsareṇaiva samānarūpaḥ<BR>
03,161.014a	yadaiva dhaumyānumate mahātmā; kṛtvā jaṭāḥ pravrajitaḥ sa jiṣṇuḥ<BR>
03,161.014c	tadaiva teṣāṃ na babhūva harṣaḥ; kuto ratis tadgatamānasānām<BR>
03,161.015a	bhrātur niyogāt tu yudhiṣṭhirasya; vanād asau vāraṇamattagāmī<BR>
03,161.015c	yat kāmyakāt pravrajitaḥ sa jiṣṇus; tadaiva te śokahatā babhūvuḥ<BR>
03,161.015d*0831_01	saṃtyajya kāmān pravrajitās tadaiva<BR>
03,161.015d*0831_02	pārthās tadā śokaparā babhūvuḥ<BR>
03,161.016a	tathā tu taṃ cintayatāṃ sitāśvam; astrārthinaṃ vāsavam abhyupetam<BR>
03,161.016c	māso 'tha kṛcchreṇa tadā vyatītas; tasmin nage bhārata bhāratānām<BR>
03,161.016d*0832_01	uṣitvā pañca varṣāṇi sahasrākṣaniveśane<BR>
03,161.016d*0832_02	avāpya divyāny astrāṇi sarvāṇi vibudheśvarāt<BR>
03,161.016d*0832_03	āgneyaṃ vāruṇaṃ saumyaṃ vāyavyam atha vaiṣṇavam<BR>
03,161.016d*0832_04	aindraṃ pāśupataṃ brāhmaṃ pārameṣṭhyaṃ prajāpateḥ<BR>
03,161.016d*0832_05	yamasya dhātuḥ savitus tvaṣṭur vaiśravaṇasya ca<BR>
03,161.016d*0832_06	tāni prāpya sahasrākṣād abhivādya śatakratum<BR>
03,161.016d*0832_07	anujñātas tadā tena kṛtvā cāpi pradakṣiṇam<BR>
03,161.016d*0832_08	āgacchad arjunaḥ prītaḥ prahṛṣṭo gandhamādanam<BR>
03,161.017a	tataḥ kadā cid dharisaṃprayuktaṃ; mahendravāhaṃ sahasopayātam<BR>
03,161.017c	vidyutprabhaṃ prekṣya mahārathānāṃ; harṣo 'rjunaṃ cintayatāṃ babhūva<BR>
03,161.018a	sa dīpyamānaḥ sahasāntarikṣaṃ; prakāśayan mātalisaṃgṛhītaḥ<BR>
03,161.018c	babhau maholkeva ghanāntarasthā; śikheva cāgner jvalitā vidhūmā<BR>
03,161.019a	tam āsthitaḥ saṃdadṛśe kirīṭī; sragvī varāṇy ābharaṇāni bibhrat<BR>
03,161.019c	dhanaṃjayo vajradharaprabhāvaḥ; śriyā jvalan parvatam ājagāma<BR>
03,161.020a	sa śailam āsādya kirīṭamālī; mahendravāhād avaruhya tasmāt<BR>
03,161.020c	dhaumyasya pādāv abhivādya pūrvam; ajātaśatros tadanantaraṃ ca<BR>
03,161.021a	vṛkodarasyāpi vavanda pādau; mādrīsutābhyām abhivāditaś ca<BR>
03,161.021c	sametya kṛṣṇāṃ parisāntvya caināṃ; prahvo 'bhavad bhrātur upahvare saḥ<BR>
03,161.022a	babhūva teṣāṃ paramaḥ praharṣas; tenāprameyeṇa samāgatānām<BR>
03,161.022c	sa cāpi tān prekṣya kirīṭamālī; nananda rājānam abhipraśaṃsan<BR>
03,161.023a	yam āsthitaḥ sapta jaghāna pūgān; diteḥ sutānāṃ namucer nihantā<BR>
03,161.023c	tam indravāhaṃ samupetya pārthāḥ; pradakṣiṇaṃ cakrur adīnasattvāḥ<BR>
03,161.024a	te mātaleś cakrur atīva hṛṣṭāḥ; satkāram agryaṃ surarājatulyam<BR>
03,161.024c	sarvaṃ yathāvac ca divaukasas tān; papracchur enaṃ kururājaputrāḥ<BR>
03,161.025a	tān apy asau mātalir abhyanandat; piteva putrān anuśiṣya cainān<BR>
03,161.025c	yayau rathenāpratimaprabheṇa; punaḥ sakāśaṃ tridiveśvarasya<BR>
03,161.026a	gate tu tasmin varadevavāhe; śakrātmajaḥ sarvaripupramāthī<BR>
03,161.026b*0833_01	sākṣāt sahasrākṣa iva pratītaḥ<BR>
03,161.026b*0833_02	śrīmān svadehād avamucya jiṣṇuḥ<BR>
03,161.026c	śakreṇa dattāni dadau mahātmā; mahādhanāny uttamarūpavanti<BR>
03,161.026e	divākarābhāṇi vibhūṣaṇāni; prītaḥ priyāyai sutasomamātre<BR>
03,161.027a	tataḥ sa teṣāṃ kurupuṃgavānāṃ; teṣāṃ ca sūryāgnisamaprabhāṇām<BR>
03,161.027c	viprarṣabhāṇām upaviśya madhye; sarvaṃ yathāvat kathayāṃ babhūva<BR>
03,161.027d*0834_01	devais tu dattā hi yathāstramukhyāḥ<BR>
03,161.027d*0834_02	prakhyāpayad valkalacīravāsāḥ<BR>
03,161.028a	evaṃ mayāstrāṇy upaśikṣitāni; śakrāc ca vātāc ca śivāc ca sākṣāt<BR>
03,161.028c	tathaiva śīlena samādhinā ca; prītāḥ surā me sahitāḥ sahendrāḥ<BR>
03,161.029a	saṃkṣepato vai sa viśuddhakarmā; tebhyaḥ samākhyāya divi praveśam<BR>
03,161.029c	mādrīsutābhyāṃ sahitaḥ kirīṭī; suṣvāpa tām āvasatiṃ pratītaḥ<BR>
03,162.000*0835_01	tato rajanyāṃ vyuṣṭāyāṃ dharmarājaṃ yudhiṣṭhiram<BR>
03,162.000*0835_02	bhrātṛbhiḥ sahitaḥ sarvair avandata dhanaṃjayaḥ<BR>
03,162.001	vaiśaṃpāyana uvāca<BR>
03,162.001a	etasminn eva kāle tu sarvavāditranisvanaḥ<BR>
03,162.001c	babhūva tumulaḥ śabdas tv antarikṣe divaukasām<BR>
03,162.002a	rathanemisvanaś caiva ghaṇṭāśabdaś ca bhārata<BR>
03,162.002c	pṛthag vyālamṛgāṇāṃ ca pakṣiṇāṃ caiva sarvaśaḥ<BR>
03,162.002d*0836_01	ravonmukhās te saṃprekṣya prīyamāṇāḥ kurūdvahāḥ<BR>
03,162.002d*0836_02	marudbhir anvitaṃ śakram āpatantaṃ vihāyasā<BR>
03,162.003a	taṃ samantād anuyayur gandharvāpsarasas tathā<BR>
03,162.003c	vimānaiḥ sūryasaṃkāśair devarājam ariṃdamam<BR>
03,162.004a	tataḥ sa haribhir yuktaṃ jāmbūnadapariṣkṛtam<BR>
03,162.004c	meghanādinam āruhya śriyā paramayā jvalan<BR>
03,162.005a	pārthān abhyājagāmāśu devarājaḥ puraṃdaraḥ<BR>
03,162.005c	āgatya ca sahasrākṣo rathād avaruroha vai<BR>
03,162.006a	taṃ dṛṣṭvaiva mahātmānaṃ dharmarājo yudhiṣṭhiraḥ<BR>
03,162.006c	bhrātṛbhiḥ sahitaḥ śrīmān devarājam upāgamat<BR>
03,162.007a	pūjayām āsa caivātha vidhivad bhūridakṣiṇaḥ<BR>
03,162.007c	yathārham amitātmānaṃ vidhidṛṣṭena karmaṇā<BR>
03,162.008a	dhanaṃjayaś ca tejasvī praṇipatya puraṃdaram<BR>
03,162.008c	bhṛtyavat praṇatas tasthau devarājasamīpataḥ<BR>
03,162.009a	āpyāyata mahātejāḥ kuntīputro yudhiṣṭhiraḥ<BR>
03,162.009c	dhanaṃjayam abhiprekṣya vinītaṃ sthitam antike<BR>
03,162.010a	jaṭilaṃ devarājasya tapoyuktam akalmaṣam<BR>
03,162.010c	harṣeṇa mahatāviṣṭaḥ phalgunasyātha darśanāt<BR>
03,162.010d*0837_01	babhūva paramaprīto devarājaṃ ca pūjayan<BR>
03,162.011a	taṃ tathādīnamanasaṃ rājānaṃ harṣasaṃplutam<BR>
03,162.011c	uvāca vacanaṃ dhīmān devarājaḥ puraṃdaraḥ<BR>
03,162.012a	tvam imāṃ pṛthivīṃ rājan praśāsiṣyasi pāṇḍava<BR>
03,162.012c	svasti prāpnuhi kaunteya kāmyakaṃ punar āśramam<BR>
03,162.013a	astrāṇi labdhāni ca pāṇḍavena; sarvāṇi mattaḥ prayatena rājan<BR>
03,162.013c	kṛtapriyaś cāsmi dhanaṃjayena; jetuṃ na śakyas tribhir eṣa lokaiḥ<BR>
03,162.014a	evam uktvā sahasrākṣaḥ kuntīputraṃ yudhiṣṭhiram<BR>
03,162.014c	jagāma tridivaṃ hṛṣṭaḥ stūyamāno maharṣibhiḥ<BR>
03,162.015a	dhaneśvaragṛhasthānāṃ pāṇḍavānāṃ samāgamam<BR>
03,162.015c	śakreṇa ya imaṃ vidvān adhīyīta samāhitaḥ<BR>
03,162.016a	saṃvatsaraṃ brahmacārī niyataḥ saṃśitavrataḥ<BR>
03,162.016c	sa jīveta nirābādhaḥ susukhī śaradāṃ śatam<BR>
03,163.001	vaiśaṃpāyana uvāca<BR>
03,163.001a	yathāgataṃ gate śakre bhrātṛbhiḥ saha saṃgataḥ<BR>
03,163.001c	kṛṣṇayā caiva bībhatsur dharmaputram apūjayat<BR>
03,163.002a	abhivādayamānaṃ tu mūrdhny upāghrāya pāṇḍavam<BR>
03,163.002c	harṣagadgadayā vācā prahṛṣṭo 'rjunam abravīt<BR>
03,163.003a	katham arjuna kālo 'yaṃ svarge vyatigatas tava<BR>
03,163.003c	kathaṃ cāstrāṇy avāptāni devarājaś ca toṣitaḥ<BR>
03,163.004a	samyag vā te gṛhītāni kaccid astrāṇi bhārata<BR>
03,163.004c	kaccit surādhipaḥ prīto rudraś cāstrāṇy adāt tava<BR>
03,163.005a	yathā dṛṣṭaś ca te śakro bhagavān vā pinākadhṛk<BR>
03,163.005c	yathā cāstrāṇy avāptāni yathā cārādhitaś ca te<BR>
03,163.006a	yathoktavāṃs tvāṃ bhagavāñ śatakratur ariṃdama<BR>
03,163.006c	kṛtapriyas tvayāsmīti tac ca te kiṃ priyaṃ kṛtam<BR>
03,163.006e	etad icchāmy ahaṃ śrotuṃ vistareṇa mahādyute<BR>
03,163.007a	yathā tuṣṭo mahādevo devarājaś ca te 'nagha<BR>
03,163.007c	yac cāpi vajrapāṇes te priyaṃ kṛtam ariṃdama<BR>
03,163.007e	etad ākhyāhi me sarvam akhilena dhanaṃjaya<BR>
03,163.008	arjuna uvāca<BR>
03,163.008a	śṛṇu hanta mahārāja vidhinā yena dṛṣṭavān<BR>
03,163.008c	śatakratum ahaṃ devaṃ bhagavantaṃ ca śaṃkaram<BR>
03,163.009a	vidyām adhītya tāṃ rājaṃs tvayoktām arimardana<BR>
03,163.009c	bhavatā ca samādiṣṭas tapase prasthito vanam<BR>
03,163.010a	bhṛgutuṅgam atho gatvā kāmyakād āsthitas tapaḥ<BR>
03,163.010c	ekarātroṣitaḥ kaṃ cid apaśyaṃ brāhmaṇaṃ pathi<BR>
03,163.011a	sa mām apṛcchat kaunteya kvāsi gantā bravīhi me<BR>
03,163.011c	tasmā avitathaṃ sarvam abruvaṃ kurunandana<BR>
03,163.012a	sa tathyaṃ mama tac chrutvā brāhmaṇo rājasattama<BR>
03,163.012c	apūjayata māṃ rājan prītimāṃś cābhavan mayi<BR>
03,163.013a	tato mām abravīt prītas tapa ātiṣṭha bhārata<BR>
03,163.013c	tapasvī nacireṇa tvaṃ drakṣyase vibudhādhipam<BR>
03,163.014a	tato 'haṃ vacanāt tasya girim āruhya śaiśiram<BR>
03,163.014c	tapo 'tapyaṃ mahārāja māsaṃ mūlaphalāśanaḥ<BR>
03,163.015a	dvitīyaś cāpi me māso jalaṃ bhakṣayato gataḥ<BR>
03,163.015c	nirāhāras tṛtīye 'tha māse pāṇḍavanandana<BR>
03,163.016a	ūrdhvabāhuś caturthaṃ tu māsam asmi sthitas tadā<BR>
03,163.016c	na ca me hīyate prāṇas tad adbhutam ivābhavat<BR>
03,163.017a	caturthe samabhikrānte prathame divase gate<BR>
03,163.017c	varāhasaṃsthitaṃ bhūtaṃ matsamīpam upāgamat<BR>
03,163.018a	nighnan prothena pṛthivīṃ vilikhaṃś caraṇair api<BR>
03,163.018c	saṃmārjañ jaṭhareṇorvīṃ vivartaṃś ca muhur muhuḥ<BR>
03,163.019a	anu tasyāparaṃ bhūtaṃ mahat kairātasaṃsthitam<BR>
03,163.019c	dhanurbāṇāsimat prāptaṃ strīgaṇānugataṃ tadā<BR>
03,163.020a	tato 'haṃ dhanur ādāya tathākṣayyau maheṣudhī<BR>
03,163.020c	atāḍayaṃ śareṇātha tad bhūtaṃ lomaharṣaṇam<BR>
03,163.021a	yugapat tat kirātaś ca vikṛṣya balavad dhanuḥ<BR>
03,163.021c	abhyājaghne dṛḍhataraṃ kampayann iva me manaḥ<BR>
03,163.022a	sa tu mām abravīd rājan mama pūrvaparigrahaḥ<BR>
03,163.022c	mṛgayādharmam utsṛjya kimarthaṃ tāḍitas tvayā<BR>
03,163.023a	eṣa te niśitair bāṇair darpaṃ hanmi sthiro bhava<BR>
03,163.023c	sa varṣmavān mahākāyas tato mām abhyadhāvata<BR>
03,163.024a	tato girim ivātyartham āvṛṇon māṃ mahāśaraiḥ<BR>
03,163.024c	taṃ cāhaṃ śaravarṣeṇa mahatā samavākiram<BR>
03,163.025a	tataḥ śarair dīptamukhaiḥ patritair anumantritaiḥ<BR>
03,163.025c	pratyavidhyam ahaṃ taṃ tu vajrair iva śiloccayam<BR>
03,163.026a	tasya tac chatadhā rūpam abhavac ca sahasradhā<BR>
03,163.026c	tāni cāsya śarīrāṇi śarair aham atāḍayam<BR>
03,163.027a	punas tāni śarīrāṇi ekībhūtāni bhārata<BR>
03,163.027c	adṛśyanta mahārāja tāny ahaṃ vyadhamaṃ punaḥ<BR>
03,163.028a	aṇur bṛhacchirā bhūtvā bṛhac cāṇuśirāḥ punaḥ<BR>
03,163.028c	ekībhūtas tadā rājan so 'bhyavartata māṃ yudhi<BR>
03,163.029a	yadābhibhavituṃ bāṇair naiva śaknomi taṃ raṇe<BR>
03,163.029c	tato 'ham astram ātiṣṭhaṃ vāyavyaṃ bharatarṣabha<BR>
03,163.030a	na cainam aśakaṃ hantuṃ tad adbhutam ivābhavat<BR>
03,163.030c	tasmin pratihate cāstre vismayo me mahān abhūt<BR>
03,163.031a	bhūyaś caiva mahārāja saviśeṣam ahaṃ tataḥ<BR>
03,163.031c	astrapūgena mahatā raṇe bhūtam avākiram<BR>
03,163.032a	sthūṇākarṇam ayojālaṃ śaravarṣaṃ śarolbaṇam<BR>
03,163.032c	śailāstram aśmavarṣaṃ ca samāsthāyāham abhyayām<BR>
03,163.032e	jagrāsa prahasaṃs tāni sarvāṇy astrāṇi me 'nagha<BR>
03,163.033a	teṣu sarveṣu śānteṣu brahmāstram aham ādiśam<BR>
03,163.033c	tataḥ prajvalitair bāṇaiḥ sarvataḥ sopacīyata<BR>
03,163.033e	upacīyamānaś ca mayā mahāstreṇa vyavardhata<BR>
03,163.034a	tataḥ saṃtāpito loko matprasūtena tejasā<BR>
03,163.034c	kṣaṇena hi diśaḥ khaṃ ca sarvato 'bhividīpitam<BR>
03,163.035a	tad apy astraṃ mahātejāḥ kṣaṇenaiva vyaśātayat<BR>
03,163.035a*0838_01	**** **** tato 'ham apataṃ mahīm<BR>
03,163.035a*0838_02	tataḥ prahasya tad bhūtaṃ<BR>
03,163.035c	brahmāstre tu hate rājan bhayaṃ māṃ mahad āviśat<BR>
03,163.036a	tato 'haṃ dhanur ādāya tathākṣayyau maheṣudhī<BR>
03,163.036c	sahasābhyahanaṃ bhūtaṃ tāny apy astrāṇy abhakṣayat<BR>
03,163.037a	hateṣv astreṣu sarveṣu bhakṣiteṣv āyudheṣu ca<BR>
03,163.037c	mama tasya ca bhūtasya bāhuyuddham avartata<BR>
03,163.038a	vyāyāmaṃ muṣṭibhiḥ kṛtvā talair api samāhatau<BR>
03,163.038c	apātayac ca tad bhūtaṃ niśceṣṭo hy agamaṃ mahīm<BR>
03,163.039a	tataḥ prahasya tad bhūtaṃ tatraivāntaradhīyata<BR>
03,163.039b*0839_01	tataś cintāṃ samagamaṃ pūjayiṣyāmy ahaṃ punaḥ<BR>
03,163.039b*0839_02	iti puṣpāṇi saṃgṛhya saikataṃ śaṃkaraṃ prabhum<BR>
03,163.039b*0839_03	pūjayiṣyaṃs tam adrākṣaṃ kirātaṃ puṣpadhāriṇam<BR>
03,163.039b*0839_04	tataś cānyāni puṣpāṇi pūjayiṣyan punaḥ punaḥ<BR>
03,163.039b*0839_05	tāni sarvāṇi dṛṣṭvāhaṃ kirātasya ca mūrdhani<BR>
03,163.039b*0839_06	iti kṛtvā mahādevaṃ praṇato 'smi punaḥ punaḥ<BR>
03,163.039c	saha strībhir mahārāja paśyato me 'dbhutopamam<BR>
03,163.040a	evaṃ kṛtvā sa bhagavāṃs tato 'nyad rūpam ātmanaḥ<BR>
03,163.040c	divyam eva mahārāja vasāno 'dbhutam ambaram<BR>
03,163.041a	hitvā kirātarūpaṃ ca bhagavāṃs tridaśeśvaraḥ<BR>
03,163.041c	svarūpaṃ divyam āsthāya tasthau tatra maheśvaraḥ<BR>
03,163.042a	adṛśyata tataḥ sākṣād bhagavān govṛṣadhvajaḥ<BR>
03,163.042c	umāsahāyo haridṛg bahurūpaḥ pinākadhṛk<BR>
03,163.043a	sa mām abhyetya samare tathaivābhimukhaṃ sthitam<BR>
03,163.043c	śūlapāṇir athovāca tuṣṭo 'smīti paraṃtapa<BR>
03,163.044a	tatas tad dhanur ādāya tūṇau cākṣayyasāyakau<BR>
03,163.044c	prādān mamaiva bhagavān varayasveti cābravīt<BR>
03,163.045a	tuṣṭo 'smi tava kaunteya brūhi kiṃ karavāṇi te<BR>
03,163.045c	yat te manogataṃ vīra tad brūhi vitarāmy aham<BR>
03,163.045e	amaratvam apāhāya brūhi yat te manogatam<BR>
03,163.046a	tataḥ prāñjalir evāham astreṣu gatamānasaḥ<BR>
03,163.046c	praṇamya śirasā śarvaṃ tato vacanam ādade<BR>
03,163.047a	bhagavān me prasannaś ced īpsito 'yaṃ varo mama<BR>
03,163.047c	astrāṇīcchāmy ahaṃ jñātuṃ yāni deveṣu kāni cit<BR>
03,163.047e	dadānīty eva bhagavān abravīt tryambakaś ca mām<BR>
03,163.048a	raudram astraṃ madīyaṃ tvām upasthāsyati pāṇḍava<BR>
03,163.048c	pradadau ca mama prītaḥ so 'straṃ pāśupataṃ prabhuḥ<BR>
03,163.049a	uvāca ca mahādevo dattvā me 'straṃ sanātanam<BR>
03,163.049c	na prayojyaṃ bhaved etan mānuṣeṣu kathaṃ cana<BR>
03,163.049d*0840_01	jagad vinirdahed evam alpatejasi pātitam<BR>
03,163.050a	pīḍyamānena balavat prayojyaṃ te dhanaṃjaya<BR>
03,163.050c	astrāṇāṃ pratighāte ca sarvathaiva prayojayeḥ<BR>
03,163.051a	tad apratihataṃ divyaṃ sarvāstrapratiṣedhanam<BR>
03,163.051c	mūrtiman me sthitaṃ pārśve prasanne govṛṣadhvaje<BR>
03,163.052a	utsādanam amitrāṇāṃ parasenānikartanam<BR>
03,163.052c	durāsadaṃ duṣprahasaṃ suradānavarākṣasaiḥ<BR>
03,163.053a	anujñātas tv ahaṃ tena tatraiva samupāviśam<BR>
03,163.053c	prekṣataś caiva me devas tatraivāntaradhīyata<BR>
03,164.001	arjuna uvāca<BR>
03,164.001a	tatas tām avasaṃ prīto rajanīṃ tatra bhārata<BR>
03,164.001c	prasādād devadevasya tryambakasya mahātmanaḥ<BR>
03,164.002a	vyuṣito rajanīṃ cāhaṃ kṛtvā pūrvāhṇikakriyām<BR>
03,164.002c	apaśyaṃ taṃ dvijaśreṣṭhaṃ dṛṣṭavān asmi yaṃ purā<BR>
03,164.003a	tasmai cāhaṃ yathāvṛttaṃ sarvam eva nyavedayam<BR>
03,164.003c	bhagavantaṃ mahādevaṃ sameto 'smīti bhārata<BR>
03,164.004a	sa mām uvāca rājendra prīyamāṇo dvijottamaḥ<BR>
03,164.004c	dṛṣṭas tvayā mahādevo yathā nānyena kena cit<BR>
03,164.005a	sametya lokapālais tu sarvair vaivasvatādibhiḥ<BR>
03,164.005c	draṣṭāsy anagha devendraṃ sa ca te 'strāṇi dāsyati<BR>
03,164.006a	evam uktvā sa māṃ rājann āśliṣya ca punaḥ punaḥ<BR>
03,164.006c	agacchat sa yathākāmaṃ brāhmaṇaḥ sūryasaṃnibhaḥ<BR>
03,164.007a	athāparāhṇe tasyāhnaḥ prāvāt puṇyaḥ samīraṇaḥ<BR>
03,164.007c	punar navam imaṃ lokaṃ kurvann iva sapatnahan<BR>
03,164.008a	divyāni caiva mālyāni sugandhīni navāni ca<BR>
03,164.008c	śaiśirasya gireḥ pāde prādurāsan samīpataḥ<BR>
03,164.009a	vāditrāṇi ca divyāni sughoṣāṇi samantataḥ<BR>
03,164.009c	stutayaś cendrasaṃyuktā aśrūyanta manoharāḥ<BR>
03,164.010a	gaṇāś cāpsarasāṃ tatra gandharvāṇāṃ tathaiva ca<BR>
03,164.010c	purastād devadevasya jagur gītāni sarvaśaḥ<BR>
03,164.011a	marutāṃ ca gaṇās tatra devayānair upāgaman<BR>
03,164.011c	mahendrānucarā ye ca devasadmanivāsinaḥ<BR>
03,164.012a	tato marutvān haribhir yuktair vāhaiḥ svalaṃkṛtaiḥ<BR>
03,164.012c	śacīsahāyas tatrāyāt saha sarvais tadāmaraiḥ<BR>
03,164.013a	etasminn eva kāle tu kubero naravāhanaḥ<BR>
03,164.013c	darśayām āsa māṃ rājaṃl lakṣmyā paramayā yutaḥ<BR>
03,164.014a	dakṣiṇasyāṃ diśi yamaṃ pratyapaśyaṃ vyavasthitam<BR>
03,164.014c	varuṇaṃ devarājaṃ ca yathāsthānam avasthitam<BR>
03,164.015a	te mām ūcur mahārāja sāntvayitvā surarṣabhāḥ<BR>
03,164.015c	savyasācin samīkṣasva lokapālān avasthitān<BR>
03,164.016a	surakāryārthasiddhyarthaṃ dṛṣṭavān asi śaṃkaram<BR>
03,164.016c	asmatto 'pi gṛhāṇa tvam astrāṇīti samantataḥ<BR>
03,164.017a	tato 'haṃ prayato bhūtvā praṇipatya surarṣabhān<BR>
03,164.017c	pratyagṛhṇaṃ tadāstrāṇi mahānti vidhivat prabho<BR>
03,164.018a	gṛhītāstras tato devair anujñāto 'smi bhārata<BR>
03,164.018c	atha devā yayuḥ sarve yathāgatam ariṃdama<BR>
03,164.019a	maghavān api deveśo ratham āruhya suprabham<BR>
03,164.019c	uvāca bhagavān vākyaṃ smayann iva surārihā<BR>
03,164.020a	puraivāgamanād asmād vedāhaṃ tvāṃ dhanaṃjaya<BR>
03,164.020c	ataḥ paraṃ tv ahaṃ vai tvāṃ darśaye bharatarṣabha<BR>
03,164.021a	tvayā hi tīrtheṣu purā samāplāvaḥ kṛto 'sakṛt<BR>
03,164.021c	tapaś cedaṃ purā taptaṃ svargaṃ gantāsi pāṇḍava<BR>
03,164.022a	bhūyaś caiva tu taptavyaṃ tapaḥ paramadāruṇam<BR>
03,164.022b*0841_01	duścaraṃ ghoram astrāṇāṃ tapasaś copadarśanam<BR>
03,164.022c	uvāca bhagavān sarvaṃ tapasaś copapādanam<BR>
03,164.022d*0842_01	svargas tv avaśyaṃ gantavyas tvayā śatruniṣūdana<BR>
03,164.023a	mātalir manniyogāt tvāṃ tridivaṃ prāpayiṣyati<BR>
03,164.023c	viditas tvaṃ hi devānām ṛṣīṇāṃ ca mahātmanām<BR>
03,164.023d*0843_01	ihasthaḥ pāṇḍavaśreṣṭha tapaḥ kurvan suduṣkaram<BR>
03,164.024a	tato 'ham abruvaṃ śakraṃ prasīda bhagavan mama<BR>
03,164.024c	ācāryaṃ varaye tvāham astrārthaṃ tridaśeśvara<BR>
03,164.025	indra uvāca<BR>
03,164.025a	krūraṃ karmāstravit tāta kariṣyasi paraṃtapa<BR>
03,164.025c	yadartham astrāṇīpsus tvaṃ taṃ kāmaṃ pāṇḍavāpnuhi<BR>
03,164.026	arjuna uvāca<BR>
03,164.026a	tato 'ham abruvaṃ nāhaṃ divyāny astrāṇi śatruhan<BR>
03,164.026c	mānuṣeṣu prayokṣyāmi vināstrapratighātanam<BR>
03,164.027a	tāni divyāni me 'strāṇi prayaccha vibudhādhipa<BR>
03,164.027c	lokāṃś cāstrajitān paścāl labheyaṃ surapuṃgava<BR>
03,164.028	indra uvāca<BR>
03,164.028a	parīkṣārthaṃ mayaitat te vākyam uktaṃ dhanaṃjaya<BR>
03,164.028c	mamātmajasya vacanaṃ sūpapannam idaṃ tava<BR>
03,164.029a	śikṣa me bhavanaṃ gatvā sarvāṇy astrāṇi bhārata<BR>
03,164.029c	vāyor agner vasubhyo 'tha varuṇāt samarudgaṇāt<BR>
03,164.030a	sādhyaṃ paitāmahaṃ caiva gandharvoragarakṣasām<BR>
03,164.030c	vaiṣṇavāni ca sarvāṇi nairṛtāni tathaiva ca<BR>
03,164.030e	madgatāni ca yānīha sarvāstrāṇi kurūdvaha<BR>
03,164.031	arjuna uvāca<BR>
03,164.031a	evam uktvā tu māṃ śakras tatraivāntaradhīyata<BR>
03,164.031c	athāpaśyaṃ hariyujaṃ ratham aindram upasthitam<BR>
03,164.031e	divyaṃ māyāmayaṃ puṇyaṃ yattaṃ mātalinā nṛpa<BR>
03,164.032a	lokapāleṣu yāteṣu mām uvācātha mātaliḥ<BR>
03,164.032c	draṣṭum icchati śakras tvāṃ devarājo mahādyute<BR>
03,164.033a	saṃsiddhas tvaṃ mahābāho kuru kāryam anuttamam<BR>
03,164.033c	paśya puṇyakṛtāṃ lokān saśarīro divaṃ vraja<BR>
03,164.033d*0844_01	devarājaḥ sahasrākṣas tvāṃ didṛkṣati bhārata<BR>
03,164.034a	ity ukto 'haṃ mātalinā girim āmantrya śaiśiram<BR>
03,164.034c	pradakṣiṇam upāvṛtya samārohaṃ rathottamam<BR>
03,164.035a	codayām āsa sa hayān manomārutaraṃhasaḥ<BR>
03,164.035c	mātalir hayaśāstrajño yathāvad bhūridakṣiṇaḥ<BR>
03,164.036a	avaikṣata ca me vaktraṃ sthitasyātha sa sārathiḥ<BR>
03,164.036c	tathā bhrānte rathe rājan vismitaś cedam abravīt<BR>
03,164.037a	atyadbhutam idaṃ me 'dya vicitraṃ pratibhāti mām<BR>
03,164.037c	yad āsthito rathaṃ divyaṃ padā na calito bhavān<BR>
03,164.038a	devarājo 'pi hi mayā nityam atropalakṣitaḥ<BR>
03,164.038c	vicalan prathamotpāte hayānāṃ bharatarṣabha<BR>
03,164.039a	tvaṃ punaḥ sthita evātra rathe bhrānte kurūdvaha<BR>
03,164.039c	atiśakram idaṃ sattvaṃ taveti pratibhāti me<BR>
03,164.040a	ity uktvākāśam āviśya mātalir vibudhālayān<BR>
03,164.040c	darśayām āsa me rājan vimānāni ca bhārata<BR>
03,164.040d*0845_01	sa ratho haribhir yukto hy ūrdhvam ācakrame tataḥ<BR>
03,164.040d*0845_02	ṛṣayo devatāś caiva pūjayanti narottama<BR>
03,164.040d*0845_03	tataḥ kāmagamāṃl lokān apaśyaṃ vai surarṣiṇām<BR>
03,164.040d*0845_04	gandharvāpsarasāṃ caiva prabhāvam amitaujasām<BR>
03,164.041a	nandanādīni devānāṃ vanāni bahulāny uta<BR>
03,164.041c	darśayām āsa me prītyā mātaliḥ śakrasārathiḥ<BR>
03,164.042a	tataḥ śakrasya bhavanam apaśyam amarāvatīm<BR>
03,164.042c	divyaiḥ kāmaphalair vṛkṣai ratnaiś ca samalaṃkṛtām<BR>
03,164.043a	na tāṃ bhāsayate sūryo na śītoṣṇe na ca klamaḥ<BR>
03,164.043c	rajaḥ paṅko na ca tamas tatrāsti na jarā nṛpa<BR>
03,164.044a	na tatra śoko dainyaṃ vā vaivarṇyaṃ copalakṣyate<BR>
03,164.044c	divaukasāṃ mahārāja na ca glānir ariṃdama<BR>
03,164.045a	na krodhalobhau tatrāstām aśubhaṃ ca viśāṃ pate<BR>
03,164.045c	nityatuṣṭāś ca hṛṣṭāś ca prāṇinaḥ suraveśmani<BR>
03,164.046a	nityapuṣpaphalās tatra pādapā haritacchadāḥ<BR>
03,164.046c	puṣkariṇyaś ca vividhāḥ padmasaugandhikāyutāḥ<BR>
03,164.047a	śītas tatra vavau vāyuḥ sugandho jīvanaḥ śuciḥ<BR>
03,164.047c	sarvaratnavicitrā ca bhūmiḥ puṣpavibhūṣitā<BR>
03,164.048a	mṛgadvijāś ca bahavo rucirā madhurasvarāḥ<BR>
03,164.048c	vimānayāyinaś cātra dṛśyante bahavo 'marāḥ<BR>
03,164.049a	tato 'paśyaṃ vasūn rudrān sādhyāṃś ca samarudgaṇān<BR>
03,164.049c	ādityān aśvinau caiva tān sarvān pratyapūjayam<BR>
03,164.050a	te māṃ vīryeṇa yaśasā tejasā ca balena ca<BR>
03,164.050c	astraiś cāpy anvajānanta saṃgrāmavijayena ca<BR>
03,164.051a	praviśya tāṃ purīṃ ramyāṃ devagandharvasevitām<BR>
03,164.051c	devarājaṃ sahasrākṣam upātiṣṭhaṃ kṛtāñjaliḥ<BR>
03,164.052a	dadāv ardhāsanaṃ prītaḥ śakro me dadatāṃ varaḥ<BR>
03,164.052c	bahumānāc ca gātrāṇi pasparśa mama vāsavaḥ<BR>
03,164.053a	tatrāhaṃ devagandharvaiḥ sahito bhuridakṣiṇa<BR>
03,164.053c	astrārtham avasaṃ svarge kurvāṇo 'strāṇi bhārata<BR>
03,164.054a	viśvāvasoś ca me putraś citraseno 'bhavat sakhā<BR>
03,164.054c	sa ca gāndharvam akhilaṃ grāhayām āsa māṃ nṛpa<BR>
03,164.055a	tato 'ham avasaṃ rājan gṛhītāstraḥ supūjitaḥ<BR>
03,164.055c	sukhaṃ śakrasya bhavane sarvakāmasamanvitaḥ<BR>
03,164.056a	śṛṇvan vai gītaśabdaṃ ca tūryaśabdaṃ ca puṣkalam<BR>
03,164.056c	paśyaṃś cāpsarasaḥ śreṣṭhā nṛtyamānāḥ paraṃtapa<BR>
03,164.057a	tat sarvam anavajñāya tathyaṃ vijjñāya bhārata<BR>
03,164.057c	atyarthaṃ pratigṛhyāham astreṣv eva vyavasthitaḥ<BR>
03,164.058a	tato 'tuṣyat sahasrākṣas tena kāmena me vibhuḥ<BR>
03,164.058c	evaṃ me vasato rājann eṣa kālo 'tyagād divi<BR>
03,165.001	arjuna uvāca<BR>
03,165.001a	kṛtāstram abhiviśvastam atha māṃ harivāhanaḥ<BR>
03,165.001c	saṃspṛśya mūrdhni pāṇibhyām idaṃ vacanam abravīt<BR>
03,165.002a	na tvam adya yudhā jetuṃ śakyaḥ suragaṇair api<BR>
03,165.002c	kiṃ punar mānuṣe loke mānuṣair akṛtātmabhiḥ<BR>
03,165.002e	aprameyo 'pradhṛṣyaś ca yuddheṣv apratimas tathā<BR>
03,165.002f*0846_01	ajeyas tvaṃ hi saṃgrāme sarvair api surāsuraiḥ<BR>
03,165.003a	athābravīt punar devaḥ saṃprahṛṣṭatanūruhaḥ<BR>
03,165.003c	astrayuddhe samo vīra na te kaś cid bhaviṣyati<BR>
03,165.004a	apramattaḥ sadā dakṣaḥ satyavādī jitendriyaḥ<BR>
03,165.004c	brahmaṇyaś cāstravic cāsi śūraś cāsi kurūdvaha<BR>
03,165.005a	astrāṇi samavāptāni tvayā daśa ca pañca ca<BR>
03,165.005c	pañcabhir vidhibhiḥ pārtha na tvayā vidyate samaḥ<BR>
03,165.006a	prayogam upasaṃhāram āvṛttiṃ ca dhanaṃjaya<BR>
03,165.006c	prāyaścittaṃ ca vettha tvaṃ pratighātaṃ ca sarvaśaḥ<BR>
03,165.007a	tava gurvarthakālo 'yam upapannaḥ paraṃtapa<BR>
03,165.007c	pratijānīṣva taṃ kartum ato vetsyāmy ahaṃ param<BR>
03,165.008a	tato 'ham abruvaṃ rājan devarājam idaṃ vacaḥ<BR>
03,165.008c	viṣahyaṃ cen mayā kartuṃ kṛtam eva nibodha tat<BR>
03,165.009a	tato mām abravīd rājan prahasya balavṛtrahā<BR>
03,165.009c	nāviṣahyaṃ tavādyāsti triṣu lokeṣu kiṃ cana<BR>
03,165.010a	nivātakavacā nāma dānavā mama śatravaḥ<BR>
03,165.010c	samudrakukṣim āśritya durge prativasanty uta<BR>
03,165.011a	tisraḥ koṭyaḥ samākhyātās tulyarūpabalaprabhāḥ<BR>
03,165.011c	tāṃs tatra jahi kaunteya gurvarthas te bhaviṣyati<BR>
03,165.012a	tato mātalisaṃyuktaṃ mayūrasamaromabhiḥ<BR>
03,165.012c	hayair upetaṃ prādān me rathaṃ divyaṃ mahāprabham<BR>
03,165.013a	babandha caiva me mūrdhni kirīṭam idam uttamam<BR>
03,165.013c	svarūpasadṛśaṃ caiva prādād aṅgavibhūṣaṇam<BR>
03,165.014a	abhedyaṃ kavacaṃ cedaṃ sparśarūpavad uttamam<BR>
03,165.014c	ajarāṃ jyām imāṃ cāpi gāṇḍīve samayojayat<BR>
03,165.015a	tataḥ prāyām ahaṃ tena syandanena virājatā<BR>
03,165.015c	yenājayad devapatir baliṃ vairocaniṃ purā<BR>
03,165.016a	tato devāḥ sarva eva tena ghoṣeṇa bodhitaḥ<BR>
03,165.016c	manvānā devarājaṃ māṃ samājagmur viśāṃ pate<BR>
03,165.016e	dṛṣṭvā ca mām apṛcchanta kiṃ kariṣyasi phalguna<BR>
03,165.017a	tān abruvaṃ yathābhūtam idaṃ kartāsmi saṃyuge<BR>
03,165.017c	nivātakavacānāṃ tu prasthitaṃ māṃ vadhaiṣiṇam<BR>
03,165.017e	nibodhata mahābhāgāḥ śivaṃ cāśāsta me 'naghāḥ<BR>
03,165.017f*0847_01	tato vāgbhiḥ praśastābhis tridaśāḥ pṛthivīpate<BR>
03,165.018a	tuṣṭuvur māṃ prasannās te yathā devaṃ puraṃdaram<BR>
03,165.018c	rathenānena maghavā jitavāñ śambaraṃ yudhi<BR>
03,165.018e	namuciṃ balavṛtrau ca prahlādanarakāv api<BR>
03,165.019a	bahūni ca sahasrāṇi prayutāny arbudāni ca<BR>
03,165.019c	rathenānena daityānāṃ jitavān maghavān yudhi<BR>
03,165.020a	tvam apy etena kaunteya nivātakavacān raṇe<BR>
03,165.020c	vijetā yudhi vikramya pureva maghavān vaśī<BR>
03,165.021a	ayaṃ ca śaṅkhapravaro yena jetāsi dānavān<BR>
03,165.021c	anena vijitā lokāḥ śakreṇāpi mahātmanā<BR>
03,165.022a	pradīyamānaṃ devais tu devadattaṃ jalodbhavam<BR>
03,165.022c	pratyagṛhṇaṃ jayāyainaṃ stūyamānas tadāmaraiḥ<BR>
03,165.023a	sa śaṅkhī kavacī bāṇī pragṛhītaśarāsanaḥ<BR>
03,165.023c	dānavālayam atyugraṃ prayāto 'smi yuyutsayā<BR>
03,166.001	arjuna uvāca<BR>
03,166.001a	tato 'haṃ stūyamānas tu tatra tatra maharṣibhiḥ<BR>
03,166.001c	apaśyam udadhiṃ bhīmam apāṃpatim athāvyayam<BR>
03,166.002a	phenavatyaḥ prakīrṇāś ca saṃhatāś ca samucchritāḥ<BR>
03,166.002c	ūrmayaś cātra dṛśyante calanta iva parvatāḥ<BR>
03,166.002e	nāvaḥ sahasraśas tatra ratnapūrṇāḥ samantataḥ<BR>
03,166.002f*0848_01	nabhasīva vimānāni vicarantyo virejire<BR>
03,166.003a	timiṃgilāḥ kacchapāś ca tathā timitimiṃgilāḥ<BR>
03,166.003c	makarāś cātra dṛśyante jale magnā ivādrayaḥ<BR>
03,166.004a	śaṅkhānāṃ ca sahasrāṇi magnāny apsu samantataḥ<BR>
03,166.004c	dṛśyante sma yathā rātrau tārās tanv abhrasaṃvṛtāḥ<BR>
03,166.005a	tathā sahasraśas tatra ratnasaṃghāḥ plavanty uta<BR>
03,166.005c	vāyuś ca ghūrṇate bhīmas tad adbhutam ivābhavat<BR>
03,166.006a	tam atītya mahāvegaṃ sarvāmbhonidhim uttamam<BR>
03,166.006c	apaśyaṃ dānavākīrṇaṃ tad daityapuram antikāt<BR>
03,166.007a	tatraiva mātalis tūrṇaṃ nipatya pṛthivītale<BR>
03,166.007b*0849_01	rathaṃ taṃ tu samāśliṣya prādravad rathayogavit<BR>
03,166.007c	nādayan rathaghoṣeṇa tat puraṃ samupādravat<BR>
03,166.008a	rathaghoṣaṃ tu taṃ śrutvā stanayitnor ivāmbare<BR>
03,166.008c	manvānā devarājaṃ māṃ saṃvignā dānavābhavan<BR>
03,166.009a	sarve saṃbhrāntamanasaḥ śaracāpadharāḥ sthitāḥ<BR>
03,166.009c	tathā śūlāsiparaśugadāmusalapāṇayaḥ<BR>
03,166.010a	tato dvārāṇi pidadhur dānavās trastacetasaḥ<BR>
03,166.010c	saṃvidhāya pure rakṣāṃ na sma kaś cana dṛśyate<BR>
03,166.011a	tataḥ śaṅkham upādāya devadattaṃ mahāsvanam<BR>
03,166.011c	puram āsuram āśliṣya prādhamaṃ taṃ śanair aham<BR>
03,166.012a	sa tu śabdo divaṃ stabdhvā pratiśabdam ajījanat<BR>
03,166.012c	vitresuś ca nililyuś ca bhūtāni sumahānty api<BR>
03,166.013a	tato nivātakavacāḥ sarva eva samantataḥ<BR>
03,166.013c	daṃśitā vividhais trāṇair vividhāyudhapāṇayaḥ<BR>
03,166.014a	āyasaiś ca mahāśūlair gadābhir musalair api<BR>
03,166.014c	paṭṭiśaiḥ karavālaiś ca rathacakraiś ca bhārata<BR>
03,166.015a	śataghnībhir bhuśuṇḍībhiḥ khaḍgaiś citraiḥ svalaṃkṛtaiḥ<BR>
03,166.015c	pragṛhītair diteḥ putrāḥ prādurāsan sahasraśaḥ<BR>
03,166.016a	tato vicārya bahudhā rathamārgeṣu tān hayān<BR>
03,166.016c	prācodayat same deśe mātalir bharatarṣabha<BR>
03,166.017a	tena teṣāṃ praṇunnānām āśutvāc chīghragāminām<BR>
03,166.017c	nānvapaśyaṃ tadā kiṃ cit tan me 'dbhutam ivābhavat<BR>
03,166.018a	tatas te dānavās tatra yodhavrātāny anekaśaḥ<BR>
03,166.018c	vikṛtasvararūpāṇi bhṛśaṃ sarvāṇy acodayan<BR>
03,166.019a	tena śabdena mahatā samudre parvatopamāḥ<BR>
03,166.019c	āplavanta gataiḥ sattvair matsyāḥ śatasahasraśaḥ<BR>
03,166.020a	tato vegena mahatā dānavā mām upādravan<BR>
03,166.020c	vimuñcantaḥ śitān bāṇāñ śataśo 'tha sahasraśaḥ<BR>
03,166.021a	sa saṃprahāras tumulas teṣāṃ mama ca bhārata<BR>
03,166.021c	avartata mahāghoro nivātakavacāntakaḥ<BR>
03,166.022a	tato devarṣayaś caiva dānavarṣigaṇāś ca ye<BR>
03,166.022c	brahmarṣayaś ca siddhāś ca samājagmur mahāmṛdhe<BR>
03,166.023a	te vai mām anurūpābhir madhurābhir jayaiṣiṇaḥ<BR>
03,166.023c	astuvan munayo vāgbhir yathendraṃ tārakāmaye<BR>
03,167.001	arjuna uvāca<BR>
03,167.001a	tato nivātakavacāḥ sarve vegena bhārata<BR>
03,167.001c	abhyadravan māṃ sahitāḥ pragṛhītāyudhā raṇe<BR>
03,167.002a	ācchidya rathapanthānam utkrośanto mahārathāḥ<BR>
03,167.002c	āvṛtya sarvatas te māṃ śaravarṣair avākiran<BR>
03,167.003a	tato 'pare mahāvīryāḥ śūlapaṭṭiśapāṇayaḥ<BR>
03,167.003c	śūlāni ca bhuśuṇḍīś ca mumucur dānavā mayi<BR>
03,167.004a	tac chūlavarṣaṃ sumahad gadāśaktisamākulam<BR>
03,167.004c	aniśaṃ sṛjyamānaṃ tair apatan madrathopari<BR>
03,167.005a	anye mām abhyadhāvanta nivātakavacā yudhi<BR>
03,167.005c	śitaśastrāyudhā raudrāḥ kālarūpāḥ prahāriṇaḥ<BR>
03,167.006a	tān ahaṃ vividhair bāṇair vegavadbhir ajihmagaiḥ<BR>
03,167.006c	gāṇḍīvamuktair abhyaghnam ekaikaṃ daśabhir mṛdhe<BR>
03,167.006e	te kṛtā vimukhāḥ sarve matprayuktaiḥ śilāśitaiḥ<BR>
03,167.007a	tato mātalinā tūrṇaṃ hayās te saṃpracoditāḥ<BR>
03,167.007c	rathamārgād bahūṃs tatra vicerur vātaraṃhasaḥ<BR>
03,167.007e	susaṃyatā mātalinā prāmathnanta diteḥ sutān<BR>
03,167.008a	śataṃ śatās te harayas tasmin yuktā mahārathe<BR>
03,167.008c	tadā mātalinā yattā vyacarann alpakā iva<BR>
03,167.009a	teṣāṃ caraṇapātena rathanemisvanena ca<BR>
03,167.009c	mama bāṇanipātaiś ca hatās te śataśo 'surāḥ<BR>
03,167.010a	gatāsavas tathā cānye pragṛhītaśarāsanāḥ<BR>
03,167.010c	hatasārathayas tatra vyakṛṣyanta turaṃgamaiḥ<BR>
03,167.011a	te diśo vidiśaḥ sarvāḥ pratirudhya prahāriṇaḥ<BR>
03,167.011c	nighnanti vividhaiḥ śastrais tato me vyathitaṃ manaḥ<BR>
03,167.012a	tato 'haṃ mātaler vīryam apaśyaṃ paramādbhutam<BR>
03,167.012c	aśvāṃs tathā vegavato yad ayatnād adhārayat<BR>
03,167.013a	tato 'haṃ laghubhiś citrair astrais tān asurān raṇe<BR>
03,167.013c	sāyudhān acchinaṃ rājañ śataśo 'tha sahasraśaḥ<BR>
03,167.014a	evaṃ me caratas tatra sarvayatnena śatruhan<BR>
03,167.014c	prītimān abhavad vīro mātaliḥ śakrasārathiḥ<BR>
03,167.015a	vadhyamānās tatas te tu hayais tena rathena ca<BR>
03,167.015c	agaman prakṣayaṃ ke cin nyavartanta tathāpare<BR>
03,167.016a	spardhamānā ivāsmābhir nivātakavacā raṇe<BR>
03,167.016c	śaravarṣair mahadbhir māṃ samantāt pratyavārayan<BR>
03,167.016d*0850_01	śaravegair nihatyāham astraiḥ śaravighātibhiḥ<BR>
03,167.016d*0850_02	jvaladbhiḥ paramaiḥ śīghrais tān avidhyaṃ sahasraśaḥ<BR>
03,167.017a	tato 'haṃ laghubhiś citrair brahmāstraparimantritaiḥ<BR>
03,167.017c	vyadhamaṃ sāyakair āśu śataśo 'tha sahasraśaḥ<BR>
03,167.018a	tataḥ saṃpīḍyamānās te krodhāviṣṭā mahāsurāḥ<BR>
03,167.018c	apīḍayan māṃ sahitāḥ śaraśūlāsivṛṣṭibhiḥ<BR>
03,167.019a	tato 'ham astram ātiṣṭhaṃ paramaṃ tigmatejasam<BR>
03,167.019c	dayitaṃ devarājasya mādhavaṃ nāma bhārata<BR>
03,167.020a	tataḥ khaḍgāṃs triśūlāṃś ca tomarāṃś ca sahasraśaḥ<BR>
03,167.020c	astravīryeṇa śatadhā tair muktān aham acchinam<BR>
03,167.021a	chittvā praharaṇāny eṣāṃ tatas tān api sarvaśaḥ<BR>
03,167.021c	pratyavidhyam ahaṃ roṣād daśabhir daśabhiḥ śaraiḥ<BR>
03,167.022a	gāṇḍīvād dhi tadā saṃkhye yathā bhramarapaṅktayaḥ<BR>
03,167.022c	niṣpatanti tathā bāṇās tan mātalir apūjayat<BR>
03,167.023a	teṣām api tu bāṇās te bahutvāc chalabhā iva<BR>
03,167.023c	avākiran māṃ balavat tān ahaṃ vyadhamaṃ śaraiḥ<BR>
03,167.024a	vadhyamānās tatas te tu nivātakavacāḥ punaḥ<BR>
03,167.024c	śaravarṣair mahadbhir māṃ samantāt paryavārayan<BR>
03,167.025a	śaravegān nihatyāham astraiḥ śaravighātibhiḥ<BR>
03,167.025c	jvaladbhiḥ paramaiḥ śīghrais tān avidhyaṃ sahasraśaḥ<BR>
03,167.026a	teṣāṃ chinnāni gātrāṇi visṛjanti sma śoṇitam<BR>
03,167.026c	prāvṛṣīvātivṛṣṭāni śṛṅgāṇīva dharābhṛtām<BR>
03,167.027a	indrāśanisamasparśair vegavadbhir ajihmagaiḥ<BR>
03,167.027c	madbāṇair vadhyamānās te samudvignāḥ sma dānavāḥ<BR>
03,167.028a	śatadhā bhinnadehāntrāḥ kṣīṇapraharaṇaujasaḥ<BR>
03,167.028c	tato nivātakavacā mām ayudhyanta māyayā<BR>
03,168.001	arjuna uvāca<BR>
03,168.001a	tato 'śmavarṣaṃ sumahat prādurāsīt samantataḥ<BR>
03,168.001c	nagamātrair mahāghorais tan māṃ dṛḍham apīḍayat<BR>
03,168.002a	tad ahaṃ vajrasaṃkāśaiḥ śarair indrāstracoditaiḥ<BR>
03,168.002c	acūrṇayaṃ vegavadbhiḥ śatadhaikaikam āhave<BR>
03,168.003a	cūrṇyamāne 'śmavarṣe tu pāvakaḥ samajāyata<BR>
03,168.003c	tatrāśmacūrṇam apatat pāvakaprakarā iva<BR>
03,168.003d*0851_01	tato 'haṃ vāruṇāstreṇa aśmavarṣaṃ viśātavān<BR>
03,168.004a	tato 'śmavarṣe nihate jalavarṣaṃ mahattaram<BR>
03,168.004c	dhārābhir akṣamātrābhiḥ prādurāsīn mamāntike<BR>
03,168.005a	nabhasaḥ pracyutā dhārās tigmavīryāḥ sahasraśaḥ<BR>
03,168.005c	āvṛṇvan sarvato vyoma diśaś copadiśas tathā<BR>
03,168.006a	dhārāṇāṃ ca nipātena vāyor visphūrjitena ca<BR>
03,168.006c	garjitena ca daityānāṃ na prājñāyata kiṃ cana<BR>
03,168.007a	dhārā divi ca saṃbaddhā vasudhāyāṃ ca sarvaśaḥ<BR>
03,168.007c	vyāmohayanta māṃ tatra nipatantyo 'niśaṃ bhuvi<BR>
03,168.008a	tatropadiṣṭam indreṇa divyam astraṃ viśoṣaṇam<BR>
03,168.008c	dīptaṃ prāhiṇavaṃ ghoram aśuṣyat tena taj jalam<BR>
03,168.009a	hate 'śmavarṣe tu mayā jalavarṣe ca śoṣite<BR>
03,168.009c	mumucur dānavā māyām agniṃ vāyuṃ ca mānada<BR>
03,168.010a	tato 'ham agniṃ vyadhamaṃ salilāstreṇa sarvaśaḥ<BR>
03,168.010c	śailena ca mahāstreṇa vāyor vegam adhārayam<BR>
03,168.011a	tasyāṃ pratihatāyāṃ tu dānavā yuddhadurmadāḥ<BR>
03,168.011c	prākurvan vividhā māyā yaugapadyena bhārata<BR>
03,168.012a	tato varṣaṃ prādurabhūt sumahal lomaharṣaṇam<BR>
03,168.012c	astrāṇāṃ ghorarūpāṇām agner vāyos tathāśmanām<BR>
03,168.013a	sā tu māyāmayī vṛṣṭiḥ pīḍayām āsa māṃ yudhi<BR>
03,168.013c	atha ghoraṃ tamas tīvraṃ prādurāsīt samantataḥ<BR>
03,168.014a	tamasā saṃvṛte loke ghoreṇa paruṣeṇa ca<BR>
03,168.014c	turagā vimukhāś cāsan prāskhalac cāpi mātaliḥ<BR>
03,168.015a	hastād dhiraṇmayaś cāsya pratodaḥ prāpatad bhuvi<BR>
03,168.015c	asakṛc cāha māṃ bhītaḥ kvāsīti bharatarṣabha<BR>
03,168.016a	māṃ ca bhīr āviśat tīvrā tasmin vigatacetasi<BR>
03,168.016c	sa ca māṃ vigatajñānaḥ saṃtrasta idam abravīt<BR>
03,168.017a	surāṇām asurāṇāṃ ca saṃgrāmaḥ sumahān abhūt<BR>
03,168.017c	amṛtārthe purā pārtha sa ca dṛṣṭo mayānagha<BR>
03,168.018a	śambarasya vadhe cāpi saṃgrāmaḥ sumahān abhūt<BR>
03,168.018c	sārathyaṃ devarājasya tatrāpi kṛtavān aham<BR>
03,168.019a	tathaiva vṛtrasya vadhe saṃgṛhītā hayā mayā<BR>
03,168.019c	vairocaner mayā yuddhaṃ dṛṣṭaṃ cāpi sudāruṇam<BR>
03,168.019d*0852_01	balaprajñādayaś cāpi tathānyeṣāṃ ca pāṇḍava<BR>
03,168.020a	ete mayā mahāghorāḥ saṃgrāmāḥ paryupāsitāḥ<BR>
03,168.020c	na cāpi vigatajñāno bhūtapūrvo 'smi pāṇḍava<BR>
03,168.021a	pitāmahena saṃhāraḥ prajānāṃ vihito dhruvam<BR>
03,168.021c	na hi yuddham idaṃ yuktam anyatra jagataḥ kṣayāt<BR>
03,168.022a	tasya tad vacanaṃ śrutvā saṃstabhyātmānam ātmanā<BR>
03,168.022c	mohayiṣyan dānavānām ahaṃ māyāmayaṃ balam<BR>
03,168.023a	abruvaṃ mātaliṃ bhītaṃ paśya me bhujayor balam<BR>
03,168.023c	astrāṇāṃ ca prabhāvaṃ me dhanuṣo gāṇḍivasya ca<BR>
03,168.024a	adyāstramāyayaiteṣāṃ māyām etāṃ sudāruṇām<BR>
03,168.024c	vinihanmi tamaś cograṃ mā bhaiḥ sūta sthiro bhava<BR>
03,168.025a	evam uktvāham asṛjam astramāyāṃ narādhipa<BR>
03,168.025c	mohanīṃ sarvaśatrūṇāṃ hitāya tridivaukasām<BR>
03,168.026a	pīḍyamānāsu māyāsu tāsu tāsv asureśvarāḥ<BR>
03,168.026c	punar bahuvidhā māyāḥ prākurvann amitaujasaḥ<BR>
03,168.027a	punaḥ prakāśam abhavat tamasā grasyate punaḥ<BR>
03,168.027c	vrajaty adarśanaṃ lokaḥ punar apsu nimajjati<BR>
03,168.028a	susaṃgṛhītair haribhiḥ prakāśe sati mātaliḥ<BR>
03,168.028c	vyacarat syandanāgryeṇa saṃgrāme lomaharṣaṇe<BR>
03,168.029a	tataḥ paryapatann ugrā nivātakavacā mayi<BR>
03,168.029c	tān ahaṃ vivaraṃ dṛṣṭvā prāhiṇvaṃ yamasādanam<BR>
03,168.029d*0853_01	tathā devair avadhyatvaṃ purasyābhedyatvam eva tu<BR>
03,168.029d*0853_02	manuṣyāṇāṃ durbalatvād upekṣyaiva mahāsuraiḥ<BR>
03,168.030a	vartamāne tathā yuddhe nivātakavacāntake<BR>
03,168.030c	nāpaśyaṃ sahasā sarvān dānavān māyayāvṛtān<BR>
03,169.001	arjuna uvāca<BR>
03,169.001a	adṛśyamānās te daityā yodhayanti sma māyayā<BR>
03,169.001c	adṛśyān astravīryeṇa tān apy aham ayodhayam<BR>
03,169.002a	gāṇḍīvamuktā viśikhāḥ samyag astrapracoditāḥ<BR>
03,169.002c	acchindann uttamāṅgāni yatra yatra sma te 'bhavan<BR>
03,169.003a	tato nivātakavacā vadhyamānā mayā yudhi<BR>
03,169.003c	saṃhṛtya māyāṃ sahasā prāviśan puram ātmanaḥ<BR>
03,169.004a	vyapayāteṣu daityeṣu prādurbhūte ca darśane<BR>
03,169.004c	apaśyaṃ dānavāṃs tatra hatāñ śatasahasraśaḥ<BR>
03,169.005a	viniṣpiṣṭāni tatraiṣāṃ śastrāṇy ābharaṇāni ca<BR>
03,169.005c	kūṭaśaḥ sma pradṛśyante gātrāṇi kavacāni ca<BR>
03,169.006a	hayānāṃ nāntaraṃ hy āsīt padād vicalituṃ padam<BR>
03,169.006c	utpatya sahasā tasthur antarikṣagamās tataḥ<BR>
03,169.007a	tato nivātakavacā vyoma saṃchādya kevalam<BR>
03,169.007c	adṛśyā hy abhyavartanta visṛjantaḥ śiloccayān<BR>
03,169.008a	antarbhūmigatāś cānye hayānāṃ caraṇāny atha<BR>
03,169.008c	nyagṛhṇan dānavā ghorā rathacakre ca bhārata<BR>
03,169.009a	vinigṛhya harīn aśvān rathaṃ ca mama yudhyataḥ<BR>
03,169.009c	sarvato mām acinvanta sarathaṃ dharaṇīdharaiḥ<BR>
03,169.010a	parvatair upacīyadbhiḥ patamānais tathāparaiḥ<BR>
03,169.010c	sa deśo yatra vartāma guheva samapadyata<BR>
03,169.011a	parvataiś chādyamāno 'haṃ nigṛhītaiś ca vājibhiḥ<BR>
03,169.011c	agacchaṃ paramām ārtiṃ mātalis tad alakṣayat<BR>
03,169.012a	lakṣayitvā tu māṃ bhītam idaṃ vacanam abravīt<BR>
03,169.012c	arjunārjuna mā bhais tvaṃ vajram astram udīraya<BR>
03,169.013a	tato 'haṃ tasya tad vākyaṃ śrutvā vajram udīrayam<BR>
03,169.013c	devarājasya dayitaṃ vajram astraṃ narādhipa<BR>
03,169.014a	acalaṃ sthānam āsādya gāṇḍīvam anumantrya ca<BR>
03,169.014c	amuñcaṃ vajrasaṃsparśān āyasān niśitāñ śarān<BR>
03,169.015a	tato māyāś ca tāḥ sarvā nivātakavacāṃś ca tān<BR>
03,169.015c	te vajracoditā bāṇā vajrabhūtāḥ samāviśan<BR>
03,169.016a	te vajravegābhihatā dānavāḥ parvatopamāḥ<BR>
03,169.016c	itaretaram āśliṣya nyapatan pṛthivītale<BR>
03,169.017a	antarbhūmau tu ye 'gṛhṇan dānavā rathavājinaḥ<BR>
03,169.017c	anupraviśya tān bāṇāḥ prāhiṇvan yamasādanam<BR>
03,169.018a	hatair nivātakavacair nirastaiḥ parvatopamaiḥ<BR>
03,169.018c	samācchādyata deśaḥ sa vikīrṇair iva parvataiḥ<BR>
03,169.019a	na hayānāṃ kṣatiḥ kā cin na rathasya na mātaleḥ<BR>
03,169.019c	mama cādṛśyata tadā tad adbhutam ivābhavat<BR>
03,169.020a	tato māṃ prahasan rājan mātaliḥ pratyabhāṣata<BR>
03,169.020c	naitad arjuna deveṣu tvayi vīryaṃ yadīkṣyate<BR>
03,169.021a	hateṣv asurasaṃgheṣu dārās teṣāṃ tu sarvaśaḥ<BR>
03,169.021c	prākrośan nagare tasmin yathā śaradi lakṣmaṇāḥ<BR>
03,169.022a	tato mātalinā sārdham ahaṃ tat puram abhyayām<BR>
03,169.022c	trāsayan rathaghoṣeṇa nivātakavacastriyaḥ<BR>
03,169.023a	tān dṛṣṭvā daśasāhasrān mayūrasadṛśān hayān<BR>
03,169.023c	rathaṃ ca ravisaṃkāśaṃ prādravan gaṇaśaḥ striyaḥ<BR>
03,169.024a	tābhir ābharaṇaiḥ śabdas trāsitābhiḥ samīritaḥ<BR>
03,169.024c	śilānām iva śaileṣu patantīnām abhūt tadā<BR>
03,169.025a	vitrastā daityanāryas tāḥ svāni veśmāny athāviśan<BR>
03,169.025c	bahuratnavicitrāṇi śātakumbhamayāni ca<BR>
03,169.026a	tad adbhutākāram ahaṃ dṛṣṭvā nagaram uttamam<BR>
03,169.026c	viśiṣṭaṃ devanagarād apṛcchaṃ mātaliṃ tataḥ<BR>
03,169.027a	idam evaṃvidhaṃ kasmād devatā nāviśanty uta<BR>
03,169.027c	puraṃdarapurād dhīdaṃ viśiṣṭam iti lakṣaye<BR>
03,169.028	mātalir uvāca<BR>
03,169.028a	āsīd idaṃ purā pārtha devarājasya naḥ puram<BR>
03,169.028c	tato nivātakavacair itaḥ pracyāvitāḥ surāḥ<BR>
03,169.029a	tapas taptvā mahat tīvraṃ prasādya ca pitāmaham<BR>
03,169.029c	idaṃ vṛtaṃ nivāsāya devebhyaś cābhayaṃ yudhi<BR>
03,169.030a	tataḥ śakreṇa bhagavān svayambhūr abhicoditaḥ<BR>
03,169.030c	vidhattāṃ bhagavān atrety ātmano hitakāmyayā<BR>
03,169.031a	tata ukto bhagavatā diṣṭam atreti vāsavaḥ<BR>
03,169.031c	bhavitāntas tvam evaiṣāṃ dehenānyena vṛtrahan<BR>
03,169.032a	tata eṣāṃ vadhārthāya śakro 'strāṇi dadau tava<BR>
03,169.032c	na hi śakyāḥ surair hantuṃ ya ete nihatās tvayā<BR>
03,169.033a	kālasya pariṇāmena tatas tvam iha bhārata<BR>
03,169.033c	eṣām antakaraḥ prāptas tat tvayā ca kṛtaṃ tathā<BR>
03,169.034a	dānavānāṃ vināśārthaṃ mahāstrāṇāṃ mahad balam<BR>
03,169.034c	grāhitas tvaṃ mahendreṇa puruṣendra tad uttamam<BR>
03,169.035	arjuna uvāca<BR>
03,169.035a	tataḥ praviśya nagaraṃ dānavāṃś ca nihatya tān<BR>
03,169.035c	punar mātalinā sārdham agacchaṃ devasadma tat<BR>
03,170.001	arjuna uvāca<BR>
03,170.001a	nivartamānena mayā mahad dṛṣṭaṃ tato 'param<BR>
03,170.001c	puraṃ kāmacaraṃ divyaṃ pāvakārkasamaprabham<BR>
03,170.002a	drumai ratnamayaiś caitrair bhāsvaraiś ca patatribhiḥ<BR>
03,170.002c	paulomaiḥ kālakeyaiś ca nityahṛṣṭair adhiṣṭhitam<BR>
03,170.003a	gopurāṭṭālakopetaṃ caturdvāraṃ durāsadam<BR>
03,170.003c	sarvaratnamayaṃ divyam adbhutopamadarśanam<BR>
03,170.003e	drumaiḥ puṣpaphalopetair divyaratnamayair vṛtam<BR>
03,170.004a	tathā patatribhir divyair upetaṃ sumanoharaiḥ<BR>
03,170.004c	asurair nityamuditaiḥ śūlarṣṭimusalāyudhaiḥ<BR>
03,170.004e	cāpamudgarahastaiś ca sragvibhiḥ sarvato vṛtam<BR>
03,170.005a	tad ahaṃ prekṣya daityānāṃ puram adbhutadarśanam<BR>
03,170.005c	apṛcchaṃ mātaliṃ rājan kim idaṃ dṛśyateti vai<BR>
03,170.006	mātalir uvāca<BR>
03,170.006a	pulomā nāma daiteyī kālakā ca mahāsurī<BR>
03,170.006c	divyaṃ varṣasahasraṃ te ceratuḥ paramaṃ tapaḥ<BR>
03,170.006e	tapaso 'nte tatas tābhyāṃ svayambhūr adadād varam<BR>
03,170.007a	agṛhṇītāṃ varaṃ te tu sutānām alpaduḥkhatām<BR>
03,170.007c	avadhyatāṃ ca rājendra surarākṣasapannagaiḥ<BR>
03,170.008a	ramaṇīyaṃ puraṃ cedaṃ khacaraṃ sukṛtaprabham<BR>
03,170.008c	sarvaratnaiḥ samuditaṃ durdharṣam amarair api<BR>
03,170.008e	sayakṣagandharvagaṇaiḥ pannagāsurarākṣasaiḥ<BR>
03,170.009a	sarvakāmaguṇopetaṃ vītaśokam anāmayam<BR>
03,170.009c	brahmaṇā bharataśreṣṭha kālakeyakṛte kṛtam<BR>
03,170.010a	tad etat khacaraṃ divyaṃ caraty amaravarjitam<BR>
03,170.010c	paulomādhyuṣitaṃ vīra kālakeyaiś ca dānavaiḥ<BR>
03,170.011a	hiraṇyapuram ity etat khyāyate nagaraṃ mahat<BR>
03,170.011c	rakṣitaṃ kālakeyaiś ca paulomaiś ca mahāsuraiḥ<BR>
03,170.012a	ta ete muditā nityam avadhyāḥ sarvadaivataiḥ<BR>
03,170.012c	nivasanty atra rājendra gatodvegā nirutsukāḥ<BR>
03,170.012d*0854_01	surāsurair avadhyānāṃ dānavānāṃ dhanaṃjaya<BR>
03,170.012e	mānuṣo mṛtyur eteṣāṃ nirdiṣṭo brahmaṇā purā<BR>
03,170.012f*0855_01	etān api raṇe pārtha kālakañjān durāsadān<BR>
03,170.012f*0855_02	vajrāstreṇa nayasvāśu vināśaṃ sumahābalān<BR>
03,170.013	arjuna uvāca<BR>
03,170.013a	surāsurair avadhyāṃs tān ahaṃ jñātvā tataḥ prabho<BR>
03,170.013c	abruvaṃ mātaliṃ hṛṣṭo yāhy etat puram añjasā<BR>
03,170.014a	tridaśeśadviṣo yāvat kṣayam astrair nayāmy aham<BR>
03,170.014c	na kathaṃ cid dhi me pāpā na vadhyā ye suradviṣaḥ<BR>
03,170.015a	uvāha māṃ tataḥ śīghraṃ hiraṇyapuram antikāt<BR>
03,170.015c	rathena tena divyena hariyuktena mātaliḥ<BR>
03,170.016a	te mām ālakṣya daiteyā vicitrābharaṇāmbarāḥ<BR>
03,170.016c	samutpetur mahāvegā rathān āsthāya daṃśitāḥ<BR>
03,170.017a	tato nālīkanārācair bhallaśaktyṛṣṭitomaraiḥ<BR>
03,170.017c	abhyaghnan dānavendrā māṃ kruddhās tīvraparākramāḥ<BR>
03,170.018a	tad ahaṃ cāstravarṣeṇa mahatā pratyavārayam<BR>
03,170.018c	śastravarṣaṃ mahad rājan vidyābalam upāśritaḥ<BR>
03,170.019a	vyāmohayaṃ ca tān sarvān rathamārgaiś caran raṇe<BR>
03,170.019c	te 'nyonyam abhisaṃmūḍhāḥ pātayanti sma dānavāḥ<BR>
03,170.020a	teṣām ahaṃ vimūḍhānām anyonyam abhidhāvatām<BR>
03,170.020c	śirāṃsi viśikhair dīptair vyaharaṃ śatasaṃghaśaḥ<BR>
03,170.021a	te vadhyamānā daiteyāḥ puram āsthāya tat punaḥ<BR>
03,170.021c	kham utpetuḥ sanagarā māyām āsthāya dānavīm<BR>
03,170.022a	tato 'haṃ śaravarṣeṇa mahatā pratyavārayam<BR>
03,170.022c	mārgam āvṛtya daityānāṃ gatiṃ caiṣām avārayam<BR>
03,170.023a	tat puraṃ khacaraṃ divyaṃ kāmagaṃ divyavarcasam<BR>
03,170.023c	daiteyair varadānena dhāryate sma yathāsukham<BR>
03,170.024a	antarbhūmau nipatitaṃ punar ūrdhvaṃ pratiṣṭhate<BR>
03,170.024c	punas tiryak prayāty āśu punar apsu nimajjati<BR>
03,170.025a	amarāvatisaṃkāśaṃ puraṃ kāmagamaṃ tu tat<BR>
03,170.025c	aham astrair bahuvidhaiḥ pratyagṛhṇaṃ narādhipa<BR>
03,170.026a	tato 'haṃ śarajālena divyāstramuditena ca<BR>
03,170.026c	nyagṛhṇaṃ saha daiteyais tat puraṃ bharatarṣabha<BR>
03,170.027a	vikṣataṃ cāyasair bāṇair matprayuktair ajihmagaiḥ<BR>
03,170.027c	mahīm abhyapatad rājan prabhagnaṃ puram āsuram<BR>
03,170.028a	te vadhyamānā madbāṇair vajravegair ayasmayaiḥ<BR>
03,170.028c	paryabhramanta vai rājann asurāḥ kālacoditāḥ<BR>
03,170.029a	tato mātalir apy āśu purastān nipatann iva<BR>
03,170.029c	mahīm avātarat kṣipraṃ rathenādityavarcasā<BR>
03,170.030a	tato rathasahasrāṇi ṣaṣṭis teṣām amarṣiṇām<BR>
03,170.030c	yuyutsūnāṃ mayā sārdhaṃ paryavartanta bhārata<BR>
03,170.031a	tān ahaṃ niśitair bāṇair vyadhamaṃ gārdhravājitaiḥ<BR>
03,170.031c	te yuddhe saṃnyavartanta samudrasya yathormayaḥ<BR>
03,170.032a	neme śakyā mānuṣeṇa yuddheneti pracintya vai<BR>
03,170.032c	tato 'ham ānupūrvyeṇa sarvāṇy astrāṇy ayojayam<BR>
03,170.033a	tatas tāni sahasrāṇi rathānāṃ citrayodhinām<BR>
03,170.033c	astrāṇi mama divyāni pratyaghnañ śanakair iva<BR>
03,170.034a	rathamārgān vicitrāṃs te vicaranto mahārathāḥ<BR>
03,170.034c	pratyadṛśyanta saṃgrāme śataśo 'tha sahasraśaḥ<BR>
03,170.035a	vicitramukuṭāpīḍā vicitrakavacadhvajāḥ<BR>
03,170.035c	vicitrābharaṇāś caiva nandayantīva me manaḥ<BR>
03,170.036a	ahaṃ tu śaravarṣais tān astrapramuditai raṇe<BR>
03,170.036c	nāśaknuvaṃ pīḍayituṃ te tu māṃ paryapīḍayan<BR>
03,170.037a	taiḥ pīḍyamāno bahubhiḥ kṛtāstraiḥ kuśalair yudhi<BR>
03,170.037c	vyathito 'smi mahāyuddhe bhayaṃ cāgān mahan mama<BR>
03,170.037d*0856_01	tato 'haṃ paramāyasto mātaliṃ paripṛṣṭavān<BR>
03,170.037d*0856_02	kim ete mama bāṇaughair divyāstraparimantritaiḥ<BR>
03,170.037d*0856_03	na vadhyante mahāghorais tattvam ākhyāhi pṛcchataḥ<BR>
03,170.037d*0856_04	sa mām uvāca paryāptas tvam eṣāṃ bharatarṣabha<BR>
03,170.037d*0856_05	tān uddiśyātha marmāṇi pratighātaṃ tadācara<BR>
03,170.037d*0856_06	etac chrutvā tu rājendra saṃprahṛṣṭas tam ūcivān<BR>
03,170.037d*0856_07	nivartaya rathaṃ śīghraṃ paśya caitān nipātitān<BR>
03,170.037d*0856_08	evam ukto rathaṃ tatra mātaliḥ paryavartayat<BR>
03,170.037d*0856_09	tato matvā raṇe bhagnaṃ dānavāḥ pratiharṣitāḥ<BR>
03,170.037d*0856_10	vicukruśur mahārāja svareṇa mahatā tadā<BR>
03,170.037d*0856_11	abhagnaḥ kaiś cid apy eṣa pāṇḍavo raṇamūrdhani<BR>
03,170.037d*0856_12	asmābhiḥ samare bhagna ity evaṃ saṃghaśas tadā<BR>
03,170.038a	tato 'haṃ devadevāya rudrāya praṇato raṇe<BR>
03,170.038b*0857_01	prayataḥ praṇato bhūtvā namaskṛtya mahātmane<BR>
03,170.038c	svasti bhūtebhya ity uktvā mahāstraṃ samayojayam<BR>
03,170.038e	yat tad raudram iti khyātaṃ sarvāmitravināśanam<BR>
03,170.038f*0858_01	ahaṃ pāśupataṃ divyaṃ sarvalokanamaskṛtam<BR>
03,170.039a	tato 'paśyaṃ triśirasaṃ puruṣaṃ navalocanam<BR>
03,170.039c	trimukhaṃ ṣaḍbhujaṃ dīptam arkajvalanamūrdhajam<BR>
03,170.039e	lelihānair mahānāgaiḥ kṛtaśīrṣam amitrahan<BR>
03,170.039f*0859_01	bhaktānukampinaṃ devaṃ nāgayajñopavītinam<BR>
03,170.040a	vibhīs tatas tad astraṃ tu ghoraṃ raudraṃ sanātanam<BR>
03,170.040c	dṛṣṭvā gāṇḍīvasaṃyogam ānīya bharatarṣabha<BR>
03,170.041a	namaskṛtvā trinetrāya śarvāyāmitatejase<BR>
03,170.041c	muktavān dānavendrāṇāṃ parābhāvāya bhārata<BR>
03,170.042a	muktamātre tatas tasmin rūpāṇy āsan sahasraśaḥ<BR>
03,170.042c	mṛgāṇām atha siṃhānāṃ vyāghrāṇāṃ ca viśāṃ pate<BR>
03,170.042e	ṛkṣāṇāṃ mahiṣāṇāṃ ca pannagānāṃ tathā gavām<BR>
03,170.043a	gajānāṃ sṛmarāṇāṃ ca śarabhāṇāṃ ca sarvaśaḥ<BR>
03,170.043c	ṛṣabhāṇāṃ varāhāṇāṃ mārjārāṇāṃ tathaiva ca<BR>
03,170.043d*0860_01	ṛkṣāśvameṣavaktrāṇām ulūkānāṃ tathaiva ca<BR>
03,170.043d*0860_02	mīnavāyasarūpāṇāṃ nānāvaktrapracāriṇām<BR>
03,170.043e	śālāvṛkāṇāṃ pretānāṃ bhuruṇḍānāṃ ca sarvaśaḥ<BR>
03,170.043f*0861_01	śārdūlānāṃ varāhāṇāṃ śarabhāṇāṃ pravalgatām<BR>
03,170.044a	gṛdhrāṇāṃ garuḍānāṃ ca makarāṇāṃ tathaiva ca<BR>
03,170.044b*0862_01	vṛkṣāṇāṃ parvatānāṃ ca samudrāṇāṃ tathaiva ca<BR>
03,170.044b*0863_01	devānāṃ ca ṛṣīṇāṃ ca gandharvāṇāṃ ca sarvaśaḥ<BR>
03,170.044c	piśācānāṃ sayakṣāṇāṃ tathaiva ca suradviṣām<BR>
03,170.045a	guhyakānāṃ ca saṃgrāme nairṛtānāṃ tathaiva ca<BR>
03,170.045c	jhaṣāṇāṃ gajavaktrāṇām ulūkānāṃ tathaiva ca<BR>
03,170.046a	mīnakūrmasamūhānāṃ nānāśastrāsipāṇinām<BR>
03,170.046c	tathaiva yātu dhānānāṃ gadāmudgaradhāriṇām<BR>
03,170.047a	etaiś cānyaiś ca bahubhir nānārūpadharais tathā<BR>
03,170.047c	sarvam āsīj jagad vyāptaṃ tasminn astre visarjite<BR>
03,170.048a	triṣirobhiś caturdaṃṣṭraiś caturāsyaiś caturbhujaiḥ<BR>
03,170.048c	anekarūpasaṃyuktair māṃsamedovasāśibhiḥ<BR>
03,170.048e	abhīkṣṇaṃ vadhyamānās te dānavā ye samāgatāḥ<BR>
03,170.049a	arkajvalanatejobhir vajrāśanisamaprabhaiḥ<BR>
03,170.049c	adrisāramayaiś cānyair bāṇair arividāraṇaiḥ<BR>
03,170.049e	nyahanaṃ dānavān sarvān muhūrtenaiva bhārata<BR>
03,170.050a	gāṇḍīvāstrapraṇunnāṃs tān gatāsūn nabhasaś cyutān<BR>
03,170.050c	dṛṣṭvāhaṃ prāṇamaṃ bhūyas tripuraghnāya vedhase<BR>
03,170.051a	tathā raudrāstraniṣpiṣṭān divyābharaṇabhūṣitān<BR>
03,170.051c	niśāmya paramaṃ harṣam agamad devasārathiḥ<BR>
03,170.052a	tad asahyaṃ kṛtaṃ karma devair api durāsadam<BR>
03,170.052c	dṛṣṭvā māṃ pūjayām āsa mātaliḥ śakrasārathiḥ<BR>
03,170.053a	uvāca cedaṃ vacanaṃ prīyamāṇaḥ kṛtāñjaliḥ<BR>
03,170.053b*0864_01	hatāṃs tān dānavān dṛṣṭvā mayā saṃkhye sahasraśaḥ<BR>
03,170.053c	surāsurair asahyaṃ hi karma yat sādhitaṃ tvayā<BR>
03,170.053e	na hy etat saṃyuge kartum api śaktaḥ sureśvaraḥ<BR>
03,170.053f*0865_01	dhruvaṃ dhanaṃjaya prītas tvayi śakraḥ purārdana<BR>
03,170.054a	surāsurair avadhyaṃ hi puram etat khagaṃ mahat<BR>
03,170.054c	tvayā vimathitaṃ vīra svavīryāstratapobalāt<BR>
03,170.055a	vidhvaste 'tha pure tasmin dānaveṣu hateṣu ca<BR>
03,170.055c	vinadantyaḥ striyaḥ sarvā niṣpetur nagarād bahiḥ<BR>
03,170.056a	prakīrṇakeśyo vyathitāḥ kurarya iva duḥkhitāḥ<BR>
03,170.056b*0866_01	kurarya iva vāśantyo duḥkhitāś ca muhur muhuḥ<BR>
03,170.056c	petuḥ putrān pitṝn bhrātṝñ śocamānā mahītale<BR>
03,170.057a	rudantyo dīnakaṇṭhyas tā vinadantyo hateśvarāḥ<BR>
03,170.057c	urāṃsi pāṇibhir ghnantyaḥ prasrastasragvibhūṣaṇāḥ<BR>
03,170.058a	tac chokayuktam aśrīkaṃ duḥkhadainyasamāhatam<BR>
03,170.058c	na babhau dānavapuraṃ hatatviṭkaṃ hateśvaram<BR>
03,170.059a	gandharvanagarākāraṃ hatanāgam iva hradam<BR>
03,170.059c	śuṣkavṛkṣam ivāraṇyam adṛśyam abhavat puram<BR>
03,170.060a	māṃ tu saṃhṛṣṭamanasaṃ kṣipraṃ mātalir ānayat<BR>
03,170.060c	devarājasya bhavanaṃ kṛtakarmāṇam āhavāt<BR>
03,170.061a	hiraṇyapuram ārujya nihatya ca mahāsurān<BR>
03,170.061c	nivātakavacāṃś caiva tato 'haṃ śakram āgamam<BR>
03,170.062a	mama karma ca devendraṃ mātalir vistareṇa tat<BR>
03,170.062c	sarvaṃ viśrāvayām āsa yathā bhūtaṃ mahādyute<BR>
03,170.063a	hiraṇyapuraghātaṃ ca māyānāṃ ca nivāraṇam<BR>
03,170.063c	nivātakavacānāṃ ca vadhaṃ saṃkhye mahaujasām<BR>
03,170.063d*0867_01	kālakeyavadhaṃ caiva adbhutaṃ romaharṣaṇam<BR>
03,170.064a	tac chrutvā bhagavān prītaḥ sahasrākṣaḥ puraṃdaraḥ<BR>
03,170.064c	marudbhiḥ sahitaḥ śrīmān sādhu sādhv ity athābravīt<BR>
03,170.064d*0868_01	pariṣvajya ca māṃ premṇā mūrdhny upāghrāya sasmitam<BR>
03,170.065a	tato māṃ devarājo vai samāśvāsya punaḥ punaḥ<BR>
03,170.065c	abravīd vibudhaiḥ sārdham idaṃ sumadhuraṃ vacaḥ<BR>
03,170.066a	atidevāsuraṃ karma kṛtam etat tvayā raṇe<BR>
03,170.066c	gurvarthaś ca mahān pārtha kṛtaḥ śatrūn ghnatā mama<BR>
03,170.067a	evam eva sadā bhāvyaṃ sthireṇājau dhanaṃjaya<BR>
03,170.067c	asaṃmūḍhena cāstrāṇāṃ kartavyaṃ pratipādanam<BR>
03,170.068a	aviṣahyo raṇe hi tvaṃ devadānavarākṣasaiḥ<BR>
03,170.068c	sayakṣāsuragandharvaiḥ sapakṣigaṇapannagaiḥ<BR>
03,170.069a	vasudhāṃ cāpi kaunteya tvadbāhubalanirjitām<BR>
03,170.069c	pālayiṣyati dharmātmā kuntīputro yudhiṣṭhiraḥ<BR>
03,171.001	arjuna uvāca<BR>
03,171.001a	tato mām abhiviśvastaṃ saṃrūḍhaśaravikṣatam<BR>
03,171.001c	devarājo 'nugṛhyedaṃ kāle vacanam abravīt<BR>
03,171.002a	divyāny astrāṇi sarvāṇi tvayi tiṣṭhanti bhārata<BR>
03,171.002c	na tvābhibhavituṃ śakto mānuṣo bhuvi kaś cana<BR>
03,171.003a	bhīṣmo droṇaḥ kṛpaḥ karṇaḥ śakuniḥ saha rājabhiḥ<BR>
03,171.003c	saṃgrāmasthasya te putra kalāṃ nārhanti ṣoḍaśīm<BR>
03,171.004a	idaṃ ca me tanutrāṇaṃ prāyacchan maghavān prabhuḥ<BR>
03,171.004c	abhedyaṃ kavacaṃ divyaṃ srajaṃ caiva hiraṇmayīm<BR>
03,171.005a	devadattaṃ ca me śaṅkhaṃ devaḥ prādān mahāravam<BR>
03,171.005c	divyaṃ cedaṃ kirīṭaṃ me svayam indro yuyoja ha<BR>
03,171.006a	tato divyāni vastrāṇi divyāny ābharaṇāni ca<BR>
03,171.006c	prādāc chakro mamaitāni rucirāṇi bṛhanti ca<BR>
03,171.007a	evaṃ saṃpūjitas tatra sukham asmy uṣito nṛpa<BR>
03,171.007c	indrasya bhavane puṇye gandharvaśiśubhiḥ saha<BR>
03,171.008a	tato mām abravīc chakraḥ prītimān amaraiḥ saha<BR>
03,171.008c	samayo 'rjuna gantuṃ te bhrātaro hi smaranti te<BR>
03,171.009a	evam indrasya bhavane pañca varṣāṇi bhārata<BR>
03,171.009c	uṣitāni mayā rājan smaratā dyūtajaṃ kalim<BR>
03,171.010a	tato bhavantam adrākṣaṃ bhrātṛbhiḥ parivāritam<BR>
03,171.010c	gandhamādanam āsādya parvatasyāsya mūrdhani<BR>
03,171.011	yudhiṣṭhira uvāca<BR>
03,171.011a	diṣṭyā dhanaṃjayāstrāṇi tvayā prāptāni bhārata<BR>
03,171.011c	diṣṭyā cārādhito rājā devānām īśvaraḥ prabhuḥ<BR>
03,171.012a	diṣṭyā ca bhagavān sthāṇur devyā saha paraṃtapa<BR>
03,171.012c	sākṣād dṛṣṭaḥ suyuddhena toṣitaś ca tvayānagha<BR>
03,171.013a	diṣṭyā ca lokapālais tvaṃ sameto bharatarṣabha<BR>
03,171.013c	diṣṭyā vardhāmahe sarve diṣṭyāsi punarāgataḥ<BR>
03,171.014a	adya kṛtsnām imāṃ devīṃ vijitāṃ puramālinīm<BR>
03,171.014b*0869_01	paśyāmi bhūmiṃ kaunteya tvayā me pratipāditām<BR>
03,171.014c	manye ca dhṛtarāṣṭrasya putrān api vaśīkṛtān<BR>
03,171.015a	tāni tv icchāmi te draṣṭuṃ divyāny astrāṇi bhārata<BR>
03,171.015c	yais tathā vīryavantas te nivātakavacā hatā<BR>
03,171.015d*0870_01	mahābalā mahāmāyā ekena nihitā yudhi<BR>
03,171.016	arjuna uvāca<BR>
03,171.016a	śvaḥ prabhāte bhavān draṣṭā divyāny astrāṇi sarvaśaḥ<BR>
03,171.016c	nivātakavacā ghorā yair mayā vinipātitāḥ<BR>
03,171.017	vaiśaṃpāyana uvāca<BR>
03,171.017a	evam āgamanaṃ tatra kathayitvā dhanaṃjayaḥ<BR>
03,171.017c	bhrātṛbhiḥ sahitaḥ sarvai rajanīṃ tām uvāsa ha<BR>
03,172.001	vaiśaṃpāyana uvāca<BR>
03,172.001a	tasyāṃ rajanyāṃ vyuṣṭāyāṃ dharmarājo yudhiṣṭhiraḥ<BR>
03,172.001c	utthāyāvaśyakāryāṇi kṛtavān bhratṛbhiḥ saha<BR>
03,172.002a	tataḥ saṃcodayām āsa so 'rjunaṃ bhrātṛnandanam<BR>
03,172.002c	darśayāstrāṇi kaunteya yair jitā dānavās tvayā<BR>
03,172.003a	tato dhanaṃjayo rājan devair dattāni pāṇḍavaḥ<BR>
03,172.003c	astrāṇi tāni divyāni darśayām āsa bhārata<BR>
03,172.004a	yathānyāyaṃ mahātejāḥ śaucaṃ paramam āsthitaḥ<BR>
03,172.004b*0871_01	namaskṛtya triṇetrāya vāsavāya ca pāṇḍavaḥ<BR>
03,172.004c	girikūbaraṃ pādapāṅgaṃ śubhaveṇu triveṇukam<BR>
03,172.004e	pārthivaṃ ratham āsthāya śobhamāno dhanaṃjayaḥ<BR>
03,172.005a	tataḥ sudaṃśitas tena kavacena suvarcasā<BR>
03,172.005c	dhanur ādāya gāṇḍīvaṃ devadattaṃ ca vārijam<BR>
03,172.006a	śośubhyamānaḥ kaunteya ānupūrvyān mahābhujaḥ<BR>
03,172.006c	astrāṇi tāni divyāni darśanāyopacakrame<BR>
03,172.007a	atha prayokṣyamāṇena divyāny astrāṇi tena vai<BR>
03,172.007c	samākrāntā mahī padbhyāṃ samakampata sadrumā<BR>
03,172.008a	kṣubhitāḥ saritaś caiva tathaiva ca mahodadhiḥ<BR>
03,172.008c	śailāś cāpi vyaśīryanta na vavau ca samīraṇaḥ<BR>
03,172.009a	na babhāse sahasrāṃśur na jajvāla ca pāvakaḥ<BR>
03,172.009c	na vedāḥ pratibhānti sma dvijātīnāṃ kathaṃ cana<BR>
03,172.010a	antarbhūmigatā ye ca prāṇino janamejaya<BR>
03,172.010c	pīḍyamānāḥ samutthāya pāṇḍavaṃ paryavārayan<BR>
03,172.011a	vepamānāḥ prāñjalayas te sarve pihitānanāḥ<BR>
03,172.011c	dahyamānās tadāstrais tair yācanti sma dhanaṃjayam<BR>
03,172.012a	tato brahmarṣayaś caiva siddhāś caiva surarṣayaḥ<BR>
03,172.012c	jaṅgamāni ca bhūtāni sarvāṇy evāvatasthire<BR>
03,172.013a	rājarṣayaś ca pravarās tathaiva ca divaukasaḥ<BR>
03,172.013c	yakṣarākṣasagandharvās tathaiva ca patatriṇaḥ<BR>
03,172.013d*0872_01	khecarāṇi ca bhūtāni sarvāṇy evāvatasthire<BR>
03,172.014a	tataḥ pitāmahaś caiva lokapālāś ca sarvaśaḥ<BR>
03,172.014c	bhagavāṃś ca mahādevaḥ sagaṇo 'bhyāyayau tadā<BR>
03,172.015a	tato vāyur mahārāja divyair mālyaiḥ sugandhibhiḥ<BR>
03,172.015c	abhitaḥ pāṇḍavāṃś citrair avacakre samantataḥ<BR>
03,172.016a	jaguś ca gāthā vividhā gandharvāḥ suracoditāḥ<BR>
03,172.016c	nanṛtuḥ saṃghaśaś caiva rājann apsarasāṃ gaṇāḥ<BR>
03,172.016d*0873_01	devatūryāṇy avādyanta ramyāṇi madhurāṇi ca<BR>
03,172.017a	tasmiṃs tu tumule kāle nāradaḥ suracoditaḥ<BR>
03,172.017c	āgamyāha vacaḥ pārthaṃ śravaṇīyam idaṃ nṛpa<BR>
03,172.018a	arjunārjuna mā yuṅkṣva divyāny astrāṇi bhārata<BR>
03,172.018c	naitāni niradhiṣṭhāne prayujyante kadā cana<BR>
03,172.018d*0874_01	tato mahātmā sa viśuddhabuddhiḥ<BR>
03,172.018d*0874_02	saṃprārthayām āsa nagendravaryam<BR>
03,172.019a	adhiṣṭhāne na vānārtaḥ prayuñjīta kadā cana<BR>
03,172.019c	prayoge sumahān doṣo hy astrāṇāṃ kurunandana<BR>
03,172.020a	etāni rakṣyamāṇāni dhanaṃjaya yathāgamam<BR>
03,172.020c	balavanti sukhārhāṇi bhaviṣyanti na saṃśayaḥ<BR>
03,172.021a	arakṣyamāṇāny etāni trailokyasyāpi pāṇḍava<BR>
03,172.021c	bhavanti sma vināśāya maivaṃ bhūyaḥ kṛthāḥ kva cit<BR>
03,172.022a	ajātaśatro tvaṃ caiva drakṣyase tāni saṃyuge<BR>
03,172.022c	yojyamānāni pārthena dviṣatām avamardane<BR>
03,172.023a	nivāryātha tataḥ pārthaṃ sarve devā yathāgatam<BR>
03,172.023c	jagmur anye ca ye tatra samājagmur nararṣabha<BR>
03,172.024a	teṣu sarveṣu kauravya pratiyāteṣu pāṇḍavāḥ<BR>
03,172.024c	tasminn eva vane hṛṣṭās ta ūṣuḥ saha kṛṣṇayā<BR>
03,173.001	janamejaya uvāca<BR>
03,173.001a	tasmin kṛtāstre rathināṃ pradhāne; pratyāgate bhavanād vṛtrahantuḥ<BR>
03,173.001c	ataḥ paraṃ kim akurvanta pārthāḥ; sametya śūreṇa dhanaṃjayena<BR>
03,173.002	vaiśaṃpāyana uvāca<BR>
03,173.002a	vaneṣu teṣv eva tu te narendrāḥ; sahārjunenendrasamena vīrāḥ<BR>
03,173.002c	tasmiṃś ca śailapravare suramye; dhaneśvarākrīḍagatā vijahruḥ<BR>
03,173.003a	veśmāni tāny apratimāni paśyan; krīḍāś ca nānādrumasaṃnikarṣāḥ<BR>
03,173.003c	cacāra dhanvī bahudhā narendraḥ; so 'streṣu yattaḥ satataṃ kirīṭī<BR>
03,173.004a	avāpya vāsaṃ naradevaputrāḥ; prasādajaṃ vaiśravaṇasya rājñaḥ<BR>
03,173.004c	na prāṇināṃ te spṛhayanti rājañ; śivaś ca kālaḥ sa babhūva teṣām<BR>
03,173.005a	sametya pārthena yathaikarātram; ūṣuḥ samās tatra tadā catasraḥ<BR>
03,173.005c	pūrvāś ca ṣaṭ tā daśa pāṇḍavānāṃ; śivā babhūvur vasatāṃ vaneṣu<BR>
03,173.006a	tato 'bravīd vāyusutas tarasvī; jiṣṇuś ca rājānam upopaviśya<BR>
03,173.006c	yamau ca vīrau surarājakalpāv; ekāntam āsthāya hitaṃ priyaṃ ca<BR>
03,173.007a	tava pratijñāṃ kururāja satyāṃ; cikīrṣamāṇās tvadanu priyaṃ ca<BR>
03,173.007c	tato 'nugacchāma vanāny apāsya; suyodhanaṃ sānucaraṃ nihantum<BR>
03,173.008a	ekādaśaṃ varṣam idaṃ vasāmaḥ; suyodhanenāttasukhāḥ sukhārhāḥ<BR>
03,173.008c	taṃ vañcayitvādhamabuddhiśīlam; ajñātavāsaṃ sukham āpnuyāmaḥ<BR>
03,173.009a	tavājñayā pārthiva nirviśaṅkā; vihāya mānaṃ vicaran vanāni<BR>
03,173.009c	samīpavāsena vilobhitās te; jñāsyanti nāsmān apakṛṣṭadeśān<BR>
03,173.010a	saṃvatsaraṃ taṃ tu vihṛtya gūḍhaṃ; narādhamaṃ taṃ sukham uddharema<BR>
03,173.010c	niryātya vairaṃ saphalaṃ sapuṣpaṃ; tasmai narendrādhamapūruṣāya<BR>
03,173.011a	suyodhanāyānucarair vṛtāya; tato mahīm āhara dharmarāja<BR>
03,173.011c	svargopamaṃ śailam imaṃ caradbhiḥ; śakyo vihantuṃ naradeva śokaḥ<BR>
03,173.012a	kīrtiś ca te bhārata puṇyagandhā; naśyeta lokeṣu carācareṣu<BR>
03,173.012c	tat prāpya rājyaṃ kurupuṃgavānāṃ; śakyaṃ mahat prāptam atha kriyāś ca<BR>
03,173.013a	idaṃ tu śakyaṃ satataṃ narendra; prāptuṃ tvayā yal labhase kuberāt<BR>
03,173.013c	kuruṣva buddhiṃ dviṣatāṃ vadhāya; kṛtāgasāṃ bhārata nigrahe ca<BR>
03,173.014a	tejas tavograṃ na saheta rājan; sametya sākṣād api vajrapāṇiḥ<BR>
03,173.014c	na hi vyathāṃ jātu kariṣyatas tau; sametya devair api dharmarāja<BR>
03,173.015a	tvadarthasiddhyartham abhipravṛttau; suparṇaketuś ca śineś ca naptā<BR>
03,173.015c	yathaiva kṛṣṇo 'pratimo balena; tathaiva rājan sa śinipravīraḥ<BR>
03,173.016a	tavārthasiddhyartham abhipravṛttau; yathaiva kṛṣṇaḥ saha yādavais taiḥ<BR>
03,173.016c	tathaiva cāvāṃ naradevavarya; yamau ca vīrau kṛtinau prayoge<BR>
03,173.016e	tvadarthayogaprabhavapradhānāḥ; samaṃ kariṣyāma parān sametya<BR>
03,173.017a	tatas tad ājñāya mataṃ mahātmā; teṣāṃ sa dharmasya suto variṣṭhaḥ<BR>
03,173.017c	pradakṣiṇaṃ vaiśravaṇādhivāsaṃ; cakāra dharmārthavid uttamaujaḥ<BR>
03,173.018a	āmantrya veśmāni nadīḥ sarāṃsi; sarvāṇi rakṣāṃsi ca dharmarājaḥ<BR>
03,173.018c	yathāgataṃ mārgam avekṣamāṇaḥ; punar giriṃ caiva nirīkṣamāṇaḥ<BR>
03,173.019a	samāptakarmā sahitaḥ suhṛdbhir; jitvā sapatnān pratilabhya rājyam<BR>
03,173.019c	śailendra bhūyas tapase dhṛtātmā; draṣṭā tavāsmīti matiṃ cakāra<BR>
03,173.020a	vṛtaḥ sa sarvair anujair dvijaiś ca; tenaiva mārgeṇa patiḥ kurūṇām<BR>
03,173.020c	uvāha cainān sagaṇāṃs tathaiva; ghaṭotkacaḥ parvatanirjhareṣu<BR>
03,173.021a	tān prasthitān prītimanā maharṣiḥ; piteva putrān anuśiṣya sarvān<BR>
03,173.021c	sa lomaśaḥ prītamanā jagāma; divaukasāṃ puṇyatamaṃ nivāsam<BR>
03,173.022a	tenānuśiṣṭārṣṭiṣeṇena caiva; tīrthāni ramyāṇi tapovanāni<BR>
03,173.022c	mahānti cānyāni sarāṃsi pārthāḥ; saṃpaśyamānāḥ prayayur narāgryāḥ<BR>
03,174.001	vaiśaṃpāyana uvāca<BR>
03,174.001a	nagottamaṃ prasravaṇair upetaṃ; diśāṃ gajaiḥ kiṃnarapakṣibhiś ca<BR>
03,174.001c	sukhaṃ nivāsaṃ jahatāṃ hi teṣāṃ; na prītir āsīd bharatarṣabhāṇām<BR>
03,174.002a	tatas tu teṣāṃ punar eva harṣaḥ; kailāsam ālokya mahān babhūva<BR>
03,174.002c	kuberakāntaṃ bharatarṣabhāṇāṃ; mahīdharaṃ vāridharaprakāśam<BR>
03,174.003a	samucchrayān parvatasaṃnirodhān; goṣṭhān girīṇāṃ girisetumālāḥ<BR>
03,174.003c	bahūn prapātāṃś ca samīkṣya vīrāḥ; sthalāni nimnāni ca tatra tatra<BR>
03,174.004a	tathaiva cānyāni mahāvanāni; mṛgadvijānekapasevitāni<BR>
03,174.004c	ālokayanto 'bhiyayuḥ pratītās; te dhanvinaḥ khaḍgadharā narāgryāḥ<BR>
03,174.005a	vanāni ramyāṇi sarāṃsi nadyo; guhā girīṇāṃ girigahvarāṇi<BR>
03,174.005c	ete nivāsāḥ satataṃ babhūvur; niśāniśaṃ prāpya nararṣabhāṇām<BR>
03,174.006a	te durgavāsaṃ bahudhā niruṣya; vyatītya kailāsam acintyarūpam<BR>
03,174.006c	āsedur atyarthamanoramaṃ vai; tam āśramāgryaṃ vṛṣaparvaṇas te<BR>
03,174.007a	sametya rājñā vṛṣaparvaṇas te; pratyarcitās tena ca vītamohāḥ<BR>
03,174.007c	śaśaṃsire vistaraśaḥ pravāsaṃ; śivaṃ yathāvad vṛṣaparvaṇas te<BR>
03,174.008a	sukhoṣitās tatra ta ekarātraṃ; puṇyāśrame devamaharṣijuṣṭe<BR>
03,174.008c	abhyāyayus te badarīṃ viśālāṃ; sukhena vīrāḥ punar eva vāsam<BR>
03,174.009a	ūṣus tatas tatra mahānubhāvā; nārāyaṇasthānagatā narāgryāḥ<BR>
03,174.009c	kuberakāntāṃ nalinīṃ viśokāḥ; saṃpaśyamānāḥ surasiddhajuṣṭām<BR>
03,174.010a	tāṃ cātha dṛṣṭvā nalinīṃ viśokāḥ; pāṇḍoḥ sutāḥ sarvanarapravīrāḥ<BR>
03,174.010c	te remire nandanavāsam etya; dvijarṣayo vītabhayā yathaiva<BR>
03,174.011a	tataḥ krameṇopayayur nṛvīrā; yathāgatenaiva pathā samagrāḥ<BR>
03,174.011c	vihṛtya māsaṃ sukhino badaryāṃ; kirātarājño viṣayaṃ subāhoḥ<BR>
03,174.012a	cīnāṃs tukhārān daradān sadārvān; deśān kuṇindasya ca bhūriratnān<BR>
03,174.012c	atītya durgaṃ himavatpradeśaṃ; puraṃ subāhor dadṛśur nṛvīrāḥ<BR>
03,174.013a	śrutvā ca tān pārthivaputrapautrān; prāptān subāhur viṣaye samagrān<BR>
03,174.013c	pratyudyayau prītiyutaḥ sa rājā; taṃ cābhyanandan vṛṣabhāḥ kurūṇām<BR>
03,174.014a	sametya rājñā tu subāhunā te; sūtair viśokapramukhaiś ca sarvaiḥ<BR>
03,174.014c	sahendrasenaiḥ paricārakaiś ca; paurogavair ye ca mahānasasthāḥ<BR>
03,174.015a	sukhoṣitās tatra ta ekarātraṃ; sūtān upādāya rathāṃś ca sarvān<BR>
03,174.015c	ghaṭotkacaṃ sānucaraṃ visṛjya; tato 'bhyayur yāmunam adrirājam<BR>
03,174.016a	tasmin girau prasravaṇopapanne; himottarīyāruṇapāṇḍusānau<BR>
03,174.016c	viśākhayūpaṃ samupetya cakrus; tadā nivāsaṃ puruṣapravīrāḥ<BR>
03,174.017a	varāhanānāmṛgapakṣijuṣṭaṃ; mahad vanaṃ caitrarathaprakāśam<BR>
03,174.017c	śivena yātvā mṛgayāpradhānāḥ; saṃvatsaraṃ tatra vane vijahruḥ<BR>
03,174.018a	tatrāsasādātibalaṃ bhujaṃgaṃ; kṣudhārditaṃ mṛtyum ivograrūpam<BR>
03,174.018c	vṛkodaraḥ parvatakandarāyāṃ; viṣādamohavyathitāntarātmā<BR>
03,174.019a	dvīpo 'bhavad yatra vṛkodarasya; yudhiṣṭhiro dharmabhṛtāṃ variṣṭhaḥ<BR>
03,174.019c	amokṣayad yas tam anantatejā; grāheṇa saṃveṣṭitasarvagātram<BR>
03,174.020a	te dvādaśaṃ varṣam athopayāntaṃ; vane vihartuṃ kuravaḥ pratītāḥ<BR>
03,174.020c	tasmād vanāc caitrarathaprakāśāc; chriyā jvalantas tapasā ca yuktāḥ<BR>
03,174.021a	tataś ca yātvā marudhanvapārśvaṃ; sadā dhanurvedaratipradhānāḥ<BR>
03,174.021c	sarasvatīm etya nivāsakāmāḥ; saras tato dvaitavanaṃ pratīyuḥ<BR>
03,174.022a	samīkṣya tān dvaitavane niviṣṭān; nivāsinas tatra tato 'bhijagmuḥ<BR>
03,174.022c	tapodamācārasamādhiyuktās; tṛṇodapātrāharaṇāśmakuṭṭāḥ<BR>
03,174.023a	plakṣākṣarauhītakavetasāś ca; snuhā badaryaḥ khadirāḥ śirīṣāḥ<BR>
03,174.023c	bilveṅgudāḥ pīluśamīkarīrāḥ; sarasvatītīraruhā babhūvuḥ<BR>
03,174.024a	tāṃ yakṣagandharvamaharṣikāntām; āyāgabhūtām iva devatānām<BR>
03,174.024c	sarasvatīṃ prītiyutāś carantaḥ; sukhaṃ vijahrur naradevaputrāḥ<BR>
03,175.001	janamejaya uvāca<BR>
03,175.001a	kathaṃ nāgāyutaprāṇo bhīmaseno mahābalaḥ<BR>
03,175.001c	bhayam āhārayat tīvraṃ tasmād ajagarān mune<BR>
03,175.002a	paulastyaṃ yo ''hvayad yuddhe dhanadaṃ baladarpitaḥ<BR>
03,175.002c	nalinyāṃ kadanaṃ kṛtvā varāṇāṃ yakṣarakṣasām<BR>
03,175.003a	taṃ śaṃsasi bhayāviṣṭam āpannam arikarṣaṇam<BR>
03,175.003c	etad icchāmy ahaṃ śrotuṃ paraṃ kautūhalaṃ hi me<BR>
03,175.004	vaiśaṃpāyana uvāca<BR>
03,175.004a	bahvāścarye vane teṣāṃ vasatām ugradhanvinām<BR>
03,175.004c	prāptānām āśramād rājan rājarṣer vṛṣaparvaṇaḥ<BR>
03,175.005a	yadṛcchayā dhanuṣpāṇir baddhakhaḍgo vṛkodaraḥ<BR>
03,175.005c	dadarśa tad vanaṃ ramyaṃ devagandharvasevitam<BR>
03,175.006a	sa dadarśa śubhān deśān girer himavatas tadā<BR>
03,175.006c	devarṣisiddhacaritān apsarogaṇasevitān<BR>
03,175.007a	cakoraiś cakravākaiś ca pakṣibhir jīvajīvakaiḥ<BR>
03,175.007c	kokilair bhṛṅgarājaiś ca tatra tatra vināditān<BR>
03,175.008a	nityapuṣpaphalair vṛkṣair himasaṃsparśakomalaiḥ<BR>
03,175.008c	upetān bahulacchāyair manonayananandanaiḥ<BR>
03,175.009a	sa saṃpaśyan girinadīr vaiḍūryamaṇisaṃnibhaiḥ<BR>
03,175.009c	salilair himasaṃsparśair haṃsakāraṇḍavāyutaiḥ<BR>
03,175.010a	vanāni devadārūṇāṃ meghānām iva vāgurāḥ<BR>
03,175.010c	haricandanamiśrāṇi tuṅgakālīyakāny api<BR>
03,175.011a	mṛgayāṃ paridhāvan sa sameṣu marudhanvasu<BR>
03,175.011c	vidhyan mṛgāñ śaraiḥ śuddhaiś cacāra sumahābalaḥ<BR>
03,175.011d@018_0001	bhīmasenas tu vikhyāto mahāntaṃ daṃṣṭriṇaṃ balāt<BR>
03,175.011d@018_0002	nighnan nāgaśataprāṇo vane tasmin mahābhujaḥ<BR>
03,175.011d@018_0003	mṛgāṇāṃ savarāhāṇāṃ mahiṣāṇāṃ mahābhujaḥ<BR>
03,175.011d@018_0004	vinighnaṃs tatra tatraiva bhīmo bhīmaparākramaḥ<BR>
03,175.011d@018_0005	sa mātaṅgaśataprāṇo manuṣyaśatavāraṇaḥ<BR>
03,175.011d@018_0006	siṃhaśārdūlavikrānto vane tasmin mahābalaḥ<BR>
03,175.011d@018_0007	vṛkṣān utpāṭayām āsa tarasā vai babhañja ca<BR>
03,175.011d@018_0008	pṛthivyāś ca pradeśān vai nādayaṃs tu vanāni ca<BR>
03,175.011d@018_0009	parvatāgrāṇi vai mṛdnan nādayānaś ca vijvaraḥ<BR>
03,175.011d@018_0010	prakṣipan pādapāṃś cāpi nādenāpūrayan mahīm<BR>
03,175.011d@018_0011	vegena nyapatad bhīmo nirbhayaś ca punaḥ punaḥ<BR>
03,175.011d@018_0012	āsphoṭayan kṣveḍayaṃś ca talatālāṃś ca vādayan<BR>
03,175.011d@018_0013	cirasaṃbaddhadarpas tu bhīmaseno vane tadā<BR>
03,175.011d@018_0014	gajendrāś ca mahāsattvā mṛgendrāś ca mahābalāḥ<BR>
03,175.011d@018_0015	bhīmasenasya nādena vyamuñcanta guhā bhayāt<BR>
03,175.011d@018_0016	kva cit pradhāvaṃs tiṣṭhaṃś ca kva cic copaviśaṃs tathā<BR>
03,175.011d@018_0017	mṛgaprepsur mahāraudre vane carati nirbhayaḥ<BR>
03,175.011d@018_0018	sa tatra manujavyāghro vane vanacaropamaḥ<BR>
03,175.011d@018_0019	padbhyām abhisamāpede bhīmaseno mahābalaḥ<BR>
03,175.011d@018_0020	sa praviṣṭo mahāraṇye nādān nadati cādbhutān<BR>
03,175.011d@018_0021	trāsayan sarvabhūtāni mahāsattvaparākramaḥ<BR>
03,175.011d@018_0022	tato bhīmasya śabdena bhītāḥ sarpā guhāśayāḥ<BR>
03,175.011d@018_0023	atikrāntās tu vegena jagāmānusṛtaḥ śanaiḥ<BR>
03,175.011d@018_0024	tato 'maravaraprakhyo bhīmaseno mahābalaḥ<BR>
03,175.012a	sa dadarśa mahākāyaṃ bhujaṅgaṃ lomaharṣaṇam<BR>
03,175.012c	giridurge samāpannaṃ kāyenāvṛtya kandaram<BR>
03,175.013a	parvatābhogavarṣmāṇaṃ bhogaiś candrārkamaṇḍalaiḥ<BR>
03,175.013c	citrāṅgam ajinaiś citrair haridrāsadṛśacchavim<BR>
03,175.014a	guhākāreṇa vaktreṇa caturdaṃṣṭreṇa rājatā<BR>
03,175.014c	dīptākṣeṇātitāmreṇa lihantaṃ sṛkkiṇī muhuḥ<BR>
03,175.015a	trāsanaṃ sarvabhūtānāṃ kālāntakayamopamam<BR>
03,175.015c	niḥśvāsakṣveḍanādena bhartsayantam iva sthitam<BR>
03,175.016a	sa bhīmaṃ sahasābhyetya pṛdākuḥ kṣudhito bhṛśam<BR>
03,175.016c	jagrāhājagaro grāho bhujayor ubhayor balāt<BR>
03,175.017a	tena saṃspṛṣṭamātrasya bhimasenasya vai tadā<BR>
03,175.017c	saṃjñā mumoha sahasā varadānena tasya ha<BR>
03,175.018a	daśa nāgasahasrāṇi dhārayanti hi yad balam<BR>
03,175.018c	tad balaṃ bhīmasenasya bhujayor asamaṃ paraiḥ<BR>
03,175.019a	sa tejasvī tathā tena bhujagena vaśīkṛtaḥ<BR>
03,175.019c	visphurañ śanakair bhīmo na śaśāka viceṣṭitum<BR>
03,175.020a	nāgāyutasamaprāṇaḥ siṃhaskandho mahābhujaḥ<BR>
03,175.020c	gṛhīto vyajahāt sattvaṃ varadānena mohitaḥ<BR>
03,175.021a	sa hi prayatnam akarot tīvram ātmavimokṣaṇe<BR>
03,175.021c	na cainam aśakad vīraḥ kathaṃ cit pratibādhitum<BR>
03,176.001	vaiśaṃpāyana uvāca<BR>
03,176.001a	sa bhīmasenas tejasvī tathā sarpavaśaṃ gataḥ<BR>
03,176.001c	cintayām āsa sarpasya vīryam atyadbhutaṃ mahat<BR>
03,176.002a	uvāca ca mahāsarpaṃ kāmayā brūhi pannaga<BR>
03,176.002c	kas tvaṃ bho bhujagaśreṣṭha kiṃ mayā ca kariṣyasi<BR>
03,176.003a	pāṇḍavo bhimaseno 'haṃ dharmarājād anantaraḥ<BR>
03,176.003c	nāgāyutasamaprāṇas tvayā nītaḥ kathaṃ vaśam<BR>
03,176.004a	siṃhāḥ kesariṇo vyāghrā mahiṣā vāraṇās tathā<BR>
03,176.004c	samāgatāś ca bahuśo nihatāś ca mayā mṛdhe<BR>
03,176.005a	dānavāś ca piśācāś ca rākṣasāś ca mahābalāḥ<BR>
03,176.005c	bhujavegam aśaktā me soḍhuṃ pannagasattama<BR>
03,176.006a	kiṃ nu vidyābalaṃ kiṃ vā varadānam atho tava<BR>
03,176.006c	udyogam api kurvāṇo vaśago 'smi kṛtas tvayā<BR>
03,176.007a	asatyo vikramo nṝṇām iti me niścitā matiḥ<BR>
03,176.007c	yathedaṃ me tvayā nāga balaṃ pratihataṃ mahat<BR>
03,176.008a	ity evaṃvādinaṃ vīraṃ bhīmam akliṣṭakāriṇam<BR>
03,176.008c	bhogena mahatā sarpaḥ samantāt paryaveṣṭayat<BR>
03,176.009a	nigṛhya taṃ mahābāhuṃ tataḥ sa bhujagas tadā<BR>
03,176.009c	vimucyāsya bhujau pīnāv idaṃ vacanam abravīt<BR>
03,176.010a	diṣṭyā tvaṃ kṣudhitasyādya devair bhakṣo mahābhuja<BR>
03,176.010c	diṣṭyā kālasya mahataḥ priyāḥ prāṇā hi dehinām<BR>
03,176.011a	yathā tv idaṃ mayā prāptaṃ bhujaṃgatvam ariṃdama<BR>
03,176.011c	tad avaśyaṃ mayā khyāpyaṃ tavādya śṛṇu sattama<BR>
03,176.012a	imām avasthāṃ saṃprāpto hy ahaṃ kopān manīṣiṇām<BR>
03,176.012c	śāpasyāntaṃ pariprepsuḥ sarpasya kathayāmi tat<BR>
03,176.013a	nahuṣo nāma rājarṣir vyaktaṃ te śrotram āgataḥ<BR>
03,176.013c	tavaiva pūrvaḥ pūrveṣām āyor vaṃśakaraḥ sutaḥ<BR>
03,176.013d*0875_01	tapobhiḥ kratubhiś caiva vidyayābhijanena ca<BR>
03,176.013d*0875_02	trailokyaiśvaryam atulaṃ prāptaṃ me vikrameṇa ca<BR>
03,176.013d*0875_03	atha sarvanṛponmāthī mado māṃ samupāviśat<BR>
03,176.013d*0875_04	sahasraṃ munimukhyānām uvāha śibikāṃ mama<BR>
03,176.013d*0875_05	tato vibhraṃśitaś cāham agastyena mahātmanā<BR>
03,176.013d*0875_06	imām avasthāṃ saṃprāptaḥ paśya daivam idaṃ mama<BR>
03,176.013d*0875_07	na daivaṃ prajñayā tāta na balotsāhaśaktibhiḥ<BR>
03,176.013d*0875_08	na sahāyabalaiś cāpi kaś cid apy ativartate<BR>
03,176.013d*0875_09	atha prajñā ca śauryaṃ ca saṃpadaḥ kāraṇaṃ bhavet<BR>
03,176.013d*0875_10	prajñāvatāṃ ca śūrāṇāṃ na kadā cid asaṃpadaḥ<BR>
03,176.013d*0875_11	yathā prājñāś ca śūrāś ca dṛśyante duḥkhajīvinaḥ<BR>
03,176.013d*0875_12	bhīrumūrkhāś ca sukhinas tasmād daivaṃ hi kāraṇam<BR>
03,176.014a	so 'haṃ śāpād agastyasya brāhmaṇān avamanya ca<BR>
03,176.014c	imām avasthām āpannaḥ paśya daivam idaṃ mama<BR>
03,176.014d*0876_01	patito hi vimānāgryāt sa muniḥ prārthito mayā<BR>
03,176.014d*0876_02	kuru śāpāntam ity evaṃ provācedaṃ dayānvitaḥ<BR>
03,176.014d*0876_03	yas tu te vyāhṛtān praśnān prativakṣyati dharmataḥ<BR>
03,176.014d*0876_04	sa tvāṃ mokṣayitā śāpāt kasmiṃś cit kālaparyaye<BR>
03,176.014d*0876_05	na ca te matprasādena smṛtibhraṃśo bhaviṣyati<BR>
03,176.014d*0876_06	balavān api jantus te gṛhīto vaśyam eṣyati<BR>
03,176.015a	tvāṃ ced avadhyam āyāntam atīva priyadarśanam<BR>
03,176.015c	aham adyopayokṣyāmi vidhānaṃ paśya yādṛśam<BR>
03,176.016a	na hi me mucyate kaś cit kathaṃ cid grahaṇaṃ gataḥ<BR>
03,176.016c	gajo vā mahiṣo vāpi ṣaṣṭhe kāle narottama<BR>
03,176.017a	nāsi kevalasarpeṇa tiryagyoniṣu vartatā<BR>
03,176.017c	gṛhītaḥ kauravaśreṣṭha varadānam idaṃ mama<BR>
03,176.018a	patatā hi vimānāgrān mayā śakrāsanād drutam<BR>
03,176.018c	kuru śāpāntam ity ukto bhagavān munisattamaḥ<BR>
03,176.019a	sa mām uvāca tejasvī kṛpayābhipariplutaḥ<BR>
03,176.019b*0877_01	yas tvayā veṣṭito rājan moham eti mahābalaḥ<BR>
03,176.019c	mokṣas te bhavitā rājan kasmāc cit kālaparyayāt<BR>
03,176.020a	tato 'smi patito bhūmau na ca mām ajahāt smṛtiḥ<BR>
03,176.020c	smārtam asti purāṇaṃ me yathaivādhigataṃ tathā<BR>
03,176.021a	yas tu te vyāhṛtān praśnān pratibrūyād viśeṣavit<BR>
03,176.021c	sa tvāṃ mokṣayitā śāpād iti mām abravīd ṛṣiḥ<BR>
03,176.022a	gṛhītasya tvayā rājan prāṇino 'pi balīyasaḥ<BR>
03,176.022c	sattvabhraṃśo 'dhikasyāpi sarvasyāśu bhaviṣyati<BR>
03,176.023a	iti cāpy aham aśrauṣaṃ vacas teṣāṃ dayāvatām<BR>
03,176.023c	mayi saṃjātahārdānām atha te 'ntarhitā dvijāḥ<BR>
03,176.024a	so 'haṃ paramaduṣkarmā vasāmi niraye 'śucau<BR>
03,176.024c	sarpayonim imāṃ prāpya kālākāṅkṣī mahādyute<BR>
03,176.025a	tam uvāca mahābāhur bhīmaseno bhujaṃgamam<BR>
03,176.025c	na te kupye mahāsarpa na cātmānaṃ vigarhaye<BR>
03,176.026a	yasmād abhāvī bhāvī vā manuṣyaḥ sukhaduḥkhayoḥ<BR>
03,176.026c	āgame yadi vāpāye na tatra glapayen manaḥ<BR>
03,176.027a	daivaṃ puruṣakāreṇa ko nivartitum arhati<BR>
03,176.027c	daivam eva paraṃ manye puruṣārtho nirarthakaḥ<BR>
03,176.028a	paśya daivopaghātād dhi bhujavīryavyapāśrayam<BR>
03,176.028c	imām avasthāṃ saṃprāptam animittam ihādya mām<BR>
03,176.029a	kiṃ tu nādyānuśocāmi tathātmānaṃ vināśitam<BR>
03,176.029c	yathā tu vipine nyastān bhrātṝn rājyaparicyutān<BR>
03,176.030a	himavāṃś ca sudurgo 'yaṃ yakṣarākṣasasaṃkulaḥ<BR>
03,176.030c	māṃ ca te samudīkṣantaḥ prapatiṣyanti vihvalāḥ<BR>
03,176.031a	vinaṣṭam atha vā śrutvā bhaviṣyanti nirudyamāḥ<BR>
03,176.031c	dharmaśīlā mayā te hi bādhyante rājyagṛddhinā<BR>
03,176.032a	atha vā nārjuno dhīmān viṣādam upayāsyati<BR>
03,176.032c	sarvāstravid anādhṛṣyo devagandharvarākṣasaiḥ<BR>
03,176.033a	samarthaḥ sa mahābāhur ekāhnā sumahābalaḥ<BR>
03,176.033c	devarājam api sthānāt pracyāvayitum ojasā<BR>
03,176.034a	kiṃ punar dhṛtarāṣṭrasya putraṃ durdyūtadevinam<BR>
03,176.034c	vidviṣṭaṃ sarvalokasya dambhalobhaparāyaṇam<BR>
03,176.035a	mātaraṃ caiva śocāmi kṛpaṇāṃ putragṛddhinīm<BR>
03,176.035c	yāsmākaṃ nityam āśāste mahattvam adhikaṃ paraiḥ<BR>
03,176.036a	kathaṃ nu tasyānāthāyā madvināśād bhujaṃgama<BR>
03,176.036c	aphalās te bhaviṣyanti mayi sarve manorathāḥ<BR>
03,176.037a	nakulaḥ sahadevaś ca yamajau guruvartinau<BR>
03,176.037c	madbāhubalasaṃstabdhau nityaṃ puruṣamāninau<BR>
03,176.038a	nirutsāhau bhaviṣyete bhraṣṭavīryaparākramau<BR>
03,176.038c	madvināśāt paridyūnāv iti me vartate matiḥ<BR>
03,176.039a	evaṃvidhaṃ bahu tadā vilalāpa vṛkodaraḥ<BR>
03,176.039c	bhujaṃgabhogasaṃruddho nāśakac ca viceṣṭitum<BR>
03,176.040a	yudhiṣṭhiras tu kaunteya babhūvāsvasthacetanaḥ<BR>
03,176.040c	aniṣṭadarśanān ghorān utpātān paricintayan<BR>
03,176.041a	dāruṇaṃ hy aśivaṃ nādaṃ śivā dakṣiṇataḥ sthitā<BR>
03,176.041c	dīptāyāṃ diśi vitrastā rauti tasyāśramasya ha<BR>
03,176.042a	ekapakṣākṣicaraṇā vartikā ghoradarśanā<BR>
03,176.042c	rudhiraṃ vamantī dadṛśe pratyādityam apasvarā<BR>
03,176.043a	pravavāv anilo rūkṣaś caṇḍaḥ śarkarakarṣaṇaḥ<BR>
03,176.043c	apasavyāni sarvāṇi mṛgapakṣirutāni ca<BR>
03,176.044a	pṛṣṭhato vāyasaḥ kṛṣṇo yāhi yāhīti vāśati<BR>
03,176.044c	muhur muhuḥ prasphurati dakṣiṇo 'sya bhujas tathā<BR>
03,176.045a	hṛdayaṃ caraṇaś cāpi vāmo 'sya parivartate<BR>
03,176.045c	savyasyākṣṇo vikāraś cāpy aniṣṭaḥ samapadyata<BR>
03,176.046a	sa dharmarājo medhāvī śaṅkamāno mahad bhayam<BR>
03,176.046c	draupadīṃ paripapraccha kva bhīma iti bhārata<BR>
03,176.047a	śaśaṃsa tasmai pāñcālī cirayātaṃ vṛkodaram<BR>
03,176.047b*0878_01	kathayām āsa tat sarvaṃ mṛgān hantum ito gatam<BR>
03,176.047b*0878_02	tac chrutvā tvarito rājā bhṛśam udvignamānasaḥ<BR>
03,176.047c	sa pratasthe mahābāhur dhaumyena sahito nṛpaḥ<BR>
03,176.048a	draupadyā rakṣaṇaṃ kāryam ity uvāca dhanaṃjayam<BR>
03,176.048c	nakulaṃ sahadevaṃ ca vyādideśa dvijān prati<BR>
03,176.049a	sa tasya padam unnīya tasmād evāśramāt prabhuḥ<BR>
03,176.049b*0879_01	mṛgayām āsa kaunteya bhīmasenaṃ mahāvane<BR>
03,176.049b*0879_02	sa prācīṃ diśam āsthāya mahato gajayūthapān<BR>
03,176.049c	dadarśa pṛthivīṃ cihnair bhīmasya paricihnitām<BR>
03,176.049d*0880_01	tato mṛgasahasrāṇi mṛgendrāṇāṃ śatāni ca<BR>
03,176.049d*0880_02	patitāni vane dṛṣṭvā mārgaṃ tasyāviśan nṛpaḥ<BR>
03,176.050a	dhāvatas tasya vīrasya mṛgārthe vātaraṃhasaḥ<BR>
03,176.050c	ūruvātavinirbhagnān drumān vyāvarjitān pathi<BR>
03,176.051a	sa gatvā tais tadā cihnair dadarśa girigahvare<BR>
03,176.051b*0881_01	rūkṣamārutabhūyiṣṭhe niṣpatradrumasaṃkaṭe<BR>
03,176.051b*0881_02	īriṇe nirjale deśe kaṇṭakidrumasaṃkule<BR>
03,176.051b*0881_03	aśmasthāṇukṣupākīrṇe sudurge viṣamotkaṭe<BR>
03,176.051c	gṛhītaṃ bhujagendreṇa niśceṣṭam anujaṃ tathā<BR>
03,177.001	vaiśaṃpāyana uvāca<BR>
03,177.001a	yudhiṣṭhiras tam āsādya sarpabhogābhiveṣṭitam<BR>
03,177.001c	dayitaṃ bhrātaraṃ vīram idaṃ vacanam abravīt<BR>
03,177.002a	kuntīmātaḥ katham imām āpadaṃ tvam avāptavān<BR>
03,177.002c	kaś cāyaṃ parvatābhogapratimaḥ pannagottamaḥ<BR>
03,177.003a	sa dharmarājam ālakṣya bhrātā bhrātaram agrajam<BR>
03,177.003c	kathayām āsa tat sarvaṃ grahaṇādi viceṣṭitam<BR>
03,177.003d*0882_00	bhīma uvāca<BR>
03,177.003d*0882_01	ayam ārya mahāsattvo bhakṣārthaṃ māṃ gṛhītavān<BR>
03,177.003d*0882_02	nahuṣo nāma rājarṣiḥ prāṇavān iva saṃsthitaḥ<BR>
03,177.003d*0882_02	yudhiṣṭhira uvāca<BR>
03,177.003d*0882_03	mucyatām ayam āyuṣman bhrātā me 'mitavikramaḥ<BR>
03,177.003d*0882_04	sarpa uvāca<BR>
03,177.003d*0882_04	vayam āhāramanyaṃ te dāsyāmaḥ kṣunnivāraṇam<BR>
03,177.003d*0882_05	āhāro rājaputro 'yaṃ mayā prāpto mukhāgataḥ<BR>
03,177.003d*0882_06	gamyatāṃ neha sthātavyaṃ śvo bhavān api me bhavet<BR>
03,177.003d*0882_07	vratam etan mahābāho viṣayaṃ mama yo vrajet<BR>
03,177.003d*0882_08	sa me bhakṣo bhavet tāta tvaṃ cāpi viṣaye mama<BR>
03,177.003d*0882_09	cireṇādya mayāhāraḥ prāpto 'yam anujas tava<BR>
03,177.003d*0882_10	nāham enaṃ vimokṣyāmi na cānyam abhikāṅkṣaye<BR>
03,177.004	yudhiṣṭhira uvāca<BR>
03,177.004a	devo vā yadi vā daitya urago vā bhavān yadi<BR>
03,177.004c	satyaṃ sarpa vaco brūhi pṛcchati tvāṃ yudhiṣṭhiraḥ<BR>
03,177.004d*0883_01	kimarthaṃ ca tvayā grasto bhīmaseno bhujaṃgama<BR>
03,177.005a	kim āhṛtya viditvā vā prītis te syād bhujaṃgama<BR>
03,177.005c	kim āhāraṃ prayacchāmi kathaṃ muñced bhavān imam<BR>
03,177.006	sarpa uvāca<BR>
03,177.006a	nahuṣo nāma rājāham āsaṃ pūrvas tavānagha<BR>
03,177.006c	prathitaḥ pañcamaḥ somād āyoḥ putro narādhipa<BR>
03,177.007a	kratubhis tapasā caiva svādhyāyena damena ca<BR>
03,177.007c	trailokyaiśvaryam avyagraṃ prāpto vikramaṇena ca<BR>
03,177.008a	tad aiśvaryaṃ samāsādya darpo mām agamat tadā<BR>
03,177.008c	sahasraṃ hi dvijātīnām uvāha śibikāṃ mama<BR>
03,177.009a	aiśvaryamadamatto 'ham avamanya tato dvijān<BR>
03,177.009c	imām agastyena daśām ānītaḥ pṛthivīpate<BR>
03,177.010a	na tu mām ajahāt prajñā yāvad adyeti pāṇḍava<BR>
03,177.010c	tasyaivānugrahād rājann agastyasya mahātmanaḥ<BR>
03,177.011a	ṣaṣṭhe kāle mamāhāraḥ prāpto 'yam anujas tava<BR>
03,177.011c	nāham enaṃ vimokṣyāmi na cānyam abhikāmaye<BR>
03,177.012a	praśnān uccāritāṃs tu tvaṃ vyāhariṣyasi cen mama<BR>
03,177.012c	atha paścād vimokṣyāmi bhrātaraṃ te vṛkodaram<BR>
03,177.013	yudhiṣṭhira uvāca<BR>
03,177.013a	brūhi sarpa yathākāmaṃ prativakṣyāmi te vacaḥ<BR>
03,177.013c	api cec chaknuyāṃ prītim āhartuṃ te bhujaṃgama<BR>
03,177.014a	vedyaṃ yad brāhmaṇeneha tad bhavān vetti kevalam<BR>
03,177.014b*0884_01	brūhi yat te mayā vācyaṃ tattvaṃ dharmabhṛtāṃ vara<BR>
03,177.014c	sarparāja tataḥ śrutvā prativakṣyāmi te vacaḥ<BR>
03,177.014d@019_0000	sarpa uvāca<BR>
03,177.014d@019_0001	dharmaṃ sarve praśaṃsanti devā brahmarṣayas tathā<BR>
03,177.014d@019_0002	tasmāt samāsato dharmaṃ kathayasva mamānagha<BR>
03,177.014d@019_0002	yudhiṣṭhira uvāca<BR>
03,177.014d@019_0003	satyaṃ damas tapaḥ śaucaṃ saṃtoṣo hrīḥ kṣamārjavam<BR>
03,177.014d@019_0004	sarpa uvāca<BR>
03,177.014d@019_0004	jñānaṃ śamo dayā dhyānam eṣa dharmaḥ sanātanaḥ<BR>
03,177.014d@019_0005	kiṃ satyaṃ procyate rājan ko damaḥ saṃprakīrtitaḥ<BR>
03,177.014d@019_0006	yudhiṣṭhira uvāca<BR>
03,177.014d@019_0006	tapaso lakṣaṇaṃ kiṃ syāt kiṃ tac chaucam udāhṛtam<BR>
03,177.014d@019_0007	satyaṃ bhūtahitaṃ proktaṃ manaso damanaṃ damaḥ<BR>
03,177.014d@019_0008	tapaḥ svadharmavartitvaṃ śaucaṃ saṃkaravarjanam<BR>
03,177.014d@019_0008	sarpa uvāca<BR>
03,177.014d@019_0009	saṃtoṣaḥ kaḥ paraḥ proktaḥ kā ca hrīḥ parikīrtitā<BR>
03,177.014d@019_0010	yudhiṣṭhira uvāca<BR>
03,177.014d@019_0010	kṣamā ca kā parā proktā kiṃ cārjavam udāhṛtam<BR>
03,177.014d@019_0011	saṃtoṣo viṣayatyāgo hrīr akāryanivartanam<BR>
03,177.014d@019_0012	sarpa uvāca<BR>
03,177.014d@019_0012	kṣamā dvaṃdvasahiṣṇutvam ārjavaṃ samacittatā<BR>
03,177.014d@019_0013	kiṃ jñānaṃ procyate rājan kaḥ śamaś ca prakīrtitaḥ<BR>
03,177.014d@019_0014	dayā ca kā parā proktā kiṃ ca dhyānam udāhṛtam<BR>
03,177.014d@019_0014	yudhiṣṭhira uvāca<BR>
03,177.014d@019_0015	jñānaṃ tattvārthasaṃbodhaḥ śamaś cittapraśāntatā<BR>
03,177.014d@019_0016	sarpa uvāca<BR>
03,177.014d@019_0016	dayā bhūtahitaiṣitvaṃ dhyānaṃ nirviṣayaṃ manaḥ<BR>
03,177.014d@019_0017	kaḥ śatrur durjayaḥ puṃsāṃ kaś ca vyādhir anantakaḥ<BR>
03,177.014d@019_0018	yudhiṣṭhira uvāca<BR>
03,177.014d@019_0018	kīdṛśaś ca smṛtaḥ sādhur asādhuḥ kīdṛśaḥ smṛtaḥ<BR>
03,177.014d@019_0019	krodhas tu durjayaḥ śatrur lobho vyādhir anantakaḥ<BR>
03,177.014d@019_0020	sarvabhūtahitaḥ sādhur asādhur nirdayaḥ smṛtaḥ<BR>
03,177.014d@019_0020	sarpa uvāca<BR>
03,177.014d@019_0021	ko mohaḥ procyate rājan kaś ca mānaḥ prakīrtitaḥ<BR>
03,177.014d@019_0022	yudhiṣṭhira uvāca<BR>
03,177.014d@019_0022	kim ālasyaṃ ca vijñeyaṃ kaś ca śoka ihocyate<BR>
03,177.014d@019_0023	moho dharmavimūḍhatvaṃ mānas tv ātmābhimānitā<BR>
03,177.014d@019_0024	sarpa uvāca<BR>
03,177.014d@019_0024	dharmaniṣkriyatālasyaṃ śokas tv ajñānam ucyate<BR>
03,177.014d@019_0025	kiṃ sthairyaṃ munibhiḥ proktaṃ kiṃ tad dhairyam udāhṛtam<BR>
03,177.014d@019_0026	snānaṃ ca kiṃ paraṃ proktaṃ kiṃ tad dānam ihocyate<BR>
03,177.014d@019_0026	yudhiṣṭhira uvāca<BR>
03,177.014d@019_0027	svadharme sthiratā sthairyaṃ dhairyam indriyanigrahaḥ<BR>
03,177.014d@019_0028	sarpa uvāca<BR>
03,177.014d@019_0028	snānaṃ manomalatyāgo dānaṃ tv abhayadakṣiṇā<BR>
03,177.014d@019_0029	kaḥ paṇḍitaḥ pumāñ jñeyaḥ kaś ca mūrkho janeśvara<BR>
03,177.014d@019_0030	yudhiṣṭhira uvāca<BR>
03,177.014d@019_0030	saṃsārahetuḥ kaś cāsya hṛttāpaḥ kaḥ paras tathā<BR>
03,177.014d@019_0031	dharmātmā paṇḍito jñeyo nāstiko mūrkha ucyate<BR>
03,177.014d@019_0032	kāmaḥ saṃsārahetuś ca hṛttāpo matsaraḥ paraḥ<BR>
03,177.014d@019_0032	sarpa uvāca<BR>
03,177.014d@019_0033	ko 'haṃkāra iti proktaḥ kaś cid dambho janeśvara<BR>
03,177.014d@019_0034	yudhiṣṭhira uvāca<BR>
03,177.014d@019_0034	abhyasūyā ca kā proktā kiṃ tat paiśunyam ucyate<BR>
03,177.014d@019_0035	mohajñānam ahaṃkāro dambho dharmadhvajocchrayaḥ<BR>
03,177.014d@019_0036	sarpa uvāca<BR>
03,177.014d@019_0036	dharmadveṣo hy asūyā ca paiśunyaṃ paradūṣaṇam<BR>
03,177.014d@019_0037	dharmaś cārthaś ca kāmaś ca parasparavirodhinaḥ<BR>
03,177.014d@019_0038	teṣāṃ nityavirodhitvāt kva nu syāt saṃgataṃ nṛpa<BR>
03,177.014d@019_0038	yudhiṣṭhira uvāca<BR>
03,177.014d@019_0039	saṃtuṣṭo bhāryayā bhartā bhartrā bhāryā tathaiva ca<BR>
03,177.014d@019_0040	yasminn etat kule nityaṃ kalyāṇaṃ tatra vai dhruvam<BR>
03,177.014d@019_0041	yadā bhartā ca bhāryā ca parasparavaśānugau<BR>
03,177.014d@019_0042	sarpa uvāca<BR>
03,177.014d@019_0042	tadā dharmārthakāmānāṃ trayāṇām api saṃgamaḥ<BR>
03,177.014d@019_0043	jātyā kulena vṛttena svādhyāyena śrutena ca<BR>
03,177.014d@019_0044	brāhmaṇyaṃ kena bhavati prabrūhy etad viniścayam<BR>
03,177.014d@019_0044	yudhiṣṭhira uvāca<BR>
03,177.014d@019_0045	na jātir na kulaṃ tāta na svādhyāyaḥ śrutaṃ na ca<BR>
03,177.014d@019_0046	kāraṇāni dvijatvasya vṛttam eva tu kāraṇam<BR>
03,177.014d@019_0047	aneke munayas tāta tiryagyonisamāśritāḥ<BR>
03,177.014d@019_0048	svadharmācāraniratā brahmalokam ito gatāḥ<BR>
03,177.014d@019_0049	bahunā kim adhītena naṭasyeva durātmanaḥ<BR>
03,177.014d@019_0050	tenādhītaṃ śrutaṃ tena yo vṛttam anutiṣṭhati<BR>
03,177.014d@019_0051	kapālasthaṃ yathā toyaṃ śvadṛtau ca yathā payaḥ<BR>
03,177.014d@019_0052	duṣṭaṃ syāt sthānadoṣeṇa vṛttahīne tathā śrutam<BR>
03,177.014d@019_0053	vṛttaṃ yatnena rakṣyaṃ syād vittam eti ca yāti ca<BR>
03,177.014d@019_0054	akṣīṇo vittataḥ kṣīṇo vṛttatas tu hato hataḥ<BR>
03,177.014d@019_0055	kiṃ kulenopadiṣṭena vipulena durātmanaḥ<BR>
03,177.014d@019_0056	kṛmayaḥ kiṃ na jāyante kusumeṣu sugandhiṣu<BR>
03,177.014d@019_0057	tasmād viddhi mahārāja vṛttaṃ brāhmaṇalakṣaṇam<BR>
03,177.014d@019_0058	caturvedo 'pi durvṛttaḥ śūdrāt pāpataraḥ smṛtaḥ<BR>
03,177.014d@019_0059	yo 'gnihotraparo dāntaḥ saṃtoṣaniyataḥ śuciḥ<BR>
03,177.014d@019_0060	tapaḥsvādhyāyaśīlaś ca taṃ devā brāhmaṇaṃ viduḥ<BR>
03,177.014d@019_0061	sarvadvaṃdvasaho dhīraḥ sarvasaṅgavivarjitaḥ<BR>
03,177.014d@019_0062	sarvabhūtahito maitras taṃ devā brāhmaṇaṃ viduḥ<BR>
03,177.014d@019_0063	yena kena cid ācchanno yena kena cid āsitaḥ<BR>
03,177.014d@019_0064	yatrakvacanaśāyī ca taṃ devā brāhmaṇaṃ viduḥ<BR>
03,177.014d@019_0065	yo 'her iva gaṇād bhīto sanmānān maraṇād iva<BR>
03,177.014d@019_0066	kuṇapād iva ca strībhyas taṃ devā brāhmaṇaṃ viduḥ<BR>
03,177.015	sarpa uvāca<BR>
03,177.015a	brāhmaṇaḥ ko bhaved rājan vedyaṃ kiṃ ca yudhiṣṭhira<BR>
03,177.015c	bravīhy atimatiṃ tvāṃ hi vākyair anumimīmahe<BR>
03,177.016	yudhiṣṭhira uvāca<BR>
03,177.016a	satyaṃ dānaṃ kṣamā śīlam ānṛśaṃsyaṃ damo ghṛṇā<BR>
03,177.016c	dṛśyante yatra nāgendra sa brāhmaṇa iti smṛtaḥ<BR>
03,177.016d*0885_01	pareṣāṃ ca guṇānveṣī satataṃ puruṣarṣabha<BR>
03,177.016d*0885_02	sato 'pi doṣān rājendra na gṛhṇāti kadā cana<BR>
03,177.016d*0885_03	dīnānukampī satataṃ satataṃ sādhuvatsalaḥ<BR>
03,177.016d*0885_04	sarpa uvāca<BR>
03,177.016d*0885_04	nityaṃ dānarataś caiva taṃ devā brāhmaṇaṃ viduḥ<BR>
03,177.016d*0885_05	yatnena brūhi rājendra kaḥ kālaḥ śrāddhadānayoḥ<BR>
03,177.016d*0885_06	yudhiṣṭhira uvāca<BR>
03,177.016d*0885_06	praśnaṃ praśnavidāṃ śreṣṭha sarvavit tvaṃ mato 'si me<BR>
03,177.016d*0885_07	yatra vai brāhmaṇaṃ paśyec chrotriyaṃ dhyānatatparam<BR>
03,177.016d*0885_08	sarpa uvāca<BR>
03,177.016d*0885_08	dhanaṃ manyed viśiṣṭaṃ tu sa kālaḥ śrāddhadānayoḥ<BR>
03,177.016d*0885_09	kiṃ vedyaṃ paramaṃ rājañ śaṃsa me tvaṃ yudhiṣṭhira<BR>
03,177.016d*0885_10	sarvajño 'si mahābāho vākyair anumimīmahe<BR>
03,177.017a	vedyaṃ sarpa paraṃ brahma nirduḥkham asukhaṃ ca yat<BR>
03,177.017c	yatra gatvā na śocanti bhavataḥ kiṃ vivakṣitam<BR>
03,177.018	sarpa uvāca<BR>
03,177.018a	cāturvarṇyaṃ pramāṇaṃ ca satyaṃ ca brahma caiva ha<BR>
03,177.018c	śūdreṣv api ca satyaṃ ca dānam akrodha eva ca<BR>
03,177.018e	ānṛśaṃsyam ahiṃsā ca ghṛṇā caiva yudhiṣṭhira<BR>
03,177.019a	vedyaṃ yac cāttha nirduḥkham asukhaṃ ca narādhipa<BR>
03,177.019c	tābhyāṃ hīnaṃ padaṃ cānyan na tad astīti lakṣaye<BR>
03,177.019d*0886_01	tāṃś ca sarvān aśeṣeṇa kathayasva narādhipa<BR>
03,177.020	yudhiṣṭhira uvāca<BR>
03,177.020a	śūdre caitad bhavel lakṣyaṃ dvije tac ca na vidyate<BR>
03,177.020c	na vai śūdro bhavec chūdro brāhmaṇo na ca brāhmaṇaḥ<BR>
03,177.021a	yatraital lakṣyate sarpa vṛttaṃ sa brāhmaṇaḥ smṛtaḥ<BR>
03,177.021c	yatraitan na bhavet sarpa taṃ śūdram iti nirdiśet<BR>
03,177.022a	yat punar bhavatā proktaṃ na vedyaṃ vidyateti ha<BR>
03,177.022c	tābhyāṃ hīnam atītyātra padaṃ nāstīti ced api<BR>
03,177.023a	evam etan mataṃ sarpa tābhyāṃ hīnaṃ na vidyate<BR>
03,177.023c	yathā śītoṣṇayor madhye bhaven noṣṇaṃ na śītatā<BR>
03,177.024a	evaṃ vai sukhaduḥkhābhyāṃ hīnam asti padaṃ kva cit<BR>
03,177.024c	eṣā mama matiḥ sarpa yathā vā manyate bhavān<BR>
03,177.025	sarpa uvāca<BR>
03,177.025a	yadi te vṛttato rājan brāhmaṇaḥ prasamīkṣitaḥ<BR>
03,177.025c	vyarthā jātis tadāyuṣman kṛtir yāvan na dṛśyate<BR>
03,177.026	yudhiṣṭhira uvāca<BR>
03,177.026a	jātir atra mahāsarpa manuṣyatve mahāmate<BR>
03,177.026c	saṃkarāt sarvavarṇānāṃ duṣparīkṣyeti me matiḥ<BR>
03,177.027a	sarve sarvāsv apatyāni janayanti yadā narāḥ<BR>
03,177.027c	vāṅ maithunam atho janma maraṇaṃ ca samaṃ nṛṇām<BR>
03,177.028a	idam ārṣaṃ pramāṇaṃ ca ye yajāmaha ity api<BR>
03,177.028c	tasmāc chīlaṃ pradhāneṣṭaṃ vidur ye tattvadarśinaḥ<BR>
03,177.029a	prāṅ nābhivardhanāt puṃso jātakarma vidhīyate<BR>
03,177.029b*0887_01	tatas tu nāmakaraṇaṃ tataś caulaṃ vidhīyate<BR>
03,177.029b*0887_02	tatopanayanaṃ proktaṃ dvijātīnāṃ yathāvidhi<BR>
03,177.029c	tatrāsya mātā sāvitrī pitā tv ācārya ucyate<BR>
03,177.030a	vṛttyā śūdrasamo hy eṣa yāvad vede na jāyate<BR>
03,177.030c	asminn evaṃ matidvaidhe manuḥ svāyambhuvo 'bravīt<BR>
03,177.031a	kṛtakṛtyāḥ punar varṇā yadi vṛttaṃ na vidyate<BR>
03,177.031c	saṃkaras tatra nāgendra balavān prasamīkṣitaḥ<BR>
03,177.032a	yatredānīṃ mahāsarpa saṃskṛtaṃ vṛttam iṣyate<BR>
03,177.032c	taṃ brāhmaṇam ahaṃ pūrvam uktavān bhujagottama<BR>
03,177.033	sarpa uvāca<BR>
03,177.033a	śrutaṃ viditavedyasya tava vākyaṃ yudhiṣṭhira<BR>
03,177.033c	bhakṣayeyam ahaṃ kasmād bhrātaraṃ te vṛkodaram<BR>
03,178.001	yudhiṣṭhira uvāca<BR>
03,178.001a	bhavān etādṛśo loke vedavedāṅgapāragaḥ<BR>
03,178.001c	brūhi kiṃ kurvataḥ karma bhaved gatir anuttamā<BR>
03,178.002	sarpa uvāca<BR>
03,178.002a	pātre dattvā priyāṇy uktvā satyam uktvā ca bhārata<BR>
03,178.002c	ahiṃsānirataḥ svargaṃ gacched iti matir mama<BR>
03,178.003	yudhiṣṭhira uvāca<BR>
03,178.003a	dānād vā sarpa satyād vā kim ato guru dṛśyate<BR>
03,178.003c	ahiṃsāpriyayoś caiva gurulāghavam ucyatām<BR>
03,178.004	sarpa uvāca<BR>
03,178.004a	dāne ratatvaṃ satyaṃ ca ahiṃsā priyam eva ca<BR>
03,178.004c	eṣāṃ kāryagarīyastvād dṛśyate gurulāghavam<BR>
03,178.005a	kasmāc cid dānayogād dhi satyam eva viśiṣyate<BR>
03,178.005c	satyavākyāc ca rājendra kiṃ cid dānaṃ viśiṣyate<BR>
03,178.006a	evam eva maheṣvāsa priyavākyān mahīpate<BR>
03,178.006c	ahiṃsā dṛśyate gurvī tataś ca priyam iṣyate<BR>
03,178.007a	evam etad bhaved rājan kāryāpekṣam anantaram<BR>
03,178.007c	yad abhipretam anyat te brūhi yāvad bravīmy aham<BR>
03,178.008	yudhiṣṭhira uvāca<BR>
03,178.008a	kathaṃ svarge gatiḥ sarpa karmaṇāṃ ca phalaṃ dhruvam<BR>
03,178.008c	aśarīrasya dṛśyeta viṣayāṃś ca bravīhi me<BR>
03,178.009	sarpa uvāca<BR>
03,178.009a	tisro vai gatayo rājan paridṛṣṭāḥ svakarmabhiḥ<BR>
03,178.009c	mānuṣyaṃ svargavāsaś ca tiryagyoniś ca tat tridhā<BR>
03,178.010a	tatra vai mānuṣāl lokād dānādibhir atandritaḥ<BR>
03,178.010c	ahiṃsārthasamāyuktaiḥ kāraṇaiḥ svargam aśnute<BR>
03,178.011a	viparītaiś ca rājendra kāraṇair mānuṣo bhavet<BR>
03,178.011c	tiryagyonis tathā tāta viśeṣaś cātra vakṣyate<BR>
03,178.012a	kāmakrodhasamāyukto hiṃsālobhasamanvitaḥ<BR>
03,178.012c	manuṣyatvāt paribhraṣṭas tiryagyonau prasūyate<BR>
03,178.013a	tiryagyonyāṃ pṛthagbhāvo manuṣyatve vidhīyate<BR>
03,178.013c	gavādibhyas tathāśvebhyo devatvam api dṛśyate<BR>
03,178.014a	so 'yam etā gatīḥ sarvā jantuś carati kāryavān<BR>
03,178.014c	nitye mahati cātmānam avasthāpayate nṛpa<BR>
03,178.015a	jāto jātaś ca balavān bhuṅkte cātmā sa dehavān<BR>
03,178.015c	phalārthas tāta niṣpṛktaḥ prajālakṣaṇabhāvanaḥ<BR>
03,178.016	yudhiṣṭhira uvāca<BR>
03,178.016a	śabde sparśe ca rūpe ca tathaiva rasagandhayoḥ<BR>
03,178.016c	tasyādhiṣṭhānam avyagraṃ brūhi sarpa yathātatham<BR>
03,178.017a	kiṃ na gṛhṇāsi viṣayān yugapat tvaṃ mahāmate<BR>
03,178.017c	etāvad ucyatāṃ coktaṃ sarvaṃ pannagasattama<BR>
03,178.018	sarpa uvāca<BR>
03,178.018a	yad ātmadravyam āyuṣman dehasaṃśrayaṇānvitam<BR>
03,178.018c	karaṇādhiṣṭhitaṃ bhogān upabhuṅkte yathāvidhi<BR>
03,178.019a	jñānaṃ caivātra buddhiś ca manaś ca bharatarṣabha<BR>
03,178.019c	tasya bhogādhikaraṇe karaṇāni nibodha me<BR>
03,178.020a	manasā tāta paryeti kramaśo viṣayān imān<BR>
03,178.020c	viṣayāyatanasthena bhūtātmā kṣetraniḥsṛtaḥ<BR>
03,178.021a	atra cāpi naravyāghra mano jantor vidhīyate<BR>
03,178.021c	tasmād yugapad asyātra grahaṇaṃ nopapadyate<BR>
03,178.022a	sa ātmā puruṣavyāghra bhruvor antaram āśritaḥ<BR>
03,178.022c	dravyeṣu sṛjate buddhiṃ vividheṣu parāvarām<BR>
03,178.023a	buddher uttarakālaṃ ca vedanā dṛśyate budhaiḥ<BR>
03,178.023c	eṣa vai rājaśārdūla vidhiḥ kṣetrajñabhāvanaḥ<BR>
03,178.024	yudhiṣṭhira uvāca<BR>
03,178.024a	manasaś cāpi buddheś ca brūhi me lakṣaṇaṃ param<BR>
03,178.024c	etad adhyātmaviduṣāṃ paraṃ kāryaṃ vidhīyate<BR>
03,178.025	sarpa uvāca<BR>
03,178.025a	buddhir ātmānugā tāta utpātena vidhīyate<BR>
03,178.025c	tadāśritā hi saṃjñaiṣā vidhis tasyaiṣaṇe bhavet<BR>
03,178.026a	buddher guṇavidhir nāsti manas tu guṇavad bhavet<BR>
03,178.026c	buddhir utpadyate kārye manas tūtpannam eva hi<BR>
03,178.027a	etad viśeṣaṇaṃ tāta manobuddhyor mayeritam<BR>
03,178.027c	tvam apy atrābhisaṃbuddhaḥ kathaṃ vā manyate bhavān<BR>
03,178.028	yudhiṣṭhira uvāca<BR>
03,178.028a	aho buddhimatāṃ śreṣṭha śubhā buddhir iyaṃ tava<BR>
03,178.028c	viditaṃ veditavyaṃ te kasmān mām anupṛcchasi<BR>
03,178.028d@020_0000	sarpa uvāca<BR>
03,178.028d@020_0001	uktās te sarvaśas tāta praśnāḥ praśnavidāṃ vara<BR>
03,178.028d@020_0002	vaiśaṃpāyana uvāca<BR>
03,178.028d@020_0002	idānīm eṣa muñcāmi bhrātaraṃ te vṛkodaram<BR>
03,178.028d@020_0003	nahuṣeṇa tato muktaṃ bhīmam āśliṣya sodaram<BR>
03,178.028d@020_0004	yudhiṣṭhiro 'pi dharmātmā nahuṣaṃ pratyapūjayat<BR>
03,178.028d@020_0005	nahuṣo 'pi muneḥ śāpād vimuktaḥ prītamānasaḥ<BR>
03,178.028d@020_0006	divyarūpadharaḥ śrīmān pratyuvāca yudhiṣṭhiram<BR>
03,178.028d@020_0007	saṃbhāṣyaṃ sādhubhiḥ puṇyam iti vai vaidikī śrutiḥ<BR>
03,178.028d@020_0008	sarpatvāt paśya mukto 'haṃ tvayā saṃbhāṣya sādhunā<BR>
03,178.028d@020_0009	dharmaṃ kila narāḥ kṛtvā labhante satsutān iha<BR>
03,178.028d@020_0010	dharmeṇa kaḥ kṛto dharmo yena labdho bhavān sutaḥ<BR>
03,178.028d@020_0011	na kevalaṃ prajā dhanyā yāsāṃ rājan nṛpo bhavān<BR>
03,178.028d@020_0012	dharmo 'pi dhanyo dharmajña yasya putras tvam īdṛśaḥ<BR>
03,178.028d@020_0013	dṛṣṭāḥ śrutāś ca bahavo nṛpā dharmaparāyaṇāḥ<BR>
03,178.028d@020_0014	yudhiṣṭhira uvāca<BR>
03,178.028d@020_0014	na śruto na ca dṛṣṭo me dharmajñas tvādṛśo nṛpaḥ<BR>
03,178.028d@020_0015	sabhāgyo 'haṃ mahābhāga yasya tuṣṭo bhavān guṇaiḥ<BR>
03,178.028d@020_0016	nāsabhāgyasya tuṣyanti devakalpā bhavādṛśāḥ<BR>
03,178.028d@020_0017	kiṃ tu kautūhalaṃ tāta mama pārthivasattama<BR>
03,178.028d@020_0018	ataḥ pṛcchāmi sauhārdāt tvām ahaṃ nābhyasūyayā<BR>
03,178.028d@020_0019	sarvaśāstrārthatattvajñaṃ trailokyeśvarapūjitam<BR>
03,178.028d@020_0020	nahuṣa uvāca<BR>
03,178.028d@020_0020	kathaṃ tvām āviśan mohaḥ prākṛtaṃ puruṣaṃ yathā<BR>
03,178.028d@020_0021	śrutaśīlādibhir yuktaṃ dhārmikaṃ tapasi sthitam<BR>
03,178.028d@020_0022	suprājñam api kaunteya ṛddhir mohayate naram<BR>
03,178.028d@020_0023	hīnābhijanavṛtto 'pi na sa rājāsti kaś cana<BR>
03,178.028d@020_0024	yasya cetasi rājendra karoti na madaḥ padam<BR>
03,178.028d@020_0025	yathāgnau dhruvam uṣṇatvam anile calanaṃ yathā<BR>
03,178.028d@020_0026	yathā śaśini śītatvaṃ tathaiśvarye dhruvo madaḥ<BR>
03,178.028d@020_0027	aiśvaryatimiraṃ cakṣur na tat paśyati nirmalam<BR>
03,178.028d@020_0028	paścād vimalatāṃ yāti vinipātāñjanāñjitam<BR>
03,178.028d@020_0029	vartamānaḥ sukhe svarge nāvaitīti matir mama<BR>
03,178.028d@020_0030	so 'ham aiśvaryamohena yadāviṣṭo yudhiṣṭhira<BR>
03,178.028d@020_0031	patitaḥ pratisaṃbuddhaḥ sāṃprataṃ bodhayāmi vaḥ<BR>
03,178.028d@020_0032	lokadvayahitaṃ vaktuṃ jñātuṃ ko vā na paṇḍitaḥ<BR>
03,178.028d@020_0033	tatkriyānuvidhānatve munayo 'pi na paṇḍitāḥ<BR>
03,178.028d@020_0034	tasmāl lokadvayasyeṣṭaṃ kartavyaṃ te narādhipa<BR>
03,178.028d@020_0035	guhyam etan mahābāho kathitaṃ te mayākhilam<BR>
03,178.028d@020_0036	dvijāś ca nāvamantavyās trailokyeśvarapūjitāḥ<BR>
03,178.028d@020_0037	devavat pūjanīyāś ca dānamānārcanādibhiḥ<BR>
03,178.028d@020_0038	yaiḥ kṛtaḥ sarvabhakṣo 'gnir apeyaś ca mahodadhiḥ<BR>
03,178.028d@020_0039	kṣayī cāpāditaś candraḥ ko na naśyet prakopya tān<BR>
03,178.028d@020_0040	lokān anyān sṛjeyur ye lokapālāṃś ca kopitāḥ<BR>
03,178.028d@020_0041	devān kuryur adevāṃś ca kaḥ kṣuṇvaṃs tān samṛdhnuyāt<BR>
03,178.028d@020_0042	yān upāśritya tiṣṭhanti lokā devāś ca sarvadā<BR>
03,178.028d@020_0043	brahma caiva dhanaṃ yeṣāṃ ko hiṃsyāt tāñ jijīviṣuḥ<BR>
03,178.028d@020_0044	praṇītaś cāpraṇītaś ca yathāgnir daivataṃ mahat<BR>
03,178.028d@020_0045	evaṃ vidvān avidvāṃś ca brāhmaṇo daivataṃ param<BR>
03,178.029a	sarvajñaṃ tvāṃ kathaṃ moha āviśat svargavāsinam<BR>
03,178.029b*0888_01	kathaṃ ca sarpatāṃ yāto bhavān vyākhyātum arhati<BR>
03,178.029c	evam adbhutakarmāṇam iti me saṃśayo mahān<BR>
03,178.030	sarpa uvāca<BR>
03,178.030a	suprajñam api cec chūram ṛddhir mohayate naram<BR>
03,178.030c	vartamānaḥ sukhe sarvo nāvaitīti matir mama<BR>
03,178.031a	so 'ham aiśvaryamohena madāviṣṭo yudhiṣṭhira<BR>
03,178.031c	patitaḥ pratisaṃbuddhas tvāṃ tu saṃbodhayāmy aham<BR>
03,178.032a	kṛtaṃ kāryaṃ mahārāja tvayā mama paraṃtapa<BR>
03,178.032c	kṣīṇaḥ śāpaḥ sukṛcchro me tvayā saṃbhāṣya sādhunā<BR>
03,178.033a	ahaṃ hi divi divyena vimānena caran purā<BR>
03,178.033c	abhimānena mattaḥ san kaṃ cin nānyam acintayam<BR>
03,178.034a	brahmarṣidevagandharvayakṣarākṣasakiṃnarāḥ<BR>
03,178.034c	karān mama prayacchanti sarve trailokyavāsinaḥ<BR>
03,178.035a	cakṣuṣā yaṃ prapaśyāmi prāṇinaṃ pṛthivīpate<BR>
03,178.035c	tasya tejo harāmy āśu tad dhi dṛṣṭibalaṃ mama<BR>
03,178.036a	brahmarṣīṇāṃ sahasraṃ hi uvāha śibikāṃ mama<BR>
03,178.036c	sa mām apanayo rājan bhraṃśayām āsa vai śriyaḥ<BR>
03,178.037a	tatra hy agastyaḥ pādena vahan spṛṣṭo mayā muniḥ<BR>
03,178.037c	adṛṣṭena tato 'smy ukto dhvaṃsa sarpeti vai ruṣā<BR>
03,178.038a	tatas tasmād vimānāgrāt pracyutaś cyutabhūṣaṇaḥ<BR>
03,178.038c	prapatan bubudhe ''tmānaṃ vyālībhūtam adhomukham<BR>
03,178.039a	ayācaṃ tam ahaṃ vipraṃ śāpasyānto bhaved iti<BR>
03,178.039c	ajñānāt saṃpravṛttasya bhagavan kṣantum arhasi<BR>
03,178.040a	tataḥ sa mām uvācedaṃ prapatantaṃ kṛpānvitaḥ<BR>
03,178.040c	yudhiṣṭhiro dharmarājaḥ śāpāt tvāṃ mokṣayiṣyati<BR>
03,178.041a	abhimānasya ghorasya balasya ca narādhipa<BR>
03,178.041c	phale kṣīṇe mahārāja phalaṃ puṇyam avāpsyasi<BR>
03,178.042a	tato me vismayo jātas tad dṛṣṭvā tapaso balam<BR>
03,178.042c	brahma ca brāhmaṇatvaṃ ca yena tvāham acūcudam<BR>
03,178.043a	satyaṃ damas tapo yogam ahiṃsā dānanityatā<BR>
03,178.043c	sādhakāni sadā puṃsāṃ na jātir na kulaṃ nṛpa<BR>
03,178.044a	ariṣṭa eṣa te bhrātā bhīmo mukto mahābhujaḥ<BR>
03,178.044c	svasti te 'stu mahārāja gamiṣyāmi divaṃ punaḥ<BR>
03,178.044d*0889_01	sa cāyaṃ puruṣavyāghra kālaḥ puṇya upasthitaḥ<BR>
03,178.044d*0889_02	tad asmāt kāraṇāt pārtha kāryaṃ mama mahat kṛtam<BR>
03,178.045	vaiśaṃpāyana uvāca<BR>
03,178.045*0890_01	tatas tasmin muhūrte tu vimānaṃ kāmagāmi vai<BR>
03,178.045*0890_02	avapātena mahatā tatrāvāpatad uttamam<BR>
03,178.045a	ity uktvājagaraṃ dehaṃ tyaktvā sa nahuṣo nṛpaḥ<BR>
03,178.045c	divyaṃ vapuḥ samāsthāya gatas tridivam eva ha<BR>
03,178.046a	yudhiṣṭhiro 'pi dharmātmā bhrātrā bhīmena saṃgataḥ<BR>
03,178.046c	dhaumyena sahitaḥ śrīmān āśramaṃ punar abhyagāt<BR>
03,178.047a	tato dvijebhyaḥ sarvebhyaḥ sametebhyo yathātatham<BR>
03,178.047c	kathayām āsa tat sarvaṃ dharmarājo yudhiṣṭhiraḥ<BR>
03,178.048a	tac chrutvā te dvijāḥ sarve bhrātaraś cāsya te trayaḥ<BR>
03,178.048c	āsan suvrīḍitā rājan draupadī ca yaśasvinī<BR>
03,178.049a	te tu sarve dvijaśreṣṭhāḥ pāṇḍavānāṃ hitepsayā<BR>
03,178.049c	maivam ity abruvan bhīmaṃ garhayanto 'sya sāhasam<BR>
03,178.050a	pāṇḍavās tu bhayān muktaṃ prekṣya bhīmaṃ mahābalam<BR>
03,178.050c	harṣam āhārayāṃ cakrur vijahruś ca mudā yutāḥ<BR>
03,179.001	vaiśaṃpāyana uvāca<BR>
03,179.001a	nidāghāntakaraḥ kālaḥ sarvabhūtasukhāvahaḥ<BR>
03,179.001c	tatraiva vasatāṃ teṣāṃ prāvṛṭ samabhipadyata<BR>
03,179.002a	chādayanto mahāghoṣāḥ khaṃ diśaś ca balāhakāḥ<BR>
03,179.002c	pravavarṣur divārātram asitāḥ satataṃ tadā<BR>
03,179.003a	tapātyayaniketāś ca śataśo 'tha sahasraśaḥ<BR>
03,179.003c	apetārkaprabhājālāḥ savidyudvimalaprabhāḥ<BR>
03,179.004a	virūḍhaśaṣpā pṛthivī mattadaṃśasarīsṛpā<BR>
03,179.004c	babhūva payasā siktā śāntadhūmarajo 'ruṇā<BR>
03,179.005a	na sma prajñāyate kiṃ cid ambhasā samavastṛte<BR>
03,179.005c	samaṃ vā viṣamaṃ vāpi nadyo vā sthāvarāṇi vā<BR>
03,179.006a	kṣubdhatoyā mahāghoṣāḥ śvasamānā ivāśugāḥ<BR>
03,179.006c	sindhavaḥ śobhayāṃ cakruḥ kānanāni tapātyaye<BR>
03,179.007a	nadatāṃ kānanānteṣu śrūyante vividhāḥ svanāḥ<BR>
03,179.007c	vṛṣṭibhis tāḍyamānānāṃ varāhamṛgapakṣiṇām<BR>
03,179.008a	stokakāḥ śikhinaś caiva puṃskokilagaṇaiḥ saha<BR>
03,179.008c	mattāḥ paripatanti sma dardurāś caiva darpitāḥ<BR>
03,179.009a	tathā bahuvidhākārā prāvṛṇ meghānunāditā<BR>
03,179.009c	abhyatītā śivā teṣāṃ caratāṃ marudhanvasu<BR>
03,179.010a	krauñcahaṃsagaṇākīrṇā śarat praṇihitābhavat<BR>
03,179.010c	rūḍhakakṣavanaprasthā prasannajalanimnagā<BR>
03,179.011a	vimalākāśanakṣatrā śarat teṣāṃ śivābhavat<BR>
03,179.011c	mṛgadvijasamākīrṇā pāṇḍavānāṃ mahātmanām<BR>
03,179.012a	paśyantaḥ śāntarajasaḥ kṣapā jaladaśītalāḥ<BR>
03,179.012c	grahanakṣatrasaṃghaiś ca somena ca virājitāḥ<BR>
03,179.013a	kumudaiḥ puṇḍarīkaiś ca śītavāridharāḥ śivāḥ<BR>
03,179.013c	nadīḥ puṣkariṇīś caiva dadṛśuḥ samalaṃkṛtāḥ<BR>
03,179.014a	ākāśanīkāśataṭāṃ nīpanīvārasaṃkulām<BR>
03,179.014c	babhūva caratāṃ harṣaḥ puṇyatīrthāṃ sarasvatīm<BR>
03,179.015a	te vai mumudire vīrāḥ prasannasalilāṃ śivām<BR>
03,179.015c	paśyanto dṛḍhadhanvānaḥ paripūrṇāṃ sarasvatīm<BR>
03,179.016a	teṣāṃ puṇyatamā rātriḥ parvasaṃdhau sma śāradī<BR>
03,179.016c	tatraiva vasatām āsīt kārttikī janamejaya<BR>
03,179.017a	puṇyakṛdbhir mahāsattvais tāpasaiḥ saha pāṇḍavāḥ<BR>
03,179.017c	tat sarvaṃ bharataśreṣṭhāḥ samūhur yogam uttamam<BR>
03,179.018a	tamisrābhyudaye tasmin dhaumyena saha pāṇḍavāḥ<BR>
03,179.018c	sūtaiḥ paurogavaiś caiva kāmyakaṃ prayayur vanam<BR>
03,180.001	vaiśaṃpāyana uvāca<BR>
03,180.001a	kāmyakaṃ prāpya kaunteyā yudhiṣṭhirapurogamāḥ<BR>
03,180.001c	kṛtātithyā munigaṇair niṣeduḥ saha kṛṣṇayā<BR>
03,180.002a	tatas tān pariviśvastān vasataḥ pāṇḍunandanān<BR>
03,180.002c	brāhmaṇā bahavas tatra samantāt paryavārayan<BR>
03,180.003a	athābravīd dvijaḥ kaś cid arjunasya priyaḥ sakhā<BR>
03,180.003c	eṣyatīha mahābāhur vaśī śaurir udāradhīḥ<BR>
03,180.004a	viditā hi harer yūyam ihāyātāḥ kurūdvahāḥ<BR>
03,180.004c	sadā hi darśanākāṅkṣī śreyo 'nveṣī ca vo hariḥ<BR>
03,180.005a	bahuvatsarajīvī ca mārkaṇḍeyo mahātapāḥ<BR>
03,180.005c	svādhyāyatapasā yuktaḥ kṣipraṃ yuṣmān sameṣyati<BR>
03,180.006a	tathaiva tasya bruvataḥ pratyadṛṣyata keśavaḥ<BR>
03,180.006c	sainyasugrīvayuktena rathena rathināṃ varaḥ<BR>
03,180.007a	maghavān iva paulomyā sahitaḥ satyabhāmayā<BR>
03,180.007c	upāyād devakīputro didṛkṣuḥ kurusattamān<BR>
03,180.008a	avatīrya rathāt kṛṣṇo dharmarājaṃ yathāvidhi<BR>
03,180.008c	vavande mudito dhīmān bhīmaṃ ca balināṃ varam<BR>
03,180.009a	pūjayām āsa dhaumyaṃ ca yamābhyām abhivāditaḥ<BR>
03,180.009c	pariṣvajya guḍākeśaṃ draupadīṃ paryasāntvayat<BR>
03,180.010a	sa dṛṣṭvā phalgunaṃ vīraṃ cirasya priyam āgatam<BR>
03,180.010c	paryaṣvajata dāśārhaḥ punaḥ punar ariṃdamam<BR>
03,180.011a	tathaiva satyabhāmāpi draupadīṃ pariṣasvaje<BR>
03,180.011c	pāṇḍavānāṃ priyāṃ bhāryāṃ kṛṣṇasya mahiṣī priyā<BR>
03,180.012a	tatas te pāṇḍavāḥ sarve sabhāryāḥ sapurohitāḥ<BR>
03,180.012c	ānarcuḥ puṇḍarīkākṣaṃ parivavruś ca sarvaśaḥ<BR>
03,180.013a	kṛṣṇas tu pārthena sametya vidvān; dhanaṃjayenāsuratarjanena<BR>
03,180.013c	babhau yathā bhūtapatir mahātmā; sametya sākṣād bhagavān guhena<BR>
03,180.014a	tataḥ samastāni kirīṭamālī; vaneṣu vṛttāni gadāgrajāya<BR>
03,180.014c	uktvā yathāvat punar anvapṛcchat; kathaṃ subhadrā ca tathābhimanyuḥ<BR>
03,180.015a	sa pūjayitvā madhuhā yathāvat; pārthāṃś ca kṛṣṇāṃ ca purohitaṃ ca<BR>
03,180.015c	uvāca rājānam abhipraśaṃsan; yudhiṣṭhiraṃ tatra sahopaviśya<BR>
03,180.016a	dharmaḥ paraḥ pāṇḍava rājyalābhāt; tasyārtham āhus tapa eva rājan<BR>
03,180.016c	satyārjavābhyāṃ caratā svadharmaṃ; jitas tavāyaṃ ca paraś ca lokaḥ<BR>
03,180.017a	adhītam agre caratā vratāni; samyag dhanurvedam avāpya kṛtsnam<BR>
03,180.017c	kṣātreṇa dharmeṇa vasūni labdhvā; sarve hy avāptāḥ kratavaḥ purāṇāḥ<BR>
03,180.018a	na grāmyadharmeṣu ratis tavāsti; kāmān na kiṃ cit kuruṣe narendra<BR>
03,180.018c	na cārthalobhāt prajahāsi dharmaṃ; tasmāt svabhāvād asi dharmarājaḥ<BR>
03,180.019a	dānaṃ ca satyaṃ ca tapaś ca rājañ; śraddhā ca śāntiś ca dhṛtiḥ kṣamā ca<BR>
03,180.019b*0891_01	āpatsv api tvaṃ na jahāsi rājan<BR>
03,180.019c	avāpya rāṣṭrāṇi vasūni bhogān; eṣā parā pārtha sadā ratis te<BR>
03,180.020a	yadā janaughaḥ kurujāṅgalānāṃ; kṛṣṇāṃ sabhāyām avaśām apaśyat<BR>
03,180.020c	apetadharmavyavahāravṛttaṃ; saheta tat pāṇḍava kas tvad anyaḥ<BR>
03,180.021a	asaṃśayaṃ sarvasamṛddhakāmaḥ; kṣipraṃ prajāḥ pālayitāsi samyak<BR>
03,180.021c	ime vayaṃ nigrahaṇe kurūṇāṃ; yadi pratijñā bhavataḥ samāptā<BR>
03,180.022a	dhaumyaṃ ca kṛṣṇāṃ ca yudhiṣṭhiraṃ ca; yamau ca bhīmaṃ ca daśārhasiṃhaḥ<BR>
03,180.022c	uvāca diṣṭyā bhavatāṃ śivena; prāptaḥ kirīṭī muditaḥ kṛtāstraḥ<BR>
03,180.023a	provāca kṛṣṇām api yājñasenīṃ; daśārhabhartā sahitaḥ suhṛdbhiḥ<BR>
03,180.023b*0892_01	diṣṭyā samagrāsi dhanaṃjayena<BR>
03,180.023b*0892_02	samāgatety evam uvāca kṛṣṇaḥ<BR>
03,180.023c	kṛṣṇe dhanurvedaratipradhānāḥ; satyavratās te śiśavaḥ suśīlāḥ<BR>
03,180.023e	sadbhiḥ sadaivācaritaṃ samādhiṃ; caranti putrās tava yājñaseni<BR>
03,180.024a	rājyena rāṣṭraiś ca nimantryamāṇāḥ; pitrā ca kṛṣṇe tava sodaraiś ca<BR>
03,180.024c	na yajñasenasya na mātulānāṃ; gṛheṣu bālā ratim āpnuvanti<BR>
03,180.025a	ānartam evābhimukhāḥ śivena; gatvā dhanurvedaratipradhānāḥ<BR>
03,180.025c	tavātmajā vṛṣṇipuraṃ praviśya; na daivatebhyaḥ spṛhayanti kṛṣṇe<BR>
03,180.026a	yathā tvam evārhasi teṣu vṛttiṃ; prayoktum āryā ca yathaiva kuntī<BR>
03,180.026c	teṣv apramādena sadā karoti; tathā ca bhūyaś ca tathā subhadrā<BR>
03,180.027a	yathāniruddhasya yathābhimanyor; yathā sunīthasya yathaiva bhānoḥ<BR>
03,180.027c	tathā vinetā ca gatiś ca kṛṣṇe; tavātmajānām api raukmiṇeyaḥ<BR>
03,180.028a	gadāsicarmagrahaṇeṣu śūrān; astreṣu śikṣāsu rathāśvayāne<BR>
03,180.028c	samyag vinetā vinayaty atandrīs; tāṃś cābhimanyuḥ satataṃ kumāraḥ<BR>
03,180.029a	sa cāpi samyak praṇidhāya śikṣām; astrāṇi caiṣāṃ guruvat pradāya<BR>
03,180.029c	tavātmajānāṃ ca tathābhimanyoḥ; parākramais tuṣyati raukmiṇeyaḥ<BR>
03,180.030a	yadā vihāraṃ prasamīkṣamāṇāḥ; prayānti putrās tava yājñaseni<BR>
03,180.030c	ekaikam eṣām anuyānti tatra; rathāś ca yānāni ca dantinaś ca<BR>
03,180.031a	athābravīd dharmarājaṃ tu kṛṣṇo; daśārhayodhāḥ kukurāndhakāś ca<BR>
03,180.031c	ete nideśaṃ tava pālayanti; tiṣṭhanti yatrecchasi tatra rājan<BR>
03,180.031d*0893_01	yodhās tavārtheṣu narendrayantā<BR>
03,180.031d*0893_02	kurvantu kāryaṃ sarathāḥ sanāgāḥ<BR>
03,180.032a	āvartatāṃ kārmukavegavātā; halāyudhapragrahaṇā madhūnām<BR>
03,180.032c	senā tavārtheṣu narendra yattā; sasādipattyaśvarathā sanāgā<BR>
03,180.033a	prasthāpyatāṃ pāṇḍava dhārtarāṣṭraḥ; suyodhanaḥ pāpakṛtāṃ variṣṭhaḥ<BR>
03,180.033c	sa sānubandhaḥ sasuhṛdgaṇaś ca; saubhasya saubhādhipateś ca mārgam<BR>
03,180.034a	kāmaṃ tathā tiṣṭha narendra tasmin; yathā kṛtas te samayaḥ sabhāyām<BR>
03,180.034c	dāśārhayodhais tu sasādiyodhaṃ; pratīkṣatāṃ nāgapuraṃ bhavantam<BR>
03,180.035a	vyapetamanyur vyapanītapāpmā; vihṛtya yatrecchasi tatra kāmam<BR>
03,180.035c	tataḥ samṛddhaṃ prathamaṃ viśokaḥ; prapatsyase nāgapuraṃ sarāṣṭram<BR>
03,180.036a	tatas tad ājñāya mataṃ mahātmā; yathāvad uktaṃ puruṣottamena<BR>
03,180.036c	praśasya viprekṣya ca dharmarājaḥ; kṛtāñjaliḥ keśavam ity uvāca<BR>
03,180.037a	asaṃśayaṃ keśava pāṇḍavānāṃ; bhavān gatis tvaccharaṇā hi pārthāḥ<BR>
03,180.037c	kālodaye tac ca tataś ca bhūyaḥ; kartā bhavān karma na saṃśayo 'sti<BR>
03,180.038a	yathāpratijñaṃ vihṛtaś ca kālaḥ; sarvāḥ samā dvādaśa nirjaneṣu<BR>
03,180.038c	ajñātacaryāṃ vidhivat samāpya; bhavadgatāḥ keśava pāṇḍaveyāḥ<BR>
03,180.038d*0894_01	eṣaiva buddhir juṣatāṃ sadā tvāṃ<BR>
03,180.038d*0894_02	satye sthitāḥ keśava pāṇḍaveyāḥ<BR>
03,180.038d*0894_03	sadānadharmāḥ sajanāḥ sadārāḥ<BR>
03,180.038d*0894_04	sabāndhavās tvaccharaṇā hi pārthāḥ<BR>
03,180.039	vaiśaṃpāyana uvāca<BR>
03,180.039a	tathā vadati vārṣṇeye dharmarāje ca bhārata<BR>
03,180.039c	atha paścāt tapovṛddho bahuvarṣasahasradhṛk<BR>
03,180.039e	pratyadṛṣyata dharmātmā mārkaṇḍeyo mahātapāḥ<BR>
03,180.039f*0895_01	ajaraś cāmaraś caiva rūpaudāryaguṇānvitaḥ<BR>
03,180.039f*0895_02	vyadṛśyata tathā yukto yathā syāt pañcaviṃśakaḥ<BR>
03,180.039f*0896_01	mahāvarāhakoṭyāṃ ca brahmaṇām ayutāni ca<BR>
03,180.039f*0896_02	vyacintayan mahātmā vai tathā rāmaṃ salakṣmaṇam<BR>
03,180.040a	tam āgatam ṛṣiṃ vṛddhaṃ bahuvarṣasahasriṇam<BR>
03,180.040c	ānarcur brāhmaṇāḥ sarve kṛṣṇaś ca saha pāṇḍavaiḥ<BR>
03,180.041a	tam arcitaṃ suviṣvastam āsīnam ṛṣisattamam<BR>
03,180.041c	brāhmaṇānāṃ matenāha pāṇḍavānāṃ ca keśavaḥ<BR>
03,180.042a	śuśrūṣavaḥ pāṇḍavās te brāhmaṇāś ca samāgatāḥ<BR>
03,180.042c	draupadī satyabhāmā ca tathāhaṃ paramaṃ vacaḥ<BR>
03,180.043a	purāvṛttāḥ kathāḥ puṇyāḥ sadācārāḥ sanātanāḥ<BR>
03,180.043c	rājñāṃ strīṇām ṛṣīṇāṃ ca mārkaṇḍeya vicakṣva naḥ<BR>
03,180.044a	teṣu tatropaviṣṭeṣu devarṣir api nāradaḥ<BR>
03,180.044c	ājagāma viśuddhātmā pāṇḍavān avalokakaḥ<BR>
03,180.045a	tam apy atha mahātmānaṃ sarve tu puruṣarṣabhāḥ<BR>
03,180.045c	pādyārghyābhyāṃ yathānyāyam upatasthur manīṣiṇam<BR>
03,180.046a	nāradas tv atha devarṣir jñātvā tāṃs tu kṛtakṣaṇān<BR>
03,180.046c	mārkaṇḍeyasya vadatas tāṃ kathām anvamodata<BR>
03,180.047a	uvāca cainaṃ kālajñaḥ smayann iva sa nāradaḥ<BR>
03,180.047c	brahmarṣe kathyatāṃ yat te pāṇḍaveṣu vivakṣitam<BR>
03,180.048a	evam uktaḥ pratyuvāca mārkaṇḍeyo mahātapāḥ<BR>
03,180.048c	kṣaṇaṃ kurudhvaṃ vipulam ākhyātavyaṃ bhaviṣyati<BR>
03,180.049a	evam uktāḥ kṣaṇaṃ cakruḥ pāṇḍavāḥ saha tair dvijaiḥ<BR>
03,180.049c	madhyaṃdine yathādityaṃ prekṣantas taṃ mahāmunim<BR>
03,181.001	vaiśaṃpāyana uvāca<BR>
03,181.001a	taṃ vivakṣantam ālakṣya kururājo mahāmunim<BR>
03,181.001c	kathāsaṃjananārthāya codayām āsa pāṇḍavaḥ<BR>
03,181.002a	bhavān daivatadaityānām ṛṣīṇāṃ ca mahātmanām<BR>
03,181.002c	rājarṣīṇāṃ ca sarveṣāṃ caritajñaḥ sanātanaḥ<BR>
03,181.003a	sevyaś copāsitavyaś ca mato naḥ kāṅkṣitaś ciram<BR>
03,181.003c	ayaṃ ca devakīputraḥ prāpto 'smān avalokakaḥ<BR>
03,181.004a	bhavaty eva hi me buddhir dṛṣṭvātmānaṃ sukhāc cyutam<BR>
03,181.004c	dhārtarāṣṭrāṃś ca durvṛttān ṛdhyataḥ prekṣya sarvaśaḥ<BR>
03,181.005a	karmaṇaḥ puruṣaḥ kartā śubhasyāpy aśubhasya ca<BR>
03,181.005c	svaphalaṃ tad upāśnāti kathaṃ kartā svid īśvaraḥ<BR>
03,181.006a	atha vā sukhaduḥkheṣu nṛṇāṃ brahmavidāṃ vara<BR>
03,181.006c	iha vā kṛtam anveti paradehe 'tha vā punaḥ<BR>
03,181.007a	dehī ca dehaṃ saṃtyajya mṛgyamāṇaḥ śubhāśubhaiḥ<BR>
03,181.007c	kathaṃ saṃyujyate pretya iha vā dvijasattama<BR>
03,181.008a	aihalaukikam evaitad utāho pāralaukikam<BR>
03,181.008c	kva ca karmāṇi tiṣṭhanti jantoḥ pretasya bhārgava<BR>
03,181.008d*0897_01	etat sarvaṃ yathāvṛttaṃ mune vaktum ihārhasi<BR>
03,181.009	mārkaṇḍeya uvāca<BR>
03,181.009a	tvadyukto 'yam anupraśno yathāvad vadatāṃ vara<BR>
03,181.009c	viditaṃ veditavyaṃ te sthityartham anupṛcchasi<BR>
03,181.010a	atra te vartayiṣyāmi tad ihaikamanāḥ śṛṇu<BR>
03,181.010c	yathehāmutra ca naraḥ sukhaduḥkham upāśnute<BR>
03,181.011a	nirmalāni śarīrāṇi viśuddhāni śarīriṇām<BR>
03,181.011c	sasarja dharmatantrāṇi pūrvotpannaḥ prajāpatiḥ<BR>
03,181.012a	amoghabalasaṃkalpāḥ suvratāḥ satyavādinaḥ<BR>
03,181.012c	brahmabhūtā narāḥ puṇyāḥ purāṇāḥ kurunandana<BR>
03,181.013a	sarve devaiḥ samāyānti svacchandena nabhastalam<BR>
03,181.013c	tataś ca punar āyānti sarve svacchandacāriṇaḥ<BR>
03,181.014a	svacchandamaraṇāś cāsan narāḥ svacchandajīvinaḥ<BR>
03,181.014c	alpabādhā nirātaṅkā siddhārthā nirupadravāḥ<BR>
03,181.015a	draṣṭāro devasaṃghānām ṛṣīṇāṃ ca mahātmanām<BR>
03,181.015c	pratyakṣāḥ sarvadharmāṇāṃ dāntā vigatamatsarāḥ<BR>
03,181.016a	āsan varṣasahasrāṇi tathā putrasahasriṇaḥ<BR>
03,181.016c	tataḥ kālāntare 'nyasmin pṛthivītalacāriṇaḥ<BR>
03,181.017a	kāmakrodhābhibhūtās te māyāvyājopajīvinaḥ<BR>
03,181.017c	lobhamohābhibhūtāś ca tyaktā devais tato narāḥ<BR>
03,181.018a	aśubhaiḥ karmabhiḥ pāpās tiryaṅ narakagāminaḥ<BR>
03,181.018c	saṃsāreṣu vicitreṣu pacyamānāḥ punaḥ punaḥ<BR>
03,181.019a	mogheṣṭā moghasaṃkalpā moghajñānā vicetasaḥ<BR>
03,181.019b*0898_01	kāṅkṣiṇaḥ sarvakāmānāṃ nāstikā bhinnasetavaḥ<BR>
03,181.019c	sarvātiśaṅkinaś caiva saṃvṛttāḥ kleśabhāginaḥ<BR>
03,181.019e	aśubhaiḥ karmabhiś cāpi prāyaśaḥ paricihnitāḥ<BR>
03,181.020a	dauṣkulyā vyādhibahulā durātmāno 'pratāpinaḥ<BR>
03,181.020c	bhavanty alpāyuṣaḥ pāpā raudrakarmaphalodayāḥ<BR>
03,181.020e	nāthantaḥ sarvakāmānāṃ nāstikā bhinnasetavaḥ<BR>
03,181.021a	jantoḥ pretasya kaunteya gatiḥ svair iha karmabhiḥ<BR>
03,181.021c	prājñasya hīnabuddheś ca karmakośaḥ kva tiṣṭhati<BR>
03,181.022a	kvasthas tat samupāśnāti sukṛtaṃ yadi vetarat<BR>
03,181.022b*0899_00	mārkaṇḍeya uvāca<BR>
03,181.022b*0899_01	tvad yukto 'yam anupraśnaḥ śṛṇu bhārata tattvataḥ<BR>
03,181.022c	iti te darśanaṃ yac ca tatrāpy anunayaṃ śṛṇu<BR>
03,181.023a	ayam ādiśarīreṇa devasṛṣṭena mānavaḥ<BR>
03,181.023c	śubhānām aśubhānāṃ ca kurute saṃcayaṃ mahat<BR>
03,181.024a	āyuṣo 'nte prahāyedaṃ kṣīṇaprāyaṃ kalevaram<BR>
03,181.024c	saṃbhavaty eva yugapad yonau nāsty antarābhavaḥ<BR>
03,181.025a	tatrāsya svakṛtaṃ karma chāyevānugataṃ sadā<BR>
03,181.025b*0900_01	anuśete śayānaṃ ca tiṣṭhantaṃ cānutiṣṭhati<BR>
03,181.025b*0900_02	anudhāvati dhāvantaṃ pūrvakarma kṛtaṃ naram<BR>
03,181.025c	phalaty atha sukhārho vā duḥkhārho vāpi jāyate<BR>
03,181.026a	kṛtāntavidhisaṃyuktaḥ sa jantur lakṣaṇaiḥ śubhaiḥ<BR>
03,181.026c	aśubhair vā nirādāno lakṣyate jñānadṛṣṭibhiḥ<BR>
03,181.027a	eṣā tāvad abuddhīnāṃ gatir uktā yudhiṣṭhira<BR>
03,181.027c	ataḥ paraṃ jñānavatāṃ nibodha gatim uttamām<BR>
03,181.028a	manuṣyās taptatapasaḥ sarvāgamaparāyaṇāḥ<BR>
03,181.028c	sthiravratāḥ satyaparā guruśuśrūṣaṇe ratāḥ<BR>
03,181.029a	suśīlāḥ śuklajātīyāḥ kṣāntā dāntāḥ sutejasaḥ<BR>
03,181.029c	śubhayonyantaragatāḥ prāyaśaḥ śubhalakṣaṇāḥ<BR>
03,181.030a	jitendriyatvād vaśinaḥ śuklatvān mandarogiṇaḥ<BR>
03,181.030c	alpabādhaparitrāsād bhavanti nirupadravāḥ<BR>
03,181.031a	cyavantaṃ jāyamānaṃ ca garbhasthaṃ caiva sarvaśaḥ<BR>
03,181.031c	svam ātmānaṃ paraṃ caiva budhyante jñānacakṣuṣaḥ<BR>
03,181.031d*0901_01	ṛṣayas te mahātmānaḥ pratyakṣāgamabuddhayaḥ<BR>
03,181.031e	karmabhūmim imāṃ prāpya punar yānti surālayam<BR>
03,181.031f*0902_01	kṛtvā śubhāni karmāṇi jñānena bharatarṣabha<BR>
03,181.032a	kiṃ cid daivād dhaṭhāt kiṃ cit kiṃ cid eva svakarmabhiḥ<BR>
03,181.032c	prāpnuvanti narā rājan mā te 'stv anyā vicāraṇā<BR>
03,181.033a	imām atropamāṃ cāpi nibodha vadatāṃ vara<BR>
03,181.033c	manuṣyaloke yac chreyaḥ paraṃ manye yudhiṣṭhira<BR>
03,181.034a	iha vaikasya nāmutra amutraikasya no iha<BR>
03,181.034c	iha cāmutra caikasya nāmutraikasya no iha<BR>
03,181.035a	dhanāni yeṣāṃ vipulāni santi; nityaṃ ramante suvibhūṣitāṅgāḥ<BR>
03,181.035c	teṣām ayaṃ śatruvaraghna loko; nāsau sadā dehasukhe ratānām<BR>
03,181.036a	ye yogayuktās tapasi prasaktāḥ; svādhyāyaśīlā jarayanti dehān<BR>
03,181.036c	jitendriyā bhūtahite niviṣṭās; teṣām asau nāyam arighna lokaḥ<BR>
03,181.037a	ye dharmam eva prathamaṃ caranti; dharmeṇa labdhvā ca dhanāni kāle<BR>
03,181.037c	dārān avāpya kratubhir yajante; teṣām ayaṃ caiva paraś ca lokaḥ<BR>
03,181.038a	ye naiva vidyāṃ na tapo na dānaṃ; na cāpi mūḍhāḥ prajane yatante<BR>
03,181.038c	na cādhigacchanti sukhāny abhāgyās; teṣām ayaṃ caiva paraś ca nāsti<BR>
03,181.039a	sarve bhavantas tv ativīryasattvā; divyaujasaḥ saṃhananopapannāḥ<BR>
03,181.039c	lokād amuṣmād avaniṃ prapannāḥ; svadhītavidyāḥ surakāryahetoḥ<BR>
03,181.040a	kṛtvaiva karmāṇi mahānti śūrās; tapodamācāravihāraśīlāḥ<BR>
03,181.040c	devān ṛṣīn pretagaṇāṃś ca sarvān; saṃtarpayitvā vidhinā pareṇa<BR>
03,181.041a	svargaṃ paraṃ puṇyakṛtāṃ nivāsaṃ; krameṇa saṃprāpsyatha karmabhiḥ svaiḥ<BR>
03,181.041c	mā bhūd viśaṅkā tava kauravendra; dṛṣṭvātmanaḥ kleśam imaṃ sukhārha<BR>
03,182.001	vaiśaṃpāyana uvāca<BR>
03,182.001a	mārkaṇḍeyaṃ mahātmānam ūcuḥ pāṇḍusutās tadā<BR>
03,182.001c	māhātmyaṃ dvijamukhyānāṃ śrotum icchāma kathyatām<BR>
03,182.002a	evam uktaḥ sa bhagavān mārkaṇḍeyo mahātapāḥ<BR>
03,182.002c	uvāca sumahātejāḥ sarvaśāstraviśāradaḥ<BR>
03,182.003a	haihayānāṃ kulakaro rājā parapuraṃjayaḥ<BR>
03,182.003c	kumāro rūpasaṃpanno mṛgayām acarad balī<BR>
03,182.004a	caramāṇas tu so 'raṇye tṛṇavīrutsamāvṛte<BR>
03,182.004c	kṛṣṇājinottarāsaṅgaṃ dadarśa munim antike<BR>
03,182.004e	sa tena nihato 'raṇye manyamānena vai mṛgam<BR>
03,182.005a	vyathitaḥ karma tat kṛtvā śokopahatacetanaḥ<BR>
03,182.005c	jagāma haihayānāṃ vai sakāśaṃ prathitātmanām<BR>
03,182.006a	rājñāṃ rājīvanetrosau kumāraḥ pṛthivīpate<BR>
03,182.006c	teṣāṃ ca tad yathāvṛttaṃ kathayām āsa vai tadā<BR>
03,182.006d*0903_01	sukumāro mahīpālo hehayānāṃ mahībhṛtām<BR>
03,182.007a	taṃ cāpi hiṃsitaṃ tāta muniṃ mūlaphalāśinam<BR>
03,182.007c	śrutvā dṛṣṭvā ca te tatra babhūvur dīnamānasāḥ<BR>
03,182.008a	kasyāyam iti te sarve mārgamāṇās tatas tataḥ<BR>
03,182.008c	jagmuś cāriṣṭanemes te tārkṣyasyāśramam añjasā<BR>
03,182.009a	te 'bhivādya mahātmānaṃ taṃ muniṃ saṃśitavratam<BR>
03,182.009c	tasthuḥ sarve sa tu munis teṣāṃ pūjām athāharat<BR>
03,182.010a	te tam ūcur mahātmānaṃ na vayaṃ satkriyāṃ mune<BR>
03,182.010c	tvatto 'rhāḥ karmadoṣeṇa brāhmaṇo hiṃsito hi naḥ<BR>
03,182.011a	tān abravīt sa viprarṣiḥ kathaṃ vo brāhmaṇo hataḥ<BR>
03,182.011c	kva cāsau brūta sahitāḥ paśyadhvaṃ me tapobalam<BR>
03,182.012a	te tu tat sarvam akhilam ākhyāyāsmai yathātatham<BR>
03,182.012c	nāpaśyaṃs tam ṛṣiṃ tatra gatāsuṃ te samāgatāḥ<BR>
03,182.012e	anveṣamāṇāḥ savrīḍāḥ svapnavad gatamānasāḥ<BR>
03,182.013a	tān abravīt tatra munis tārkṣyaḥ parapuraṃjayaḥ<BR>
03,182.013c	syād ayaṃ brāhmaṇaḥ so 'tha yo yuṣmābhir vināśitaḥ<BR>
03,182.013e	putro hy ayaṃ mama nṛpās tapobalasamanvitaḥ<BR>
03,182.014a	te tu dṛṣṭvaiva tam ṛṣiṃ vismayaṃ paramaṃ gatāḥ<BR>
03,182.014c	mahad āścaryam iti vai vibruvāṇā mahīpate<BR>
03,182.015a	mṛto hy ayam ato dṛṣṭaḥ kathaṃ jīvitam āptavān<BR>
03,182.015c	kim etat tapaso vīryaṃ yenāyaṃ jīvitaḥ punaḥ<BR>
03,182.015e	śrotum icchāma viprarṣe yadi śrotavyam ity uta<BR>
03,182.016a	sa tān uvāca nāsmākaṃ mṛtyuḥ prabhavate nṛpāḥ<BR>
03,182.016c	kāraṇaṃ vaḥ pravakṣyāmi hetuyogaṃ samāsataḥ<BR>
03,182.016d*0904_01	śuddhācārā analasāḥ saṃdhyopāsanatatparāḥ<BR>
03,182.016d*0904_02	suśuddhānnāḥ śuddhadhanā brahmacaryavratānvitāḥ<BR>
03,182.016d*0905_01	mṛtyuḥ prabhavate yena nāsmākaṃ nṛpasattamāḥ<BR>
03,182.017a	satyam evābhijānīmo nānṛte kurmahe manaḥ<BR>
03,182.017c	svadharmam anutiṣṭhāmas tasmān mṛtyubhayaṃ na naḥ<BR>
03,182.018a	yad brāhmaṇānāṃ kuśalaṃ tad eṣāṃ kathayāmahe<BR>
03,182.018c	naiṣāṃ duścaritaṃ brūmas tasmān mṛtyubhayaṃ na naḥ<BR>
03,182.019a	atithīn annapānena bhṛtyān atyaśanena ca<BR>
03,182.019b*0906_01	saṃbhojya śeṣam aśnīmas tasmān mṛtyubhayaṃ na naḥ<BR>
03,182.019b*0906_02	kṣāntā dāntāḥ kṣamāśīlās tīrthadānaparāyaṇāḥ<BR>
03,182.019b*0906_03	puṇyadeśanivāsāc ca tasmān mṛtyubhayaṃ na naḥ<BR>
03,182.019c	tejasvideśavāsāc ca tasmān mṛtyubhayaṃ na naḥ<BR>
03,182.020a	etad vai leśamātraṃ vaḥ samākhyātaṃ vimatsarāḥ<BR>
03,182.020c	gacchadhvaṃ sahitāḥ sarve na pāpād bhayam asti vaḥ<BR>
03,182.021a	evam astv iti te sarve pratipūjya mahāmunim<BR>
03,182.021c	svadeśam agaman hṛṣṭā rājāno bharatarṣabha<BR>
03,183.001	mārkaṇḍeya uvāca<BR>
03,183.001a	bhūya eva tu māhātmyaṃ brāhmaṇānāṃ nibodha me<BR>
03,183.001c	vainyo nāmeha rājarṣir aśvamedhāya dīkṣitaḥ<BR>
03,183.001e	tam atrir gantum ārebhe vittārtham iti naḥ śrutam<BR>
03,183.002a	bhūyo 'tha nānurudhyat sa dharmavyaktinidarśanāt<BR>
03,183.002c	saṃcintya sa mahātejā vanam evānvarocayat<BR>
03,183.002e	dharmapatnīṃ samāhūya putrāṃś cedam uvāca ha<BR>
03,183.003a	prāpsyāmaḥ phalam atyantaṃ bahulaṃ nirupadravam<BR>
03,183.003c	araṇyagamanaṃ kṣipraṃ rocatāṃ vo guṇādhikam<BR>
03,183.004a	taṃ bhāryā pratyuvācedaṃ dharmam evānurudhyatī<BR>
03,183.004c	vainyaṃ gatvā mahātmānam arthayasva dhanaṃ bahu<BR>
03,183.004e	sa te dāsyati rājarṣir yajamāno 'rthine dhanam<BR>
03,183.005a	tata ādāya viprarṣe pratigṛhya dhanaṃ bahu<BR>
03,183.005c	bhṛtyān sutān saṃvibhajya tato vraja yathepsitam<BR>
03,183.005e	eṣa vai paramo dharmo dharmavidbhir udāhṛtaḥ<BR>
03,183.006	atrir uvāca<BR>
03,183.006a	kathito me mahābhāge gautamena mahātmanā<BR>
03,183.006c	vainyo dharmārthasaṃyuktaḥ satyavratasamanvitaḥ<BR>
03,183.007a	kiṃ tv asti tatra dveṣṭāro nivasanti hi me dvijāḥ<BR>
03,183.007c	yathā me gautamaḥ prāha tato na vyavasāmy aham<BR>
03,183.008a	tatra sma vācaṃ kalyāṇīṃ dharmakāmārthasaṃhitām<BR>
03,183.008c	mayoktām anyathā brūyus tatas te vai nirarthakām<BR>
03,183.009a	gamiṣyāmi mahāprājñe rocate me vacas tava<BR>
03,183.009c	gāś ca me dāsyate vainyaḥ prabhūtaṃ cārthasaṃcayam<BR>
03,183.010	mārkaṇḍeya uvāca<BR>
03,183.010a	evam uktvā jagāmāśu vainyayajñaṃ mahātapāḥ<BR>
03,183.010c	gatvā ca yajñāyatanam atris tuṣṭāva taṃ nṛpam<BR>
03,183.010d*0907_01	vākyair maṅgalasaṃyuktaiḥ pūjayāno 'bravīd vacaḥ<BR>
03,183.011a	rājan vainya tvam īśaś ca bhuvi tvaṃ prathamo nṛpaḥ<BR>
03,183.011c	stuvanti tvāṃ munigaṇās tvad anyo nāsti dharmavit<BR>
03,183.012a	tam abravīd ṛṣis tatra vacaḥ kruddho mahātapāḥ<BR>
03,183.012c	maivam atre punar brūyā na te prajñā samāhitā<BR>
03,183.012e	atra naḥ prathamaṃ sthātā mahendro vai prajāpatiḥ<BR>
03,183.013a	athātrir api rājendra gautamaṃ pratyabhāṣata<BR>
03,183.013c	ayam eva vidhātā ca yathaivendraḥ prajāpatiḥ<BR>
03,183.013e	tvam eva muhyase mohān na prajñānaṃ tavāsti ha<BR>
03,183.014	gautama uvāca<BR>
03,183.014a	jānāmi nāhaṃ muhyāmi tvaṃ vivakṣur vimuhyase<BR>
03,183.014c	stoṣyase 'bhyudayaprepsus tasya darśanasaṃśrayāt<BR>
03,183.015a	na vettha paramaṃ dharmaṃ na cāvaiṣi prayojanam<BR>
03,183.015c	bālas tvam asi mūḍhaś ca vṛddhaḥ kenāpi hetunā<BR>
03,183.016	mārkaṇḍeya uvāca<BR>
03,183.016a	vivadantau tathā tau tu munīnāṃ darśane sthitau<BR>
03,183.016c	ye tasya yajñe saṃvṛttās te 'pṛcchanta kathaṃ tv imau<BR>
03,183.017a	praveśaḥ kena datto 'yam anayor vainyasaṃsadi<BR>
03,183.017c	uccaiḥ samabhibhāṣantau kena kāryeṇa viṣṭhitau<BR>
03,183.018a	tataḥ paramadharmātmā kāśyapaḥ sarvadharmavit<BR>
03,183.018c	vivādināv anuprāptau tāv ubhau pratyavedayat<BR>
03,183.019a	athābravīt sadasyāṃs tu gautamo munisattamān<BR>
03,183.019c	āvayor vyāhṛtaṃ praśnaṃ śṛṇuta dvijapuṃgavāḥ<BR>
03,183.019e	vainyo vidhātety āhātrir atra naḥ saṃśayo mahān<BR>
03,183.019f*0908_01	tatas tad gautamenoktaṃ vākyaṃ vainyasya saṃsadi<BR>
03,183.020a	śrutvaiva tu mahātmāno munayo 'bhyadravan drutam<BR>
03,183.020c	sanatkumāraṃ dharmajñaṃ saṃśayacchedanāya vai<BR>
03,183.020d*0909_01	papracchuḥ praṇatāḥ sarve brahmāṇam iva somapāḥ<BR>
03,183.021a	sa ca teṣāṃ vacaḥ śrutvā yathātattvaṃ mahātapāḥ<BR>
03,183.021c	pratyuvācātha tān evaṃ dharmārthasahitaṃ vacaḥ<BR>
03,183.022	sanatkumāra uvāca<BR>
03,183.022a	brahma kṣatreṇa sahitaṃ kṣatraṃ ca brahmaṇā saha<BR>
03,183.022b*0910_01	saṃyuktau dahataḥ śatrūn vanānīvāgnimārutau<BR>
03,183.022c	rājā vai prathamo dharmaḥ prajānāṃ patir eva ca<BR>
03,183.022e	sa eva śakraḥ śukraś ca sa dhātā sa bṛhaspatiḥ<BR>
03,183.023a	prajāpatir virāṭ samrāṭ kṣatriyo bhūpatir nṛpaḥ<BR>
03,183.023c	ya ebhiḥ stūyate śabdaiḥ kas taṃ nārcitum arhati<BR>
03,183.024a	purāyonir yudhājic ca abhiyā mudito bhavaḥ<BR>
03,183.024c	svarṇetā sahajid babhrur iti rājābhidhīyate<BR>
03,183.025a	satyamanyur yudhājīvaḥ satyadharmapravartakaḥ<BR>
03,183.025c	adharmād ṛṣayo bhītā balaṃ kṣatre samādadhan<BR>
03,183.025d*0911_01	purā yo brahmaṇā sṛṣṭaḥ prajānāṃ paripālane<BR>
03,183.025d*0911_02	duṣṭānāṃ nigrahaṃ kartā sa ca rājābhidhīyate<BR>
03,183.025d*0911_03	satyaṃ manyur dayā rakṣā dharmādharmavilokanam<BR>
03,183.025d*0911_04	vidyante yasya cārāś ca sa rājety abhidhīyate<BR>
03,183.025d*0912_01	asmābhir brāhmaṇaiḥ kṣatraṃ kṣatreṇa brahma cāvyayam<BR>
03,183.026a	ādityo divi deveṣu tamo nudati tejasā<BR>
03,183.026c	tathaiva nṛpatir bhūmāv adharmaṃ nudate bhṛśam<BR>
03,183.027a	ato rājñaḥ pradhānatvaṃ śāstraprāmāṇyadarśanāt<BR>
03,183.027c	uttaraḥ sidhyate pakṣo yena rājeti bhāṣitam<BR>
03,183.027d*0913_01	atriṇā vyāhṛtaṃ pūrvaṃ tat tathaiva na cānyathā<BR>
03,183.028	mārkaṇḍeya uvāca<BR>
03,183.028a	tataḥ sa rājā saṃhṛṣṭaḥ siddhe pakṣe mahāmanāḥ<BR>
03,183.028c	tam atrim abravīt prītaḥ pūrvaṃ yenābhisaṃstutaḥ<BR>
03,183.029a	yasmāt sarvamanuṣyeṣu jyāyāṃsaṃ mām ihābravīḥ<BR>
03,183.029c	sarvadevaiś ca viprarṣe saṃmitaṃ śreṣṭham eva ca<BR>
03,183.029e	tasmāt te 'haṃ pradāsyāmi vividhaṃ vasu bhūri ca<BR>
03,183.030a	dāsīsahasraṃ śyāmānāṃ suvastrāṇām alaṃkṛtam<BR>
03,183.030c	daśa koṭyo hiraṇyasya rukmabhārāṃs tathā daśa<BR>
03,183.030e	etad dadāni te vipra sarvajñas tvaṃ hi me mataḥ<BR>
03,183.031a	tad atrir nyāyataḥ sarvaṃ pratigṛhya mahāmanāḥ<BR>
03,183.031c	pratyājagāma tejasvī gṛhān eva mahātapāḥ<BR>
03,183.032a	pradāya ca dhanaṃ prītaḥ putrebhyaḥ prayatātmavān<BR>
03,183.032c	tapaḥ samabhisaṃdhāya vanam evānvapadyata<BR>
03,184.001	mārkaṇḍeya uvāca<BR>
03,184.001a	atraiva ca sarasvatyā gītaṃ parapuraṃjaya<BR>
03,184.001c	pṛṣṭayā muninā vīra śṛṇu tārkṣyeṇa dhīmatā<BR>
03,184.002	tārkṣya uvāca<BR>
03,184.002a	kiṃ nu śreyaḥ puruṣasyeha bhadre; kathaṃ kurvan na cyavate svadharmāt<BR>
03,184.002c	ācakṣva me cārusarvāṅgi sarvaṃ; tvayānuśiṣṭo na cyaveyaṃ svadharmāt<BR>
03,184.003a	kathaṃ cāgniṃ juhuyāṃ pūjaye vā; kasmin kāle kena dharmo na naśyet<BR>
03,184.003c	etat sarvaṃ subhage prabravīhi; yathā lokān virajāḥ saṃcareyam<BR>
03,184.004	mārkaṇḍeya uvāca<BR>
03,184.004a	evaṃ pṛṣṭā prītiyuktena tena; śuśrūṣum īkṣyottamabuddhiyuktam<BR>
03,184.004c	tārkṣyaṃ vipraṃ dharmayuktaṃ hitaṃ ca; sarasvatī vākyam idaṃ babhāṣe<BR>
03,184.005	sarasvaty uvāca<BR>
03,184.005a	yo brahma jānāti yathāpradeśaṃ; svādhyāyanityaḥ śucir apramattaḥ<BR>
03,184.005c	sa vai puro devapurasya gantā; sahāmaraiḥ prāpnuyāt prītiyogam<BR>
03,184.006a	tatra sma ramyā vipulā viśokāḥ; supuṣpitāḥ puṣkariṇyaḥ supuṇyāḥ<BR>
03,184.006c	akardamā mīnavatyaḥ sutīrthā; hiraṇmayair āvṛtāḥ puṇḍarīkaiḥ<BR>
03,184.007a	tāsāṃ tīreṣv āsate puṇyakarmā; mahīyamānaḥ pṛthag apsarobhiḥ<BR>
03,184.007c	supuṇyagandhābhir alaṃkṛtābhir; hiraṇyavarṇābhir atīva hṛṣṭaḥ<BR>
03,184.008a	paraṃ lokaṃ gopradās tv āpnuvanti; dattvānaḍvāhaṃ sūryalokaṃ vrajanti<BR>
03,184.008c	vāso dattvā candramasaḥ sa lokaṃ; dattvā hiraṇyam amṛtatvam eti<BR>
03,184.009a	dhenuṃ dattvā suvratāṃ sādhudohāṃ; kalyāṇavat sāmapalāyinīṃ ca<BR>
03,184.009c	yāvanti romāṇi bhavanti tasyās; tāvad varṣāṇy aśnute svargalokam<BR>
03,184.010a	anaḍvāhaṃ suvrataṃ yo dadāti; halasya voḍhāram anantavīryam<BR>
03,184.010c	dhuraṃdharaṃ balavantaṃ yuvānaṃ; prāpnoti lokān daśa dhenudasya<BR>
03,184.010d*0914_01	dadāti yo vai kapilāṃ sacailāṃ<BR>
03,184.010d*0914_02	kāṃsyopadohāṃ draviṇottarīyām<BR>
03,184.010d*0914_03	tais tair guṇaiḥ kāmaduhātha bhūtvā<BR>
03,184.010d*0914_04	naraṃ pradātāram upaiti sā gauḥ<BR>
03,184.010d*0914_05	yāvanti romāṇi bhavanti dhenvās<BR>
03,184.010d*0914_06	tāvat phalaṃ labhate gopradāne<BR>
03,184.010d*0914_07	putrāṃś ca pautrāṃś ca kulaṃ ca sarvam<BR>
03,184.010d*0914_08	āsaptamaṃ tārayate paratra<BR>
03,184.010d*0914_09	sadakṣiṇāṃ kāñcanacāruśṛṅgīṃ<BR>
03,184.010d*0914_10	kāṃsyopadohāṃ draviṇottarīyām<BR>
03,184.010d*0914_11	dhenuṃ tilānāṃ dadato dvijāya<BR>
03,184.010d*0914_12	lokā vasūnāṃ sulabhā bhavanti<BR>
03,184.010d*0914_13	svakarmabhir dānavasaṃniruddhe<BR>
03,184.010d*0914_14	tīvrāndhakāre narake patantam<BR>
03,184.010d*0914_15	mahārṇave naur iva vātayuktā<BR>
03,184.010d*0914_16	dānaṃ gavāṃ tārayate paratra<BR>
03,184.010d*0914_17	yo brahmadeyāṃ tu dadāti kanyāṃ<BR>
03,184.010d*0914_18	bhūmipradānaṃ ca karoti vipre<BR>
03,184.010d*0914_19	dadāti dānaṃ vidhinā ca yaś ca<BR>
03,184.010d*0914_20	sa lokam āpnoti puraṃdarasya<BR>
03,184.011a	yaḥ sapta varṣāṇi juhoti tārkṣya; havyaṃ tv agnau suvrataḥ sādhuśīlaḥ<BR>
03,184.011c	saptāvarān sapta pūrvān punāti; pitāmahān ātmanaḥ karmabhiḥ svaiḥ<BR>
03,184.012	tārkṣya uvāca<BR>
03,184.012a	kim agnihotrasya vrataṃ purāṇam; ācakṣva me pṛcchataś cārurūpe<BR>
03,184.012c	tvayānuśiṣṭo 'ham ihādya vidyāṃ; yad agnihotrasya vrataṃ purāṇam<BR>
03,184.013	sarasvaty uvāca<BR>
03,184.013a	na cāśucir nāpy anirṇiktapāṇir; nābrahmavij juhuyān nāvipaścit<BR>
03,184.013c	bubhukṣavaḥ śucikāmā hi devā; nāśraddadhānād dhi havir juṣanti<BR>
03,184.014a	nāśrotriyaṃ devahavye niyuñjyān; moghaṃ parā siñcati tādṛśo hi<BR>
03,184.014c	apūrṇam aśrotriyam āha tārkṣya; na vai tādṛg juhuyād agnihotram<BR>
03,184.015a	kṛśānuṃ ye juhvati śraddadhānāḥ; satyavratā hutaśiṣṭāśinaś ca<BR>
03,184.015c	gavāṃ lokaṃ prāpya te puṇyagandhaṃ; paśyanti devaṃ paramaṃ cāpi satyam<BR>
03,184.016	tārkṣya uvāca<BR>
03,184.016a	kṣetrajñabhūtāṃ paralokabhāve; karmodaye buddhim atipraviṣṭām<BR>
03,184.016c	prajñāṃ ca devīṃ subhage vimṛśya; pṛcchāmi tvāṃ kā hy asi cārurūpe<BR>
03,184.017	sarasvaty uvāca<BR>
03,184.017a	agnihotrād aham abhyāgatāsmi; viprarṣabhāṇāṃ saṃśayacchedanāya<BR>
03,184.017c	tvatsaṃyogād aham etad abruvaṃ; bhāve sthitā tathyam arthaṃ yathāvat<BR>
03,184.018	tārkṣya uvāca<BR>
03,184.018a	na hi tvayā sadṛśī kā cid asti; vibhrājase hy atimātraṃ yathā śrīḥ<BR>
03,184.018c	rūpaṃ ca te divyam atyantakāntaṃ; prajñāṃ ca devīṃ subhage bibharṣi<BR>
03,184.019	sarasvaty uvāca<BR>
03,184.019a	śreṣṭhāni yāni dvipadāṃ variṣṭha; yajñeṣu vidvann upapādayanti<BR>
03,184.019c	tair evāhaṃ saṃpravṛddhā bhavāmi; āpyāyitā rūpavatī ca vipra<BR>
03,184.020a	yac cāpi dravyam upayujyate ha; vānaspatyam āyasaṃ pārthivaṃ vā<BR>
03,184.020c	divyena rūpeṇa ca prajñayā ca; tenaiva siddhir iti viddhi vidvan<BR>
03,184.021	tārkṣya uvāca<BR>
03,184.021a	idaṃ śreyaḥ paramaṃ manyamānā; vyāyacchante munayaḥ saṃpratītāḥ<BR>
03,184.021c	ācakṣva me taṃ paramaṃ viśokaṃ; mokṣaṃ paraṃ yaṃ praviśanti dhīrāḥ<BR>
03,184.021d*0915_01	sāṃkhyā yogāḥ paramaṃ yaṃ vadanti<BR>
03,184.021d*0915_02	paraṃ purāṇaṃ tam ahaṃ na vedmi<BR>
03,184.022	sarasvaty uvāca<BR>
03,184.022a	taṃ vai paraṃ vedavidaḥ prapannāḥ; paraṃ parebhyaḥ prathitaṃ purāṇam<BR>
03,184.022c	svādhyāyadānavratapuṇyayogais; tapodhanā vītaśokā vimuktāḥ<BR>
03,184.023a	tasyātha madhye vetasaḥ puṇyagandhaḥ; sahasraśākho vimalo vibhāti<BR>
03,184.023c	tasya mūlāt saritaḥ prasravanti; madhūdakaprasravaṇā ramaṇyaḥ<BR>
03,184.024a	śākhāṃ śākhāṃ mahānadyaḥ saṃyānti sikatāsamāḥ<BR>
03,184.024c	dhānāpūpā māṃsaśākāḥ sadā pāyasakardamāḥ<BR>
03,184.025a	yasminn agnimukhā devāḥ sendrāḥ saha marudgaṇaiḥ<BR>
03,184.025c	ījire kratubhiḥ śreṣṭhais tat padaṃ paramaṃ mune<BR>
03,185.001	vaiśaṃpāyana uvāca<BR>
03,185.001a	tataḥ sa pāṇḍavo bhūyo mārkaṇḍeyam uvāca ha<BR>
03,185.001c	kathayasveha caritaṃ manor vaivasvatasya me<BR>
03,185.002	mārkaṇḍeya uvāca<BR>
03,185.002a	vivasvataḥ suto rājan paramarṣiḥ pratāpavān<BR>
03,185.002c	babhūva naraśārdūla prajāpatisamadyutiḥ<BR>
03,185.003a	ojasā tejasā lakṣmyā tapasā ca viśeṣataḥ<BR>
03,185.003c	aticakrāma pitaraṃ manuḥ svaṃ ca pitāmaham<BR>
03,185.004a	ūrdhvabāhur viśālāyāṃ badaryāṃ sa narādhipaḥ<BR>
03,185.004c	ekapādasthitas tīvraṃ cacāra sumahat tapaḥ<BR>
03,185.005a	avākśirās tathā cāpi netrair animiṣair dṛḍham<BR>
03,185.005c	so 'tapyata tapo ghoraṃ varṣāṇām ayutaṃ tadā<BR>
03,185.006a	taṃ kadā cit tapasyantam ārdracīrajaṭādharam<BR>
03,185.006c	vīriṇītīram āgamya matsyo vacanam abravīt<BR>
03,185.007a	bhagavan kṣudramatsyo 'smi balavadbhyo bhayaṃ mama<BR>
03,185.007c	matsyebhyo hi tato māṃ tvaṃ trātum arhasi suvrata<BR>
03,185.008a	durbalaṃ balavanto hi matsyaṃ matsyā viśeṣataḥ<BR>
03,185.008c	bhakṣayanti yathā vṛttir vihitā naḥ sanātanī<BR>
03,185.009a	tasmād bhayaughān mahato majjantaṃ māṃ viśeṣataḥ<BR>
03,185.009c	trātum arhasi kartāsmi kṛte pratikṛtaṃ tava<BR>
03,185.010a	sa matsyavacanaṃ śrutvā kṛpayābhipariplutaḥ<BR>
03,185.010c	manur vaivasvato 'gṛhṇāt taṃ matsyaṃ pāṇinā svayam<BR>
03,185.011a	udakāntam upānīya matsyaṃ vaivasvato manuḥ<BR>
03,185.011c	aliñjare prākṣipat sa candrāṃśusadṛśaprabham<BR>
03,185.012a	sa tatra vavṛdhe rājan matsyaḥ paramasatkṛtaḥ<BR>
03,185.012c	putravac cākarot tasmin manur bhāvaṃ viśeṣataḥ<BR>
03,185.013a	atha kālena mahatā sa matsyaḥ sumahān abhūt<BR>
03,185.013c	aliñjare jale caiva nāsau samabhavat kila<BR>
03,185.014a	atha matsyo manuṃ dṛṣṭvā punar evābhyabhāṣata<BR>
03,185.014c	bhagavan sādhu me 'dyānyat sthānaṃ saṃpratipādaya<BR>
03,185.015a	uddhṛtyāliñjarāt tasmāt tataḥ sa bhagavān muniḥ<BR>
03,185.015c	taṃ matsyam anayad vāpīṃ mahatīṃ sa manus tadā<BR>
03,185.016a	tatra taṃ prākṣipac cāpi manuḥ parapuraṃjaya<BR>
03,185.016c	athāvardhata matsyaḥ sa punar varṣagaṇān bahūn<BR>
03,185.017a	dviyojanāyatā vāpī vistṛtā cāpi yojanam<BR>
03,185.017c	tasyāṃ nāsau samabhavan matsyo rājīvalocana<BR>
03,185.017e	viceṣṭituṃ vā kaunteya matsyo vāpyāṃ viśāṃ pate<BR>
03,185.018a	manuṃ matsyas tato dṛṣṭvā punar evābhyabhāṣata<BR>
03,185.018c	naya māṃ bhagavan sādho samudramahiṣīṃ prabho<BR>
03,185.018e	gaṅgāṃ tatra nivatsyāmi yathā vā tāta manyase<BR>
03,185.018f*0916_01	nideśe hi mayā tubhyaṃ sthātavyam anasūyatā<BR>
03,185.018f*0916_02	vṛddhir hi paramā prāptā tvatkṛte hi mayānagha<BR>
03,185.019a	evam ukto manur matsyam anayad bhagavān vaśī<BR>
03,185.019c	nadīṃ gaṅgāṃ tatra cainaṃ svayaṃ prākṣipad acyutaḥ<BR>
03,185.020a	sa tatra vavṛdhe matsyaḥ kiṃ cit kālam ariṃdama<BR>
03,185.020c	tataḥ punar manuṃ dṛṣṭvā matsyo vacanam abravīt<BR>
03,185.021a	gaṅgāyāṃ hi na śaknomi bṛhattvāc ceṣṭituṃ prabho<BR>
03,185.021c	samudraṃ naya mām āśu prasīda bhagavann iti<BR>
03,185.022a	uddhṛtya gaṅgāsalilāt tato matsyaṃ manuḥ svayam<BR>
03,185.022c	samudram anayat pārtha tatra cainam avāsṛjat<BR>
03,185.023a	sumahān api matsyaḥ san sa manor manasas tadā<BR>
03,185.023c	āsīd yatheṣṭahāryaś ca sparśagandhasukhaś ca vai<BR>
03,185.024a	yadā samudre prakṣiptaḥ sa matsyo manunā tadā<BR>
03,185.024c	tata enam idaṃ vākyaṃ smayamāna ivābravīt<BR>
03,185.025a	bhagavan kṛtā hi me rakṣā tvayā sarvā viśeṣataḥ<BR>
03,185.025c	prāptakālaṃ tu yat kāryaṃ tvayā tac chrūyatāṃ mama<BR>
03,185.026a	acirād bhagavan bhaumam idaṃ sthāvarajaṅgamam<BR>
03,185.026c	sarvam eva mahābhāga pralayaṃ vai gamiṣyati<BR>
03,185.027a	saṃprakṣālanakālo 'yaṃ lokānāṃ samupasthitaḥ<BR>
03,185.027c	tasmāt tvāṃ bodhayāmy adya yat te hitam anuttamam<BR>
03,185.028a	trasānāṃ sthāvarāṇāṃ ca yac ceṅgaṃ yac ca neṅgati<BR>
03,185.028c	tasya sarvasya saṃprāptaḥ kālaḥ paramadāruṇaḥ<BR>
03,185.029a	nauś ca kārayitavyā te dṛḍhā yuktavaṭākarā<BR>
03,185.029c	tatra saptarṣibhiḥ sārdham āruhethā mahāmune<BR>
03,185.030a	bījāni caiva sarvāṇi yathoktāni mayā purā<BR>
03,185.030c	tasyām ārohayer nāvi susaṃguptāni bhāgaśaḥ<BR>
03,185.031a	nausthaś ca māṃ pratīkṣethās tadā munijanapriya<BR>
03,185.031c	āgamiṣyāmy ahaṃ śṛṅgī vijñeyas tena tāpasa<BR>
03,185.032a	evam etat tvayā kāryam āpṛṣṭo 'si vrajāmy aham<BR>
03,185.032b*0917_01	tā na śakyā mahatyo vai āpas tartuṃ mayā vinā<BR>
03,185.032c	nātiśaṅkyam idaṃ cāpi vacanaṃ te mamābhibho<BR>
03,185.033a	evaṃ kariṣya iti taṃ sa matsyaṃ pratyabhāṣata<BR>
03,185.033c	jagmatuś ca yathākāmam anujñāpya parasparam<BR>
03,185.034a	tato manur mahārāja yathoktaṃ matsyakena ha<BR>
03,185.034c	bījāny ādāya sarvāṇi sāgaraṃ pupluve tadā<BR>
03,185.034e	nāvā tu śubhayā vīra mahormiṇam ariṃdama<BR>
03,185.035a	cintayām āsa ca manus taṃ matsyaṃ pṛthivīpate<BR>
03,185.035c	sa ca tac cintitaṃ jñātvā matsyaḥ parapuraṃjaya<BR>
03,185.035e	śṛṅgī tatrājagāmāśu tadā bharatasattama<BR>
03,185.036a	taṃ dṛṣṭvā manujendrendra manur matsyaṃ jalārṇave<BR>
03,185.036c	śṛṅgiṇaṃ taṃ yathoktena rūpeṇādrim ivocchritam<BR>
03,185.037a	vaṭākaramayaṃ pāśam atha matsyasya mūrdhani<BR>
03,185.037c	manur manujaśārdūla tasmiñ śṛṅge nyaveśayat<BR>
03,185.038a	saṃyatas tena pāśena matsyaḥ parapuraṃjaya<BR>
03,185.038c	vegena mahatā nāvaṃ prākarṣal lavaṇāmbhasi<BR>
03,185.039a	sa tatāra tayā nāvā samudraṃ manujeśvara<BR>
03,185.039c	nṛtyamānam ivormībhir garjamānam ivāmbhasā<BR>
03,185.040a	kṣobhyamāṇā mahāvātaiḥ sā naus tasmin mahodadhau<BR>
03,185.040c	ghūrṇate capaleva strī mattā parapuraṃjaya<BR>
03,185.041a	naiva bhūmir na ca diśaḥ pradiśo vā cakāśire<BR>
03,185.041c	sarvam āmbhasam evāsīt khaṃ dyauś ca narapuṃgava<BR>
03,185.042a	evaṃbhūte tadā loke saṃkule bharatarṣabha<BR>
03,185.042c	adṛśyanta saptarṣayo manur matsyaḥ sahaiva ha<BR>
03,185.043a	evaṃ bahūn varṣagaṇāṃs tāṃ nāvaṃ so 'tha matsyakaḥ<BR>
03,185.043c	cakarṣātandrito rājaṃs tasmin salilasaṃcaye<BR>
03,185.044a	tato himavataḥ śṛṅgaṃ yat paraṃ puruṣarṣabha<BR>
03,185.044c	tatrākarṣat tato nāvaṃ sa matsyaḥ kurunandana<BR>
03,185.045a	tato 'bravīt tadā matsyas tān ṛṣīn prahasañ śanaiḥ<BR>
03,185.045c	asmin himavataḥ śṛṅge nāvaṃ badhnīta māciram<BR>
03,185.046a	sā baddhā tatra tais tūrṇam ṛṣibhir bharatarṣabha<BR>
03,185.046c	naur matsyasya vacaḥ śrutvā śṛṅge himavatas tadā<BR>
03,185.047a	tac ca naubandhanaṃ nāma śṛṅgaṃ himavataḥ param<BR>
03,185.047c	khyātam adyāpi kaunteya tad viddhi bharatarṣabha<BR>
03,185.048a	athābravīd animiṣas tān ṛṣīn sahitāṃs tadā<BR>
03,185.048c	ahaṃ prajāpatir brahmā matparaṃ nādhigamyate<BR>
03,185.048e	matsyarūpeṇa yūyaṃ ca mayāsmān mokṣitā bhayāt<BR>
03,185.049a	manunā ca prajāḥ sarvāḥ sadevāsuramānavāḥ<BR>
03,185.049c	sraṣṭavyāḥ sarvalokāś ca yac ceṅgaṃ yac ca neṅgati<BR>
03,185.050a	tapasā cātitīvreṇa pratibhāsya bhaviṣyati<BR>
03,185.050c	matprasādāt prajāsarge na ca mohaṃ gamiṣyati<BR>
03,185.051a	ity uktvā vacanaṃ matsyaḥ kṣaṇenādarśanaṃ gataḥ<BR>
03,185.051c	sraṣṭukāmaḥ prajāś cāpi manur vaivasvataḥ svayam<BR>
03,185.051e	pramūḍho 'bhūt prajāsarge tapas tepe mahat tataḥ<BR>
03,185.052a	tapasā mahatā yuktaḥ so 'tha sraṣṭuṃ pracakrame<BR>
03,185.052c	sarvāḥ prajā manuḥ sākṣād yathāvad bharatarṣabha<BR>
03,185.053a	ity etan mātsyakaṃ nāma purāṇaṃ parikīrtitam<BR>
03,185.053c	ākhyānam idam ākhyātaṃ sarvapāpaharaṃ mayā<BR>
03,185.054a	ya idaṃ śṛṇuyān nityaṃ manoś caritam āditaḥ<BR>
03,185.054c	sa sukhī sarvasiddhārthaḥ svargalokam iyān naraḥ<BR>
03,186.001	vaiśaṃpāyana uvāca<BR>
03,186.001a	tataḥ sa punar evātha mārkaṇḍeyaṃ yaśasvinam<BR>
03,186.001c	papraccha vinayopeto dharmarājo yudhiṣṭhiraḥ<BR>
03,186.002a	naike yugasahasrāntās tvayā dṛṣṭā mahāmune<BR>
03,186.002c	na cāpīha samaḥ kaś cid āyuṣā tava vidyate<BR>
03,186.002e	varjayitvā mahātmānaṃ brāhmaṇaṃ parameṣṭhinam<BR>
03,186.002f*0918_01	na te 'sti sadṛśaḥ kaś cid āyuṣā brahmavittama<BR>
03,186.003a	anantarikṣe loke 'smin devadānavavarjite<BR>
03,186.003c	tvam eva pralaye vipra brahmāṇam upatiṣṭhasi<BR>
03,186.004a	pralaye cāpi nirvṛtte prabuddhe ca pitāmahe<BR>
03,186.004c	tvam eva sṛjyamānāni bhūtānīha prapaśyasi<BR>
03,186.005a	caturvidhāni viprarṣe yathāvat parameṣṭhinā<BR>
03,186.005c	vāyubhūtā diśaḥ kṛtvā vikṣipyāpas tatas tataḥ<BR>
03,186.006a	tvayā lokaguruḥ sākṣāt sarvalokapitāmahaḥ<BR>
03,186.006c	ārādhito dvijaśreṣṭha tatpareṇa samādhinā<BR>
03,186.006d*0919_01	svapramāṇam atho vipra tvayā kṛtam anekaśaḥ<BR>
03,186.006d*0919_02	ghoreṇāviśya tapasā vedhaso nirjitās tvayā<BR>
03,186.006d*0919_03	nārāyaṇāṅkaprakhyas tvaṃ sāṃparāye 'tipaṭhyase<BR>
03,186.006d*0919_04	bhagavān ekaśaḥ kṛtvā tvayā viṣṇoś ca viśvakṛt<BR>
03,186.006d*0919_05	karṇikoddharaṇaṃ divyaṃ brahmaṇaḥ kāmarūpiṇaḥ<BR>
03,186.006d*0919_06	ratnālaṃkārayogābhyāṃ dṛgbhyāṃ dṛṣṭas tvayā purā<BR>
03,186.007a	tasmāt sarvāntako mṛtyur jarā vā dehanāśinī<BR>
03,186.007c	na tvā viśati viprarṣe prasādāt parameṣṭhinaḥ<BR>
03,186.008a	yadā naiva ravir nāgnir na vāyur na ca candramāḥ<BR>
03,186.008c	naivāntarikṣaṃ naivorvī śeṣaṃ bhavati kiṃ cana<BR>
03,186.009a	tasminn ekārṇave loke naṣṭe sthāvarajaṅgame<BR>
03,186.009c	naṣṭe devāsuragaṇe samutsannamahorage<BR>
03,186.010a	śayānam amitātmānaṃ padme padmaniketanam<BR>
03,186.010c	tvam ekaḥ sarvabhūteśaṃ brahmāṇam upatiṣṭhasi<BR>
03,186.011a	etat pratyakṣataḥ sarvaṃ pūrvavṛttaṃ dvijottama<BR>
03,186.011c	tasmād icchāmahe śrotuṃ sarvahetvātmikāṃ kathām<BR>
03,186.012a	anubhūtaṃ hi bahuśas tvayaikena dvijottama<BR>
03,186.012c	na te 'sty aviditaṃ kiṃ cit sarvalokeṣu nityadā<BR>
03,186.013	mārkaṇḍeya uvāca<BR>
03,186.013a	hanta te kathayiṣyāmi namaskṛtvā svayambhuve<BR>
03,186.013c	puruṣāya purāṇāya śāśvatāyāvyayāya ca<BR>
03,186.013d*0920_01	avyaktāya susūkṣmāya nirguṇāya guṇātmane<BR>
03,186.014a	ya eṣa pṛthudīrghākṣaḥ pītavāsā janārdanaḥ<BR>
03,186.014c	eṣa kartā vikartā ca sarvabhāvanabhūtakṛt<BR>
03,186.015a	acintyaṃ mahad āścaryaṃ pavitram api cottamam<BR>
03,186.015c	anādinidhanaṃ bhūtaṃ viśvam akṣayam avyayam<BR>
03,186.016a	eṣa kartā na kriyate kāraṇaṃ cāpi pauruṣe<BR>
03,186.016c	yo hy enaṃ puruṣaṃ vetti devā api na taṃ viduḥ<BR>
03,186.017a	sarvam āścaryam evaitan nirvṛttaṃ rājasattama<BR>
03,186.017c	ādito manujavyāghra kṛtsnasya jagataḥ kṣaye<BR>
03,186.018a	catvāry āhuḥ sahasrāṇi varṣāṇāṃ tat kṛtaṃ yugam<BR>
03,186.018c	tasya tāvac chatī saṃdhyā saṃdhyāṃśaś ca tataḥ param<BR>
03,186.019a	trīṇi varṣasahasrāṇi tretāyugam ihocyate<BR>
03,186.019c	tasya tāvac chatī saṃdhyā saṃdhyāṃśaś ca tataḥ param<BR>
03,186.020a	tathā varṣasahasre dve dvāparaṃ parimāṇataḥ<BR>
03,186.020c	tasyāpi dviśatī saṃdhyā saṃdhyāṃśaś ca tataḥ param<BR>
03,186.021a	sahasram ekaṃ varṣāṇāṃ tataḥ kaliyugaṃ smṛtam<BR>
03,186.021c	tasya varṣaśataṃ saṃdhyā saṃdhyāṃśaś ca tataḥ param<BR>
03,186.021e	saṃdhyāsaṃdhyāṃśayos tulyaṃ pramāṇam upadhāraya<BR>
03,186.022a	kṣīṇe kaliyuge caiva pravartati kṛtaṃ yugam<BR>
03,186.022c	eṣā dvādaśasāhasrī yugākhyā parikīrtitā<BR>
03,186.023a	etat sahasraparyantam aho brāhmam udāhṛtam<BR>
03,186.023c	viśvaṃ hi brahmabhavane sarvaśaḥ parivartate<BR>
03,186.023e	lokānāṃ manujavyāghra pralayaṃ taṃ vidur budhāḥ<BR>
03,186.024a	alpāvaśiṣṭe tu tadā yugānte bharatarṣabha<BR>
03,186.024c	sahasrānte narāḥ sarve prāyaśo 'nṛtavādinaḥ<BR>
03,186.025a	yajñapratinidhiḥ pārtha dānapratinidhis tathā<BR>
03,186.025c	vratapratinidhiś caiva tasmin kāle pravartate<BR>
03,186.026a	brāhmaṇāḥ śūdrakarmāṇas tathā śūdrā dhanārjakāḥ<BR>
03,186.026c	kṣatradharmeṇa vāpy atra vartayanti gate yuge<BR>
03,186.027a	nivṛttayajñasvādhyāyāḥ piṇḍodakavivarjitāḥ<BR>
03,186.027c	brāhmaṇāḥ sarvabhakṣāś ca bhaviṣyanti kalau yuge<BR>
03,186.028a	ajapā brāhmaṇās tāta śūdrā japaparāyaṇāḥ<BR>
03,186.028c	viparīte tadā loke pūrvarūpaṃ kṣayasya tat<BR>
03,186.029a	bahavo mleccharājānaḥ pṛthivyāṃ manujādhipa<BR>
03,186.029c	mithyānuśāsinaḥ pāpā mṛṣāvādaparāyaṇāḥ<BR>
03,186.030a	āndhrāḥ śakāḥ pulindāś ca yavanāś ca narādhipāḥ<BR>
03,186.030c	kāmbojā aurṇikāḥ śūdrās tathābhīrā narottama<BR>
03,186.030d*0921_01	yugānte manujavyāghra tathākārāś ca bhārata<BR>
03,186.031a	na tadā brāhmaṇaḥ kaś cit svadharmam upajīvati<BR>
03,186.031c	kṣatriyā api vaiśyāś ca vikarmasthā narādhipa<BR>
03,186.032a	alpāyuṣaḥ svalpabalā alpatejaḥparākramāḥ<BR>
03,186.032c	alpadehālpasārāś ca tathā satyālpabhāṣiṇaḥ<BR>
03,186.033a	bahuśūnyā janapadā mṛgavyālāvṛtā diśaḥ<BR>
03,186.033c	yugānte samanuprāpte vṛthā ca brahmacāriṇaḥ<BR>
03,186.033e	bhovādinas tathā śūdrā brāhmaṇāś cāryavādinaḥ<BR>
03,186.034a	yugānte manujavyāghra bhavanti bahujantavaḥ<BR>
03,186.034c	na tathā ghrāṇayuktāś ca sarvagandhā viśāṃ pate<BR>
03,186.034e	rasāś ca manujavyāghra na tathā svāduyoginaḥ<BR>
03,186.035a	bahuprajā hrasvadehāḥ śīlācāravivarjitāḥ<BR>
03,186.035c	mukhebhagāḥ striyo rājan bhaviṣyanti yugakṣaye<BR>
03,186.036a	aṭṭaśūlā janapadāḥ śivaśūlāś catuṣpathāḥ<BR>
03,186.036c	keśaśūlāḥ striyo rājan bhaviṣyanti yugakṣaye<BR>
03,186.036d*0922_01	aṭṭam annam iti prāhuḥ śūlaṃ vikrayam ucyate<BR>
03,186.036d*0922_02	vedaḥ śivam iti proktaṃ brāhmaṇāś ca catuṣpathāḥ<BR>
03,186.036d*0922_03	keśo bhaga iti proktas taṃ vikrīyaiva bhuñjate<BR>
03,186.037a	alpakṣīrās tathā gāvo bhaviṣyanti janādhipa<BR>
03,186.037c	alpapuṣpaphalāś cāpi pādapā bahuvāyasāḥ<BR>
03,186.038a	brahmavadhyāvaliptānāṃ tathā mithyābhiśaṃsinām<BR>
03,186.038c	nṛpāṇāṃ pṛthivīpāla pratigṛhṇanti vai dvijāḥ<BR>
03,186.039a	lobhamohaparītāś ca mithyādharmadhvajāvṛtāḥ<BR>
03,186.039c	bhikṣārthaṃ pṛthivīpāla cañcūryante dvijair diśaḥ<BR>
03,186.040a	karabhārabhayāt puṃso gṛhasthāḥ parimoṣakāḥ<BR>
03,186.040c	municchadmākṛticchannā vāṇijyam upajīvate<BR>
03,186.041a	mithyā ca nakharomāṇi dhārayanti narās tadā<BR>
03,186.041c	arthalobhān naravyāghra vṛthā ca brahmacāriṇaḥ<BR>
03,186.042a	āśrameṣu vṛthācārāḥ pānapā gurutalpagāḥ<BR>
03,186.042c	aihalaukikam īhante māṃsaśoṇitavardhanam<BR>
03,186.042d*0923_01	pāralaukikakāryeṣu pramattā bhṛśanāstikāḥ<BR>
03,186.043a	bahupāṣaṇḍasaṃkīrṇāḥ parānnaguṇavādinaḥ<BR>
03,186.043c	āśramā manujavyāghra na bhavanti yugakṣaye<BR>
03,186.044a	yathartuvarṣī bhagavān na tathā pākaśāsanaḥ<BR>
03,186.044c	na tadā sarvabījāni samyag rohanti bhārata<BR>
03,186.044d*0924_01	hiṃsābhirāmaś ca janas tathā saṃpadyate 'śuciḥ<BR>
03,186.044e	adharmaphalam atyarthaṃ tadā bhavati cānagha<BR>
03,186.044f*0925_01	phalaṃ dharmasya rājendra sarvatra parihīyate<BR>
03,186.045a	tathā ca pṛthivīpāla yo bhaved dharmasaṃyutaḥ<BR>
03,186.045c	alpāyuḥ sa hi mantavyo na hi dharmo 'sti kaś cana<BR>
03,186.046a	bhūyiṣṭhaṃ kūṭamānaiś ca paṇyaṃ vikrīṇate janāḥ<BR>
03,186.046c	vaṇijaś ca naravyāghra bahumāyā bhavanty uta<BR>
03,186.047a	dharmiṣṭhāḥ parihīyante pāpīyān vardhate janaḥ<BR>
03,186.047c	dharmasya balahāniḥ syād adharmaś ca balī tathā<BR>
03,186.048a	alpāyuṣo daridrāś ca dharmiṣṭhā mānavās tadā<BR>
03,186.048c	dīrghāyuṣaḥ samṛddhāś ca vidharmāṇo yugakṣaye<BR>
03,186.048d*0926_01	nagarāṇāṃ vihāreṣu vidharmāṇo yugakṣaye<BR>
03,186.049a	adharmiṣṭhair upāyaiś ca prajā vyavaharanty uta<BR>
03,186.049c	saṃcayenāpi cālpena bhavanty āḍhyā madānvitāḥ<BR>
03,186.050a	dhanaṃ viśvāsato nyastaṃ mitho bhūyiṣṭhaśo narāḥ<BR>
03,186.050c	hartuṃ vyavasitā rājan māyācārasamanvitāḥ<BR>
03,186.050d*0927_01	naitad astīti manujā vartanti nirapatrapāḥ<BR>
03,186.051a	puruṣādāni sattvāni pakṣiṇo 'tha mṛgās tathā<BR>
03,186.051c	nagarāṇāṃ vihāreṣu caityeṣv api ca śerate<BR>
03,186.052a	saptavarṣāṣṭavarṣāś ca striyo garbhadharā nṛpa<BR>
03,186.052c	daśadvādaśavarṣāṇāṃ puṃsāṃ putraḥ prajāyate<BR>
03,186.053a	bhavanti ṣoḍaśe varṣe narāḥ palitinas tathā<BR>
03,186.053c	āyuḥkṣayo manuṣyāṇāṃ kṣipram eva prapadyate<BR>
03,186.054a	kṣīṇe yuge mahārāja taruṇā vṛddhaśīlinaḥ<BR>
03,186.054c	taruṇānāṃ ca yac chīlaṃ tad vṛddheṣu prajāyate<BR>
03,186.055a	viparītās tadā nāryo vañcayitvā rahaḥ patīn<BR>
03,186.055c	vyuccaranty api duḥśīlā dāsaiḥ paśubhir eva ca<BR>
03,186.055d*0928_01	vīrapatnyas tathā nāryaḥ saṃśrayanti narān nṛpa<BR>
03,186.055d*0928_02	bhartāram api jīvantam anyān vyabhicaranty uta<BR>
03,186.056a	tasmin yugasahasrānte saṃprāpte cāyuṣaḥ kṣaye<BR>
03,186.056c	anāvṛṣṭir mahārāja jāyate bahuvārṣikī<BR>
03,186.057a	tatas tāny alpasārāṇi sattvāni kṣudhitāni ca<BR>
03,186.057c	pralayaṃ yānti bhūyiṣṭhaṃ pṛthivyāṃ pṛthivīpate<BR>
03,186.058a	tato dinakarair dīptaiḥ saptabhir manujādhipa<BR>
03,186.058c	pīyate salilaṃ sarvaṃ samudreṣu saritsu ca<BR>
03,186.059a	yac ca kāṣṭhaṃ tṛṇaṃ cāpi śuṣkaṃ cārdraṃ ca bhārata<BR>
03,186.059c	sarvaṃ tad bhasmasād bhūtaṃ dṛśyate bharatarṣabha<BR>
03,186.060a	tataḥ saṃvartako vahnir vāyunā saha bhārata<BR>
03,186.060c	lokam āviśate pūrvam ādityair upaśoṣitam<BR>
03,186.061a	tataḥ sa pṛthivīṃ bhittvā samāviśya rasātalam<BR>
03,186.061c	devadānavayakṣāṇāṃ bhayaṃ janayate mahat<BR>
03,186.062a	nirdahan nāgalokaṃ ca yac ca kiṃ cit kṣitāv iha<BR>
03,186.062c	adhastāt pṛthivīpāla sarvaṃ nāśayate kṣaṇāt<BR>
03,186.063a	tato yojanaviṃśānāṃ sahasrāṇi śatāni ca<BR>
03,186.063c	nirdahaty aśivo vāyuḥ sa ca saṃvartako 'nalaḥ<BR>
03,186.064a	sadevāsuragandharvaṃ sayakṣoragarākṣasam<BR>
03,186.064c	tato dahati dīptaḥ sa sarvam eva jagad vibhuḥ<BR>
03,186.065a	tato gajakulaprakhyās taḍinmālāvibhūṣitāḥ<BR>
03,186.065c	uttiṣṭhanti mahāmeghā nabhasy adbhutadarśanāḥ<BR>
03,186.066a	ke cin nīlotpalaśyāmāḥ ke cit kumudasaṃnibhāḥ<BR>
03,186.066b*0929_01	kāraṇḍakanibhāḥ ke cit ke cid iṅgulikaprabhāḥ<BR>
03,186.066c	ke cit kiñjalkasaṃkāśāḥ ke cit pītāḥ payodharāḥ<BR>
03,186.067a	ke cid dhāridrasaṃkāśāḥ kākāṇḍakanibhās tathā<BR>
03,186.067b*0930_01	ke cid dāridryasaṃkāśāḥ ke cit pītāḥ payodharāḥ<BR>
03,186.067c	ke cit kamalapatrābhāḥ ke cid dhiṅgulakaprabhāḥ<BR>
03,186.068a	ke cit puravarākārāḥ ke cid gajakulopamāḥ<BR>
03,186.068c	ke cid añjanasaṃkāśāḥ ke cin makarasaṃsthitāḥ<BR>
03,186.068e	vidyunmālāpinaddhāṅgāḥ samuttiṣṭhanti vai ghanāḥ<BR>
03,186.069a	ghorarūpā mahārāja ghorasvananināditāḥ<BR>
03,186.069c	tato jaladharāḥ sarve vyāpnuvanti nabhastalam<BR>
03,186.069d*0931_01	garjantaḥ pṛthivīpāla pṛthivīdharasaṃnibhāḥ<BR>
03,186.070a	tair iyaṃ pṛthivī sarvā saparvatavanākarā<BR>
03,186.070c	āpūryate mahārāja salilaughapariplutā<BR>
03,186.071a	tatas te jaladā ghorā rāviṇaḥ puruṣarṣabha<BR>
03,186.071c	sarvataḥ plāvayanty āśu coditāḥ parameṣṭhinā<BR>
03,186.072a	varṣamāṇā mahat toyaṃ pūrayanto vasuṃdharām<BR>
03,186.072c	sughoram aśivaṃ raudraṃ nāśayanti ca pāvakam<BR>
03,186.073a	tato dvādaśa varṣāṇi payodās ta upaplave<BR>
03,186.073c	dhārābhiḥ pūrayanto vai codyamānā mahātmanā<BR>
03,186.074a	tataḥ samudraḥ svāṃ velām atikrāmati bhārata<BR>
03,186.074c	parvatāś ca viśīryante mahī cāpi viśīryate<BR>
03,186.075a	sarvataḥ sahasā bhrāntās te payodā nabhastalam<BR>
03,186.075c	saṃveṣṭayitvā naśyanti vāyuvegaparāhatāḥ<BR>
03,186.076a	tatas taṃ mārutaṃ ghoraṃ svayambhūr manujādhipa<BR>
03,186.076c	ādipadmālayo devaḥ pītvā svapiti bhārata<BR>
03,186.077a	tasminn ekārṇave ghore naṣṭe sthāvarajaṅgame<BR>
03,186.077c	naṣṭe devāsuragaṇe yakṣarākṣasavarjite<BR>
03,186.078a	nirmanuṣye mahīpāla niḥśvāpadamahīruhe<BR>
03,186.078c	anantarikṣe loke 'smin bhramāmy eko 'ham ādṛtaḥ<BR>
03,186.079a	ekārṇave jale ghore vicaran pārthivottama<BR>
03,186.079c	apaśyan sarvabhūtāni vaiklavyam agamaṃ param<BR>
03,186.080a	tataḥ sudīrghaṃ gatvā tu plavamāno narādhipa<BR>
03,186.080c	śrāntaḥ kva cin na śaraṇaṃ labhāmy aham atandritaḥ<BR>
03,186.081a	tataḥ kadā cit paśyāmi tasmin salilasaṃplave<BR>
03,186.081c	nyagrodhaṃ sumahāntaṃ vai viśālaṃ pṛthivīpate<BR>
03,186.082a	śākhāyāṃ tasya vṛkṣasya vistīrṇāyāṃ narādhipa<BR>
03,186.082c	paryaṅke pṛthivīpāla divyāstaraṇasaṃstṛte<BR>
03,186.083a	upaviṣṭaṃ mahārāja pūrṇendusadṛśānanam<BR>
03,186.083c	phullapadmaviśālākṣaṃ bālaṃ paśyāmi bhārata<BR>
03,186.084a	tato me pṛthivīpāla vismayaḥ sumahān abhūt<BR>
03,186.084c	kathaṃ tv ayaṃ śiśuḥ śete loke nāśam upāgate<BR>
03,186.085a	tapasā cintayaṃś cāpi taṃ śiśuṃ nopalakṣaye<BR>
03,186.085c	bhūtaṃ bhavyaṃ bhaviṣyac ca jānann api narādhipa<BR>
03,186.086a	atasīpuṣpavarṇābhaḥ śrīvatsakṛtalakṣaṇaḥ<BR>
03,186.086c	sākṣāl lakṣmyā ivāvāsaḥ sa tadā pratibhāti me<BR>
03,186.087a	tato mām abravīd bālaḥ sa padmanibhalocanaḥ<BR>
03,186.087c	śrīvatsadhārī dyutimān vākyaṃ śrutisukhāvaham<BR>
03,186.088a	jānāmi tvā pariśrāntaṃ tāta viśrāmakāṅkṣiṇam<BR>
03,186.088c	mārkaṇḍeya ihāssva tvaṃ yāvad icchasi bhārgava<BR>
03,186.089a	abhyantaraṃ śarīraṃ me praviśya munisattama<BR>
03,186.089c	āssva bho vihito vāsaḥ prasādas te kṛto mayā<BR>
03,186.090a	tato bālena tenaivam uktasyāsīt tadā mama<BR>
03,186.090c	nirvedo jīvite dīrghe manuṣyatve ca bhārata<BR>
03,186.091a	tato bālena tenāsyaṃ sahasā vivṛtaṃ kṛtam<BR>
03,186.091c	tasyāham avaśo vaktraṃ daivayogāt praveśitaḥ<BR>
03,186.092a	tataḥ praviṣṭas tatkukṣiṃ sahasā manujādhipa<BR>
03,186.092c	sarāṣṭranagarākīrṇāṃ kṛtsnāṃ paśyāmi medinīm<BR>
03,186.093a	gaṅgāṃ śatadruṃ sītāṃ ca yamunām atha kauśikīm<BR>
03,186.093c	carmaṇvatīṃ vetravatīṃ candrabhāgāṃ sarasvatīm<BR>
03,186.094a	sindhuṃ caiva vipāśāṃ ca nadīṃ godāvarīm api<BR>
03,186.094c	vasvokasārāṃ nalinīṃ narmadāṃ caiva bhārata<BR>
03,186.095a	nadīṃ tāmrāṃ ca veṇṇāṃ ca puṇyatoyāṃ śubhāvahām<BR>
03,186.095c	suveṇāṃ kṛṣṇaveṇāṃ ca irāmāṃ ca mahānadīm<BR>
03,186.095d*0932_01	vitastāṃ ca mahārāja kāverīṃ ca mahānadīm<BR>
03,186.095e	śoṇaṃ ca puruṣavyāghra viśalyāṃ kampunām api<BR>
03,186.096a	etāś cānyāś ca nadyo 'haṃ pṛthivyāṃ yā narottama<BR>
03,186.096c	parikrāman prapaśyāmi tasya kukṣau mahātmanaḥ<BR>
03,186.097a	tataḥ samudraṃ paśyāmi yādogaṇaniṣevitam<BR>
03,186.097c	ratnākaram amitraghna nidhānaṃ payaso mahat<BR>
03,186.098a	tataḥ paśyāmi gaganaṃ candrasūryavirājitam<BR>
03,186.098c	jājvalyamānaṃ tejobhiḥ pāvakārkasamaprabhaiḥ<BR>
03,186.098e	paśyāmi ca mahīṃ rājan kānanair upaśobhitām<BR>
03,186.098f*0933_01	saparvatavanadvīpāṃ nimagnāśatasaṃkulām<BR>
03,186.099a	yajante hi tadā rājan brāhmaṇā bahubhiḥ savaiḥ<BR>
03,186.099c	kṣatriyāś ca pravartante sarvavarṇānurañjane<BR>
03,186.100a	vaiśyāḥ kṛṣiṃ yathānyāyaṃ kārayanti narādhipa<BR>
03,186.100c	śuśrūṣāyāṃ ca niratā dvijānāṃ vṛṣalās tathā<BR>
03,186.101a	tataḥ paripatan rājaṃs tasya kukṣau mahātmanaḥ<BR>
03,186.101c	himavantaṃ ca paśyāmi hemakūṭaṃ ca parvatam<BR>
03,186.102a	niṣadhaṃ cāpi paśyāmi śvetaṃ ca rajatācitam<BR>
03,186.102a*0933a_01	**** **** pāriyātraṃ ca parvatam<BR>
03,186.102a*0933a_02	naiṣadhaṃ cāpi paśyāmi<BR>
03,186.102c	paśyāmi ca mahīpāla parvataṃ gandhamādanam<BR>
03,186.103a	mandaraṃ manujavyāghra nīlaṃ cāpi mahāgirim<BR>
03,186.103c	paśyāmi ca mahārāja meruṃ kanakaparvatam<BR>
03,186.104a	mahendraṃ caiva paśyāmi vindhyaṃ ca girim uttamam<BR>
03,186.104c	malayaṃ cāpi paśyāmi pāriyātraṃ ca parvatam<BR>
03,186.105a	ete cānye ca bahavo yāvantaḥ pṛthivīdharāḥ<BR>
03,186.105c	tasyodare mayā dṛṣṭāḥ sarvaratnavibhūṣitāḥ<BR>
03,186.106a	siṃhān vyāghrān varāhāṃś ca nāgāṃś ca manujādhipa<BR>
03,186.106c	pṛthivyāṃ yāni cānyāni sattvāni jagatīpate<BR>
03,186.106e	tāni sarvāṇy ahaṃ tatra paśyan paryacaraṃ tadā<BR>
03,186.107a	kukṣau tasya naravyāghra praviṣṭaḥ saṃcaran diśaḥ<BR>
03,186.107c	śakrādīṃś cāpi paśyāmi kṛtsnān devagaṇāṃs tathā<BR>
03,186.107d*0934_01	sādhyān rudrāṃs tathādityān guhyakān pitaras tathā<BR>
03,186.107d*0934_02	sarpān nāgān suparṇāṃś ca vasūn apy aśvināv api<BR>
03,186.108a	gandharvāpsaraso yakṣān ṛṣīṃś caiva mahīpate<BR>
03,186.108c	daityadānavasaṃghāṃś ca kāleyāṃś ca narādhipa<BR>
03,186.108e	siṃhikātanayāṃś cāpi ye cānye suraśatravaḥ<BR>
03,186.109a	yac ca kiṃ cin mayā loke dṛṣṭaṃ sthāvarajaṅgamam<BR>
03,186.109c	tad apaśyam ahaṃ sarvaṃ tasya kukṣau mahātmanaḥ<BR>
03,186.109e	phalāhāraḥ pravicaran kṛtsnaṃ jagad idaṃ tadā<BR>
03,186.110a	antaḥ śarīre tasyāhaṃ varṣāṇām adhikaṃ śatam<BR>
03,186.110c	na ca paśyāmi tasyāham antaṃ dehasya kutra cit<BR>
03,186.111a	satataṃ dhāvamānaś ca cintayāno viśāṃ pate<BR>
03,186.111b*0935_01	bhramaṃs tatra mahīpāla yadā varṣagaṇān bahūn<BR>
03,186.111c	āsādayāmi naivāntaṃ tasya rājan mahātmanaḥ<BR>
03,186.112a	tatas tam eva śaraṇaṃ gato 'smi vidhivat tadā<BR>
03,186.112c	vareṇyaṃ varadaṃ devaṃ manasā karmaṇaiva ca<BR>
03,186.113a	tato 'haṃ sahasā rājan vāyuvegena niḥsṛtaḥ<BR>
03,186.113c	mahātmano mukhāt tasya vivṛtāt puruṣottama<BR>
03,186.114a	tatas tasyaiva śākhāyāṃ nyagrodhasya viśāṃ pate<BR>
03,186.114c	āste manujaśārdūla kṛtsnam ādāya vai jagat<BR>
03,186.115a	tenaiva bālaveṣeṇa śrīvatsakṛtalakṣaṇam<BR>
03,186.115c	āsīnaṃ taṃ naravyāghra paśyāmy amitatejasam<BR>
03,186.116a	tato mām abravīd vīra sa bālaḥ prahasann iva<BR>
03,186.116c	śrīvatsadhārī dyutimān pītavāsā mahādyutiḥ<BR>
03,186.117a	apīdānīṃ śarīre 'smin māmake munisattama<BR>
03,186.117c	uṣitas tvaṃ suviśrānto mārkaṇḍeya bravīhi me<BR>
03,186.118a	muhūrtād atha me dṛṣṭiḥ prādurbhūtā punar navā<BR>
03,186.118b*0936_01	taṃ dṛṣṭvā devadeveśaṃ munir vacanam abruvam<BR>
03,186.118c	yayā nirmuktam ātmānam apaśyaṃ labdhacetasam<BR>
03,186.119a	tasya tāmratalau tāta caraṇau supratiṣṭhitau<BR>
03,186.119c	sujātau mṛduraktābhir aṅgulībhir alaṃkṛtau<BR>
03,186.120a	prayatena mayā mūrdhnā gṛhītvā hy abhivanditau<BR>
03,186.120c	dṛṣṭvāparimitaṃ tasya prabhāvam amitaujasaḥ<BR>
03,186.121a	vinayenāñjaliṃ kṛtvā prayatnenopagamya ca<BR>
03,186.121c	dṛṣṭo mayā sa bhūtātmā devaḥ kamalalocanaḥ<BR>
03,186.122a	tam ahaṃ prāñjalir bhūtvā namaskṛtyedam abruvam<BR>
03,186.122c	jñātum icchāmi deva tvāṃ māyāṃ cemāṃ tavottamām<BR>
03,186.123a	āsyenānupraviṣṭo 'haṃ śarīraṃ bhagavaṃs tava<BR>
03,186.123c	dṛṣṭavān akhilāṃl lokān samastāñ jaṭhare tava<BR>
03,186.124a	tava deva śarīrasthā devadānavarākṣasāḥ<BR>
03,186.124c	yakṣagandharvanāgāś ca jagat sthāvarajaṅgamam<BR>
03,186.125a	tvatprasādāc ca me deva smṛtir na parihīyate<BR>
03,186.125c	drutam antaḥ śarīre te satataṃ paridhāvataḥ<BR>
03,186.125d*0937_01	nirgato 'ham akāmas tu icchayā te mahāprabho<BR>
03,186.126a	icchāmi puṇḍarīkākṣa jñātuṃ tvāham anindita<BR>
03,186.126c	iha bhūtvā śiśuḥ sākṣāt kiṃ bhavān avatiṣṭhate<BR>
03,186.126e	pītvā jagad idaṃ viśvam etad ākhyātum arhasi<BR>
03,186.127a	kimarthaṃ ca jagat sarvaṃ śarīrasthaṃ tavānagha<BR>
03,186.127c	kiyantaṃ ca tvayā kālam iha stheyam ariṃdama<BR>
03,186.128a	etad icchāmi deveśa śrotuṃ brāhmaṇakāmyayā<BR>
03,186.128c	tvattaḥ kamalapatrākṣa vistareṇa yathātatham<BR>
03,186.128e	mahad dhy etad acintyaṃ ca yad ahaṃ dṛṣṭavān prabho<BR>
03,186.129a	ity uktaḥ sa mayā śrīmān devadevo mahādyutiḥ<BR>
03,186.129c	sāntvayan mām idaṃ vākyam uvāca vadatāṃ varaḥ<BR>
03,187.001	deva uvāca<BR>
03,187.001a	kāmaṃ devāpi māṃ vipra na vijānanti tattvataḥ<BR>
03,187.001c	tvatprītyā tu pravakṣyāmi yathedaṃ visṛjāmy aham<BR>
03,187.002a	pitṛbhakto 'si viprarṣe māṃ caiva śaraṇaṃ gataḥ<BR>
03,187.002c	ato dṛṣṭo 'smi te sākṣād brahmacaryaṃ ca te mahat<BR>
03,187.003a	āpo nārā iti proktāḥ saṃjñānāma kṛtaṃ mayā<BR>
03,187.003c	tena nārāyaṇo 'smy ukto mama tad dhy ayanaṃ sadā<BR>
03,187.004a	ahaṃ nārāyaṇo nāma prabhavaḥ śāśvato 'vyayaḥ<BR>
03,187.004c	vidhātā sarvabhūtānāṃ saṃhartā ca dvijottama<BR>
03,187.005a	ahaṃ viṣṇur ahaṃ brahmā śakraś cāhaṃ surādhipaḥ<BR>
03,187.005c	ahaṃ vaiśravaṇo rājā yamaḥ pretādhipas tathā<BR>
03,187.006a	ahaṃ śivaś ca somaś ca kaśyapaś ca prajāpatiḥ<BR>
03,187.006c	ahaṃ dhātā vidhātā ca yajñaś cāhaṃ dvijottama<BR>
03,187.007a	agnir āsyaṃ kṣitiḥ pādau candrādityau ca locane<BR>
03,187.007b*0938_01	dyaur mūrdhā khaṃ diśaḥ śrotre tathāpaḥ svedasaṃbhavāḥ<BR>
03,187.007c	sadiśaṃ ca nabhaḥ kāyo vāyur manasi me sthitaḥ<BR>
03,187.008a	mayā kratuśatair iṣṭaṃ bahubhiḥ svāptadakṣiṇaiḥ<BR>
03,187.008c	yajante vedaviduṣo māṃ devayajane sthitam<BR>
03,187.009a	pṛthivyāṃ kṣatriyendrāś ca pārthivāḥ svargakāṅkṣiṇaḥ<BR>
03,187.009c	yajante māṃ tathā vaiśyāḥ svargalokajigīṣavaḥ<BR>
03,187.010a	catuḥsamudraparyantāṃ merumandarabhūṣaṇām<BR>
03,187.010c	śeṣo bhūtvāham evaitāṃ dhārayāmi vasuṃdharām<BR>
03,187.011a	vārāhaṃ rūpam āsthāya mayeyaṃ jagatī purā<BR>
03,187.011c	majjamānā jale vipra vīryeṇāsīt samuddhṛtā<BR>
03,187.012a	agniś ca vaḍavāvaktro bhūtvāhaṃ dvijasattama<BR>
03,187.012c	pibāmy apaḥ samāviddhās tāś caiva visṛjāmy aham<BR>
03,187.013a	brahma vaktraṃ bhujau kṣatram ūrū me saṃśritā viśaḥ<BR>
03,187.013c	pādau śūdrā bhajante me vikrameṇa krameṇa ca<BR>
03,187.014a	ṛgvedaḥ sāmavedaś ca yajurvedo 'py atharvaṇaḥ<BR>
03,187.014c	mattaḥ prādurbhavanty ete mām eva praviśanti ca<BR>
03,187.015a	yatayaḥ śāntiparamā yatātmāno mumukṣavaḥ<BR>
03,187.015c	kāmakrodhadveṣamuktā niḥsaṅgā vītakalmaṣāḥ<BR>
03,187.016a	sattvasthā nirahaṃkārā nityam adhyātmakovidāḥ<BR>
03,187.016c	mām eva satataṃ viprāś cintayanta upāsate<BR>
03,187.017a	ahaṃ saṃvartako jyotir ahaṃ sarvartako yamaḥ<BR>
03,187.017c	ahaṃ saṃvartakaḥ sūryo ahaṃ saṃvartako 'nilaḥ<BR>
03,187.018a	tārārūpāṇi dṛśyante yāny etāni nabhastale<BR>
03,187.018c	mama rūpāṇy athaitāni viddhi tvaṃ dvijasattama<BR>
03,187.019a	ratnākarāḥ samudrāś ca sarva eva caturdiśam<BR>
03,187.019c	vasanaṃ śayanaṃ caiva nilayaṃ caiva viddhi me<BR>
03,187.019d*0939_01	mayaiva suvibhaktās te devakāryārthasiddhaye<BR>
03,187.020a	kāmaṃ krodhaṃ ca harṣaṃ ca bhayaṃ mohaṃ tathaiva ca<BR>
03,187.020c	mamaiva viddhi rūpāṇi sarvāṇy etāni sattama<BR>
03,187.021a	prāpnuvanti narā vipra yat kṛtvā karmaśobhanam<BR>
03,187.021c	satyaṃ dānaṃ tapaś cogram ahiṃsā caiva jantuṣu<BR>
03,187.022a	madvidhānena vihitā mama dehavihāriṇaḥ<BR>
03,187.022c	mayābhibhūtavijñānā viceṣṭante na kāmataḥ<BR>
03,187.023a	samyag vedam adhīyānā yajanto vividhair makhaiḥ<BR>
03,187.023c	śāntātmāno jitakrodhāḥ prāpnuvanti dvijātayaḥ<BR>
03,187.024a	prāptuṃ na śakyo yo vidvan narair duṣkṛtakarmabhiḥ<BR>
03,187.024c	lobhābhibhūtaiḥ kṛpaṇair anāryair akṛtātmabhiḥ<BR>
03,187.025a	taṃ māṃ mahāphalaṃ viddhi padaṃ sukṛtakarmaṇaḥ<BR>
03,187.025b*0940_01	tvam evāpyaṃ vijānīhi narāṇāṃ bhāvitātmanām<BR>
03,187.025c	duṣprāpaṃ vipramūḍhānāṃ mārgaṃ yogair niṣevitam<BR>
03,187.026a	yadā yadā ca dharmasya glānir bhavati sattama<BR>
03,187.026c	abhyutthānam adharmasya tadātmānaṃ sṛjāmy aham<BR>
03,187.027a	daityā hiṃsānuraktāś ca avadhyāḥ surasattamaiḥ<BR>
03,187.027c	rākṣasāś cāpi loke 'smin yadotpatsyanti dāruṇāḥ<BR>
03,187.028a	tadāhaṃ saṃprasūyāmi gṛheṣu śubhakarmaṇām<BR>
03,187.028c	praviṣṭo mānuṣaṃ dehaṃ sarvaṃ praśamayāmy aham<BR>
03,187.029a	sṛṣṭvā devamanuṣyāṃś ca gandharvoragarākṣasān<BR>
03,187.029c	sthāvarāṇi ca bhūtāni saṃharāmy ātmamāyayā<BR>
03,187.030a	karmakāle punar deham anucintya sṛjāmy aham<BR>
03,187.030c	praviśya mānuṣaṃ dehaṃ maryādābandhakāraṇāt<BR>
03,187.031a	śvetaḥ kṛtayuge varṇaḥ pītas tretāyuge mama<BR>
03,187.031c	rakto dvāparam āsādya kṛṣṇaḥ kaliyuge tathā<BR>
03,187.032a	trayo bhāgā hy adharmasya tasmin kāle bhavanty uta<BR>
03,187.032b*0941_01	yadā bhavati me varṇaḥ kṛṣṇo vai munisattama<BR>
03,187.032c	antakāle ca saṃprāpte kālo bhūtvātidāruṇaḥ<BR>
03,187.032e	trailokyaṃ nāśayāmy ekaḥ kṛtsnaṃ sthāvarajaṅgamam<BR>
03,187.033a	ahaṃ trivartmā sarvātmā sarvalokasukhāvahaḥ<BR>
03,187.033c	abhibhūḥ sarvago 'nanto hṛṣīkeśa urukramaḥ<BR>
03,187.034a	kālacakraṃ nayāmy eko brahmann aham arūpi vai<BR>
03,187.034c	śamanaṃ sarvabhūtānāṃ sarvalokakṛtodyamam<BR>
03,187.034d*0942_01	sarvaloke ca māṃ bhaktāḥ pūjayanti ca sarvaśaḥ<BR>
03,187.035a	evaṃ praṇihitaḥ samyaṅ mayātmā munisattama<BR>
03,187.035c	sarvabhūteṣu viprendra na ca māṃ vetti kaś cana<BR>
03,187.036a	yac ca kiṃ cit tvayā prāptaṃ mayi kleṣātmakaṃ dvija<BR>
03,187.036c	sukhodayāya tat sarvaṃ śreyase ca tavānagha<BR>
03,187.037a	yac ca kiṃ cit tvayā loke dṛṣṭaṃ sthāvarajaṅgamam<BR>
03,187.037c	vihitaḥ sarvathaivāsau mamātmā munisattama<BR>
03,187.038a	ardhaṃ mama śarīrasya sarvalokapitāmahaḥ<BR>
03,187.038c	ahaṃ nārāyaṇo nāma śaṅkhacakragadādharaḥ<BR>
03,187.039a	yāvad yugānāṃ viprarṣe sahasraparivartanam<BR>
03,187.039c	tāvat svapimi viśvātmā sarvalokapitāmahaḥ<BR>
03,187.040a	evaṃ sarvam ahaṃ kālam ihāse munisattama<BR>
03,187.040c	aśiśuḥ śiśurūpeṇa yāvad brahmā na budhyate<BR>
03,187.041a	mayā ca vipra datto 'yaṃ varas te brahmarūpiṇā<BR>
03,187.041c	asakṛt parituṣṭena viprarṣigaṇapūjita<BR>
03,187.042a	sarvam ekārṇavaṃ dṛṣṭvā naṣṭaṃ sthāvarajaṅgamam<BR>
03,187.042c	viklavo 'si mayā jñātas tatas te darśitaṃ jagat<BR>
03,187.043a	abhyantaraṃ śarīrasya praviṣṭo 'si yadā mama<BR>
03,187.043c	dṛṣṭvā lokaṃ samastaṃ ca vismito nāvabudhyase<BR>
03,187.044a	tato 'si vaktrād viprarṣe drutaṃ niḥsārito mayā<BR>
03,187.044c	ākhyātas te mayā cātmā durjñeyo 'pi surāsuraiḥ<BR>
03,187.045a	yāvat sa bhagavān brahmā na budhyati mahātapāḥ<BR>
03,187.045c	tāvat tvam iha viprarṣe viśrabdhaś cara vai sukham<BR>
03,187.046a	tato vibuddhe tasmiṃs tu sarvalokapitāmahe<BR>
03,187.046c	ekībhūto hi srakṣyāmi śarīrād dvijasattama<BR>
03,187.047a	ākāśaṃ pṛthivīṃ jyotir vāyuṃ salilam eva ca<BR>
03,187.047c	loke yac ca bhavec cheṣam iha sthāvarajaṅgamam<BR>
03,187.048	mārkaṇḍeya uvāca<BR>
03,187.048a	ity uktvāntarhitas tāta sa devaḥ paramādbhutaḥ<BR>
03,187.048c	prajāś cemāḥ prapaśyāmi vicitrā bahudhākṛtāḥ<BR>
03,187.049a	etad dṛṣṭaṃ mayā rājaṃs tasmin prāpte yugakṣaye<BR>
03,187.049c	āścaryaṃ bharataśreṣṭha sarvadharmabhṛtāṃ vara<BR>
03,187.049d*0943_01	sūtātmānaṃ samāhṛta caturddaśavidhānataḥ<BR>
03,187.049d*0943_02	paramātmānam āviśya supityamittadhī * *<BR>
03,187.050a	yaḥ sa devo mayā dṛṣṭaḥ purā padmanibhekṣaṇaḥ<BR>
03,187.050c	sa eṣa puruṣavyāghra saṃbandhī te janārdanaḥ<BR>
03,187.051a	asyaiva varadānād dhi smṛtir na prajahāti mām<BR>
03,187.051c	dīrgham āyuś ca kaunteya svacchandamaraṇaṃ tathā<BR>
03,187.052a	sa eṣa kṛṣṇo vārṣṇeyaḥ purāṇapuruṣo vibhuḥ<BR>
03,187.052c	āste harir acintyātmā krīḍann iva mahābhujaḥ<BR>
03,187.053a	eṣa dhātā vidhātā ca saṃhartā caiva sātvataḥ<BR>
03,187.053c	śrīvatsavakṣā govindaḥ prajāpatipatiḥ prabhuḥ<BR>
03,187.054a	dṛṣṭvemaṃ vṛṣṇiśārdūlaṃ smṛtir mām iyam āgatā<BR>
03,187.054c	ādidevam ajaṃ viṣṇuṃ puruṣaṃ pītavāsasam<BR>
03,187.055a	sarveṣām eva bhūtānāṃ pitā mātā ca mādhavaḥ<BR>
03,187.055c	gacchadhvam enaṃ śaraṇaṃ śaraṇyaṃ kauravarṣabhāḥ<BR>
03,188.001	vaiśaṃpāyana uvāca<BR>
03,188.001a	evam uktās tu te pārthā yamau ca puruṣarṣabhau<BR>
03,188.001c	draupadyā kṛṣṇayā sārdhaṃ namaścakrur janārdanam<BR>
03,188.002a	sa caitān puruṣavyāghra sāmnā paramavalgunā<BR>
03,188.002c	sāntvayām āsa mānārhān manyamāno yathāvidhi<BR>
03,188.003a	yudhiṣṭhiras tu kaunteyo mārkaṇḍeyaṃ mahāmunim<BR>
03,188.003c	punaḥ papraccha sāmrājye bhaviṣyāṃ jagato gatim<BR>
03,188.004a	āścaryabhūtaṃ bhavataḥ śrutaṃ no vadatāṃ vara<BR>
03,188.004c	mune bhārgava yad vṛttaṃ yugādau prabhavāpyayau<BR>
03,188.005a	asmin kaliyuge 'py asti punaḥ kautūhalaṃ mama<BR>
03,188.005c	samākuleṣu dharmeṣu kiṃ nu śeṣaṃ bhaviṣyati<BR>
03,188.006a	kiṃvīryā mānavās tatra kimāhāravihāriṇaḥ<BR>
03,188.006c	kimāyuṣaḥ kiṃvasanā bhaviṣyanti yugakṣaye<BR>
03,188.007a	kāṃ ca kāṣṭhāṃ samāsādya punaḥ saṃpatsyate kṛtam<BR>
03,188.007c	vistareṇa mune brūhi vicitrāṇīha bhāṣase<BR>
03,188.008a	ity uktaḥ sa muniśreṣṭhaḥ punar evābhyabhāṣata<BR>
03,188.008c	ramayan vṛṣṇiśārdūlaṃ pāṇḍavāṃś ca mahāmuniḥ<BR>
03,188.009	mārkaṇḍeya uvāca<BR>
03,188.009*0944_01	śṛṇu rājan mayā dṛṣṭaṃ yat purā śrutam eva ca<BR>
03,188.009*0944_02	anubhūtaṃ ca rājendra devadevaprasādajam<BR>
03,188.009a	bhaviṣyaṃ sarvalokasya vṛttāntaṃ bharatarṣabha<BR>
03,188.009c	kaluṣaṃ kālam āsādya kathyamānaṃ nibodha me<BR>
03,188.010a	kṛte catuṣpāt sakalo nirvyājopādhivarjitaḥ<BR>
03,188.010c	vṛṣaḥ pratiṣṭhito dharmo manuṣyeṣv abhavat purā<BR>
03,188.011a	adharmapādaviddhas tu tribhir aṃśaiḥ pratiṣṭhitaḥ<BR>
03,188.011c	tretāyāṃ dvāpare 'rdhena vyāmiśro dharma ucyate<BR>
03,188.012a	tribhir aṃśair adharmas tu lokān ākramya tiṣṭhati<BR>
03,188.012b*0945_01	tāmasaṃ yugam āsādya tadā bharatasattama<BR>
03,188.012c	caturthāṃśena dharmas tu manuṣyān upatiṣṭhati<BR>
03,188.013a	āyur vīryam atho buddhir balaṃ tejaś ca pāṇḍava<BR>
03,188.013c	manuṣyāṇām anuyugaṃ hrasatīti nibodha me<BR>
03,188.014a	rājāno brāhmaṇā vaiśyāḥ śūdrāś caiva yudhiṣṭhira<BR>
03,188.014c	vyājair dharmaṃ cariṣyanti dharmavaitaṃsikā narāḥ<BR>
03,188.015a	satyaṃ saṃkṣepsyate loke naraiḥ paṇḍitamānibhiḥ<BR>
03,188.015c	satyahānyā tatas teṣām āyur alpaṃ bhaviṣyati<BR>
03,188.016a	āyuṣaḥ prakṣayād vidyāṃ na śakṣyanty upaśikṣitum<BR>
03,188.016c	vidyāhīnān avijñānāl lobho 'py abhibhaviṣyati<BR>
03,188.017a	lobhakrodhaparā mūḍhāḥ kāmasaktāś ca mānavāḥ<BR>
03,188.017c	vairabaddhā bhaviṣyanti parasparavadhepsavaḥ<BR>
03,188.018a	brāhmaṇāḥ kṣatriyā vaiśyāḥ saṃkīryantaḥ parasparam<BR>
03,188.018c	śūdratulyā bhaviṣyanti tapaḥsatyavivarjitāḥ<BR>
03,188.019a	antyā madhyā bhaviṣyanti madhyāś cāntāvasāyinaḥ<BR>
03,188.019c	īdṛśo bhavitā loko yugānte paryupasthite<BR>
03,188.020a	vastrāṇāṃ pravarā śāṇī dhānyānāṃ koradūṣakāḥ<BR>
03,188.020c	bhāryāmitrāś ca puruṣā bhaviṣyanti yugakṣaye<BR>
03,188.021a	matsyāmiṣeṇa jīvanto duhantaś cāpy ajaiḍakam<BR>
03,188.021c	goṣu naṣṭāsu puruṣā bhaviṣyanti yugakṣaye<BR>
03,188.021c*0946_01	**** **** ye 'pi nityaṃ dhṛtavratāḥ<BR>
03,188.021c*0946_02	te 'pi lobhasamāyuktā<BR>
03,188.022a	anyonyaṃ parimuṣṇanto hiṃsayantaś ca mānavāḥ<BR>
03,188.022c	ajapā nāstikāḥ stenā bhaviṣyanti yugakṣaye<BR>
03,188.023a	sarittīreṣu kuddālair vāpayiṣyanti cauṣadhīḥ<BR>
03,188.023c	tāś cāpy alpaphalās teṣāṃ bhaviṣyanti yugakṣaye<BR>
03,188.024a	śrāddhe daive ca puruṣā ye ca nityaṃ dhṛtavratāḥ<BR>
03,188.024c	te 'pi lobhasamāyuktā bhokṣyantīha parasparam<BR>
03,188.025a	pitā putrasya bhoktā ca pituḥ putras tathaiva ca<BR>
03,188.025c	atikrāntāni bhojyāni bhaviṣyanti yugakṣaye<BR>
03,188.025d*0947_01	rātrau bhokṣyanti vratino gṛhiṇo 'pi yugakṣaye<BR>
03,188.025d*0947_02	evaṃvidhaṃ kariṣyanti kalau śāstravimohitāḥ<BR>
03,188.026a	na vratāni cariṣyanti brāhmaṇā vedanindakāḥ<BR>
03,188.026c	na yakṣyanti na hoṣyanti hetuvādavilobhitāḥ<BR>
03,188.026d*0948_01	nimneṣv īhāṃ kariṣyanti hetuvādavimohitāḥ<BR>
03,188.027a	nimne kṛṣiṃ kariṣyanti yokṣyanti dhuri dhenukāḥ<BR>
03,188.027c	ekahāyanavatsāṃś ca vāhayiṣyanti mānavāḥ<BR>
03,188.028a	putraḥ pitṛvadhaṃ kṛtvā pitā putravadhaṃ tathā<BR>
03,188.028c	nirudvego bṛhadvādī na nindām upalapsyate<BR>
03,188.029a	mlecchabhūtaṃ jagat sarvaṃ niśkriyaṃ yajñavarjitam<BR>
03,188.029c	bhaviṣyati nirānandam anutsavam atho tathā<BR>
03,188.030a	prāyaśaḥ kṛpaṇānāṃ hi tathā bandhumatām api<BR>
03,188.030c	vidhavānāṃ ca vittāni hariṣyantīha mānavāḥ<BR>
03,188.031a	alpavīryabalāḥ stabdhā lobhamohaparāyaṇāḥ<BR>
03,188.031c	tatkathādānasaṃtuṣṭā duṣṭānām api mānavāḥ<BR>
03,188.031e	parigrahaṃ kariṣyanti pāpācāraparigrahāḥ<BR>
03,188.032a	saṃghātayantaḥ kaunteya rājānaḥ pāpabuddhayaḥ<BR>
03,188.032c	parasparavadhodyuktā mūrkhāḥ paṇḍitamāninaḥ<BR>
03,188.032e	bhaviṣyanti yugasyānte kṣatriyā lokakaṇṭakāḥ<BR>
03,188.033a	arakṣitāro lubdhāś ca mānāhaṃkāradarpitāḥ<BR>
03,188.033c	kevalaṃ daṇḍarucayo bhaviṣyanti yugakṣaye<BR>
03,188.034a	ākramyākramya sādhūnāṃ dārāṃś caiva dhanāni ca<BR>
03,188.034c	bhokṣyante niranukrośā rudatām api bhārata<BR>
03,188.035a	na kanyāṃ yācate kaś cin nāpi kanyā pradīyate<BR>
03,188.035c	svayaṃgrāhā bhaviṣyanti yugānte paryupasthite<BR>
03,188.036a	rājānaś cāpy asaṃtuṣṭāḥ parārthān mūḍhacetasaḥ<BR>
03,188.036c	sarvopāyair hariṣyanti yugānte paryupasthite<BR>
03,188.037a	mlecchībhūtaṃ jagat sarvaṃ bhaviṣyati ca bhārata<BR>
03,188.037c	hasto hastaṃ parimuṣed yugānte paryupasthite<BR>
03,188.038a	satyaṃ saṃkṣipyate loke naraiḥ paṇḍitamānibhiḥ<BR>
03,188.038c	sthavirā bālamatayo bālāḥ sthavirabuddhayaḥ<BR>
03,188.039a	bhīravaḥ śūramānīnaḥ śūrā bhīruviṣādinaḥ<BR>
03,188.039c	na viśvasanti cānyonyaṃ yugānte paryupasthite<BR>
03,188.040a	ekāhāryaṃ jagat sarvaṃ lobhamohavyavasthitam<BR>
03,188.040c	adharmo vardhati mahān na ca dharmaḥ pravartate<BR>
03,188.041a	brāhmaṇāḥ kṣatriyā vaiśyā na śiṣyanti janādhipa<BR>
03,188.041c	ekavarṇas tadā loko bhaviṣyati yugakṣaye<BR>
03,188.042a	na kṣaṃsyati pitā putraṃ putraś ca pitaraṃ tathā<BR>
03,188.042c	bhāryā ca patiśuśrūṣāṃ na kariṣyati kā cana<BR>
03,188.043a	ye yavānnā janapadā godhūmānnās tathaiva ca<BR>
03,188.043c	tān deśān saṃśrayiṣyanti yugānte paryupasthite<BR>
03,188.044a	svairāhārāś ca puruṣā yoṣitaś ca viśāṃ pate<BR>
03,188.044c	anyonyaṃ na sahiṣyanti yugānte paryupasthite<BR>
03,188.045a	mlecchabhūtaṃ jagat sarvaṃ bhaviṣyati yudhiṣṭhira<BR>
03,188.045c	na śrāddhair hi pitṝṃś cāpi tarpayiṣyanti mānavāḥ<BR>
03,188.046a	na kaś cit kasya cic chrotā na kaś cit kasya cid guruḥ<BR>
03,188.046c	tamograstas tadā loko bhaviṣyati narādhipa<BR>
03,188.047a	paramāyuś ca bhavitā tadā varṣāṇi ṣoḍaśa<BR>
03,188.047c	tataḥ prāṇān vimokṣyanti yugānte paryupasthite<BR>
03,188.048a	pañcame vātha ṣaṣṭhe vā varṣe kanyā prasūyate<BR>
03,188.048c	saptavarṣāṣṭavarṣāś ca prajāsyanti narās tadā<BR>
03,188.049a	patyau strī tu tadā rājan puruṣo vā striyaṃ prati<BR>
03,188.049c	yugānte rājaśārdūla na toṣam upayāsyati<BR>
03,188.050a	alpadravyā vṛthāliṅgā hiṃsā ca prabhaviṣyati<BR>
03,188.050c	na kaś cit kasya cid dātā bhaviṣyati yugakṣaye<BR>
03,188.051a	aṭṭaśūlā janapadāḥ śivaśūlāś catuṣpathāḥ<BR>
03,188.051c	keśaśūlāḥ striyaś cāpi bhaviṣyanti yugakṣaye<BR>
03,188.052a	mlecchāḥ krūrāḥ sarvabhakṣā dāruṇāḥ sarvakarmasu<BR>
03,188.052c	bhāvinaḥ paścime kāle manuṣyā nātra saṃśayaḥ<BR>
03,188.053a	krayavikrayakāle ca sarvaḥ sarvasya vañcanam<BR>
03,188.053c	yugānte bharataśreṣṭha vṛttilobhāt kariṣyati<BR>
03,188.054a	jñānāni cāpy avijñāya kariṣyanti kriyās tathā<BR>
03,188.054c	ātmacchandena vartante yugānte paryupasthite<BR>
03,188.055a	svabhāvāt krūrakarmāṇaś cānyonyam abhiśaṅkinaḥ<BR>
03,188.055c	bhavitāro janāḥ sarve saṃprāpte yugasaṃkṣaye<BR>
03,188.056a	ārāmāṃś caiva vṛkṣāṃś ca nāśayiṣyanti nirvyathāḥ<BR>
03,188.056c	bhavitā saṃkṣayo loke jīvitasya ca dehinām<BR>
03,188.057a	tathā lobhābhibhūtāś ca cariṣyanti mahīm imām<BR>
03,188.057c	brāhmaṇāś ca bhaviṣyanti brahmasvāni ca bhuñjate<BR>
03,188.058a	hāhākṛtā dvijāś caiva bhayārtā vṛṣalārditāḥ<BR>
03,188.058c	trātāram alabhanto vai bhramiṣyanti mahīm imām<BR>
03,188.059a	jīvitāntakarā raudrāḥ krūrāḥ prāṇivihiṃsakāḥ<BR>
03,188.059c	yadā bhaviṣyanti narās tadā saṃkṣepsyate yugam<BR>
03,188.060a	āśrayiṣyanti ca nadīḥ parvatān viṣamāṇi ca<BR>
03,188.060c	pradhāvamānā vitrastā dvijāḥ kurukulodvaha<BR>
03,188.061a	dasyuprapīḍitā rājan kākā iva dvijottamāḥ<BR>
03,188.061c	kurājabhiś ca satataṃ karabhāraprapīḍitāḥ<BR>
03,188.062a	dhairyaṃ tyaktvā mahīpāla dāruṇe yugasaṃkṣaye<BR>
03,188.062c	vikarmāṇi kariṣyanti śūdrāṇāṃ paricārakāḥ<BR>
03,188.063a	śūdrā dharmaṃ pravakṣyanti brāhmaṇāḥ paryupāsakāḥ<BR>
03,188.063c	śrotāraś ca bhaviṣyanti prāmāṇyena vyavasthitāḥ<BR>
03,188.064a	viparītaś ca loko 'yaṃ bhaviṣyaty adharottaraḥ<BR>
03,188.064b*0949_01	dharmācāraparibhraṣṭā lobhamohasamanvitāḥ<BR>
03,188.064c	eḍūkān pūjayiṣyanti varjayiṣyanti devatāḥ<BR>
03,188.064e	śūdrāḥ paricariṣyanti na dvijān yugasaṃkṣaye<BR>
03,188.065a	āśrameṣu maharṣīṇāṃ brāhmaṇāvasatheṣu ca<BR>
03,188.065c	devasthāneṣu caityeṣu nāgānām ālayeṣu ca<BR>
03,188.066a	eḍūkacihnā pṛthivī na devagṛhabhūṣitā<BR>
03,188.066c	bhaviṣyati yuge kṣīṇe tad yugāntasya lakṣaṇam<BR>
03,188.067a	yadā raudrā dharmahīnā māṃsādāḥ pānapās tathā<BR>
03,188.067c	bhaviṣyanti narā nityaṃ tadā saṃkṣepsyate yugam<BR>
03,188.068a	puṣpe puṣpaṃ yadā rājan phale phalam upāśritam<BR>
03,188.068c	prajāsyati mahārāja tadā saṃkṣepsyate yugam<BR>
03,188.069a	akālavarṣī parjanyo bhaviṣyati gate yuge<BR>
03,188.069c	akrameṇa manuṣyāṇāṃ bhaviṣyati tadā kriyā<BR>
03,188.069e	virodham atha yāsyanti vṛṣalā brāhmaṇaiḥ saha<BR>
03,188.070a	mahī mlecchasamākīrṇā bhaviṣyati tato 'cirāt<BR>
03,188.070c	karabhārabhayād viprā bhajiṣyanti diśo daśa<BR>
03,188.070d*0950_01	anyāyavartinaś cāpi bhaviṣyanti narādhipāḥ<BR>
03,188.071a	nirviśeṣā janapadā narāvṛṣṭibhir arditāḥ<BR>
03,188.071c	āśramān abhipatsyanti phalamūlopajīvinaḥ<BR>
03,188.072a	evaṃ paryākule loke maryādā na bhaviṣyati<BR>
03,188.072b*0951_01	brāhmaṇāḥ kṣatriyā vaiśyāḥ parityakṣyanti satkriyām<BR>
03,188.072c	na sthāsyanty upadeśe ca śiṣyā vipriyakāriṇaḥ<BR>
03,188.073a	ācāryopanidhiś caiva vatsyate tadanantaram<BR>
03,188.073c	arthayuktyā pravatsyanti mitrasaṃbandhibāndhavāḥ<BR>
03,188.073e	abhāvaḥ sarvabhūtānāṃ yugānte ca bhaviṣyati<BR>
03,188.074a	diśaḥ prajvalitāḥ sarvā nakṣatrāṇi calāni ca<BR>
03,188.074c	jyotīṃṣi pratikūlāni vātāḥ paryākulās tathā<BR>
03,188.074e	ulkāpātāś ca bahavo mahābhayanidarśakāḥ<BR>
03,188.075a	ṣaḍbhir anyaiś ca sahito bhāskaraḥ pratapiṣyati<BR>
03,188.075c	tumulāś cāpi nirhrādā digdāhāś cāpi sarvaśaḥ<BR>
03,188.075e	kabandhāntarhito bhānur udayāstamaye tadā<BR>
03,188.076a	akālavarṣī ca tadā bhaviṣyati sahasradṛk<BR>
03,188.076c	sasyāni ca na rokṣyanti yugānte paryupasthite<BR>
03,188.077a	abhīkṣṇaṃ krūravādinyaḥ paruṣā ruditapriyāḥ<BR>
03,188.077c	bhartṝṇāṃ vacane caiva na sthāsyanti tadā striyaḥ<BR>
03,188.078a	putrāś ca mātāpitarau haniṣyanti yugakṣaye<BR>
03,188.078c	sūdayiṣyanti ca patīn striyaḥ putrān apāśritāḥ<BR>
03,188.079a	aparvaṇi mahārāja sūryaṃ rāhur upaiṣyati<BR>
03,188.079c	yugānte hutabhuk cāpi sarvataḥ prajvaliṣyati<BR>
03,188.080a	pānīyaṃ bhojanaṃ caiva yācamānās tadādhvagāḥ<BR>
03,188.080c	na lapsyante nivāsaṃ ca nirastāḥ pathi śerate<BR>
03,188.081a	nirghātavāyasā nāgāḥ śakunāḥ samṛgadvijāḥ<BR>
03,188.081c	rūkṣā vāco vimokṣyanti yugānte paryupasthite<BR>
03,188.082a	mitrasaṃbandhinaś cāpi saṃtyakṣyanti narās tadā<BR>
03,188.082c	janaṃ parijanaṃ cāpi yugānte paryupasthite<BR>
03,188.083a	atha deśān diśaś cāpi pattanāni purāṇi ca<BR>
03,188.083c	kramaśaḥ saṃśrayiṣyanti yugānte paryupasthite<BR>
03,188.084a	hā tāta hā sutety evaṃ tadā vācaḥ sudāruṇāḥ<BR>
03,188.084c	vikrośamānaś cānyonyaṃ jano gāṃ paryaṭiṣyati<BR>
03,188.084d*0952_01	bhovādinas tathā śūdrā brāhmaṇāḥ prākṛtapriyāḥ<BR>
03,188.084d*0952_02	pāṣaṇḍajanasaṃkīrṇā bhaviṣyanti yugakṣaye<BR>
03,188.085a	tatas tumulasaṃghāte vartamāne yugakṣaye<BR>
03,188.085c	dvijātipūrvako lokaḥ krameṇa prabhaviṣyati<BR>
03,188.086a	tataḥ kālāntare 'nyasmin punar lokavivṛddhaye<BR>
03,188.086c	bhaviṣyati punar daivam anukūlaṃ yadṛcchayā<BR>
03,188.087a	yadā candraś ca sūryaś ca tathā tiṣyabṛhaspatī<BR>
03,188.087c	ekarāśau sameṣyanti prapatsyati tadā kṛtam<BR>
03,188.088a	kālavarṣī ca parjanyo nakṣatrāṇi śubhāni ca<BR>
03,188.088c	pradakṣiṇā grahāś cāpi bhaviṣyanty anulomagāḥ<BR>
03,188.088d*0953_01	dakṣiṇāni bhaviṣyanti grahāś cāpy anulomagāḥ<BR>
03,188.088d*0953_02	pradakṣiṇā bhaviṣyanti pūjayantaḥ parasparam<BR>
03,188.088e	kṣemaṃ subhikṣam ārogyaṃ bhaviṣyati nirāmayam<BR>
03,188.089a	kalkir viṣṇuyaśā nāma dvijaḥ kālapracoditaḥ<BR>
03,188.089c	utpatsyate mahāvīryo mahābuddhiparākramaḥ<BR>
03,188.090a	saṃbhūtaḥ saṃbhalagrāme brāhmaṇāvasathe śubhe<BR>
03,188.090c	manasā tasya sarvāṇi vāhanāny āyudhāni ca<BR>
03,188.090e	upasthāsyanti yodhāś ca śastrāṇi kavacāni ca<BR>
03,188.091a	sa dharmavijayī rājā cakravartī bhaviṣyati<BR>
03,188.091c	sa cemaṃ saṃkulaṃ lokaṃ prasādam upaneṣyati<BR>
03,188.092a	utthito brāhmaṇo dīptaḥ kṣayāntakṛd udāradhīḥ<BR>
03,188.092c	sa saṃkṣepo hi sarvasya yugasya parivartakaḥ<BR>
03,188.093a	sa sarvatra gatān kṣudrān brāhmaṇaiḥ parivāritaḥ<BR>
03,188.093c	utsādayiṣyati tadā sarvān mlecchagaṇān dvijaḥ<BR>
03,188.90b*0954_01	mahātmā vṛttasaṃpannaḥ prajānāṃ hitakṛn nṛpa<BR>
03,189.001	mārkaṇḍeya uvāca<BR>
03,189.001a	tataś corakṣayaṃ kṛtvā dvijebhyaḥ pṛthivīm imām<BR>
03,189.001c	vājimedhe mahāyajñe vidhivat kalpayiṣyati<BR>
03,189.002a	sthāpayitvā sa maryādāḥ svayambhuvihitāḥ śubhāḥ<BR>
03,189.002c	vanaṃ puṇyayaśaḥkarmā jarāvān saṃśrayiṣyati<BR>
03,189.003a	tacchīlam anuvartsyante manuṣyā lokavāsinaḥ<BR>
03,189.003c	vipraiś corakśaye caiva kṛte kṣemaṃ bhaviṣyati<BR>
03,189.004a	kṛṣṇājināni śaktīś ca triśūlāny āyudhāni ca<BR>
03,189.004c	sthāpayan vipraśārdūlo deśeṣu vijiteṣu ca<BR>
03,189.005a	saṃstūyamāno viprendrair mānayāno dvijottamān<BR>
03,189.005c	kalkiś cariṣyati mahīṃ sadā dasyuvadhe rataḥ<BR>
03,189.006a	hā tāta hā sutety evaṃ tās tā vācaḥ sudāruṇāḥ<BR>
03,189.006c	vikrośamānān subhṛśaṃ dasyūn neṣyati saṃkṣayam<BR>
03,189.007a	tato 'dharmavināśo vai dharmavṛddhiś ca bhārata<BR>
03,189.007c	bhaviṣyati kṛte prāpte kriyāvāṃś ca janas tathā<BR>
03,189.008a	ārāmāś caiva caityāś ca taṭākāny avaṭās tathā<BR>
03,189.008b*0955_01	puṣkariṇyaś ca vividhā devatāyatāni ca<BR>
03,189.008c	yajñakriyāś ca vividhā bhaviṣyanti kṛte yuge<BR>
03,189.009a	brāhmaṇāḥ sādhavaś caiva munayaś ca tapasvinaḥ<BR>
03,189.009c	āśramāḥ sahapāṣaṇḍāḥ sthitāḥ satye janāḥ prajāḥ<BR>
03,189.010a	jāsyanti sarvabījāni upyamānāni caiva ha<BR>
03,189.010c	sarveṣv ṛtuṣu rājendra sarvaṃ sasyaṃ bhaviṣyati<BR>
03,189.011a	narā dāneṣu niratā vrateṣu niyameṣu ca<BR>
03,189.011c	japayajñaparā viprā dharmakāmā mudā yutāḥ<BR>
03,189.011e	pālayiṣyanti rājāno dharmeṇemāṃ vasuṃdharām<BR>
03,189.012a	vyavahāraratā vaiśyā bhaviṣyanti kṛte yuge<BR>
03,189.012c	ṣaṭkarmaniratā viprāḥ kṣatriyā rakṣaṇe ratāḥ<BR>
03,189.013a	śuśrūṣāyāṃ ratāḥ śūdrās tathā varṇatrayasya ca<BR>
03,189.013c	eṣa dharmaḥ kṛtayuge tretāyāṃ dvāpare tathā<BR>
03,189.013e	paścime yugakāle ca yaḥ sa te saṃprakīrtitaḥ<BR>
03,189.014a	sarvalokasya viditā yugasaṃkhyā ca pāṇḍava<BR>
03,189.014c	etat te sarvam ākhyātam atītānāgataṃ mayā<BR>
03,189.014e	vāyuproktam anusmṛtya purāṇam ṛṣisaṃstutam<BR>
03,189.015a	evaṃ saṃsāramārgā me bahuśaś cirajīvinā<BR>
03,189.015c	dṛṣṭāś caivānubhūtāś ca tāṃs te kathitavān aham<BR>
03,189.016a	idaṃ caivāparaṃ bhūyaḥ saha bhrātṛbhir acyuta<BR>
03,189.016b*0956_01	sarvam etad yathātattvaṃ kathitaṃ tava sarvaśaḥ<BR>
03,189.016c	dharmasaṃśayamokṣārthaṃ nibodha vacanaṃ mama<BR>
03,189.017a	dharme tvayātmā saṃyojyo nityaṃ dharmabhṛtāṃ vara<BR>
03,189.017c	dharmātmā hi sukhaṃ rājā pretya ceha ca nandati<BR>
03,189.018a	nibodha ca śubhāṃ vāṇīṃ yāṃ pravakṣyāmi te 'nagha<BR>
03,189.018c	na brāhmaṇe paribhavaḥ kartavyas te kadā cana<BR>
03,189.018e	brāhmaṇo ruṣito hanyād api lokān pratijñayā<BR>
03,189.019	vaiśaṃpāyana uvāca<BR>
03,189.019a	mārkaṇḍeyavacaḥ śrutvā kurūṇāṃ pravaro nṛpaḥ<BR>
03,189.019c	uvāca vacanaṃ dhīmān paramaṃ paramadyutiḥ<BR>
03,189.020a	kasmin dharme mayā stheyaṃ prajāḥ saṃrakṣatā mune<BR>
03,189.020c	kathaṃ ca vartamāno vai na cyaveyaṃ svadharmataḥ<BR>
03,189.020d*0957_00	yudhiṣṭhiraḥ<BR>
03,189.020d*0957_01	etac chrutvā mayā kiṃ syāt kartavyaṃ munisattama<BR>
03,189.020d*0957_02	kathaṃ cāyaṃ jito loko rakṣitavyo bhaviṣyati<BR>
03,189.021	mārkaṇḍeya uvāca<BR>
03,189.021a	dayāvān sarvabhūteṣu hito rakto 'nasūyakaḥ<BR>
03,189.021c	apatyānām iva sveṣāṃ prajānāṃ rakṣaṇe rataḥ<BR>
03,189.021e	cara dharmaṃ tyajādharmaṃ pitṝn devāṃś ca pūjaya<BR>
03,189.022a	pramādād yat kṛtaṃ te 'bhūt saṃyag dānena taj jaya<BR>
03,189.022c	alaṃ te mānam āśritya satataṃ paravān bhava<BR>
03,189.023a	vijitya pṛthivīṃ sarvāṃ modamānaḥ sukhī bhava<BR>
03,189.023c	eṣa bhūto bhaviṣyaś ca dharmas te samudīritaḥ<BR>
03,189.024a	na te 'sty aviditaṃ kiṃ cid atītānāgataṃ bhuvi<BR>
03,189.024c	tasmād imaṃ parikleśaṃ tvaṃ tāta hṛdi mā kṛthāḥ<BR>
03,189.024d*0958_01	prājñās tāta na muhyanti kālenābhiprapīḍitāḥ<BR>
03,189.025a	eṣa kālo mahābāho api sarvadivaukasām<BR>
03,189.025c	muhyanti hi prajās tāta kālenābhipracoditāḥ<BR>
03,189.026a	mā ca te 'tra vicāro bhūd yan mayoktaṃ tavānagha<BR>
03,189.026c	atiśaṅkya vaco hy etad dharmalopo bhavet tava<BR>
03,189.027a	jāto 'si prathite vaṃśe kurūṇāṃ bharatarṣabha<BR>
03,189.027c	karmaṇā manasā vācā sarvam etat samācara<BR>
03,189.028	yudhiṣṭhira uvāca<BR>
03,189.028a	yat tvayoktaṃ dvijaśreṣṭha vākyaṃ śrutimanoharam<BR>
03,189.028c	tathā kariṣye yatnena bhavataḥ śāsanaṃ vibho<BR>
03,189.029a	na me lobho 'sti viprendra na bhayaṃ na ca matsaraḥ<BR>
03,189.029c	kariṣyāmi hi tat sarvam uktaṃ yat te mayi prabho<BR>
03,189.030	vaiśaṃpāyana uvāca<BR>
03,189.030a	śrutvā tu vacanaṃ tasya pāṇḍavasya mahātmanaḥ<BR>
03,189.030c	prahṛṣṭāḥ pāṇḍavā rājan sahitāḥ śārṅgadhanvanā<BR>
03,189.030d*0959_01	viprarṣabhāś ca te sarve ye tatrāsan samāgatāḥ<BR>
03,189.031a	tathā kathāṃ śubhāṃ śrutvā mārkaṇḍeyasya dhīmataḥ<BR>
03,189.031c	vismitāḥ samapadyanta purāṇasya nivedanāt<BR>
03,190.000*0960_00	janamejaya uvāca<BR>
03,190.000*0960_01	bhūya eva brāhmaṇānāṃ māhātmyaṃ vaktum arhasi<BR>
03,190.000*0960_02	pāṇḍavānāṃ yathācaṣṭa mārkaṇḍeyo mahātapāḥ<BR>
03,190.001	vaiśaṃpāyana uvāca<BR>
03,190.001A	bhūya eva brāhmaṇamahābhāgyaṃ vaktum arhasīty abravīt pāṇḍaveyo mārkaṇḍeyam<BR>
03,190.002A	athācaṣṭa mārkaṇḍeyaḥ<BR>
03,190.002*0961_01	apūrvam idaṃ śrūyatāṃ brāhmaṇānāṃ caritam<BR>
03,190.002*0962_01	śrūyatāṃ kathayāmīdaṃ brahmarṣīṇāṃ pūrvacaritam<BR>
03,190.003A	ayodhyāyām ikṣvākukulotpannaḥ pārthivaḥ parikṣin nāma mṛgayām agamat<BR>
03,190.004A	tam ekāśvena mṛgam anusarantaṃ mṛgo dūram apāharat<BR>
03,190.005A	athādhvani jātaśramaḥ kṣuttṛṣṇābhibhūtaś ca kasmiṃś cid uddeśe nīlaṃ vanaṣaṇḍam apaśyat<BR>
03,190.005B	tac ca viveśa<BR>
03,190.006A	tatas tasya vanaṣaṇḍasya madhye 'tīva ramaṇīyaṃ saro dṛṣṭvā sāśva eva vyagāhata<BR>
03,190.007A	athāśvastaḥ sa bisamṛṇālam aśvasyāgre nikṣipya puṣkariṇītīre samāviśat<BR>
03,190.008A	tataḥ śayāno madhuraṃ gītaśabdam aśṛṇot<BR>
03,190.009A	sa śrutvācintayat<BR>
03,190.009B	neha manuṣyagatiṃ paśyāmi<BR>
03,190.009C	kasya khalv ayaṃ gītaśabda iti<BR>
03,190.010A	athāpaśyat kanyāṃ paramarūpadarśanīyāṃ puṣpāṇy avacinvatīṃ gāyantīṃ ca<BR>
03,190.011A	atha sā rājñaḥ samīpe paryakrāmat<BR>
03,190.012A	tām abravīd rājā<BR>
03,190.012B	kasyāsi subhage tvam iti<BR>
03,190.013A	sā pratyuvāca<BR>
03,190.013B	kanyāsmīti<BR>
03,190.014A	tāṃ rājovāca<BR>
03,190.014B	arthī tvayāham iti<BR>
03,190.015A	athovāca kanyā<BR>
03,190.015B	samayenāhaṃ śakyā tvayā labdhum<BR>
03,190.015C	nānyatheti<BR>
03,190.016A	tāṃ rājā samayam apṛcchat<BR>
03,190.017A	tataḥ kanyedam uvāca<BR>
03,190.017B	udakaṃ me na darśayitavyam iti<BR>
03,190.018A	sa rājā bāḍham ity uktvā tāṃ samāgamya tayā sahāste<BR>
03,190.019A	tatraivāsīne rājani senānvagacchat<BR>
03,190.019B	padenānupadaṃ dṛṣṭvā rājānaṃ parivāryātiṣṭhat<BR>
03,190.020A	paryāśvastaś ca rājā tayaiva saha śibikayā prāyād avighāṭitayā<BR>
03,190.020B	svanagaram anuprāpya rahasi tayā saha ramann āste<BR>
03,190.020C	nānyat kiṃ canāpaśyat<BR>
03,190.021A	atha pradhānāmātyas tasyābhyāśacarāḥ striyo 'pṛcchat<BR>
03,190.021B	kim atra prayojanaṃ vartata iti<BR>
03,190.022A	athābruvaṃs tāḥ striyaḥ<BR>
03,190.022B	apūrvam iva paśyāma udakaṃ nātra nīyateti<BR>
03,190.023A	athāmātyo 'nudakaṃ vanaṃ kārayitvodāravṛkṣaṃ bahumūlapuṣpaphalaṃ rahasy upagamya rājānam abravīt<BR>
03,190.023B	vanam idam udāram anudakam<BR>
03,190.023C	sādhv atra ramyatām iti<BR>
03,190.024A	sa tasya vacanāt tayaiva saha devyā tad vanaṃ prāviśat<BR>
03,190.024B	sa kadā cit tasmin vane ramye tayaiva saha vyavaharat<BR>
03,190.024C	atha kṣuttṛṣṇārditaḥ śrānto 'timātram atimuktāgāram apaśyat<BR>
03,190.025A	tat praviśya rājā saha priyayā sudhātalasukṛtāṃ vimalasalilapūrṇāṃ vāpīm apaśyat<BR>
03,190.026A	dṛṣṭvaiva ca tāṃ tasyā eva tīre sahaiva tayā devyā vyatiṣṭhat<BR>
03,190.027A	atha tāṃ devīṃ sa rājābravīt<BR>
03,190.027B	sādhv avatara vāpīsalilam iti<BR>
03,190.028A	sā tadvacaḥ śrutvāvatīrya vāpīṃ nyamajjat<BR>
03,190.028B	na punar udamajjat<BR>
03,190.029A	tāṃ mṛgayamāṇo rājā nāpaśyat<BR>
03,190.030A	vāpīm api niḥsrāvya maṇḍūkaṃ śvabhramukhe dṛṣṭvā kruddha ājñāpayām āsa<BR>
03,190.030B	sarvamaṇḍūkavadhaḥ kriyatām iti<BR>
03,190.030C	yo mayārthī sa mṛtakair maṇḍūkair upāyanair mām upatiṣṭhed iti<BR>
03,190.031A	atha maṇḍūkavadhe ghore kriyamāṇe dikṣu sarvāsu maṇḍūkān bhayam āviśat<BR>
03,190.031B	te bhītā maṇḍūkarājñe yathāvṛttaṃ nyavedayan<BR>
03,190.032A	tato maṇḍūkarāṭ tāpasaveṣadhārī rājānam abhyagacchat<BR>
03,190.033A	upetya cainam uvāca<BR>
03,190.033B	mā rājan krodhavaśaṃ gamaḥ<BR>
03,190.033C	prasādaṃ kuru<BR>
03,190.033D	nārhasi maṇḍūkānām anaparādhināṃ vadhaṃ kartum iti<BR>
03,190.034a	mā maṇḍūkāñ jighāṃsa tvaṃ kopaṃ saṃdhārayācyuta<BR>
03,190.034A	ślokau cātra bhavataḥ<BR>
03,190.034c	prakṣīyate dhanodreko janānām avijānatām<BR>
03,190.035a	pratijānīhi naitāṃs tvaṃ prāpya krodhaṃ vimokṣyase<BR>
03,190.035c	alaṃ kṛtvā tavādharmaṃ maṇḍūkaiḥ kiṃ hatair hi te<BR>
03,190.036A	tam evaṃvādinam iṣṭajanaśokaparītātmā rājā provāca<BR>
03,190.036B	na hi kṣamyate tan mayā<BR>
03,190.036C	haniṣyāmy etān<BR>
03,190.036D	etair durātmabhiḥ priyā me bhakṣitā<BR>
03,190.036E	sarvathaiva me vadhyā maṇḍūkāḥ<BR>
03,190.036F	nārhasi vidvan mām uparoddhum iti<BR>
03,190.037A	sa tad vākyam upalabhya vyathitendriyamanāḥ provāca<BR>
03,190.037B	prasīda rājan<BR>
03,190.037C	aham āyur nāma maṇḍūkarājaḥ<BR>
03,190.037D	mama sā duhitā suśobhanā nāma<BR>
03,190.037E	tasyā dauḥśīlyam etat<BR>
03,190.037F	bahavo hi rājānas tayā vipralabdhapūrvā iti<BR>
03,190.038A	tam abravīd rājā<BR>
03,190.038B	tayāsmy arthī<BR>
03,190.038C	sā me dīyatām iti<BR>
03,190.039A	athaināṃ rājñe pitādāt<BR>
03,190.039B	abravīc cainām<BR>
03,190.039C	enaṃ rājānaṃ śuśrūṣasveti<BR>
03,190.040A	sa uvāca duhitaram<BR>
03,190.040B	yasmāt tvayā rājāno vipralabdhās tasmād abrahmaṇyāni tavāpatyāni bhaviṣyanty anṛtakatvāt taveti<BR>
03,190.041A	sa ca rājā tām upalabhya tasyāṃ surataguṇanibaddhahṛdayo lokatrayaiśvaryam ivopalabhya harṣabāṣpakalayā vācā praṇipatyābhipūjya maṇḍūkarājānam abravīt<BR>
03,190.041B	anugṛhīto 'smīti<BR>
03,190.042A	sa ca maṇḍūkarājo jāmātaram anujñāpya yathāgatam agacchat<BR>
03,190.043A	atha kasya cit kālasya tasyāṃ kumārās trayas tasya rājñaḥ saṃbabhūvuḥ śalo dalo balaś ceti<BR>
03,190.043B	tatas teṣāṃ jyeṣṭhaṃ śalaṃ samaye pitā rājye 'bhiṣicya tapasi dhṛtātmā vanaṃ jagāma<BR>
03,190.044A	atha kadā cic chalo mṛgayām acarat<BR>
03,190.044B	mṛgaṃ cāsādya rathenānvadhāvat<BR>
03,190.045A	sūtaṃ covāca<BR>
03,190.045B	śīghraṃ māṃ vahasveti<BR>
03,190.046A	sa tathoktaḥ sūto rājānam abravīt<BR>
03,190.046B	mā kriyatām anubandhaḥ<BR>
03,190.046C	naiṣa śakyas tvayā mṛgo grahītuṃ yady api te rathe yuktau vāmyau syātām iti<BR>
03,190.047A	tato 'bravīd rājā sūtam<BR>
03,190.047B	ācakṣva me vāmyau<BR>
03,190.047C	hanmi vā tvām iti<BR>
03,190.048A	sa evam ukto rājabhayabhīto vāmadevaśāpabhītaś ca sann ācakhyau rājñe<BR>
03,190.048B	vāmadevasyāśvau vāmyau manojavāv iti<BR>
03,190.048*0963_01	tataḥ punaḥ sa rājā khaḍgam udyamya śīghraṃ kathayasveti tam āha<BR>
03,190.048*0963_02	haniṣye tvām iti sa tad āha rājabhayabhītaḥ sūtaḥ<BR>
03,190.049A	athainam evaṃ bruvāṇam abravīd rājā<BR>
03,190.049B	vāmadevāśramaṃ yāhīti<BR>
03,190.050A	sa gatvā vāmadevāśramaṃ tam ṛṣim abravīt<BR>
03,190.050B	bhagavan mṛgo mayā viddhaḥ palāyate<BR>
03,190.050C	taṃ saṃbhāvayeyam<BR>
03,190.050D	arhasi me vāmyau dātum iti<BR>
03,190.051A	tam abravīd ṛṣiḥ<BR>
03,190.051B	dadāni te vāmyau<BR>
03,190.051C	kṛtakāryeṇa bhavatā mamaiva niryātyau kṣipram iti<BR>
03,190.052A	sa ca tāv aśvau pratigṛhyānujñāpya carṣiṃ prāyād vāmyasaṃyuktena rathena mṛgaṃ prati<BR>
03,190.052C	gacchaṃś cābravīt sūtam<BR>
03,190.052D	aśvaratnāv imāv ayogyau brāhmaṇānām<BR>
03,190.052E	naitau pratideyau vāmadevāyeti<BR>
03,190.053A	evam uktvā mṛgam avāpya svanagaram etyāśvāvantaḥpure 'sthāpayat<BR>
03,190.054A	atharṣiś cintayām āsa<BR>
03,190.054B	taruṇo rājaputraḥ kalyāṇaṃ patram āsādya ramate<BR>
03,190.054C	na me pratiniryātayati<BR>
03,190.054D	aho kaṣṭam iti<BR>
03,190.055A	manasā niścitya māsi pūrṇe śiṣyam abravīt<BR>
03,190.055B	gacchātreya<BR>
03,190.055C	rājānaṃ brūhi<BR>
03,190.055D	yadi paryāptaṃ niryātayopādhyāyavāmyāv iti<BR>
03,190.056A	sa gatvaivaṃ taṃ rājānam abravīt<BR>
03,190.057A	taṃ rājā pratyuvāca<BR>
03,190.057B	rājñām etad vāhanam<BR>
03,190.057C	anarhā brāhmaṇā ratnānām evaṃvidhānām<BR>
03,190.057D	kiṃ ca brāhmaṇānām aśvaiḥ kāryam<BR>
03,190.057E	sādhu pratigamyatām iti<BR>
03,190.058A	sa gatvaivam upādhyāyāyācaṣṭa<BR>
03,190.059A	tac chrutvā vacanam apriyaṃ vāmadevaḥ krodhaparītātmā svayam eva rājānam abhigamyāśvārtham abhyacodayat<BR>
03,190.059B	na cādād rājā<BR>
03,190.060	vāmadeva uvāca<BR>
03,190.060a	prayaccha vāmyau mama pārthiva tvaṃ; kṛtaṃ hi te kāryam anyair aśakyam<BR>
03,190.060c	mā tvā vadhīd varuṇo ghorapāśair; brahmakṣatrasyāntare vartamānaḥ<BR>
03,190.061	rājovāca<BR>
03,190.061a	anaḍvāhau suvratau sādhu dāntāv; etad viprāṇāṃ vāhanaṃ vāmadeva<BR>
03,190.061c	tābhyāṃ yāhi tvaṃ yatra kāmo maharṣe; chandāṃsi vai tvādṛśaṃ saṃvahanti<BR>
03,190.062	vāmadeva uvāca<BR>
03,190.062a	chandāṃsi vai mādṛśaṃ saṃvahanti; loke 'muṣmin pārthiva yāni santi<BR>
03,190.062c	asmiṃs tu loke mama yānam etad; asmadvidhānām apareṣāṃ ca rājan<BR>
03,190.063	rājovāca<BR>
03,190.063a	catvāro vā gardabhās tvāṃ vahantu; śreṣṭhāśvataryo harayo vā turaṃgāḥ<BR>
03,190.063c	tais tvaṃ yāhi kṣatriyasyaiṣa vāho; mama vāmyau na tavaitau hi viddhi<BR>
03,190.064	vāmadeva uvāca<BR>
03,190.064a	ghoraṃ vrataṃ brāhmaṇasyaitad āhur; etad rājan yad ihājīvamānaḥ<BR>
03,190.064c	ayasmayā ghorarūpā mahānto; vahantu tvāṃ śitaśūlāś caturdhā<BR>
03,190.064c*0964_01	catvāro vā yātudhānāḥ suraudrāḥ<BR>
03,190.064c*0964_02	mayā prayuktās tvadvadham īpsamānā<BR>
03,190.065	rājovāca<BR>
03,190.065a	ye tvā vidur brāhmaṇaṃ vāmadeva; vācā hantuṃ manasā karmaṇā vā<BR>
03,190.065c	te tvāṃ saśiṣyam iha pātayantu; madvākyanunnāḥ śitaśūlāsihastāḥ<BR>
03,190.065d*0965_00	vāmadeva uvāca<BR>
03,190.065d*0965_01	mamaitau vāmyau pratigṛhya rājan<BR>
03,190.065d*0965_02	punar dadānīti prapadya me tvam<BR>
03,190.065d*0965_03	prayaccha śīghraṃ mama vāmyau tvam aśvau<BR>
03,190.065d*0965_04	rājovāca<BR>
03,190.065d*0965_04	yady ātmānaṃ jīvituṃ te kṣamaṃ syāt<BR>
03,190.065d*0965_05	na brāhmaṇebhyo mṛgayā prasūtā<BR>
03,190.065d*0965_06	na tv ānuśāsmy adya prabhṛti hy asatyam<BR>
03,190.065d*0965_07	tavaivājñāṃ saṃpraṇidhāya sarvāṃ<BR>
03,190.065d*0965_08	tathā brahman puṇyalokaṃ labheyam<BR>
03,190.066	vāmadeva uvāca<BR>
03,190.066a	nānuyogā brāhmaṇānāṃ bhavanti; vācā rājan manasā karmaṇā vā<BR>
03,190.066c	yas tv evaṃ brahma tapasānveti vidvāṃs; tena śreṣṭho bhavati hi jīvamānaḥ<BR>
03,190.067	mārkaṇḍeya uvāca<BR>
03,190.067a	evam ukte vāmadevena rājan; samuttasthū rākṣasā ghorarūpāḥ<BR>
03,190.067c	taiḥ śūlahastair vadhyamānaḥ sa rājā; provācedaṃ vākyam uccais tadānīm<BR>
03,190.068a	ikṣvākavo yadi brahman dalo vā; vidheyā me yadi vānye viśo 'pi<BR>
03,190.068c	notsrakṣye 'haṃ vāmadevasya vāmyau; naivaṃvidhā dharmaśīlā bhavanti<BR>
03,190.069a	evaṃ bruvann eva sa yātudhānair; hato jagāmāśu mahīṃ kṣitīśaḥ<BR>
03,190.069c	tato viditvā nṛpatiṃ nipātitam; ikṣvākavo vai dalam abhyaṣiñcan<BR>
03,190.070a	rājye tadā tatra gatvā sa vipraḥ; provācedaṃ vacanaṃ vāmadevaḥ<BR>
03,190.070c	dalaṃ rājānaṃ brāhmaṇānāṃ hi deyam; evaṃ rājan sarvadharmeṣu dṛṣṭam<BR>
03,190.071a	bibheṣi cet tvam adharmān narendra; prayaccha me śīghram evādya vāmyau<BR>
03,190.071c	etac chrutvā vāmadevasya vākyaṃ; sa pārthivaḥ sūtam uvāca roṣāt<BR>
03,190.072a	ekaṃ hi me sāyakaṃ citrarūpaṃ; digdhaṃ viṣeṇāhara saṃgṛhītam<BR>
03,190.072c	yena viddho vāmadevaḥ śayīta; saṃdaśyamānaḥ śvabhir ārtarūpaḥ<BR>
03,190.073	vāmadeva uvāca<BR>
03,190.073a	jānāmi putraṃ daśavarṣaṃ tavāhaṃ; jātaṃ mahiṣyāṃ śyenajitaṃ narendra<BR>
03,190.073c	taṃ jahi tvaṃ madvacanāt praṇunnas; tūrṇaṃ priyaṃ sāyakair ghorarūpaiḥ<BR>
03,190.074	mārkaṇḍeya uvāca<BR>
03,190.074a	evam ukto vāmadevena rājann; antaḥpure rājaputraṃ jaghāna<BR>
03,190.074c	sa sāyakas tigmatejā visṛṣṭaḥ; śrutvā dalas tac ca vākyaṃ babhāṣe<BR>
03,190.075a	ikṣvākavo hanta carāmi vaḥ priyaṃ; nihanmīmaṃ vipram adya pramathya<BR>
03,190.075c	ānīyatām aparas tigmatejāḥ; paśyadhvaṃ me vīryam adya kṣitīśāḥ<BR>
03,190.076	vāmadeva uvāca<BR>
03,190.076a	yaṃ tvam enaṃ sāyakaṃ ghorarūpaṃ; viṣeṇa digdhaṃ mama saṃdadhāsi<BR>
03,190.076c	na tvam enaṃ śaravaryaṃ vimoktuṃ; saṃdhātuṃ vā śakṣyasi mānavendra<BR>
03,190.077	rājovāca<BR>
03,190.077a	ikṣvākavaḥ paśyata māṃ gṛhītaṃ; na vai śaknomy eṣa śaraṃ vimoktum<BR>
03,190.077c	na cāsya kartuṃ nāśam abhyutsahāmi; āyuṣmān vai jīvatu vāmadevaḥ<BR>
03,190.078	vāmadeva uvāca<BR>
03,190.078a	saṃspṛśaināṃ mahiṣīṃ sāyakena; tatas tasmād enaso mokṣyase tvam<BR>
03,190.079	mārkaṇḍeya uvāca<BR>
03,190.079a	tatas tathā kṛtavān pārthivas tu; tato muniṃ rājaputrī babhāṣe<BR>
03,190.079c	yathā yuktaṃ vāmadevāham enaṃ; dine dine saṃviśantī vyaśaṃsam<BR>
03,190.079e	brāhmaṇebhyo mṛgayantī sūnṛtāni; tathā brahman puṇyalokaṃ labheyam<BR>
03,190.080	vāmadeva uvāca<BR>
03,190.080a	tvayā trātaṃ rājakulaṃ śubhekṣaṇe; varaṃ vṛṇīṣvāpratimaṃ dadāni te<BR>
03,190.080c	praśādhīmaṃ svajanaṃ rājaputri; ikṣvākurājyaṃ sumahac cāpy anindye<BR>
03,190.080d*0966_01	sādhvi sthiraṃ ceyam aduṣṭacittā<BR>
03,190.080d*0966_02	dharme matis te satataṃ prayātu<BR>
03,190.080d*0966_03	varaṃ ca mattaḥ pratikāṅkṣasva subhru<BR>
03,190.080d*0966_04	tvayā vṛṣaḥ pālanīyo hi nityam<BR>
03,190.081	rājaputry uvāca<BR>
03,190.081a	varaṃ vṛṇe bhagavann ekam eva; vimucyatāṃ kilbiṣād adya bhartā<BR>
03,190.081b*0967_01	vṛttena buddhyā ca vivṛddhim etu<BR>
03,190.081b*0967_02	jīved asau mama putro 'dya vipra<BR>
03,190.081c	śivena cādhyāhi saputrabāndhavaṃ; varo vṛto hy eṣa mayā dvijāgrya<BR>
03,190.082	mārkaṇḍeya uvāca<BR>
03,190.082a	śrutvā vacaḥ sa munī rājaputryās; tathāstv iti prāha kurupravīra<BR>
03,190.082c	tataḥ sa rājā mudito babhūva; vāmyau cāsmai saṃpradadau praṇamya<BR>
03,190.082d@021_0001	1<BR>
03,190.082d@021_0002	vaiśaṃpāyana uvāca |<BR>
03,190.082d@021_0003	mārkaṇḍeyam ṛṣayo brāhmaṇā yudhiṣṭhiraś ca paryapṛcchan | ṛṣiḥ kena<BR>
03,190.082d@021_0004	dīrghāyur āsīd bakaḥ ||1|| mārkaṇḍeyas tu tān sarvān uvāca | mahātapā<BR>
03,190.082d@021_0005	dīrghāyuś ca bako rājarṣiḥ | nātra kāryā vicāraṇā ||2||<BR>
03,190.082d@021_0006	etac chrutvā tu kaunteyo bhrātṛbhiḥ saha bhārata |<BR>
03,190.082d@021_0007	mārkaṇḍeyaṃ paryapṛcchad dharmarājo yudhiṣṭhiraḥ ||3||<BR>
03,190.082d@021_0008	bakadālbhyau mahātmānau śrūyete cirajīvinau |<BR>
03,190.082d@021_0009	sakhāyau devarājasya tāv ṛṣī lokasaṃmatau ||4||<BR>
03,190.082d@021_0010	etad icchāmi bhagavan bakaśakrasamāgamam |<BR>
03,190.082d@021_0011	sukhaduḥkhasamāyuktaṃ tattvena kathayasva me ||5||<BR>
03,190.082d@021_0012	mārkaṇḍeya uvāca |<BR>
03,190.082d@021_0013	vṛtte devāsure rājan saṃgrāme lomaharṣaṇe |<BR>
03,190.082d@021_0014	trayāṇām api lokānām indro lokādhipo 'bhavat ||6||<BR>
03,190.082d@021_0015	samyag varṣati parjanyaḥ sasyasapada uttamāḥ |<BR>
03,190.082d@021_0016	nirāmayāḥ sudharmiṣṭhāḥ prajā dharmaparāyaṇāḥ ||7||<BR>
03,190.082d@021_0017	muditaś ca janaḥ sarvaḥ svadharmeṣu vyavasthitaḥ |<BR>
03,190.082d@021_0018	tāḥ prajā muditāḥ sarvā dṛṣṭvā balaniṣūdanaḥ ||8||<BR>
03,190.082d@021_0019	tatas tu mudito rājan devarājaḥ śatakratuḥ |<BR>
03,190.082d@021_0020	airāvataṃ samāsthāya tāḥ paśyan muditāḥ prajāḥ ||9||<BR>
03,190.082d@021_0021	āśramāṃś ca vicitrāṃś ca nadīś ca vividhāḥ śubhāḥ |<BR>
03,190.082d@021_0022	nagarāṇi samṛddhāni kheṭāñ janapadāṃs tathā ||10||<BR>
03,190.082d@021_0023	prajāpālanadakṣāṃś ca narendrān dharmacāriṇaḥ |<BR>
03,190.082d@021_0024	udapānaṃ prapā vāpī taḍāgāni sarāṃsi ca ||11||<BR>
03,190.082d@021_0025	nānāvratasamācāraiḥ sevitāni dvijottamaiḥ |<BR>
03,190.082d@021_0026	tato 'vatīrya ramyāyāṃ pṛthvyāṃ rājañ śatakratuḥ ||12||<BR>
03,190.082d@021_0027	tatra ramye śive deśe bahuvṛkṣasamākule |<BR>
03,190.082d@021_0028	pūrvasyāṃ diśi ramyāyāṃ samudrābhyāśato nṛpa ||13||<BR>
03,190.082d@021_0029	tatrāśramapadaṃ ramyaṃ mṛgadvijaniṣevitam |<BR>
03,190.082d@021_0030	tatrāśramapade ramye bakaṃ paśyati devarāṭ ||14||<BR>
03,190.082d@021_0031	bakas tu dṛṣṭvā devendraṃ dṛḍhaṃ prītamanābhavat |<BR>
03,190.082d@021_0032	pādyāsanārghadānena phalamūlair athārcayat ||15||<BR>
03,190.082d@021_0033	sukhopaviṣṭo varadas tatas tu balasūdanaḥ |<BR>
03,190.082d@021_0034	tataḥ praśnaṃ bakaṃ deva uvāca tridaśeśvaraḥ ||16||<BR>
03,190.082d@021_0035	śataṃ varṣasahasrāṇi mune jātasya te 'nagha |<BR>
03,190.082d@021_0036	samākhyāhi mama brahman kiṃ duḥkhaṃ cirajīvinām ||17||<BR>
03,190.082d@021_0037	baka uvāca |<BR>
03,190.082d@021_0038	apriyaiḥ saha saṃvāsaḥ priyaiś cāpi vinābhavaḥ |<BR>
03,190.082d@021_0039	asadbhiḥ saṃprayogaś ca tad duḥkhaṃ cirajīvinām ||18||<BR>
03,190.082d@021_0040	putradāravināśo 'tra jñātīnāṃ suhṛdām api |<BR>
03,190.082d@021_0041	pareṣv āyattatā kṛcchraṃ kiṃ nu duḥkhataraṃ tataḥ ||19||<BR>
03,190.082d@021_0042	nānyad duḥkhataraṃ kiṃ cil lokeṣu pratibhāti me |<BR>
03,190.082d@021_0043	arthair vihīnaḥ puruṣaḥ paraiḥ saṃparibhūyate ||20||<BR>
03,190.082d@021_0044	akulānāṃ kule bhāvaṃ kulīnānāṃ kulakṣayam |<BR>
03,190.082d@021_0045	saṃyogaṃ viprayogaṃ ca paśyanti cirajīvinaḥ ||21||<BR>
03,190.082d@021_0046	api pratyakṣam evaitat tava deva śatakrato |<BR>
03,190.082d@021_0047	akulānāṃ samṛddhānāṃ kathaṃ kulaviparyayaḥ ||22||<BR>
03,190.082d@021_0048	devadānavagandharvamanuṣyoragarākṣasāḥ |<BR>
03,190.082d@021_0049	prāpnuvanti viparyāsaṃ kiṃ nu duḥkhataraṃ tataḥ ||23||<BR>
03,190.082d@021_0050	kule jātāś ca kliśyante dauṣkuleyavaśānugāḥ |<BR>
03,190.082d@021_0051	āḍhyair daridrāvamatāḥ kiṃ nu duḥkhataraṃ tataḥ |<BR>
03,190.082d@021_0052	loke vaidharmyam etat tu dṛśyate bahuvistaram ||24||<BR>
03,190.082d@021_0053	hīnajñānāś ca dṛśyante kliśyante prājñakovidāḥ |<BR>
03,190.082d@021_0054	bahuduḥkhaparikleśaṃ mānuṣyam iha dṛśyate ||25||<BR>
03,190.082d@021_0055	indra uvāca |<BR>
03,190.082d@021_0056	punar eva mahābhāga devarṣigaṇasevita |<BR>
03,190.082d@021_0057	samākhyāhi mama brahman kiṃ sukhaṃ cirajīvinām ||26||<BR>
03,190.082d@021_0058	baka uvāca |<BR>
03,190.082d@021_0059	aṣṭame dvādaśe vāpi śākaṃ yaḥ pacate gṛhe |<BR>
03,190.082d@021_0060	kumitrāṇy anapāśritya kiṃ vai sukhataraṃ tataḥ ||27||<BR>
03,190.082d@021_0061	yatrāhāni na gaṇyante nainam āhur mahāśanam |<BR>
03,190.082d@021_0062	api śākaṃ pacānasya sukhaṃ vai maghavan gṛhe ||28||<BR>
03,190.082d@021_0063	arjitaṃ svena vīryeṇa nānyapāśritya kaṃ cana |<BR>
03,190.082d@021_0064	phalaśākam api śreyo bhoktuṃ hy akṛpaṇaṃ gṛhe ||29||<BR>
03,190.082d@021_0065	parasya tu gṛhe bhoktuḥ paribhūtasya nityaśaḥ |<BR>
03,190.082d@021_0066	sumṛṣṭam api na śreyo vikalpo 'yam ataḥ satām ||30||<BR>
03,190.082d@021_0067	śvavat kīlālapo yas tu parānnaṃ bhoktum icchati |<BR>
03,190.082d@021_0068	dhig astu tasya tad bhuktaṃ kṛpaṇasya durātmanaḥ ||31||<BR>
03,190.082d@021_0069	yo dattvātithibhūtebhyaḥ pitṛbhyaś ca dvijottamaḥ |<BR>
03,190.082d@021_0070	śiṣṭāny annāni yo bhuṅkte kiṃ vai sukhataraṃ tataḥ ||32||<BR>
03,190.082d@021_0071	ato mṛṣṭataraṃ nānyat pūtaṃ kiṃ cic chatakrato |<BR>
03,190.082d@021_0072	dattvā yas tv atithibhyo vai bhuṅkte tenaiva nityaśaḥ ||33||<BR>
03,190.082d@021_0073	yāvato hy andhasaḥ piṇḍān aśnāti satataṃ dvijaḥ |<BR>
03,190.082d@021_0074	tāvatāṃ gosahasrāṇāṃ phalaṃ prāpnoti dāyakaḥ ||34||<BR>
03,190.082d@021_0075	yad eno yauvanakṛtaṃ tat sarvaṃ naśyate dhruvam |<BR>
03,190.082d@021_0076	sadakṣiṇasya bhuktasya dvijasya tu kare gatam |<BR>
03,190.082d@021_0077	yad vāri vāriṇā siñcet tad dhy enas tarate kṣaṇāt ||35||<BR>
03,190.082d@021_0078	mārkaṇḍeya uvāca |<BR>
03,190.082d@021_0079	etāś cānyāś ca vai bahvīḥ kathayitvā kathāḥ śubhāḥ |<BR>
03,190.082d@021_0080	bakena saha devendra āpṛcchya tridivaṃ gataḥ ||36||<BR>
03,190.082d@021_0082	2<BR>
03,190.082d@021_0083	vaiśaṃpāyana uvāca |<BR>
03,190.082d@021_0084	tataḥ pāṇḍavāḥ punar mārkaṇḍeyam ūcuḥ | kathitaṃ brāhmaṇamahābhāgyam |<BR>
03,190.082d@021_0085	rājanyamahābhāgyam idānīṃ śuśrūṣām āha iti ||37||<BR>
03,190.082d@021_0086	tān uvāca mārkaṇḍeyo maharṣiḥ | śrūyatām idānīṃ rājanyānāṃ mahābhāgyam iti ||38||<BR>
03,190.082d@021_0087	kurūṇām anyatamaḥ suhotro nāma rājā maharṣīn abhigamya<BR>
03,190.082d@021_0088	nivṛtya rathastham eva rājānam auśīnaraṃ śibiṃ dadarśābhimukham ||39||<BR>
03,190.082d@021_0089	tau sametya paraspareṇa yathāvayaḥ pūjāṃ prayujya guṇasāmyena<BR>
03,190.082d@021_0090	paraspareṇa tulyātmānau viditvānyonyasya panthānaṃ na dadatuḥ ||40||<BR>
03,190.082d@021_0091	tatra nāradaḥ prādur āsīt | kim idaṃ bhavantau parasparasya panthānam āvṛtya<BR>
03,190.082d@021_0092	tiṣṭhata iti ||41|| tāv ūcatur nāradam | naitad bhagavan | pūrvakarmakartrādibhir<BR>
03,190.082d@021_0093	viśiṣṭasya panthā upadiśyate samarthāya vā | āvāṃ ca sakhyaṃ<BR>
03,190.082d@021_0094	paraspareṇopagatau | tac cāvadhānato 'tyutkṛṣṭam adharottaraṃ paribhraṣṭam ||42||<BR>
03,190.082d@021_0095	nāradas tv evam uktaḥ ślokatrayam apaṭhat ||43||<BR>
03,190.082d@021_0096	krūraḥ kauravya mṛdave mṛduḥ krūre ca kaurava |<BR>
03,190.082d@021_0097	sādhuś cāsādhave sādhuḥ sādhave nāpnuyāt katham ||44||<BR>
03,190.082d@021_0098	kṛtaṃ śataguṇaṃ kuryān nāsti deveṣu nirṇayaḥ |<BR>
03,190.082d@021_0099	auśīnaraḥ sādhuśīlo bhavato vai mahīpatiḥ ||45||<BR>
03,190.082d@021_0100	jayet kadaryaṃ dānena satyenānṛtavādinam |<BR>
03,190.082d@021_0101	kṣamayā krūrakarmāṇam asādhuṃ sādhunā jayet ||46||<BR>
03,190.082d@021_0102	tad ubhāv eva bhavantāv udārau | ya idānīṃ bhavadbhyām anyatamaḥ so 'pasarpatu |<BR>
03,190.082d@021_0103	etad vai nidarśanam | ity uktvā tūṣṇīṃ nārado babhūva ||47||<BR>
03,190.082d@021_0104	etac chrutvā tu kauravyaḥ śibiṃ pradakṣiṇaṃ kṛtvā panthānaṃ dattvā bahukarmabhiḥ<BR>
03,190.082d@021_0105	praśasya prayayau ||48|| tad etad rājño mahābhāgyam apy uktavān<BR>
03,190.082d@021_0106	nāradaḥ ||49||<BR>
03,190.082d@021_0108	3<BR>
03,190.082d@021_0109	mārkaṇḍeya uvāca |<BR>
03,190.082d@021_0110	idam anyac chrūyatām | yayātir nāhuṣo rājā rājyasthaḥ paurajanāvṛta<BR>
03,190.082d@021_0111	āsāṃ cakre ||50|| gurvarthī brāhmaṇa upetyābravīt | bho rājan gurvarthaṃ<BR>
03,190.082d@021_0112	bhikṣeyaṃ samayād iti ||51|| rājovāca | bravītu bhagavān samayam<BR>
03,190.082d@021_0113	iti ||52||<BR>
03,190.082d@021_0114	brāhmaṇa uvāca |<BR>
03,190.082d@021_0115	vidveṣaṇaṃ paramaṃ jīvaloke<BR>
03,190.082d@021_0116	kuryān naraḥ pārthiva yācyamānaḥ |<BR>
03,190.082d@021_0117	taṃ tvāṃ pṛcchāmi kathaṃ tu rājan<BR>
03,190.082d@021_0118	dadyād bhavān dayitaṃ ca me 'dya ||53||<BR>
03,190.082d@021_0119	rājovāca |<BR>
03,190.082d@021_0120	na cānukīrtaye dattvā<BR>
03,190.082d@021_0121	ayācyam arthaṃ na ca saṃśṛṇomi |<BR>
03,190.082d@021_0122	prāpyam arthaṃ ca saṃśrutya<BR>
03,190.082d@021_0123	taṃ cāpi dattvā susukhī bhavāmi ||54||<BR>
03,190.082d@021_0124	dadāmi te rohiṇīnāṃ sahasraṃ<BR>
03,190.082d@021_0125	priyo hi me brāhmaṇo yācamānaḥ |<BR>
03,190.082d@021_0126	na me manaḥ kupyati yācamāne<BR>
03,190.082d@021_0127	dattaṃ na śocāmi kadā cid artham ||55||<BR>
03,190.082d@021_0128	ity uktvā brāhmaṇāya rājā gosahasraṃ dadau | prāptavāṃś ca gavāṃ sahasraṃ<BR>
03,190.082d@021_0129	brāhmaṇa iti ||56||<BR>
03,190.082d@021_0131	4<BR>
03,190.082d@021_0132	vaiśaṃpāyana uvāca |<BR>
03,190.082d@021_0133	bhūya eva mahābhāgyaṃ kathyatām ity abravīt pāṇḍavaḥ ||57||<BR>
03,190.082d@021_0134	athācaṣṭa mārkaṇḍeyaḥ | mahārāja vṛṣadarbhasedukanāmānau rājānau<BR>
03,190.082d@021_0135	nītimārgaratāv astropāstrakṛtinau ||58|| seduko vṛṣadarbhasya bālasyaiva<BR>
03,190.082d@021_0136	upāṃśuvratam abhyajānāt | kupyam adeyaṃ brāhmaṇasya ||59|| atha taṃ sedukaṃ<BR>
03,190.082d@021_0137	brāhmaṇaḥ kaś cid vedādhyayanasaṃpanna āśiṣaṃ dattvā gurvarthī bhikṣitavān |<BR>
03,190.082d@021_0138	aśvasahasraṃ me bhagavān dadātv iti ||60|| taṃ seduko brāhmaṇam abravīt |<BR>
03,190.082d@021_0139	nāsti saṃbhavo gurvarthaṃ dātum iti | sa tvaṃ gaccha vṛṣadarbhasakāśam |<BR>
03,190.082d@021_0140	rājā paramadharmajñaḥ | brāhmaṇa taṃ bhikṣasva | sa te dāsyati | tasyaitad upāṃśuvratam<BR>
03,190.082d@021_0141	iti ||61|| atha brāhmaṇo vṛṣadarbhasakāśaṃ gatvā aśvasahasram<BR>
03,190.082d@021_0142	ayācata | sa rājā taṃ kaśenātāḍayat | taṃ brāhmaṇo 'bravīt | kiṃ<BR>
03,190.082d@021_0143	haṃsy anāgasaṃ mām iti ||62|| evam uktvā taṃ śapantaṃ rājāha | vipra kiṃ<BR>
03,190.082d@021_0144	yo na dadāti tubhyam | utāho svid brāhmaṇyam etat ||63|| brāhmaṇa<BR>
03,190.082d@021_0145	uvāca | rājādhirāja tava samīpaṃ sedukena preṣito bhikṣitum āgataḥ |<BR>
03,190.082d@021_0146	tenānuśiṣṭena mayā tvaṃ bhikṣito 'si ||64|| rājovāca | pūrvāhṇe te<BR>
03,190.082d@021_0147	dāsyāmi | yo me 'dya balir āgamiṣyati | yo hanyate kaśayā kathaṃ<BR>
03,190.082d@021_0148	moghaṃ kṣepaṇaṃ tasya syāt ||65|| ity uktvā brāhmaṇāya daivasikām utpattiṃ<BR>
03,190.082d@021_0149	prādāt | adhikasyāśvasahasrasya mūlyam evādād iti ||66||<BR>
03,190.082d@021_0151	5<BR>
03,190.082d@021_0152	mārkaṇḍeya uvāca |<BR>
03,190.082d@021_0153	devānāṃ kathā saṃjātā | mahītalaṃ gatvā mahīpatiṃ śibim auśīnaraṃ<BR>
03,190.082d@021_0154	sādhv enaṃ śibiṃ jijñāsyāma iti ||67|| evaṃ bho ity uktvā agnīndrāv<BR>
03,190.082d@021_0155	upatiṣṭhetām | agniḥ kapotarūpeṇa | tam abhyadhāvad āmiṣārtham indraḥ<BR>
03,190.082d@021_0156	śyenarūpeṇa ||68|| atha kapoto rājño divyāsanāsīnasyotsaṅgaṃ<BR>
03,190.082d@021_0157	nyapatat ||69||<BR>
03,190.082d@021_0158	atha purohito rājānam abravīt | prāṇarakṣaṇārthaṃ śyenād bhīto<BR>
03,190.082d@021_0159	bhavantaṃ prāṇārthī prapadyate | vasu dadātu | antavān pārthivo 'sya<BR>
03,190.082d@021_0160	niṣkṛtiṃ kuryāt | ghoraṃ kapotasya nipātam āhuḥ ||70||<BR>
03,190.082d@021_0161	atha kapoto rājānam abravīt | prāṇarakṣārthaṃ śyenād bhīto bhavantaṃ<BR>
03,190.082d@021_0162	prāṇarakṣārthī prapadye | aṅgair aṅgāni prāpyārthī munir bhūtvā prāṇāṃs tvāṃ<BR>
03,190.082d@021_0163	prapadye | svādhyāyena karśitaṃ brahmacāriṇaṃ māṃ viddhi | tapasā damena<BR>
03,190.082d@021_0164	yuktam ācāryasyāpratikūlabhāṣiṇam | evaṃyuktam apāpaṃ māṃ viddhi ||71||<BR>
03,190.082d@021_0165	gadāmi vedān vicinomi chandaḥ<BR>
03,190.082d@021_0166	sarve vedā akṣaraśo me adhītāḥ |<BR>
03,190.082d@021_0167	na sādhu dānaṃ śrotriyasya pradānaṃ<BR>
03,190.082d@021_0168	mā prādāḥ śyenāya na kapoto 'smi ||72||<BR>
03,190.082d@021_0169	atha śyeno rājānam abravīt ||73||<BR>
03,190.082d@021_0170	paryāyeṇa vasatir vā bhaveṣu<BR>
03,190.082d@021_0171	sarge jātaḥ pūrvam asmāt kapotāt |<BR>
03,190.082d@021_0172	tvam ādadāno 'tha kapotam enaṃ<BR>
03,190.082d@021_0173	mā tvaṃ rājan vighnakartā bhavethāḥ ||74||<BR>
03,190.082d@021_0174	rājovāca |<BR>
03,190.082d@021_0175	kenedṛśī jātu parā hi dṛṣṭā<BR>
03,190.082d@021_0176	vāg ucyamānā śakunena saṃskṛtā |<BR>
03,190.082d@021_0177	yāṃ vai kapoto vadate yāṃ ca śyena<BR>
03,190.082d@021_0178	ubhau viditvā katham astu sādhu ||75||<BR>
03,190.082d@021_0179	nāsya varṣaṃ varṣati varṣakāle<BR>
03,190.082d@021_0180	nāsya bījaṃ rohati kāla uptam |<BR>
03,190.082d@021_0181	bhītaṃ prapannaṃ yo hi dadāti śatrave<BR>
03,190.082d@021_0182	na trāṇaṃ labhet trāṇam icchan sa kāle ||76||<BR>
03,190.082d@021_0183	jātā hrasvā prajā pramīyate<BR>
03,190.082d@021_0184	sadā na vāsaṃ pitaro 'sya kurvate |<BR>
03,190.082d@021_0185	bhītaṃ prapannaṃ yo dadāti śatrave<BR>
03,190.082d@021_0186	nāsya devāḥ pratigṛhṇanti havyam ||77||<BR>
03,190.082d@021_0187	mogham annaṃ vindati cāpracetāḥ<BR>
03,190.082d@021_0188	svargāl lokād bhraśyati śīghram eva |<BR>
03,190.082d@021_0189	bhītaṃ prapannaṃ yo hi dadāti śatrave<BR>
03,190.082d@021_0190	sendrā devāḥ praharanty asya vajram ||78||<BR>
03,190.082d@021_0191	ukṣāṇaṃ paktvā saha odanena<BR>
03,190.082d@021_0192	asmāt kapotāt prati te nayantu |<BR>
03,190.082d@021_0193	yasmin deśe ramase 'tīva śyena<BR>
03,190.082d@021_0194	tatra māṃsaṃ śibayas te vahantu ||79||<BR>
03,190.082d@021_0195	śyena uvāca |<BR>
03,190.082d@021_0196	nokṣāṇo rājan prārthayeyaṃ na cānyad<BR>
03,190.082d@021_0197	asmān māṃsam adhikaṃ vā kapotāt |<BR>
03,190.082d@021_0198	devair dattaḥ so 'dya mamaiṣa bhakṣas<BR>
03,190.082d@021_0199	tan me dadasva śakunānām abhāvāt ||80||<BR>
03,190.082d@021_0200	rājovāca |<BR>
03,190.082d@021_0201	ukṣāṇaṃ veha tam anūnaṃ nayantu<BR>
03,190.082d@021_0202	te paśyantu puruṣā mamaiva |<BR>
03,190.082d@021_0203	bhayāhitasya dāyaṃ mamāntikāt tvāṃ<BR>
03,190.082d@021_0204	pratyāmnāyaṃ tu tvaṃ hy enaṃ mā hiṃsīḥ ||81||<BR>
03,190.082d@021_0205	tyaje prāṇān naiva dadyāṃ kapotaṃ<BR>
03,190.082d@021_0206	saumyo hy ayaṃ kiṃ na jānāsi śyena |<BR>
03,190.082d@021_0207	yathā kleśaṃ mā kuruṣveha saumya<BR>
03,190.082d@021_0208	nāhaṃ kapotam arpayiṣye kathaṃ cit ||82||<BR>
03,190.082d@021_0209	yathā māṃ vai sādhuvādaiḥ prasannāḥ<BR>
03,190.082d@021_0210	praśaṃseyuḥ śibayaḥ karmaṇā tu |<BR>
03,190.082d@021_0211	yathā śyena priyam eva kuryāṃ<BR>
03,190.082d@021_0212	praśādhi māṃ yad vades tat karomi ||83||<BR>
03,190.082d@021_0213	śyena uvāca | ūror dakṣiṇād utkṛtya svapiśitaṃ tāvad rājan yāvan<BR>
03,190.082d@021_0214	māsaṃ kapotena samam | tathā tasmāt sādhu trātaḥ kapotaḥ | praśaṃseyuś ca<BR>
03,190.082d@021_0215	śibayaḥ | kṛtaṃ ca priyaṃ syān mameti ||84||<BR>
03,190.082d@021_0216	atha sa dakṣiṇād ūror utkṛtya svamāṃsapeśīṃ tulayādhārayat | gurutara<BR>
03,190.082d@021_0217	eva kapota āsīt ||85|| punar anyam uccakarta | gurutara eva<BR>
03,190.082d@021_0218	kapotaḥ ||86|| evaṃ sarvaṃ samadhigatya śarīraṃ tulāyām āropayām āsa |<BR>
03,190.082d@021_0219	tat tathāpi gurutara eva kapota āsīt ||87|| atha rājā svayam eva<BR>
03,190.082d@021_0220	tulām āruroha | na ca vyalīkam āsīd rājñaḥ ||88|| etad vṛttāntaṃ dṛṣṭvā<BR>
03,190.082d@021_0221	trāta ity uktvā prālīyata śyenaḥ ||89|| atha rājā abravīt ||90||<BR>
03,190.082d@021_0222	kapotaṃ vidyuḥ śibayas tvāṃ kapota<BR>
03,190.082d@021_0223	pṛcchāmi te śakune ko nu śyenaḥ |<BR>
03,190.082d@021_0224	nānīśvara īdṛśaṃ jātu kuryād<BR>
03,190.082d@021_0225	etaṃ praśnaṃ bhagavan me vicakṣva ||91||<BR>
03,190.082d@021_0226	kapota uvāca |<BR>
03,190.082d@021_0227	vaiśvānaro 'haṃ jvalano dhūmaketur<BR>
03,190.082d@021_0228	athaiva śyeno vajrahastaḥ śacīpatiḥ |<BR>
03,190.082d@021_0229	sādhu jñātuṃ tvām ṛṣabhaṃ sauratheya nau<BR>
03,190.082d@021_0230	jijñāsayā tvatsakāśaṃ prapannau ||92||<BR>
03,190.082d@021_0231	yām etāṃ peśīṃ mama niṣkrayāya<BR>
03,190.082d@021_0232	prādād bhavān asinotkṛtya rājan |<BR>
03,190.082d@021_0233	etad vo lakṣma śivaṃ karomi<BR>
03,190.082d@021_0234	hiraṇyavarṇaṃ ruciraṃ puṇyagandham ||93||<BR>
03,190.082d@021_0235	etāsāṃ prajānāṃ pālayitā yaśasvī<BR>
03,190.082d@021_0236	surarṣīṇām atha saṃmato bhṛśam |<BR>
03,190.082d@021_0237	etasmāt pārśvāt puruṣo janiṣyati<BR>
03,190.082d@021_0238	kapotarometi ca tasya nāma ||94||<BR>
03,190.082d@021_0239	kapotaromāṇaṃ śibinaudbhidaṃ putraṃ prāpsyasi nṛpa | vṛṣasaṃhananaṃ<BR>
03,190.082d@021_0240	yaśodīpyamānaṃ draṣṭāsi śūravṛṣabhaṃ saurathānām ||95||<BR>
03,190.082d@021_0242	6<BR>
03,190.082d@021_0243	vaiśaṃpāyana uvāca |<BR>
03,190.082d@021_0244	bhūya eva mahābhāgyaṃ kathyatām | ity abravīt pāṇḍavo mārkaṇḍeyam<BR>
03,190.082d@021_0245	||96||<BR>
03,190.082d@021_0246	athācaṣṭa mārkaṇḍeyaḥ | aṣṭakasya vaiśvāmitrer aśvamedhe sarve rājānaḥ<BR>
03,190.082d@021_0247	prāgacchan | bhrātaraś cāsya pratardano vasumanāḥ śibir auśīnara iti ||97||<BR>
03,190.082d@021_0248	sa ca samāptayajño bhrātṛbhiḥ saha rathena prāyāt | te ca nāradam āgacchantam<BR>
03,190.082d@021_0249	abhivādyārohatu bhavān ratham ity abruvan ||98|| tāṃs tathety uktvā<BR>
03,190.082d@021_0250	ratham āruroha ||99||<BR>
03,190.082d@021_0251	atha teṣām ekaḥ surarṣiṃ nāradam abravīt | prasādya bhagavantaṃ kiṃ cid<BR>
03,190.082d@021_0252	iccheyaṃ praṣṭum iti ||100|| pṛccha | ity abravīd ṛṣiḥ ||101||<BR>
03,190.082d@021_0253	so 'bravīt | āyuṣmantaḥ sarvaguṇapramuditāḥ | athāyuṣmantaṃ<BR>
03,190.082d@021_0254	svargasthānaṃ caturbhir yātavyaṃ syāt ko 'vataret ||102|| ayam aṣṭako 'vataret |<BR>
03,190.082d@021_0255	ity abravīd ṛṣiḥ ||103|| kiṃ kāraṇam | ity apṛcchat ||104||<BR>
03,190.082d@021_0256	athācaṣṭa | aṣṭakasya gṛhe mayā uṣitam | sa māṃ rathenānuprāvahat ||105||<BR>
03,190.082d@021_0257	athāpaśyam anekāni gosahasrāṇi varṇaśo viviktāni<BR>
03,190.082d@021_0258	||106|| tam aham apṛccham | kasyemā gāva iti ||107|| so 'bravīt |<BR>
03,190.082d@021_0259	mayā nisṛṣṭā ity etāḥ ||108|| tenaiva svayaṃ ślāghati kathitena | eṣo 'vataret<BR>
03,190.082d@021_0260	||109||<BR>
03,190.082d@021_0261	atha tribhir yātavyam | sāṃprataṃ ko 'vataret ||110|| pratardanaḥ |<BR>
03,190.082d@021_0262	ity abravīd ṛṣiḥ ||111|| tatra kiṃ kāraṇam ||112|| pratardanasyāpi gṛhe<BR>
03,190.082d@021_0263	mayoṣitam | sa māṃ rathenānuprāvahat ||113|| athainaṃ brāhmaṇo bhikṣeta |<BR>
03,190.082d@021_0264	aśvaṃ me dadātu bhavān ||114|| nivṛtto dāsyāmi | ity abravīd brāhmaṇam<BR>
03,190.082d@021_0265	||115|| tvaritam eva dīyatām | ity abravīd brāhmaṇaḥ ||116|| tvaritam<BR>
03,190.082d@021_0266	eva ||117|| sa brāhmaṇasyaivam uktvā dakṣiṇaṃ pārśvam adadat ||118||<BR>
03,190.082d@021_0267	athānyo 'py aśvārthī brāhmaṇa āgacchat ||119|| tathaiva cainam uktvā<BR>
03,190.082d@021_0268	vāmapārṣṇim abhyadāt ||120|| atha prāyāt | punar api cānyo 'py aśvārthī<BR>
03,190.082d@021_0269	brāhmaṇa āgacchat | tvarito 'tha tasmai apanahya vāmaṃ dhuryam adadat<BR>
03,190.082d@021_0270	||121|| atha prayāt | punar anya āgacchad aśvārthī brāhmaṇaḥ || tam abravīt |<BR>
03,190.082d@021_0271	atiyāto dāsyāmi ||122|| tvaritam eva me dīyatām |<BR>
03,190.082d@021_0272	ity abravīd brāhmaṇaḥ ||123|| tasmai dattvāśvaṃ rathadhuraṃ gṛhṇatā vyāhṛtam |<BR>
03,190.082d@021_0273	brāhmaṇānāṃ sāṃprataṃ nāsti kiṃ cid iti ||124|| ya eṣa dadāti cāsūyati<BR>
03,190.082d@021_0274	ca tena vyāhṛtena tathāvataret ||125||<BR>
03,190.082d@021_0275	atha dvābhyāṃ yātavyam iti ko 'vataret ||126|| vasumanā avataret |<BR>
03,190.082d@021_0276	ity abravīd ṛṣiḥ ||127|| kiṃ kāraṇam | ity apṛcchat ||128||<BR>
03,190.082d@021_0277	athācaṣṭa nāradaḥ | ahaṃ paribhraman vasumanaso gṛham upasthitaḥ | svastivacanam<BR>
03,190.082d@021_0278	āsīt | puṣparathasya prayojanena tam aham anvagaccham | svastivāciteṣu<BR>
03,190.082d@021_0279	brāhmaṇeṣu ratho brāhmaṇānāṃ darśitaḥ | tam ahaṃ rathaṃ prāśaṃsam<BR>
03,190.082d@021_0280	||129|| atha rājābravīt | bhagavatā rathaḥ praśastaḥ | eṣa bhagavato<BR>
03,190.082d@021_0281	ratha iti ||130|| atha kadā cit punar apy aham upasthitaḥ | punar eva ca rathaprayojanam<BR>
03,190.082d@021_0282	āsīt ||131|| samyag ayam eṣa bhagavataḥ | ity evaṃ rājābravīd<BR>
03,190.082d@021_0283	iti ||132|| punar eva tṛtīyaṃ svastivācanaṃ samabhāvayam ||133|| atha<BR>
03,190.082d@021_0284	rājā brāhmaṇānāṃ darśayan mām abhiprekṣyābravīt | atho bhagavatā<BR>
03,190.082d@021_0285	puṣparathasya svastivācanāni suṣṭhu saṃbhāvitāni ||134|| etena drohavacanenāvataret<BR>
03,190.082d@021_0286	||135||<BR>
03,190.082d@021_0287	athaikena yātavyaṃ syāt ko 'vataret ||136|| punar nārada āha |<BR>
03,190.082d@021_0288	śibir yāyāt | aham avatareyam ||137|| atra kiṃ kāraṇam | ity abravīt ||138||<BR>
03,190.082d@021_0289	asāv ahaṃ śibinā samo nāsmi ||139|| yato brāhmaṇaḥ kaś cid<BR>
03,190.082d@021_0290	enam abravīt | śibe annārthy asmīti ||140|| tam abravīc chibiḥ | kiṃ<BR>
03,190.082d@021_0291	kriyatām | ājñāpayatu bhavān iti ||141|| athainaṃ brāhmaṇo 'bravīt |<BR>
03,190.082d@021_0292	ya eṣa te putro bṛhadgarbho nāma eṣa pramātavya iti | tam enaṃ saṃskuru |<BR>
03,190.082d@021_0293	annaṃ copapādaya | tato 'haṃ pratīkṣya iti ||142|| tataḥ putraṃ pramāthya<BR>
03,190.082d@021_0294	saṃskṛtya vidhinā sādhayitvā pātryām arpayitvā śirasā pratigṛhya<BR>
03,190.082d@021_0295	brāhmaṇam amṛgayat ||143|| athāsya mṛgayamāṇasya kaś cid ācaṣṭa | eṣa<BR>
03,190.082d@021_0296	te brāhmaṇo nagaraṃ praviśya dahati te gṛhaṃ kośāgāram āyudhāgāraṃ<BR>
03,190.082d@021_0297	stryagāram aśvaśālāṃ hastiśālāṃ ca kruddha iti ||144|| atha śibis tathaivāvikṛtamukhavarṇo<BR>
03,190.082d@021_0298	nagaraṃ praviśya brāhmaṇaṃ tam abravīt | siddhaṃ bhagavann<BR>
03,190.082d@021_0299	annam iti ||145|| brāhmaṇo na kiṃ cid vyājahāra | vismayād adhomukhaś<BR>
03,190.082d@021_0300	cāsīt ||146|| tataḥ prāsādayad brāhmaṇam | bhagavan bhujyatām iti<BR>
03,190.082d@021_0301	||147|| muhūrtād udvīkṣva śibim abravīt | tvam evaitad aśāneti ||148||<BR>
03,190.082d@021_0302	tatrāha | tathā | iti ||149|| śibis tathaivāvimanā mahitvā kapālam<BR>
03,190.082d@021_0303	abhyuddhārya bhoktum aicchat ||150|| athāsya brāhmaṇo hastam agṛhṇāt |<BR>
03,190.082d@021_0304	abravīc cainam | jitakrodho 'si | na te kiṃ cid aparityājyaṃ brāhmaṇārthe<BR>
03,190.082d@021_0305	||151|| brāhmaṇo 'pi taṃ mahābhāgaṃ sabhājayat ||152|| sa hy udvīkṣyamāṇaḥ<BR>
03,190.082d@021_0306	putram apaśyad agre tiṣṭhantaṃ devakumāram iva puṇyagandhānvitam alaṃkṛtam<BR>
03,190.082d@021_0307	||153|| sarvaṃ ca tam arthaṃ vidhāya brāhmaṇo 'ntaradhīyata ||154||<BR>
03,190.082d@021_0308	tasya rājarṣer vidhātā tenaiva veṣeṇa parīkṣārtham āgata iti ||155||<BR>
03,190.082d@021_0309	tasminn antarhite amātyā rājānam ūcuḥ | kiṃ prepsunā bhavatā idam evaṃ<BR>
03,190.082d@021_0310	jānatā kṛtam iti ||156||<BR>
03,190.082d@021_0311	śibir uvāca |<BR>
03,190.082d@021_0312	naivāham etad yaśase dadāni<BR>
03,190.082d@021_0313	na cārthahetor na ca bhogatṛṣṇayā |<BR>
03,190.082d@021_0314	pāpair anāsevita eṣa mārga<BR>
03,190.082d@021_0315	ity evam etat sakalaṃ karomi ||157||<BR>
03,190.082d@021_0316	sadbhiḥ sadādhyāsitaṃ tu praśastaṃ<BR>
03,190.082d@021_0317	tasmāt praśastaṃ śrayate matir me |<BR>
03,190.082d@021_0318	etan mahābhāgyavaraṃ śibes tu<BR>
03,190.082d@021_0319	tasmād ahaṃ veda yathāvad etat ||158||<BR>
03,191.001	vaiśaṃpāyana uvāca<BR>
03,191.001A	mārkaṇḍeyam ṛṣayaḥ pāṇḍavāś ca paryapṛcchan<BR>
03,191.001B	asti kaś cid bhavataś cirajātatara iti<BR>
03,191.002A	sa tān uvāca<BR>
03,191.002B	asti khalu rājarṣir indradyumno nāma kṣīṇapuṇyas tridivāt pracyutaḥ<BR>
03,191.002C	kīrtis te vyucchinneti<BR>
03,191.002D	sa mām upātiṣṭhat<BR>
03,191.002E	atha pratyabhijānāti māṃ bhavān iti<BR>
03,191.003A	tam aham abruvam<BR>
03,191.003B	na vayaṃ rāsāyanikāḥ śarīropatāpenātmanaḥ samārabhāmahe 'rthānām anuṣṭhānam<BR>
03,191.003*0968_01	evam uktaḥ sa rājarṣir indradyumnaḥ punar mām abravīt | athāsti<BR>
03,191.003*0968_02	kaś cit tvattaś cirajātatara iti | taṃ punaḥ pratyabruvam |<BR>
03,191.003*0969_01	tam aham abruvam | ākulatvāt kāryaceṣṭānāṃ na pratyabhijāne<BR>
03,191.003*0969_02	'ham | sa mām uvāca | asty anyaś cirajātatara iti | tam abruvam |<BR>
03,191.004A	asti khalu himavati prākārakarṇo nāmolūkaḥ<BR>
03,191.004B	sa bhavantaṃ yadi jānīyāt<BR>
03,191.004C	prakṛṣṭe cādhvani himavān<BR>
03,191.004D	tatrāsau prativasatīti<BR>
03,191.005A	sa mām aśvo bhūtvā tatrāvahad yatra babhūvolūkaḥ<BR>
03,191.006A	athainaṃ sa rājarṣiḥ paryapṛcchat<BR>
03,191.006B	pratyabhijānāti māṃ bhavān iti<BR>
03,191.007A	sa muhūrtaṃ dhyātvābravīd enam<BR>
03,191.007B	nābhijāne bhavantam iti<BR>
03,191.008A	sa evam ukto rājarṣir indradyumnaḥ punas tam ulūkam abravīt<BR>
03,191.008B	asti kaś cid bhavataś cirajātatara iti<BR>
03,191.009A	sa evam ukto 'bravīd enam<BR>
03,191.009B	asti khalv indradyumnasaro nāma<BR>
03,191.009C	tasmin nāḍījaṅgho nāma bakaḥ prativasati<BR>
03,191.009D	so 'smattaś cirajātataraḥ<BR>
03,191.009E	taṃ pṛccheti<BR>
03,191.010A	tata indradyumno māṃ colūkaṃ cādāya tat saro 'gacchad yatrāsau nāḍījaṅgho nāma bako babhūva<BR>
03,191.011A	so 'smābhiḥ pṛṣṭaḥ<BR>
03,191.011B	bhavān indradyumnaṃ rājānaṃ pratyabhijānātīti<BR>
03,191.012A	sa evam ukto 'bravīn muhūrtaṃ dhyātvā<BR>
03,191.012B	nābhijānāmy aham indradyumnaṃ rājānam iti<BR>
03,191.013A	tataḥ so 'smābhiḥ pṛṣṭaḥ<BR>
03,191.013B	asti kaś cid anyo bhavataś cirajātatara iti<BR>
03,191.014A	sa no 'bravīd asti khalv ihaiva sarasy akūpāro nāma kacchapaḥ prativasati<BR>
03,191.014B	sa mattaś cirajātatara iti<BR>
03,191.014C	sa yadi kathaṃ cid abhijānīyād imaṃ rājānaṃ tam akūpāraṃ pṛcchāma iti<BR>
03,191.015A	tataḥ sa bakas tam akūpāraṃ kacchapaṃ vijñāpayām āsa<BR>
03,191.015B	asty asmākam abhipretaṃ bhavantaṃ kaṃ cid artham abhipraṣṭum<BR>
03,191.015C	sādhv āgamyatāṃ tāvad iti<BR>
03,191.016A	etac chrutvā sa kacchapas tasmāt sarasa utthāyābhyagacchad yatra tiṣṭhāmo vayaṃ tasya sarasas tīre<BR>
03,191.017A	āgataṃ cainaṃ vayam apṛcchāma<BR>
03,191.017B	bhavān indradyumnaṃ rājānam abhijānātīti<BR>
03,191.018A	sa muhūrtaṃ dhyātvā bāṣpapūrṇanayana udvignahṛdayo vepamāno visaṃjñakalpaḥ prāñjalir abravīt<BR>
03,191.018B	kim aham enaṃ na pratyabhijānāmi<BR>
03,191.018C	ahaṃ hy anena sahasrakṛtvaḥ pūrvam agnicitiṣūpahitapūrvaḥ<BR>
03,191.018D	saraś cedam asya dakṣiṇādattābhir gobhir atikramamāṇābhiḥ kṛtam<BR>
03,191.018E	atra cāhaṃ prativasāmīti<BR>
03,191.019A	athaitat kacchapenodāhṛtaṃ śrutvā samanantaraṃ devalokād devarathaḥ prādurāsīt<BR>
03,191.020A	vācaś cāśrūyantendradyumnaṃ prati<BR>
03,191.020B	prastutas te svargaḥ<BR>
03,191.020C	yathocitaṃ sthānam abhipadyasva<BR>
03,191.020D	kīrtimān asi<BR>
03,191.020E	avyagro yāhīti<BR>
03,191.021a	divaṃ spṛśati bhūmiṃ ca śabdaḥ puṇyasya karmaṇaḥ<BR>
03,191.021c	yāvat sa śabdo bhavati tāvat puruṣa ucyate<BR>
03,191.022a	akīrtiḥ kīrtyate yasya loke bhūtasya kasya cit<BR>
03,191.022c	pataty evādhamāṃl lokān yāvac chabdaḥ sa kīrtyate<BR>
03,191.023a	tasmāt kalyāṇavṛttaḥ syād atyantāya naro bhuvi<BR>
03,191.023c	vihāya vṛttaṃ pāpiṣṭhaṃ dharmam evābhisaṃśrayet<BR>
03,191.024A	ity etac chrutvā sa rājābravīt<BR>
03,191.024B	tiṣṭha tāvad yāvad idānīm imau vṛddhau yathāsthānaṃ pratipādayāmīti<BR>
03,191.025A	sa māṃ prākārakarṇaṃ colūkaṃ yathocite sthāne pratipādya tenaiva yānena saṃsiddho yathocitaṃ sthānaṃ pratipannaḥ<BR>
03,191.026A	etan mayānubhūtaṃ cirajīvinā dṛṣṭam iti pāṇḍavān uvāca mārkaṇḍeyaḥ<BR>
03,191.027A	pāṇḍavāś cocuḥ prītāḥ<BR>
03,191.027B	sādhu<BR>
03,191.027C	śobhanaṃ kṛtaṃ bhavatā rājānam indradyumnaṃ svargalokāc cyutaṃ sve sthāne svarge punaḥ pratipādayateti<BR>
03,191.028A	athainān abravīd asau<BR>
03,191.028B	nanu devakīputreṇāpi kṛṣṇena narake majjamāno rājarṣir nṛgas tasmāt kṛcchrāt samuddhṛtya punaḥ svargaṃ pratipādita iti<BR>
03,192.001	vaiśaṃpāyana uvāca<BR>
03,192.001*0970_01	śrutvā sa rājā rājarṣer indradyumnasya tat tadā<BR>
03,192.001*0970_02	mārkaṇḍeyān mahābhāgāt svargasya pratipādanam<BR>
03,192.001a	yudhiṣṭhiro dharmarājaḥ papraccha bharatarṣabha<BR>
03,192.001c	mārkaṇḍeyaṃ tapovṛddhaṃ dīrghāyuṣam akalmaṣam<BR>
03,192.002a	viditās tava dharmajña devadānavarākṣasāḥ<BR>
03,192.002c	rājavaṃśāś ca vividhā ṛṣivaṃśāś ca śāśvatāḥ<BR>
03,192.002e	na te 'sty aviditaṃ kiṃ cid asmiṃl loke dvijottama<BR>
03,192.003a	kathāṃ vetsi mune divyāṃ manuṣyoragarakṣasām<BR>
03,192.003b*0971_01	devagandharvayakṣāṇāṃ kiṃnarāpsarasāṃ tathā<BR>
03,192.003c	etad icchāmy ahaṃ śrotuṃ tattvena kathitaṃ dvija<BR>
03,192.004a	kuvalāśva iti khyāta ikṣvākur aparājitaḥ<BR>
03,192.004c	kathaṃ nāma viparyāsād dhundhumāratvam āgataḥ<BR>
03,192.005*0972_00	vaiśaṃpāyana uvāca<BR>
03,192.005*0972_01	yudhiṣṭhireṇaivam ukto mārkaṇḍeyo mahāmuniḥ<BR>
03,192.005*0972_02	dhaundhumāram upākhyānaṃ kathayām āsa bhārata<BR>
03,192.005a	etad icchāmi tattvena jñātuṃ bhārgavasattama<BR>
03,192.005c	viparyastaṃ yathā nāma kuvalāśvasya dhīmataḥ<BR>
03,192.006	mārkaṇḍeya uvāca<BR>
03,192.006a	hanta te kathayiṣyāmi śṛṇu rājan yudhiṣṭhira<BR>
03,192.006c	dharmiṣṭham idam ākhyānaṃ dhundhumārasya tac chṛṇu<BR>
03,192.007a	yathā sa rājā ikṣvākuḥ kuvalāśvo mahīpatiḥ<BR>
03,192.007c	dhundhumāratvam agamat tac chṛṇuṣva mahīpate<BR>
03,192.008a	maharṣir viśrutas tāta uttaṅka iti bhārata<BR>
03,192.008c	marudhanvasu ramyeṣu āśramas tasya kaurava<BR>
03,192.009a	uttaṅkas tu mahārāja tapo 'tapyat suduścaram<BR>
03,192.009c	ārirādhayiṣur viṣṇuṃ bahūn varṣagaṇān vibho<BR>
03,192.010a	tasya prītaḥ sa bhagavān sākṣād darśanam eyivān<BR>
03,192.010c	dṛṣṭvaiva carṣiḥ prahvas taṃ tuṣṭāva vividhaiḥ stavaiḥ<BR>
03,192.011a	tvayā deva prajāḥ sarvāḥ sadevāsuramānavāḥ<BR>
03,192.011c	sthāvarāṇi ca bhūtāni jaṅgamāni tathaiva ca<BR>
03,192.011e	brahma vedāś ca vedyaṃ ca tvayā sṛṣṭaṃ mahādyute<BR>
03,192.012a	śiras te gaganaṃ deva netre śaśidivākarau<BR>
03,192.012c	niḥśvāsaḥ pavanaś cāpi tejo 'gniś ca tavācyuta<BR>
03,192.012e	bāhavas te diśaḥ sarvāḥ kukṣiś cāpi mahārṇavaḥ<BR>
03,192.013a	ūrū te parvatā deva khaṃ nābhir madhusūdana<BR>
03,192.013c	pādau te pṛthivī devī romāṇy oṣadhayas tathā<BR>
03,192.014a	indrasomāgnivaruṇā devāsuramahoragāḥ<BR>
03,192.014c	prahvās tvām upatiṣṭhanti stuvanto vividhaiḥ stavaiḥ<BR>
03,192.015a	tvayā vyāptāni sarvāṇi bhūtāni bhuvaneśvara<BR>
03,192.015c	yoginaḥ sumahāvīryāḥ stuvanti tvāṃ maharṣayaḥ<BR>
03,192.016a	tvayi tuṣṭe jagat svasthaṃ tvayi kruddhe mahad bhayam<BR>
03,192.016c	bhayānām apanetāsi tvam ekaḥ puruṣottama<BR>
03,192.017a	devānāṃ mānuṣāṇāṃ ca sarvabhūtasukhāvahaḥ<BR>
03,192.017c	tribhir vikramaṇair deva trayo lokās tvayāhṛtāḥ<BR>
03,192.017e	asurāṇāṃ samṛddhānāṃ vināśaś ca tvayā kṛtaḥ<BR>
03,192.018a	tava vikramaṇair devā nirvāṇam agaman param<BR>
03,192.018c	parābhavaṃ ca daityendrās tvayi kruddhe mahādyute<BR>
03,192.019a	tvaṃ hi kartā vikartā ca bhūtānām iha sarvaśaḥ<BR>
03,192.019c	ārādhayitvā tvāṃ devāḥ sukham edhanti sarvaśaḥ<BR>
03,192.020a	evaṃ stuto hṛṣīkeśa uttaṅkena mahātmanā<BR>
03,192.020c	uttaṅkam abravīd viṣṇuḥ prītas te 'haṃ varaṃ vṛṇu<BR>
03,192.021	uttaṅka uvāca<BR>
03,192.021a	paryāpto me varo hy eṣa yad ahaṃ dṛṣṭavān harim<BR>
03,192.021c	puruṣaṃ śāśvataṃ divyaṃ sraṣṭāraṃ jagataḥ prabhum<BR>
03,192.022	viṣṇur uvāca<BR>
03,192.022a	prītas te 'ham alaulyena bhaktyā ca dvijasattama<BR>
03,192.022c	avaśyaṃ hi tvayā brahman matto grāhyo varo dvija<BR>
03,192.023a	evaṃ saṃchandyamānas tu vareṇa hariṇā tadā<BR>
03,192.023c	uttaṅkaḥ prāñjalir vavre varaṃ bharatasattama<BR>
03,192.024a	yadi me bhagavān prītaḥ puṇḍarīkanibhekṣaṇaḥ<BR>
03,192.024c	dharme satye dame caiva buddhir bhavatu me sadā<BR>
03,192.024e	abhyāsaś ca bhaved bhaktyā tvayi nityaṃ maheśvara<BR>
03,192.025	viṣṇur uvāca<BR>
03,192.025a	sarvam etad dhi bhavitā matprasādāt tava dvija<BR>
03,192.025c	pratibhāsyati yogaś ca yena yukto divaukasām<BR>
03,192.025e	trayāṇām api lokānāṃ mahat kāryaṃ kariṣyasi<BR>
03,192.026a	utsādanārthaṃ lokānāṃ dhundhur nāma mahāsuraḥ<BR>
03,192.026c	tapasyati tapo ghoraṃ śṛṇu yas taṃ haniṣyati<BR>
03,192.026d*0973_01	rājā hi vīryavāṃs tāta ikṣvākur aparājitaḥ<BR>
03,192.027a	bṛhadaśva iti khyāto bhaviṣyati mahīpatiḥ<BR>
03,192.027c	tasya putraḥ śucir dāntaḥ kuvalāśva iti śrutaḥ<BR>
03,192.028a	sa yogabalam āsthāya māmakaṃ pārthivottamaḥ<BR>
03,192.028c	śāsanāt tava viprarṣe dhundhumāro bhaviṣyati<BR>
03,192.029	mārkaṇḍeya uvāca<BR>
03,192.029a	uttaṅkam evam uktvā tu viṣṇur antaradhīyata<BR>
03,193.001	mārkaṇḍeya uvāca<BR>
03,193.001a	ikṣvākau saṃsthite rājañ śaśādaḥ pṛthivīm imām<BR>
03,193.001c	prāptaḥ paramadharmātmā so 'yodhyāyāṃ nṛpo 'bhavat<BR>
03,193.002a	śaśādasya tu dāyādaḥ kakutstho nāma vīryavān<BR>
03,193.002c	anenāś cāpi kākutsthaḥ pṛthuś cānenasaḥ sutaḥ<BR>
03,193.003a	viṣvagaśvaḥ pṛthoḥ putras tasmād ārdras tu jajñivān<BR>
03,193.003c	ārdrasya yuvanāśvas tu śrāvastas tasya cātmajaḥ<BR>
03,193.004a	jajñe śrāvastako rājā śrāvastī yena nirmitā<BR>
03,193.004c	śrāvastasya tu dāyādo bṛhadaśvo mahābalaḥ<BR>
03,193.004e	bṛhadaśvasutaś cāpi kuvalāśva iti smṛtaḥ<BR>
03,193.005a	kuvalāśvasya putrāṇāṃ sahasrāṇy ekaviṃśatiḥ<BR>
03,193.005c	sarve vidyāsu niṣṇātā balavanto durāsadāḥ<BR>
03,193.006a	kuvalāśvas tu pitṛto guṇair abhyadhiko 'bhavat<BR>
03,193.006c	samaye taṃ tato rājye bṛhadaśvo 'bhyaṣecayat<BR>
03,193.006e	kuvalāśvaṃ mahārāja śūram uttamadhārmikam<BR>
03,193.007a	putrasaṃkrāmitaśrīs tu bṛhadaśvo mahīpatiḥ<BR>
03,193.007c	jagāma tapase dhīmāṃs tapovanam amitrahā<BR>
03,193.008a	atha śuśrāva rājarṣiṃ tam uttaṅko yudhiṣṭhira<BR>
03,193.008c	vanaṃ saṃprasthitaṃ rājan bṛhadaśvaṃ dvijottamaḥ<BR>
03,193.009a	tam uttaṅko mahātejāḥ sarvāstraviduṣāṃ varam<BR>
03,193.009c	nyavārayad ameyātmā samāsādya narottamam<BR>
03,193.010	uttaṅka uvāca<BR>
03,193.010a	bhavatā rakṣaṇaṃ kāryaṃ tat tāvat kartum arhasi<BR>
03,193.010c	nirudvignā vayaṃ rājaṃs tvatprasādād vasemahi<BR>
03,193.011a	tvayā hi pṛthivī rājan rakṣyamāṇā mahātmanā<BR>
03,193.011c	bhaviṣyati nirudvignā nāraṇyaṃ gantum arhasi<BR>
03,193.012a	pālane hi mahān dharmaḥ prajānām iha dṛśyate<BR>
03,193.012c	na tathā dṛśyate 'raṇye mā te bhūd buddhir īdṛśī<BR>
03,193.013a	īdṛśo na hi rājendra dharmaḥ kva cana dṛśyate<BR>
03,193.013c	prajānāṃ pālane yo vai purā rājarṣibhiḥ kṛtaḥ<BR>
03,193.013e	rakṣitavyāḥ prajā rājñā tās tvaṃ rakṣitum arhasi<BR>
03,193.014a	nirudvignas tapaś cartuṃ na hi śaknomi pārthiva<BR>
03,193.014c	mamāśramasamīpe vai sameṣu marudhanvasu<BR>
03,193.015a	samudro vālukāpūrṇa ujjānaka iti smṛtaḥ<BR>
03,193.015c	bahuyojanavistīrṇo bahuyojanam āyataḥ<BR>
03,193.016a	tatra raudro dānavendro mahāvīryaparākramaḥ<BR>
03,193.016c	madhukaiṭabhayoḥ putro dhundhur nāma sudāruṇaḥ<BR>
03,193.017a	antarbhūmigato rājan vasaty amitavikramaḥ<BR>
03,193.017c	taṃ nihatya mahārāja vanaṃ tvaṃ gantum arhasi<BR>
03,193.018a	śete lokavināśāya tapa āsthāya dāruṇam<BR>
03,193.018c	tridaśānāṃ vināśāya lokānāṃ cāpi pārthiva<BR>
03,193.019a	avadhyo devatānāṃ sa daityānām atha rakṣasām<BR>
03,193.019c	nāgānām atha yakṣāṇāṃ gandharvāṇāṃ ca sarvaśaḥ<BR>
03,193.019e	avāpya sa varaṃ rājan sarvalokapitāmahāt<BR>
03,193.020a	taṃ vināśaya bhadraṃ te mā te buddhir ato 'nyathā<BR>
03,193.020c	prāpsyase mahatīṃ kīrtiṃ śāśvatīm avyayāṃ dhruvām<BR>
03,193.021a	krūrasya svapatas tasya vālukāntarhitasya vai<BR>
03,193.021c	saṃvatsarasya paryante niḥśvāsaḥ saṃpravartate<BR>
03,193.021e	yadā tadā bhūś calati saśailavanakānanā<BR>
03,193.022a	tasya niḥśvāsavātena raja uddhūyate mahat<BR>
03,193.022c	ādityapatham āvṛtya saptāhaṃ bhūmikampanam<BR>
03,193.022e	savisphuliṅgaṃ sajvālaṃ sadhūmaṃ hy atidāruṇam<BR>
03,193.023a	tena rājan na śaknomi tasmin sthātuṃ sva āśrame<BR>
03,193.023c	taṃ vināśaya rājendra lokānāṃ hitakāmyayā<BR>
03,193.023e	lokāḥ svasthā bhavantv adya tasmin vinihate 'sure<BR>
03,193.023f*0974_01	dhundhurnāmanam aty ugraṃ dānavaṃ romaharṣaṇam<BR>
03,193.023f*0974_02	samare ghoram atule vināśaya maheṣuṇā<BR>
03,193.024a	tvaṃ hi tasya vināśāya paryāpta iti me matiḥ<BR>
03,193.024c	tejasā tava tejaś ca viṣṇur āpyāyayiṣyati<BR>
03,193.025a	viṣṇunā ca varo datto mama pūrvaṃ tato vadhe<BR>
03,193.025c	yas taṃ mahāsuraṃ raudraṃ vadhiṣyati mahīpatiḥ<BR>
03,193.025e	tejas taṃ vaiṣṇavam iti pravekṣyati durāsadam<BR>
03,193.026a	tat tejas tvaṃ samādhāya rājendra bhuvi duḥsaham<BR>
03,193.026c	taṃ niṣūdaya saṃduṣṭaṃ daityaṃ raudraparākramam<BR>
03,193.027a	na hi dhundhur mahātejās tejasālpena śakyate<BR>
03,193.027c	nirdagdhuṃ pṛthivīpāla sa hi varṣaśatair api<BR>
03,194.001	mārkaṇḍeya uvāca<BR>
03,194.001a	sa evam ukto rājarṣir uttaṅkenāparājitaḥ<BR>
03,194.001c	uttaṅkaṃ kauravaśreṣṭha kṛtāñjalir athābravīt<BR>
03,194.002a	na te 'bhigamanaṃ brahman mogham etad bhaviṣyati<BR>
03,194.002c	putro mamāyaṃ bhagavan kuvalāśva iti smṛtaḥ<BR>
03,194.003a	dhṛtimān kṣiprakārī ca vīryeṇāpratimo bhuvi<BR>
03,194.003c	priyaṃ vai sarvam etat te kariṣyati na saṃśayaḥ<BR>
03,194.004a	putraiḥ parivṛtaḥ sarvaiḥ śūraiḥ parighabāhubhiḥ<BR>
03,194.004b*0975_01	haniṣyati mahābāhus taṃ vai dhundhuṃ mahāsuram<BR>
03,194.004c	visarjayasva māṃ brahman nyastaśastro 'smi sāṃpratam<BR>
03,194.005a	tathāstv iti ca tenokto munināmitatejasā<BR>
03,194.005c	sa tam ādiśya tanayam uttaṅkāya mahātmane<BR>
03,194.005e	kriyatām iti rājarṣir jagāma vanam uttamam<BR>
03,194.006	yudhiṣṭhira uvāca<BR>
03,194.006a	ka eṣa bhagavan daityo mahāvīryas tapodhana<BR>
03,194.006c	kasya putro 'tha naptā vā etad icchāmi veditum<BR>
03,194.007a	evaṃ mahābalo daityo na śruto me tapodhana<BR>
03,194.007b*0976_01	yasya niḥśvāsavātena kampate bhūḥ saparvatā<BR>
03,194.007c	etad icchāmi bhagavan yāthātathyena veditum<BR>
03,194.007e	sarvam eva mahāprājña vistareṇa tapodhana<BR>
03,194.008	mārkaṇḍeya uvāca<BR>
03,194.008a	śṛṇu rājann idaṃ sarvaṃ yathāvṛttaṃ narādhipa<BR>
03,194.008b*0977_01	kathyamānaṃ mahāprājña vistareṇa yathātatham<BR>
03,194.008c	ekārṇave tadā ghore naṣṭe sthāvarajaṅgame<BR>
03,194.008e	pranaṣṭeṣu ca bhūteṣu sarveṣu bharatarṣabha<BR>
03,194.009a	prabhavaḥ sarvabhūtānāṃ śāśvataḥ puruṣo 'vyayaḥ<BR>
03,194.009b*0978_01	yam āhur munayaḥ siddhāḥ sarvalokamaheśvaram<BR>
03,194.009b*0979_01	caturbhujam udārāṅgaṃ dṛṣṭavān asmi bhārata<BR>
03,194.009c	suṣvāpa bhagavān viṣṇur apśayyām eka eva ha<BR>
03,194.009e	nāgasya bhoge mahati śeṣasyāmitatejasaḥ<BR>
03,194.010a	lokakartā mahābhāga bhagavān acyuto hariḥ<BR>
03,194.010c	nāgabhogena mahatā parirabhya mahīm imām<BR>
03,194.011a	svapatas tasya devasya padmaṃ sūryasamaprabham<BR>
03,194.011c	nābhyāṃ viniḥsṛtaṃ tatra yatrotpannaḥ pitāmahaḥ<BR>
03,194.011e	sākṣāl lokagurur brahmā padme sūryendusaprabhe<BR>
03,194.012a	caturvedaś caturmūrtis tathaiva ca caturmukhaḥ<BR>
03,194.012c	svaprabhāvād durādharṣo mahābalaparākramaḥ<BR>
03,194.013a	kasya cit tv atha kālasya dānavau vīryavattarau<BR>
03,194.013b*0980_01	viṣṇukarṇamalodbhūtau yojanānāṃ śatoc chritau<BR>
03,194.013c	madhuś ca kaiṭabhaś caiva dṛṣṭavantau hariṃ prabhum<BR>
03,194.014a	śayānaṃ śayane divye nāgabhoge mahādyutim<BR>
03,194.014c	bahuyojanavistīrṇe bahuyojanam āyate<BR>
03,194.015a	kirīṭakaustubhadharaṃ pītakauśeyavāsasam<BR>
03,194.015c	dīpyamānaṃ śriyā rājaṃs tejasā vapuṣā tathā<BR>
03,194.015e	sahasrasūryapratimam adbhutopamadarśanam<BR>
03,194.016a	vismayaḥ sumahān āsīn madhukaiṭabhayos tadā<BR>
03,194.016c	dṛṣṭvā pitāmahaṃ caiva padme padmanibhekṣaṇam<BR>
03,194.017a	vitrāsayetām atha tau brahmāṇam amitaujasam<BR>
03,194.017c	vitrāsyamāno bahuśo brahmā tābhyāṃ mahāyaśāḥ<BR>
03,194.017e	akampayat padmanālaṃ tato 'budhyata keśavaḥ<BR>
03,194.018a	athāpaśyata govindo dānavau vīryavattarau<BR>
03,194.018a*0981_01	**** **** brahmāṇam amitaujasam<BR>
03,194.018a*0981_02	tau ca vīryamadonmattau<BR>
03,194.018c	dṛṣṭvā tāv abravīd devaḥ svāgataṃ vāṃ mahābalau<BR>
03,194.018e	dadāni vāṃ varaṃ śreṣṭhaṃ prītir hi mama jāyate<BR>
03,194.019a	tau prahasya hṛṣīkeśaṃ mahāvīryau mahāsurau<BR>
03,194.019c	pratyabrūtāṃ mahārāja sahitau madhusūdanam<BR>
03,194.020a	āvāṃ varaya deva tvaṃ varadau svaḥ surottama<BR>
03,194.020c	dātārau svo varaṃ tubhyaṃ tad bravīhy avicārayan<BR>
03,194.021	bhagavān uvāca<BR>
03,194.021a	pratigṛhṇe varaṃ vīrāv īpsitaś ca varo mama<BR>
03,194.021b*0982_01	vidhārayan varaṃ vīrau pratigṛhṇāmi kāmataḥ<BR>
03,194.021c	yuvāṃ hi vīryasaṃpannau na vām asti samaḥ pumān<BR>
03,194.022a	vadhyatvam upagacchetāṃ mama satyaparākramau<BR>
03,194.022c	etad icchāmy ahaṃ kāmaṃ prāptuṃ lokahitāya vai<BR>
03,194.023	madhukaiṭabhāv ūcatuḥ<BR>
03,194.023a	anṛtaṃ noktapūrvaṃ nau svaireṣv api kuto 'nyathā<BR>
03,194.023c	satye dharme ca niratau viddhy āvāṃ puruṣottama<BR>
03,194.024a	bale rūpe ca vīrye ca śame ca na samo 'sti nau<BR>
03,194.024c	dharme tapasi dāne ca śīlasattvadameṣu ca<BR>
03,194.025a	upaplavo mahān asmān upāvartata keśava<BR>
03,194.025c	uktaṃ pratikuruṣva tvaṃ kālo hi duratikramaḥ<BR>
03,194.026a	āvām icchāvahe deva kṛtam ekaṃ tvayā vibho<BR>
03,194.026c	anāvṛte 'sminn ākāśe vadhaṃ suravarottama<BR>
03,194.026d*0983_01	vināśe tejasā yuktā * * puruṣasattama<BR>
03,194.027a	putratvam abhigacchāva tava caiva sulocana<BR>
03,194.027c	vara eṣa vṛto deva tad viddhi surasattama<BR>
03,194.027d*0984_01	anṛtaṃ mā bhaved deva yad dhi nau saṃśrutaṃ tadā<BR>
03,194.028	bhagavān uvāca<BR>
03,194.028a	bāḍham evaṃ kariṣyāmi sarvam etad bhaviṣyati<BR>
03,194.029	mārkaṇḍeya uvāca<BR>
03,194.029a	vicintya tv atha govindo nāpaśyad yad anāvṛtam<BR>
03,194.029c	avakāśaṃ pṛthivyāṃ vā divi vā madhusūdanaḥ<BR>
03,194.030a	svakāv anāvṛtāv ūrū dṛṣṭvā devavaras tadā<BR>
03,194.030c	madhukaiṭabhayo rājañ śirasī madhusūdanaḥ<BR>
03,194.030e	cakreṇa śitadhāreṇa nyakṛntata mahāyaśāḥ<BR>
03,195.001	mārkaṇḍeya uvāca<BR>
03,195.001a	dhundhur nāma mahātejās tayoḥ putro mahādyutiḥ<BR>
03,195.001c	sa tapo 'tapyata mahan mahāvīryaparākramaḥ<BR>
03,195.002a	atiṣṭhad ekapādena kṛśo dhamanisaṃtataḥ<BR>
03,195.002c	tasmai brahmā dadau prīto varaṃ vavre sa ca prabho<BR>
03,195.003a	devadānavayakṣāṇāṃ sarpagandharvarakṣasām<BR>
03,195.003c	avadhyo 'haṃ bhaveyaṃ vai vara eṣa vṛto mayā<BR>
03,195.004a	evaṃ bhavatu gaccheti tam uvāca pitāmahaḥ<BR>
03,195.004c	sa evam uktas tatpādau mūrdhnā spṛśya jagāma ha<BR>
03,195.005a	sa tu dhundhur varaṃ labdhvā mahāvīryaparākramaḥ<BR>
03,195.005c	anusmaran pitṛvadhaṃ tato viṣṇum upādravat<BR>
03,195.006a	sa tu devān sagandharvāñ jitvā dhundhur amarṣaṇaḥ<BR>
03,195.006c	babādha sarvān asakṛd devān viṣṇuṃ ca vai bhṛśam<BR>
03,195.007a	samudro vālukāpūrṇa ujjānaka iti smṛtaḥ<BR>
03,195.007c	āgamya ca sa duṣṭātmā taṃ deśaṃ bharatarṣabha<BR>
03,195.007e	bādhate sma paraṃ śaktyā tam uttaṅkāśramaṃ prabho<BR>
03,195.008a	antarbhūmigatas tatra vālukāntarhitas tadā<BR>
03,195.008c	madhukaiṭabhayoḥ putro dhundhur bhīmaparākramaḥ<BR>
03,195.009a	śete lokavināśāya tapobalasamāśritaḥ<BR>
03,195.009c	uttaṅkasyāśramābhyāśe niḥśvasan pāvakārciṣaḥ<BR>
03,195.010a	etasminn eva kāle tu sabhṛtyabalavāhanaḥ<BR>
03,195.010b*0985_01	uttaṅkaviprasahitaḥ kuvalāśvo mahīpatiḥ<BR>
03,195.010b*0985_02	putraiḥ saha mahīpālaḥ prayayau bharatarṣabha<BR>
03,195.010b*0986_01	kuvalāśvo narapatiḥ putraiś ca sahitaḥ prabhuḥ<BR>
03,195.010c	kuvalāśvo narapatir anvito balaśālinām<BR>
03,195.011a	sahasrair ekaviṃśatyā putrāṇām arimardanaḥ<BR>
03,195.011c	prāyād uttaṅkasahito dhundhos tasya niveśanam<BR>
03,195.012a	tam āviśat tato viṣṇur bhagavāṃs tejasā prabhuḥ<BR>
03,195.012c	uttaṅkasya niyogena lokānāṃ hitakāmyayā<BR>
03,195.013a	tasmin prayāte durdharṣe divi śabdo mahān abhūt<BR>
03,195.013c	eṣa śrīmān nṛpasuto dhundhumāro bhaviṣyati<BR>
03,195.014a	divyaiś ca puṣpais taṃ devāḥ samantāt paryavākiran<BR>
03,195.014c	devadundubhayaś caiva neduḥ svayam udīritāḥ<BR>
03,195.015a	śītaś ca vāyuḥ pravavau prayāṇe tasya dhīmataḥ<BR>
03,195.015c	vipāṃsulāṃ mahīṃ kurvan vavarṣa ca sureśvaraḥ<BR>
03,195.015d*0987_01	pradakṣiṇāś cāpy abhavan vanyās tasya mṛgadvijāḥ<BR>
03,195.016a	antarikṣe vimānāni devatānāṃ yudhiṣṭhira<BR>
03,195.016c	tatraiva samadṛśyanta dhundhur yatra mahāsuraḥ<BR>
03,195.017a	kuvalāśvasya dhundhoś ca yuddhakautūhalānvitāḥ<BR>
03,195.017c	devagandharvasahitāḥ samavaikṣan maharṣayaḥ<BR>
03,195.018a	nārāyaṇena kauravya tejasāpyāyitas tadā<BR>
03,195.018b*0988_01	hitārthaṃ sarvalokānām udaṅkasya vaśe sthitaḥ<BR>
03,195.018c	sa gato nṛpatiḥ kṣipraṃ putrais taiḥ sarvatodiśam<BR>
03,195.019a	arṇavaṃ khānayām āsa kuvalāśvo mahīpatiḥ<BR>
03,195.019c	kuvalāśvasya putrais tu tasmin vai vālukārṇave<BR>
03,195.020a	saptabhir divasaiḥ khātvā dṛṣṭo dhundhur mahābalaḥ<BR>
03,195.020c	āsīd ghoraṃ vapus tasya vālukāntarhitaṃ mahat<BR>
03,195.020d*0989_01	yugānte sarvabhūtāni pāvakasyeva dhakṣyataḥ<BR>
03,195.020e	dīpyamānaṃ yathā sūryas tejasā bharatarṣabha<BR>
03,195.020f*0990_01	dīpyamānas tato dhundhus tejasā ca nareśvara<BR>
03,195.021a	tato dhundhur mahārāja diśam āśritya paścimām<BR>
03,195.021c	supto 'bhūd rājaśārdūla kālānalasamadyutiḥ<BR>
03,195.022a	kuvalāśvasya putrais tu sarvataḥ parivāritaḥ<BR>
03,195.022c	abhidrutaḥ śarais tīkṣṇair gadābhir musalair api<BR>
03,195.022e	paṭṭiśaiḥ parighaiḥ prāsaiḥ khaḍgaiś ca vimalaiḥ śitaiḥ<BR>
03,195.023a	sa vadhyamānaḥ saṃkruddhaḥ samuttasthau mahābalaḥ<BR>
03,195.023c	kruddhaś cābhakṣayat teṣāṃ śastrāṇi vividhāni ca<BR>
03,195.024a	āsyād vaman pāvakaṃ sa saṃvartakasamaṃ tadā<BR>
03,195.024c	tān sarvān nṛpateḥ putrān adahat svena tejasā<BR>
03,195.025a	mukhajenāgninā kruddho lokān udvartayann iva<BR>
03,195.025c	kṣaṇena rājaśārdūla pureva kapilaḥ prabhuḥ<BR>
03,195.025e	sagarasyātmajān kruddhas tad adbhutam ivābhavat<BR>
03,195.026a	teṣu krodhāgnidagdheṣu tadā bharatasattama<BR>
03,195.026c	taṃ prabuddhaṃ mahātmānaṃ kumbhakarṇam ivāparam<BR>
03,195.026e	āsasāda mahātejāḥ kuvalāśvo mahīpatiḥ<BR>
03,195.027a	tasya vāri mahārāja susrāva bahu dehataḥ<BR>
03,195.027c	tadāpīyata tat tejo rājā vārimayaṃ nṛpa<BR>
03,195.027e	yogī yogena vahniṃ ca śamayām āsa vāriṇā<BR>
03,195.028a	brahmāstreṇa tadā rājā daityaṃ krūraparākramam<BR>
03,195.028c	dadāha bharataśreṣṭha sarvalokābhayāya vai<BR>
03,195.029a	so 'streṇa dagdhvā rājarṣiḥ kuvalāśvo mahāsuram<BR>
03,195.029c	suraśatrum amitraghnas trilokeśa ivāparaḥ<BR>
03,195.029d*0991_01	dhundhor vadhāt tadā rājā kuvalāśvo mahāmanāḥ<BR>
03,195.029d*0992_01	kuvalāśvo mahābāhur dhundhuṃ hatvā jaharṣa ca<BR>
03,195.029e	dhundhumāra iti khyāto nāmnā samabhavat tataḥ<BR>
03,195.030a	prītaiś ca tridaśaiḥ sarvair maharṣisahitais tadā<BR>
03,195.030c	varaṃ vṛṇīṣvety uktaḥ sa prāñjaliḥ praṇatas tadā<BR>
03,195.030e	atīva mudito rājann idaṃ vacanam abravīt<BR>
03,195.031a	dadyāṃ vittaṃ dvijāgryebhyaḥ śatrūṇāṃ cāpi durjayaḥ<BR>
03,195.031c	sakhyaṃ ca viṣṇunā me syād bhūteṣv adroha eva ca<BR>
03,195.031e	dharme ratiś ca satataṃ svarge vāsas tathākṣayaḥ<BR>
03,195.032a	tathāstv iti tato devaiḥ prītair uktaḥ sa pārthivaḥ<BR>
03,195.032c	ṛṣibhiś ca sagandharvair uttaṅkena ca dhīmatā<BR>
03,195.033a	sabhājya cainaṃ vividhair āśīrvādais tato nṛpam<BR>
03,195.033c	devā maharṣayaś caiva svāni sthānāni bhejire<BR>
03,195.034a	tasya putrās trayaḥ śiṣṭā yudhiṣṭhira tadābhavan<BR>
03,195.034c	dṛḍhāśvaḥ kapilāśvaś ca candrāśvaś caiva bhārata<BR>
03,195.034e	tebhyaḥ paramparā rājann ikṣvākūṇāṃ mahātmanām<BR>
03,195.034f*0993_01	vaṃśasya sumahābhāga rājñām amitatejasām<BR>
03,195.035a	evaṃ sa nihatas tena kuvalāśvena sattama<BR>
03,195.035c	dhundhur daityo mahāvīryo madhukaiṭabhayoḥ sutaḥ<BR>
03,195.036a	kuvalāśvas tu nṛpatir dhundhumāra iti smṛtaḥ<BR>
03,195.036c	nāmnā ca guṇasaṃyuktas tadā prabhṛti so 'bhavat<BR>
03,195.037a	etat te sarvam ākhyātaṃ yan māṃ tvaṃ paripṛcchasi<BR>
03,195.037c	dhaundhumāram upākhyānaṃ prathitaṃ yasya karmaṇā<BR>
03,195.038a	idaṃ tu puṇyam ākhyānaṃ viṣṇoḥ samanukīrtanam<BR>
03,195.038c	śṛṇuyād yaḥ sa dharmātmā putravāṃś ca bhaven naraḥ<BR>
03,195.039a	āyuṣmān dhṛtimāṃś caiva śrutvā bhavati parvasu<BR>
03,195.039c	na ca vyādhibhayaṃ kiṃ cit prāpnoti vigatajvaraḥ<BR>
03,196.001	vaiśaṃpāyana uvāca<BR>
03,196.001a	tato yudhiṣṭhiro rājā mārkaṇḍeyaṃ mahādyutim<BR>
03,196.001c	papraccha bharataśreṣṭho dharmapraśnaṃ sudurvacam<BR>
03,196.002a	śrotum icchāmi bhagavan strīṇāṃ māhātmyam uttamam<BR>
03,196.002c	kathyamānaṃ tvayā vipra sūkṣmaṃ dharmaṃ ca tattvataḥ<BR>
03,196.003a	pratyakṣeṇa hi viprarṣe devā dṛśyanti sattama<BR>
03,196.003c	sūryācandramasau vāyuḥ pṛthivī vahnir eva ca<BR>
03,196.004a	pitā mātā ca bhagavan gāva eva ca sattama<BR>
03,196.004c	yac cānyad eva vihitaṃ tac cāpi bhṛgunandana<BR>
03,196.005a	manye 'haṃ guruvat sarvam ekapatnyas tathā striyaḥ<BR>
03,196.005c	pativratānāṃ śuśrūṣā duṣkarā pratibhāti me<BR>
03,196.006a	pativratānāṃ māhātmyaṃ vaktum arhasi naḥ prabho<BR>
03,196.006b*0994_01	nānyad daivatam ity eva strīṇāṃ bhartur dvijottama<BR>
03,196.006c	nirudhya cendriyagrāmaṃ manaḥ saṃrudhya cānagha<BR>
03,196.006e	patiṃ daivatavac cāpi cintayantyaḥ sthitā hi yāḥ<BR>
03,196.007a	bhagavan duṣkaraṃ hy etat pratibhāti mama prabho<BR>
03,196.007c	mātāpitṛṣu śuśrūṣā strīṇāṃ bhartṛṣu ca dvija<BR>
03,196.008a	strīṇāṃ dharmāt sughorād dhi nānyaṃ paśyāmi duṣkaram<BR>
03,196.008c	sādhv ācārāḥ striyo brahman yat kurvanti sadādṛtāḥ<BR>
03,196.008e	duṣkaraṃ bata kurvanti pitaro mātaraś ca vai<BR>
03,196.009a	ekapatnyaś ca yā nāryo yāś ca satyaṃ vadanty uta<BR>
03,196.009c	kukṣiṇā daśa māsāṃś ca garbhaṃ saṃdhārayanti yāḥ<BR>
03,196.009e	nāryaḥ kālena saṃbhūya kim adbhutataraṃ tataḥ<BR>
03,196.010a	saṃśayaṃ paramaṃ prāpya vedanām atulām api<BR>
03,196.010c	prajāyante sutān nāryo duḥkhena mahatā vibho<BR>
03,196.010e	puṣṇanti cāpi mahatā snehena dvijasattama<BR>
03,196.010f*0995_01	cintayanti tataś cāpi kiṃśīlo 'yaṃ bhaviṣyati<BR>
03,196.011a	ye ca krūreṣu sarveṣu vartamānā jugupsitāḥ<BR>
03,196.011c	svakarma kurvanti sadā duṣkaraṃ tac ca me matam<BR>
03,196.012a	kṣatradharmasamācāraṃ tathyaṃ cākhyāhi me dvija<BR>
03,196.012c	dharmaḥ sudurlabho vipra nṛśaṃsena durātmanā<BR>
03,196.013a	etad icchāmi bhagavan praśnaṃ praśnavidāṃ vara<BR>
03,196.013c	śrotuṃ bhṛgukulaśreṣṭha śuśrūṣe tava suvrata<BR>
03,196.014	mārkaṇḍeya uvāca<BR>
03,196.014a	hanta te sarvam ākhyāsye praśnam etaṃ sudurvacam<BR>
03,196.014c	tattvena bharataśreṣṭha gadatas tan nibodha me<BR>
03,196.015a	mātaraṃ sadṛśīṃ tāta pitṝn anye ca manyate<BR>
03,196.015c	duṣkaraṃ kurute mātā vivardhayati yā prajāḥ<BR>
03,196.016a	tapasā devatejyābhir vandanena titikṣayā<BR>
03,196.016c	abhicārair upāyaiś ca īhante pitaraḥ sutān<BR>
03,196.017a	evaṃ kṛcchreṇa mahatā putraṃ prāpya sudurlabham<BR>
03,196.017c	cintayanti sadā vīra kīdṛśo 'yaṃ bhaviṣyati<BR>
03,196.017d*0996_01	ye cakrur eṣu sarveṣu vartamānajugupsayā<BR>
03,196.018a	āśaṃsate ca putreṣu pitā mātā ca bhārata<BR>
03,196.018c	yaśaḥ kīrtim athaiśvaryaṃ prajā dharmaṃ tathaiva ca<BR>
03,196.018d*0997_01	mātuḥ pituś ca rājendra satataṃ hitakāriṇaḥ<BR>
03,196.019a	tayor āśāṃ tu saphalāṃ yaḥ karoti sa dharmavit<BR>
03,196.019c	pitā mātā ca rājendra tuṣyato yasya nityadā<BR>
03,196.019e	iha pretya ca tasyātha kīrtir dharmaś ca śāśvataḥ<BR>
03,196.020a	naiva yajñaḥ striyaḥ kaś cin na śrāddhaṃ nopavāsakam<BR>
03,196.020c	yā tu bhartari śuśrūṣā tayā svargam upāśnute<BR>
03,196.021a	etat prakaraṇaṃ rājann adhikṛtya yudhiṣṭhira<BR>
03,196.021c	prativratānāṃ niyataṃ dharmaṃ cāvahitaḥ śṛṇu<BR>
03,197.001	mārkaṇḍeya uvāca<BR>
03,197.001a	kaś cid dvijātipravaro vedādhyāyī tapodhanaḥ<BR>
03,197.001c	tapasvī dharmaśīlaś ca kauśiko nāma bhārata<BR>
03,197.002a	sāṅgopaniṣadān vedān adhīte dvijasattamaḥ<BR>
03,197.002c	sa vṛkṣamūle kasmiṃś cid vedān uccārayan sthitaḥ<BR>
03,197.003a	upariṣṭāc ca vṛkṣasya balākā saṃnyalīyata<BR>
03,197.003c	tayā purīṣam utsṛṣṭaṃ brāhmaṇasya tadopari<BR>
03,197.004a	tām avekṣya tataḥ kruddhaḥ samapadhyāyata dvijaḥ<BR>
03,197.004b*0998_01	tāṃ balākāṃ mahārāja vilīnāṃ nagamūrdhani<BR>
03,197.004c	bhṛśaṃ krodhābhibhūtena balākā sā nirīkṣitā<BR>
03,197.005a	apadhyātā ca vipreṇa nyapatad vasudhātale<BR>
03,197.005c	balākāṃ patitāṃ dṛṣṭvā gatasattvām acetanām<BR>
03,197.005e	kāruṇyād abhisaṃtaptaḥ paryaśocata tāṃ dvijaḥ<BR>
03,197.006a	akāryaṃ kṛtavān asmi rāgadveṣabalātkṛtaḥ<BR>
03,197.006c	ity uktvā bahuśo vidvān grāmaṃ bhaikṣāya saṃśritaḥ<BR>
03,197.007a	grāme śucīni pracaran kulāni bharatarṣabha<BR>
03,197.007c	praviṣṭas tat kulaṃ yatra pūrvaṃ caritavāṃs tu saḥ<BR>
03,197.008a	dehīti yācamāno vai tiṣṭhety uktaḥ striyā tataḥ<BR>
03,197.008c	śaucaṃ tu yāvat kurute bhājanasya kuṭumbinī<BR>
03,197.009a	etasminn antare rājan kṣudhāsaṃpīḍito bhṛśam<BR>
03,197.009c	bhartā praviṣṭaḥ sahasā tasyā bharatasattama<BR>
03,197.010a	sā tu dṛṣṭvā patiṃ sādhvī brāhmaṇaṃ vyapahāya tam<BR>
03,197.010c	pādyam ācamanīyaṃ ca dadau bhartre tathāsanam<BR>
03,197.011a	prahvā paryacarac cāpi bhartāram asitekṣaṇā<BR>
03,197.011c	āhāreṇātha bhakṣyaiś ca vākyaiḥ sumadhurais tathā<BR>
03,197.012a	ucchiṣṭaṃ bhuñjate bhartuḥ sā tu nityaṃ yudhiṣṭhira<BR>
03,197.012c	daivataṃ ca patiṃ mene bhartuś cittānusāriṇī<BR>
03,197.013a	na karmaṇā na manasā nātyaśnān nāpi cāpibat<BR>
03,197.013c	taṃ sarvabhāvopagatā patiśuśrūṣaṇe ratā<BR>
03,197.014a	sādhvācārā śucir dakṣā kuṭumbasya hitaiṣiṇī<BR>
03,197.014c	bhartuś cāpi hitaṃ yat tat satataṃ sānuvartate<BR>
03,197.015a	devatātithibhṛtyānāṃ śvaśrūśvaśurayos tathā<BR>
03,197.015c	śuśrūṣaṇaparā nityaṃ satataṃ saṃyatendriyā<BR>
03,197.016a	sā brāhmaṇaṃ tadā dṛṣṭvā saṃsthitaṃ bhaikṣakāṅkṣiṇam<BR>
03,197.016c	kurvatī patiśuśrūṣāṃ sasmārātha śubhekṣaṇā<BR>
03,197.017a	vrīḍitā sābhavat sādhvī tadā bharatasattama<BR>
03,197.017c	bhikṣām ādāya viprāya nirjagāma yaśasvinī<BR>
03,197.018	brāhmaṇa uvāca<BR>
03,197.018a	kim idaṃ bhavati tvaṃ māṃ tiṣṭhety uktvā varāṅgane<BR>
03,197.018c	uparodhaṃ kṛtavatī na visarjitavaty asi<BR>
03,197.019	mārkaṇḍeya uvāca<BR>
03,197.019a	brāhmaṇaṃ krodhasaṃtaptaṃ jvalantam iva tejasā<BR>
03,197.019c	dṛṣṭvā sādhvī manuṣyendra sāntvapūrvaṃ vaco 'bravīt<BR>
03,197.019d*0999_01	kṣamasva viprapravara kṣamasva strījaḍatvatām<BR>
03,197.019d*0999_02	prasīda bhagavan mahyaṃ kṛpāṃ kuru mayi dvija<BR>
03,197.020a	kṣantum arhasi me vipra bhartā me daivataṃ mahat<BR>
03,197.020c	sa cāpi kṣudhitaḥ śrāntaḥ prāptaḥ śuśrūṣito mayā<BR>
03,197.021	brāhmaṇa uvāca<BR>
03,197.021a	brāhmaṇā na garīyāṃso garīyāṃs te patiḥ kṛtaḥ<BR>
03,197.021c	gṛhasthadharme vartantī brāhmaṇān avamanyase<BR>
03,197.022a	indro 'py eṣāṃ praṇamate kiṃ punar mānuṣā bhuvi<BR>
03,197.022c	avalipte na jānīṣe vṛddhānāṃ na śrutaṃ tvayā<BR>
03,197.022e	brāhmaṇā hy agnisadṛśā daheyuḥ pṛthivīm api<BR>
03,197.022f*1000_01	saparvatavanadvīpāṃ kṣipram evāvamānitāḥ<BR>
03,197.023	stry uvāca<BR>
03,197.023a	nāvajānāmy ahaṃ viprān devais tulyān manasvinaḥ<BR>
03,197.023c	aparādham imaṃ vipra kṣantum arhasi me 'nagha<BR>
03,197.023d*1001_01	nāhaṃ balākā viprendra tyaja krodhaṃ tapodhana<BR>
03,197.023d*1001_02	anayā kruddhayā dṛṣṭyā kruddhaḥ kiṃ māṃ kariṣyasi<BR>
03,197.024a	jānāmi tejo viprāṇāṃ mahābhāgyaṃ ca dhīmatām<BR>
03,197.024c	apeyaḥ sāgaraḥ krodhāt kṛto hi lavaṇodakaḥ<BR>
03,197.025a	tathaiva dīptatapasāṃ munīnāṃ bhāvitātmanām<BR>
03,197.025c	yeṣāṃ krodhāgnir adyāpi daṇḍake nopaśāmyati<BR>
03,197.025d*1002_01	kasmāt paribhaven mūḍho brāhmaṇān amitaujasaḥ<BR>
03,197.026a	brāhmaṇānāṃ paribhavād vātāpiś ca durātmavān<BR>
03,197.026c	agastyam ṛṣim āsādya jīrṇaḥ krūro mahāsuraḥ<BR>
03,197.027a	prabhāvā bahavaś cāpi śrūyante brahmavādinām<BR>
03,197.027c	krodhaḥ suvipulo brahman prasādaś ca mahātmanām<BR>
03,197.028a	asmiṃs tv atikrame brahman kṣantum arhasi me 'nagha<BR>
03,197.028c	patiśuśrūṣayā dharmo yaḥ sa me rocate dvija<BR>
03,197.029a	daivateṣv api sarveṣu bhartā me daivataṃ param<BR>
03,197.029c	aviśeṣeṇa tasyāhaṃ kuryāṃ dharmaṃ dvijottama<BR>
03,197.030a	śuśrūṣāyāḥ phalaṃ paśya patyur brāhmaṇa yādṛśam<BR>
03,197.030c	balākā hi tvayā dagdhā roṣāt tad viditaṃ mama<BR>
03,197.031a	krodhaḥ śatruḥ śarīrastho manuṣyāṇāṃ dvijottama<BR>
03,197.031b*1003_01	mā sma kruddho balākeva na vadhyāsmi pativratā<BR>
03,197.031c	yaḥ krodhamohau tyajati taṃ devā brāhmaṇaṃ viduḥ<BR>
03,197.032a	yo vaded iha satyāni guruṃ saṃtoṣayeta ca<BR>
03,197.032c	hiṃsitaś ca na hiṃseta taṃ devā brāhmaṇaṃ viduḥ<BR>
03,197.033a	jitendriyo dharmaparaḥ svādhyāyanirataḥ śuciḥ<BR>
03,197.033c	kāmakrodhau vaśe yasya taṃ devā brāhmaṇaṃ viduḥ<BR>
03,197.034a	yasya cātmasamo loko dharmajñasya manasvinaḥ<BR>
03,197.034c	sarvadharmeṣu ca ratas taṃ devā brāhmaṇaṃ viduḥ<BR>
03,197.035a	yo 'dhyāpayed adhīyīta yajed vā yājayīta vā<BR>
03,197.035c	dadyād vāpi yathāśakti taṃ devā brāhmaṇaṃ viduḥ<BR>
03,197.036a	brahmacārī ca vedānyo adhīyīta dvijottamaḥ<BR>
03,197.036c	svādhyāye cāpramatto vai taṃ devā brāhmaṇaṃ viduḥ<BR>
03,197.037a	yad brāhmaṇānāṃ kuśalaṃ tad eṣāṃ parikīrtayet<BR>
03,197.037c	satyaṃ tathā vyāharatāṃ nānṛte ramate manaḥ<BR>
03,197.038a	dhanaṃ tu brāhmaṇasyāhuḥ svādhyāyaṃ damam ārjavam<BR>
03,197.038c	indriyāṇāṃ nigrahaṃ ca śāśvataṃ dvijasattama<BR>
03,197.038e	satyārjave dharmam āhuḥ paraṃ dharmavido janāḥ<BR>
03,197.039a	durjñeyaḥ śāśvato dharmaḥ sa tu satye pratiṣṭhitaḥ<BR>
03,197.039c	śrutipramāṇo dharmaḥ syād iti vṛddhānuśāsanam<BR>
03,197.040a	bahudhā dṛśyate dharmaḥ sūkṣma eva dvijottama<BR>
03,197.040c	bhavān api ca dharmajñaḥ svādhyāyanirataḥ śuciḥ<BR>
03,197.040e	na tu tattvena bhagavan dharmān vetsīti me matiḥ<BR>
03,197.040f*1004_01	yadi vipra na jānīṣe dharmaṃ paramakaṃ dvija<BR>
03,197.040f*1004_02	dharmavyādhaṃ tataḥ pṛccha gatvā tu mithilāṃ purīm<BR>
03,197.041a	mātāpitṛbhyāṃ śuśrūṣuḥ satyavādī jitendriyaḥ<BR>
03,197.041c	mithilāyāṃ vasan vyādhaḥ sa te dharmān pravakṣyati<BR>
03,197.041e	tatra gacchasva bhadraṃ te yathākāmaṃ dvijottama<BR>
03,197.041f*1005_01	vyādhaḥ paramadharmātmā sa te chetsyati saṃśayān<BR>
03,197.042a	atyuktam api me sarvaṃ kṣantum arhasy anindita<BR>
03,197.042c	striyo hy avadhyāḥ sarveṣāṃ ye dharmaviduṣo janāḥ<BR>
03,197.043	brāhmaṇa uvāca<BR>
03,197.043a	prīto 'smi tava bhadraṃ te gataḥ krodhaś ca śobhane<BR>
03,197.043c	upālambhas tvayā hy ukto mama niḥśreyasaṃ param<BR>
03,197.043e	svasti te 'stu gamiṣyāmi sādhayiṣyāmi śobhane<BR>
03,197.044	mārkaṇḍeya uvāca<BR>
03,197.044a	tayā visṛṣṭo nirgamya svam eva bhavanaṃ yayau<BR>
03,197.044c	vinindan sa dvijo ''tmānaṃ kauśiko narasattama<BR>
03,197.044d*1006_01	dhanyā tvam asi kalyāṇi yasyāḥ syād vṛttam īdṛśam<BR>
03,198.001	mārkaṇḍeya uvāca<BR>
03,198.001a	cintayitvā tad āścaryaṃ striyā proktam aśeṣataḥ<BR>
03,198.001c	vinindan sa dvijo ''tmānam āgaskṛta ivābabhau<BR>
03,198.002a	cintayānaḥ sa dharmasya sūkṣmāṃ gatim athābravīt<BR>
03,198.002c	śraddadhānena bhāvyaṃ vai gacchāmi mithilām aham<BR>
03,198.003a	kṛtātmā dharmavit tasyāṃ vyādho nivasate kila<BR>
03,198.003c	taṃ gacchāmy aham adyaiva dharmaṃ praṣṭuṃ tapodhanam<BR>
03,198.004a	iti saṃcintya manasā śraddadhānaḥ striyā vacaḥ<BR>
03,198.004c	balākāpratyayenāsau dharmyaiś ca vacanaiḥ śubhaiḥ<BR>
03,198.004e	saṃpratasthe sa mithilāṃ kautūhalasamanvitaḥ<BR>
03,198.004e*1007_01	**** **** janakenābhipālitām<BR>
03,198.004e*1007_02	pathi paśyan nadī ramyāḥ<BR>
03,198.005a	atikrāmann araṇyāni grāmāṃś ca nagarāṇi ca<BR>
03,198.005c	tato jagāma mithilāṃ janakena surakṣitām<BR>
03,198.006a	dharmasetusamākīrṇāṃ yajñotsavavatīṃ śubhām<BR>
03,198.006c	gopurāṭṭālakavatīṃ gṛhaprākāraśobhitām<BR>
03,198.007a	praviśya sa purīṃ ramyāṃ vimānair bahubhir vṛtām<BR>
03,198.007c	paṇyaiś ca bahubhir yuktāṃ suvibhaktamahāpathām<BR>
03,198.008a	aśvai rathais tathā nāgair yānaiś ca bahubhir vṛtām<BR>
03,198.008c	hṛṣṭapuṣṭajanākīrṇāṃ nityotsavasamākulām<BR>
03,198.009a	so 'paśyad bahuvṛttāntāṃ brāhmaṇaḥ samatikraman<BR>
03,198.009c	dharmavyādham apṛcchac ca sa cāsya kathito dvijaiḥ<BR>
03,198.010a	apaśyat tatra gatvā taṃ sūnāmadhye vyavasthitam<BR>
03,198.010c	mārgamāhiṣamāṃsāni vikrīṇantaṃ tapasvinam<BR>
03,198.010e	ākulatvāt tu kretṝṇām ekānte saṃsthito dvijaḥ<BR>
03,198.011a	sa tu jñātvā dvijaṃ prāptaṃ sahasā saṃbhramotthitaḥ<BR>
03,198.011c	ājagāma yato vipraḥ sthita ekānta āsane<BR>
03,198.012	vyādha uvāca<BR>
03,198.012a	abhivādaye tvā bhagavan svāgataṃ te dvijottama<BR>
03,198.012c	ahaṃ vyādhas tu bhadraṃ te kiṃ karomi praśādhi mām<BR>
03,198.013a	ekapatnyā yad ukto 'si gaccha tvaṃ mithilām iti<BR>
03,198.013c	jānāmy etad ahaṃ sarvaṃ yadarthaṃ tvam ihāgataḥ<BR>
03,198.014	mārkaṇḍeya uvāca<BR>
03,198.014a	śrutvā tu tasya tad vākyaṃ sa vipro bhṛśaharṣitaḥ<BR>
03,198.014c	dvitīyam idam āścaryam ity acintayata dvijaḥ<BR>
03,198.015a	adeśasthaṃ hi te sthānam iti vyādho 'bravīd dvijam<BR>
03,198.015c	gṛhaṃ gacchāva bhagavan yadi rocayase 'nagha<BR>
03,198.016a	bāḍham ity eva saṃhṛṣṭo vipro vacanam abravīt<BR>
03,198.016c	agratas tu dvijaṃ kṛtvā sa jagāma gṛhān prati<BR>
03,198.017a	praviśya ca gṛhaṃ ramyam āsanenābhipūjitaḥ<BR>
03,198.017b*1008_01	arghyeṇa ca sa vai tena vyādhena dvijasattamaḥ<BR>
03,198.017c	pādyam ācamanīyaṃ ca pratigṛhya dvijottamaḥ<BR>
03,198.018a	tataḥ sukhopaviṣṭas taṃ vyādhaṃ vacanam abravīt<BR>
03,198.018c	karmaitad vai na sadṛśaṃ bhavataḥ pratibhāti me<BR>
03,198.018e	anutapye bhṛśaṃ tāta tava ghoreṇa karmaṇā<BR>
03,198.019	vyādha uvāca<BR>
03,198.019a	kulocitam idaṃ karma pitṛpaitāmahaṃ mama<BR>
03,198.019c	vartamānasya me dharme sve manyuṃ mā kṛthā dvija<BR>
03,198.020a	dhātrā tu vihitaṃ pūrvaṃ karma svaṃ pālayāmy aham<BR>
03,198.020c	prayatnāc ca gurū vṛddhau śuśrūṣe 'haṃ dvijottama<BR>
03,198.021a	satyaṃ vade nābhyasūye yathāśakti dadāmi ca<BR>
03,198.021c	devatātithibhṛtyānām avaśiṣṭena vartaye<BR>
03,198.022a	na kutsayāmy ahaṃ kiṃ cin na garhe balavattaram<BR>
03,198.022c	kṛtam anveti kartāraṃ purā karma dvijottama<BR>
03,198.023a	kṛṣigorakṣyavāṇijyam iha lokasya jīvanam<BR>
03,198.023c	daṇḍanītis trayī vidyā tena lokā bhavanty uta<BR>
03,198.024a	karma śūdre kṛṣir vaiśye saṃgrāmaḥ kṣatriye smṛtaḥ<BR>
03,198.024c	brahmacaryaṃ tapo mantrāḥ satyaṃ ca brāhmaṇe sadā<BR>
03,198.025a	rājā praśāsti dharmeṇa svakarmaniratāḥ prajāḥ<BR>
03,198.025c	vikarmāṇaś ca ye ke cit tān yunakti svakarmasu<BR>
03,198.026a	bhetavyaṃ hi sadā rājñāṃ prajānām adhipā hi te<BR>
03,198.026c	mārayanti vikarmasthaṃ lubdhā mṛgam iveṣubhiḥ<BR>
03,198.027a	janakasyeha viprarṣe vikarmastho na vidyate<BR>
03,198.027c	svakarmaniratā varṇāś catvāro 'pi dvijottama<BR>
03,198.028a	sa eṣa janako rājā durvṛttam api cet sutam<BR>
03,198.028c	daṇḍyaṃ daṇḍe nikṣipati tathā na glāti dhārmikam<BR>
03,198.029a	suyuktacāro nṛpatiḥ sarvaṃ dharmeṇa paśyati<BR>
03,198.029c	śrīś ca rājyaṃ ca daṇḍaś ca kṣatriyāṇāṃ dvijottama<BR>
03,198.030a	rājāno hi svadharmeṇa śriyam icchanti bhūyasīm<BR>
03,198.030c	sarveṣām eva varṇānāṃ trātā rājā bhavaty uta<BR>
03,198.031a	pareṇa hi hatān brahman varāhamahiṣān aham<BR>
03,198.031c	na svayaṃ hanmi viprarṣe vikrīṇāmi sadā tv aham<BR>
03,198.032a	na bhakṣayāmi māṃsāni ṛtugāmī tathā hy aham<BR>
03,198.032c	sadopavāsī ca tathā naktabhojī tathā dvija<BR>
03,198.033a	aśīlaś cāpi puruṣo bhūtvā bhavati śīlavān<BR>
03,198.033c	prāṇihiṃsārataś cāpi bhavate dhārmikaḥ punaḥ<BR>
03,198.034a	vyabhicārān narendrāṇāṃ dharmaḥ saṃkīryate mahān<BR>
03,198.034c	adharmo vardhate cāpi saṃkīryante tathā prajāḥ<BR>
03,198.035a	uruṇḍā vāmanāḥ kubjāḥ sthūlaśīrṣās tathaiva ca<BR>
03,198.035c	klībāś cāndhāś ca jāyante badhirā lambacūcukāḥ<BR>
03,198.035e	pārthivānām adharmatvāt prajānām abhavaḥ sadā<BR>
03,198.036a	sa eṣa rājā janakaḥ sarvaṃ dharmeṇa paśyati<BR>
03,198.036c	anugṛhṇan prajāḥ sarvāḥ svadharmaniratāḥ sadā<BR>
03,198.036d*1009_01	pāty eṣa rājā janakaḥ pitṛvad dvijasattama<BR>
03,198.037a	ye caiva māṃ praśaṃsanti ye ca nindanti mānavāḥ<BR>
03,198.037c	sarvān supariṇītena karmaṇā toṣayāmy aham<BR>
03,198.038a	ye jīvanti svadharmeṇa saṃbhuñjante ca pārthivāḥ<BR>
03,198.038c	na kiṃ cid upajīvanti dakṣā utthānaśīlinaḥ<BR>
03,198.038d*1010_01	na kiṃ cit phalam āpnoti svadharmasya ca lopanāt<BR>
03,198.039a	śaktyānnadānaṃ satataṃ titikṣā dharmanityatā<BR>
03,198.039c	yathārhaṃ pratipūjā ca sarvabhūteṣu vai dayā<BR>
03,198.039e	tyāgān nānyatra martyānāṃ guṇās tiṣṭhanti pūruṣe<BR>
03,198.040a	mṛṣāvādaṃ pariharet kuryāt priyam ayācitaḥ<BR>
03,198.040c	na ca kāmān na saṃrambhān na dveṣād dharmam utsṛjet<BR>
03,198.041a	priye nātibhṛśaṃ hṛṣyed apriye na ca saṃjvaret<BR>
03,198.041c	na muhyed arthakṛcchreṣu na ca dharmaṃ parityajet<BR>
03,198.042a	karma cet kiṃ cid anyat syād itaran na samācaret<BR>
03,198.042c	yat kalyāṇam abhidhyāyet tatrātmānaṃ niyojayet<BR>
03,198.043a	na pāpaṃ prati pāpaḥ syāt sādhur eva sadā bhavet<BR>
03,198.043c	ātmanaiva hataḥ pāpo yaḥ pāpaṃ kartum icchati<BR>
03,198.044a	karma caitad asādhūnāṃ vṛjinānām asādhuvat<BR>
03,198.044c	na dharmo 'stīti manvānāḥ śucīn avahasanti ye<BR>
03,198.044e	aśraddadhānā dharmasya te naśyanti na saṃśayaḥ<BR>
03,198.045a	mahādṛtir ivādhmātaḥ pāpo bhavati nityadā<BR>
03,198.045b*1011_01	sādhusannītimān eva sarvatra dvijasattama<BR>
03,198.045c	mūḍhānām avaliptānām asāraṃ bhāṣitaṃ bhavet<BR>
03,198.045e	darśayaty antarātmānaṃ divā rūpam ivāṃśumān<BR>
03,198.046a	na loke rājate mūrkhaḥ kevalātmapraśaṃsayā<BR>
03,198.046c	api ceha mṛjā hīnaḥ kṛtavidyaḥ prakāśate<BR>
03,198.047a	abruvan kasya cin nindām ātmapūjām avarṇayan<BR>
03,198.047c	na kaś cid guṇasaṃpannaḥ prakāśo bhuvi dṛśyate<BR>
03,198.048a	vikarmaṇā tapyamānaḥ pāpād viparimucyate<BR>
03,198.048c	naitat kuryāṃ punar iti dvitīyāt parimucyate<BR>
03,198.048d*1012_01	kariṣye dharmam eveti tṛtīyāt parimucyate<BR>
03,198.049a	karmaṇā yena teneha pāpād dvijavarottama<BR>
03,198.049c	evaṃ śrutir iyaṃ brahman dharmeṣu paridṛśyate<BR>
03,198.050a	pāpāny abuddhveha purā kṛtāni; prāg dharmaśīlo vinihanti paścāt<BR>
03,198.050c	dharmo brahman nudate pūruṣāṇāṃ; yat kurvate pāpam iha pramādāt<BR>
03,198.051a	pāpaṃ kṛtvā hi manyeta nāham asmīti pūruṣaḥ<BR>
03,198.051b*1013_01	taṃ tu devāḥ prapaśyanti svasyaivāntarapūruṣaḥ<BR>
03,198.051c	cikīrṣed eva kalyāṇaṃ śraddadhāno 'nasūyakaḥ<BR>
03,198.052a	vasanasyeva chidrāṇi sādhūnāṃ vivṛṇoti yaḥ<BR>
03,198.052b*1014_01	apaśyann ātmano doṣān sa pāpaḥ pretya naśyati<BR>
03,198.052c	pāpaṃ cet puruṣaḥ kṛtvā kalyāṇam abhipadyate<BR>
03,198.052e	mucyate sarvapāpebhyo mahābhrair iva candramāḥ<BR>
03,198.053a	yathādityaḥ samudyan vai tamaḥ sarvaṃ vyapohati<BR>
03,198.053c	evaṃ kalyāṇam ātiṣṭhan sarvapāpaiḥ pramucyate<BR>
03,198.054a	pāpānāṃ viddhy adhiṣṭhānaṃ lobham eva dvijottama<BR>
03,198.054b*1015_01	tasmāt tau viduṣāṃ vipra varjanīyau pradhānataḥ<BR>
03,198.054c	lubdhāḥ pāpaṃ vyavasyanti narā nātibahuśrutāḥ<BR>
03,198.054e	adharmā dharmarūpeṇa tṛṇaiḥ kūpā ivāvṛtāḥ<BR>
03,198.055a	teṣāṃ damaḥ pavitrāṇi pralāpā dharmasaṃśritāḥ<BR>
03,198.055c	sarvaṃ hi vidyate teṣu śiṣṭācāraḥ sudurlabhaḥ<BR>
03,198.056	mārkaṇḍeya uvāca<BR>
03,198.056a	sa tu vipro mahāprājño dharmavyādham apṛcchata<BR>
03,198.056c	śiṣṭācāraṃ katham ahaṃ vidyām iti narottama<BR>
03,198.056d*1016_01	etad icchāmi bhadraṃ te śrotuṃ dharmabhṛtāṃ vara<BR>
03,198.056d*1017_01	pañca kāni pavitrāṇi śiṣṭācāreṣu nityadā<BR>
03,198.056e	etan mahāmate vyādha prabravīhi yathātatham<BR>
03,198.057	vyādha uvāca<BR>
03,198.057a	yajño dānaṃ tapo vedāḥ satyaṃ ca dvijasattama<BR>
03,198.057c	pañcaitāni pavitrāṇi śiṣṭācāreṣu nityadā<BR>
03,198.058a	kāmakrodhau vaśe kṛtvā dambhaṃ lobham anārjavam<BR>
03,198.058c	dharma ity eva saṃtuṣṭās te śiṣṭāḥ śiṣṭasaṃmatāḥ<BR>
03,198.059a	na teṣāṃ vidyate 'vṛttaṃ yajñasvādhyāyaśīlinām<BR>
03,198.059c	ācārapālanaṃ caiva dvitīyaṃ śiṣṭalakṣaṇam<BR>
03,198.060a	guruśuśrūṣaṇaṃ satyam akrodho dānam eva ca<BR>
03,198.060c	etac catuṣṭayaṃ brahmañ śiṣṭācāreṣu nityadā<BR>
03,198.061a	śiṣṭācāre manaḥ kṛtvā pratiṣṭhāpya ca sarvaśaḥ<BR>
03,198.061c	yām ayaṃ labhate tuṣṭiṃ sā na śakyā hy ato 'nyathā<BR>
03,198.062a	vedasyopaniṣat satyaṃ satyasyopaniṣad damaḥ<BR>
03,198.062c	damasyopaniṣat tyāgaḥ śiṣṭācāreṣu nityadā<BR>
03,198.063a	ye tu dharmam asūyante buddhimohānvitā narāḥ<BR>
03,198.063c	apathā gacchatāṃ teṣām anuyātāpi pīḍyate<BR>
03,198.064a	ye tu śiṣṭāḥ suniyatāḥ śrutityāgaparāyaṇāḥ<BR>
03,198.064b*1018_01	vyādhaḥ<BR>
03,198.064b*1018_01	etan mahāmate vyādha prabravīhi yathātatham<BR>
03,198.064b*1018_02	yajño dānaṃ tapo vedāḥ satyaṃ ca dvijasattama<BR>
03,198.064b*1018_03	pañcaitāni pavitrāṇi śiṣṭācāreṣu nityadā<BR>
03,198.064c	dharmyaṃ panthānam ārūḍhāḥ satyadharmaparāyaṇāḥ<BR>
03,198.065a	niyacchanti parāṃ buddhiṃ śiṣṭācārānvitā narāḥ<BR>
03,198.065c	upādhyāyamate yuktāḥ sthityā dharmārthadarśinaḥ<BR>
03,198.066a	nāstikān bhinnamaryādān krūrān pāpamatau sthitān<BR>
03,198.066c	tyaja tāñ jñānam āśritya dhārmikān upasevya ca<BR>
03,198.067a	kāmalobhagrahākīrṇāṃ pañcendriyajalāṃ nadīm<BR>
03,198.067c	nāvaṃ dhṛtimayīṃ kṛtvā janmadurgāṇi saṃtara<BR>
03,198.068a	krameṇa saṃcito dharmo buddhiyogamayo mahān<BR>
03,198.068c	śiṣṭācāre bhavet sādhū rāgaḥ śukleva vāsasi<BR>
03,198.069a	ahiṃsā satyavacanaṃ sarvabhūtahitaṃ param<BR>
03,198.069c	ahiṃsā paramo dharmaḥ sa ca satye pratiṣṭhitaḥ<BR>
03,198.069e	satye kṛtvā pratiṣṭhāṃ tu pravartante pravṛttayaḥ<BR>
03,198.070a	satyam eva garīyas tu śiṣṭācāraniṣevitam<BR>
03,198.070c	ācāraś ca satāṃ dharmaḥ santaś cācāralakṣaṇāḥ<BR>
03,198.071a	yo yathāprakṛtir jantuḥ svāṃ svāṃ prakṛtim aśnute<BR>
03,198.071c	pāpātmā krodhakāmādīn doṣān āpnoty anātmavān<BR>
03,198.072a	ārambho nyāyayukto yaḥ sa hi dharma iti smṛtaḥ<BR>
03,198.072c	anācāras tv adharmeti etac chiṣṭānuśāsanam<BR>
03,198.073a	akrudhyanto 'nasūyanto nirahaṃkāramatsarāḥ<BR>
03,198.073c	ṛjavaḥ śamasaṃpannāḥ śiṣṭācārā bhavanti te<BR>
03,198.074a	traividyavṛddhāḥ śucayo vṛttavanto manasvinaḥ<BR>
03,198.074c	guruśuśrūṣavo dāntāḥ śiṣṭācārā bhavanty uta<BR>
03,198.075a	teṣām adīnasattvānāṃ duṣkarācārakarmaṇām<BR>
03,198.075c	svaiḥ karmabhiḥ satkṛtānāṃ ghoratvaṃ saṃpraṇaśyati<BR>
03,198.076a	taṃ sadācāram āścaryaṃ purāṇaṃ śāśvataṃ dhruvam<BR>
03,198.076c	dharmaṃ dharmeṇa paśyantaḥ svargaṃ yānti manīṣiṇaḥ<BR>
03,198.077a	āstikā mānahīnāś ca dvijātijanapūjakāḥ<BR>
03,198.077c	śrutavṛttopasaṃpannāḥ te santaḥ svargagāminaḥ<BR>
03,198.078a	vedoktaḥ paramo dharmo dharmaśāstreṣu cāparaḥ<BR>
03,198.078c	śiṣṭācīrṇaś ca śiṣṭānāṃ trividhaṃ dharmalakṣaṇam<BR>
03,198.079a	pāraṇaṃ cāpi vidyānāṃ tīrthānām avagāhanam<BR>
03,198.079c	kṣamā satyārjavaṃ śaucaṃ śiṣṭācāranidarśanam<BR>
03,198.080a	sarvabhūtadayāvanto ahiṃsāniratāḥ sadā<BR>
03,198.080c	paruṣaṃ na prabhāṣante sadā santo dvijapriyāḥ<BR>
03,198.081a	śubhānām aśubhānāṃ ca karmaṇāṃ phalasaṃcaye<BR>
03,198.081c	vipākam abhijānanti te śiṣṭāḥ śiṣṭasaṃmatāḥ<BR>
03,198.082a	nyāyopetā guṇopetāḥ sarvalokahitaiṣiṇaḥ<BR>
03,198.082c	santaḥ svargajitaḥ śuklāḥ saṃniviṣṭāś ca satpathe<BR>
03,198.083a	dātāraḥ saṃvibhaktāro dīnānugrahakāriṇaḥ<BR>
03,198.083c	sarvabhūtadayāvantas te śiṣṭāḥ śiṣṭasaṃmatāḥ<BR>
03,198.084a	sarvapūjyāḥ śrutadhanās tathaiva ca tapasvinaḥ<BR>
03,198.084c	dānanityāḥ sukhāṃl lokān āpnuvantīha ca śriyam<BR>
03,198.085a	pīḍayā ca kalatrasya bhṛtyānāṃ ca samāhitāḥ<BR>
03,198.085c	atiśaktyā prayacchanti santaḥ sadbhiḥ samāgatāḥ<BR>
03,198.086a	lokayātrāṃ ca paśyanto dharmam ātmahitāni ca<BR>
03,198.086c	evaṃ santo vartamānā edhante śāśvatīḥ samāḥ<BR>
03,198.087a	ahiṃsā satyavacanam ānṛśaṃsyam athārjavam<BR>
03,198.087c	adroho nātimānaś ca hrīs titikṣā damaḥ śamaḥ<BR>
03,198.088a	dhīmanto dhṛtimantaś ca bhūtānām anukampakāḥ<BR>
03,198.088c	akāmadveṣasaṃyuktās te santo lokasatkṛtāḥ<BR>
03,198.089a	trīṇy eva tu padāny āhuḥ satāṃ vṛttam anuttamam<BR>
03,198.089c	na druhyec caiva dadyāc ca satyaṃ caiva sadā vadet<BR>
03,198.090a	sarvatra ca dayāvantaḥ santaḥ karuṇavedinaḥ<BR>
03,198.090c	gacchantīha susaṃtuṣṭā dharmyaṃ panthānam uttamam<BR>
03,198.090e	śiṣṭācārā mahātmāno yeṣāṃ dharmaḥ suniścitaḥ<BR>
03,198.091a	anasūyā kṣamā śāntiḥ saṃtoṣaḥ priyavāditā<BR>
03,198.091c	kāmakrodhaparityāgaḥ śiṣṭācāraniṣevaṇam<BR>
03,198.092a	karmaṇā śrutasaṃpannaṃ satāṃ mārgam anuttamam<BR>
03,198.092c	śiṣṭācāraṃ niṣevante nityaṃ dharmeṣv atandritāḥ<BR>
03,198.093a	prajñāprāsādam āruhya muhyato mahato janān<BR>
03,198.093c	prekṣanto lokavṛttāni vividhāni dvijottama<BR>
03,198.093e	atipuṇyāni pāpāni tāni dvijavarottama<BR>
03,198.094a	etat te sarvam ākhyātaṃ yathāprajñaṃ yathāśrutam<BR>
03,198.094c	śiṣṭācāraguṇān brahman puraskṛtya dvijarṣabha<BR>
03,199.001	mārkaṇḍeya uvāca<BR>
03,199.001a	sa tu vipram athovāca dharmavyādho yudhiṣṭhira<BR>
03,199.001c	yad ahaṃ hy ācare karma ghoram etad asaṃśayam<BR>
03,199.002a	vidhis tu balavān brahman dustaraṃ hi purākṛtam<BR>
03,199.002c	purākṛtasya pāpasya karmadoṣo bhavaty ayam<BR>
03,199.002e	doṣasyaitasya vai brahman vighāte yatnavān aham<BR>
03,199.003a	vidhinā vihite pūrvaṃ nimittaṃ ghātako bhavet<BR>
03,199.003c	nimittabhūtā hi vayaṃ karmaṇo 'sya dvijottama<BR>
03,199.004a	yeṣāṃ hatānāṃ māṃsāni vikrīṇāmo vayaṃ dvija<BR>
03,199.004c	teṣām api bhaved dharma upabhogena bhakṣaṇāt<BR>
03,199.004e	devatātithibhṛtyānāṃ pitṝṇāṃ pratipūjanāt<BR>
03,199.005a	oṣadhyo vīrudhaś cāpi paśavo mṛgapakṣiṇaḥ<BR>
03,199.005c	annādyabhūtā lokasya ity api śrūyate śrutiḥ<BR>
03,199.006a	ātmamāṃsapradānena śibir auśīnaro nṛpaḥ<BR>
03,199.006c	svargaṃ sudurlabhaṃ prāptaḥ kṣamāvān dvijasattama<BR>
03,199.007a	rājño mahānase pūrvaṃ rantidevasya vai dvija<BR>
03,199.007c	dve sahasre tu vadhyete paśūnām anvahaṃ tadā<BR>
03,199.007d*1019_01	ahany ahani vadhyete dve sahasre gavāṃ tathā<BR>
03,199.008a	samāṃsaṃ dadato hy annaṃ rantidevasya nityaśaḥ<BR>
03,199.008c	atulā kīrtir abhavan nṛpasya dvijasattama<BR>
03,199.008e	cāturmāsyeṣu paśavo vadhyanta iti nityaśaḥ<BR>
03,199.009a	agnayo māṃsakāmāś ca ity api śrūyate śrutiḥ<BR>
03,199.009c	yajñeṣu paśavo brahman vadhyante satataṃ dvijaiḥ<BR>
03,199.009e	saṃskṛtāḥ kila mantraiś ca te 'pi svargam avāpnuvan<BR>
03,199.010a	yadi naivāgnayo brahman māṃsakāmābhavan purā<BR>
03,199.010c	bhakṣyaṃ naiva bhaven māṃsaṃ kasya cid dvijasattama<BR>
03,199.011a	atrāpi vidhir uktaś ca munibhir māṃsabhakṣaṇe<BR>
03,199.011c	devatānāṃ pitṝṇāṃ ca bhuṅkte dattvā tu yaḥ sadā<BR>
03,199.011e	yathāvidhi yathāśraddhaṃ na sa duṣyati bhakṣaṇāt<BR>
03,199.012a	amāṃsāśī bhavaty evam ity api śrūyate śrutiḥ<BR>
03,199.012c	bhāryāṃ gacchan brahmacārī ṛtau bhavati brāhmaṇaḥ<BR>
03,199.013a	satyānṛte viniścitya atrāpi vidhir ucyate<BR>
03,199.013c	saudāsena purā rājñā mānuṣā bhakṣitā dvija<BR>
03,199.013e	śāpābhibhūtena bhṛśam atra kiṃ pratibhāti te<BR>
03,199.014a	svadharma iti kṛtvā tu na tyajāmi dvijottama<BR>
03,199.014c	purākṛtam iti jñātvā jīvāmy etena karmaṇā<BR>
03,199.015a	svakarma tyajato brahmann adharma iha dṛśyate<BR>
03,199.015c	svakarmanirato yas tu sa dharma iti niścayaḥ<BR>
03,199.016a	pūrvaṃ hi vihitaṃ karma dehinaṃ na vimuñcati<BR>
03,199.016c	dhātrā vidhir ayaṃ dṛṣṭo bahudhā karmanirṇaye<BR>
03,199.017a	draṣṭavyaṃ tu bhavet prājña krūre karmaṇi vartatā<BR>
03,199.017c	kathaṃ karma śubhaṃ kuryāṃ kathaṃ mucye parābhavāt<BR>
03,199.017e	karmaṇas tasya ghorasya bahudhā nirṇayo bhavet<BR>
03,199.018a	dāne ca satyavākye ca guruśuśrūṣaṇe tathā<BR>
03,199.018c	dvijātipūjane cāhaṃ dharme ca nirataḥ sadā<BR>
03,199.018e	ativādātimānābhyāṃ nivṛtto 'smi dvijottama<BR>
03,199.019a	kṛṣiṃ sādhv iti manyante tatra hiṃsā parā smṛtā<BR>
03,199.019c	karṣanto lāṅgalaiḥ puṃso ghnanti bhūmiśayān bahūn<BR>
03,199.019e	jīvān anyāṃś ca bahuśas tatra kiṃ pratibhāti te<BR>
03,199.020a	dhānyabījāni yāny āhur vrīhy ādīni dvijottama<BR>
03,199.020c	sarvāṇy etāni jīvāni tatra kiṃ pratibhāti te<BR>
03,199.021a	adhyākramya paśūṃś cāpi ghnanti vai bhakṣayanti ca<BR>
03,199.021c	vṛkṣān athauṣadhīś caiva chindanti puruṣā dvija<BR>
03,199.022a	jīvā hi bahavo brahman vṛkṣeṣu ca phaleṣu ca<BR>
03,199.022c	udake bahavaś cāpi tatra kiṃ pratibhāti te<BR>
03,199.023a	sarvaṃ vyāptam idaṃ brahman prāṇibhiḥ prāṇijīvanaiḥ<BR>
03,199.023c	matsyā grasante matsyāṃś ca tatra kiṃ pratibhāti te<BR>
03,199.024a	sattvaiḥ sattvāni jīvanti bahudhā dvijasattama<BR>
03,199.024c	prāṇino 'nyonyabhakṣāś ca tatra kiṃ pratibhāti te<BR>
03,199.025a	caṅkramyamāṇā jīvāṃś ca dharaṇīsaṃśritān bahūn<BR>
03,199.025c	padbhyāṃ ghnanti narā vipra tatra kiṃ pratibhāti te<BR>
03,199.026a	upaviṣṭāḥ śayānāś ca ghnanti jīvān anekaśaḥ<BR>
03,199.026c	jñānavijñānavantaś ca tatra kiṃ pratibhāti te<BR>
03,199.027a	jīvair grastam idaṃ sarvam ākāśaṃ pṛthivī tathā<BR>
03,199.027c	avijñānāc ca hiṃsanti tatra kiṃ pratibhāti te<BR>
03,199.028a	ahiṃseti yad uktaṃ hi puruṣair vismitaiḥ purā<BR>
03,199.028c	ke na hiṃsanti jīvan vai loke 'smin dvijasattama<BR>
03,199.028e	bahu saṃcintya iha vai nāsti kaś cid ahiṃsakaḥ<BR>
03,199.029a	ahiṃsāyāṃ tu niratā yatayo dvijasattama<BR>
03,199.029c	kurvanty eva hi hiṃsāṃ te yatnād alpatarā bhavet<BR>
03,199.030a	ālakṣyāś caiva puruṣāḥ kule jātā mahāguṇāḥ<BR>
03,199.030c	mahāghorāṇi karmāṇi kṛtvā lajjanti vai na ca<BR>
03,199.031a	suhṛdaḥ suhṛdo 'nyāṃś ca durhṛdaś cāpi durhṛdaḥ<BR>
03,199.031c	samyak pravṛttān puruṣān na samyag anupaśyataḥ<BR>
03,199.032a	samṛddhaiś ca na nandanti bāndhavā bāndhavair api<BR>
03,199.032c	gurūṃś caiva vinindanti mūḍhāḥ paṇḍitamāninaḥ<BR>
03,199.033a	bahu loke viparyastaṃ dṛśyate dvijasattama<BR>
03,199.033c	dharmayuktam adharmaṃ ca tatra kiṃ pratibhāti te<BR>
03,199.034a	vaktuṃ bahuvidhaṃ śakyaṃ dharmādharmeṣu karmasu<BR>
03,199.034b*1020_01	vedadharmāviruddhaṃ yat pramāṇaiḥ pratitaṃ śubham<BR>
03,199.034c	svakarmanirato yo hi sa yaśaḥ prāpnuyān mahat<BR>
03,200.001	mārkaṇḍeya uvāca<BR>
03,200.001a	dharmavyādhas tu nipuṇaṃ punar eva yudhiṣṭhira<BR>
03,200.001c	viprarṣabham uvācedaṃ sarvadharmabhṛtāṃ varaḥ<BR>
03,200.002a	śrutipramāṇo dharmo hi vṛddhānām iti bhāṣitam<BR>
03,200.002c	sūkṣmā gatir hi dharmasya bahuśākhā hy anantikā<BR>
03,200.003a	prāṇātyaye vivāhe ca vaktavyam anṛtaṃ bhavet<BR>
03,200.003c	anṛtaṃ ca bhavet satyaṃ satyaṃ caivānṛtaṃ bhavet<BR>
03,200.004a	yad bhūtahitam atyantaṃ tat satyam iti dhāraṇā<BR>
03,200.004c	viparyayakṛto 'dharmaḥ paśya dharmasya sūkṣmatām<BR>
03,200.004d*1021_01	yat karoty aśubhaṃ karma paśya dharmasya sūkṣmatām<BR>
03,200.005a	yat karoty aśubhaṃ karma śubhaṃ vā dvijasattama<BR>
03,200.005b*1022_01	asya kartur gatiṃ sarvāṃ vakṣyāmi dvijasattama<BR>
03,200.005c	avaśyaṃ tat samāpnoti puruṣo nātra saṃśayaḥ<BR>
03,200.006a	viṣamāṃ ca daśāṃ prāpya devān garhati vai bhṛśam<BR>
03,200.006c	ātmanaḥ karmadoṣāṇi na vijānāty apaṇḍitaḥ<BR>
03,200.007a	mūḍho naikṛtikaś cāpi capalaś ca dvijottama<BR>
03,200.007c	sukhaduḥkhaviparyāso yadā samupapadyate<BR>
03,200.007e	nainaṃ prajñā sunītaṃ vā trāyate naiva pauruṣam<BR>
03,200.007f*1023_01	śubhaṃ badhnāti vai karma puruṣaḥ pāpaniścayaḥ<BR>
03,200.008a	yo yam icched yathā kāmaṃ taṃ taṃ kāmaṃ samaśnuyāt<BR>
03,200.008c	yadi syād aparādhīnaṃ puruṣasya kriyāphalam<BR>
03,200.009a	saṃyatāś cāpi dakṣāś ca matimantaś ca mānavāḥ<BR>
03,200.009c	dṛśyante niṣphalāḥ santaḥ prahīṇāḥ sarvakarmabhiḥ<BR>
03,200.010a	bhūtānām aparaḥ kaś cid dhiṃsāyāṃ satatotthitaḥ<BR>
03,200.010c	vañcanāyāṃ ca lokasya sa sukheneha jīvati<BR>
03,200.011a	aceṣṭamānam āsīnaṃ śrīḥ kaṃ cid upatiṣṭhati<BR>
03,200.011c	kaś cit karmāṇi kurvan hi na prāpyam adhigacchati<BR>
03,200.012a	devān iṣṭvā tapas taptvā kṛpaṇaiḥ putragṛddhibhiḥ<BR>
03,200.012c	daśamāsadhṛtā garbhe jāyante kulapāṃsanāḥ<BR>
03,200.013a	apare dhanadhānyaiś ca bhogaiś ca pitṛsaṃcitaiḥ<BR>
03,200.013c	vipulair abhijāyante labdhās tair eva maṅgalaiḥ<BR>
03,200.013d*1024_01	na dehajā manuṣyāṇāṃ vyādhayo dvijasattama<BR>
03,200.014a	karmajā hi manuṣyāṇāṃ rogā nāsty atra saṃśayaḥ<BR>
03,200.014c	ādhibhiś caiva bādhyante vyādhaiḥ kṣudramṛgā iva<BR>
03,200.015a	te cāpi kuśalair vaidyair nipuṇaiḥ saṃbhṛtauṣadhaiḥ<BR>
03,200.015c	vyādhayo vinivāryante mṛgā vyādhair iva dvija<BR>
03,200.016a	yeṣām asti ca bhoktavyaṃ grahaṇīdoṣapīḍitāḥ<BR>
03,200.016c	na śaknuvanti te bhoktuṃ paśya dharmabhṛtāṃ vara<BR>
03,200.017a	apare bāhubalinaḥ kliśyante bahavo janāḥ<BR>
03,200.017c	duḥkhena cādhigacchanti bhojanaṃ dvijasattama<BR>
03,200.018a	iti lokam anākrandaṃ mohaśokapariplutam<BR>
03,200.018c	srotasāsakṛd ākṣiptaṃ hriyamāṇaṃ balīyasā<BR>
03,200.019a	na mriyeyur na jīryeyuḥ sarve syuḥ sārvakāmikāḥ<BR>
03,200.019c	nāpriyaṃ pratipaśyeyur vaśitvaṃ yadi vai bhavet<BR>
03,200.020a	upary upari lokasya sarvo gantuṃ samīhate<BR>
03,200.020c	yatate ca yathāśakti na ca tad vartate tathā<BR>
03,200.021a	bahavaḥ saṃpradṛśyante tulyanakṣatramaṅgalāḥ<BR>
03,200.021c	mahac ca phalavaiṣamyaṃ dṛśyate karmasaṃdhiṣu<BR>
03,200.021d*1025_01	vahanti śibikām anye yānty anye śibikāgatāḥ<BR>
03,200.022a	na kaś cid īśate brahman svayaṃgrāhasya sattama<BR>
03,200.022c	karmaṇāṃ prākṛtānāṃ vai iha siddhiḥ pradṛśyate<BR>
03,200.023a	yathā śrutir iyaṃ brahmañ jīvaḥ kila sanātanaḥ<BR>
03,200.023c	śarīram adhruvaṃ loke sarveṣāṃ prāṇinām iha<BR>
03,200.024a	vadhyamāne śarīre tu dehanāśo bhavaty uta<BR>
03,200.024c	jīvaḥ saṃkramate 'nyatra karmabandhanibandhanaḥ<BR>
03,200.025	brāhmaṇa uvāca<BR>
03,200.025a	kathaṃ dharmabhṛtāṃ śreṣṭha jīvo bhavati śāśvataḥ<BR>
03,200.025c	etad icchāmy ahaṃ jñātuṃ tattvena vadatāṃ vara<BR>
03,200.026	vyādha uvāca<BR>
03,200.026a	na jīvanāśo 'sti hi dehabhede; mithyaitad āhur mriyateti mūḍhāḥ<BR>
03,200.026c	jīvas tu dehāntaritaḥ prayāti; daśārdhataivāsya śarīrabhedaḥ<BR>
03,200.027a	anyo hi nāśnāti kṛtaṃ hi karma; sa eva kartā sukhaduḥkhabhāgī<BR>
03,200.027c	yat tena kiṃ cid dhi kṛtaṃ hi karma; tad aśnute nāsti kṛtasya nāśaḥ<BR>
03,200.028a	apuṇyaśīlāś ca bhavanti puṇyā; narottamāḥ pāpakṛto bhavanti<BR>
03,200.028c	naro 'nuyātas tv iha karmabhiḥ svais; tataḥ samutpadyati bhāvitas taiḥ<BR>
03,200.029	brāhmaṇa uvāca<BR>
03,200.029a	kathaṃ saṃbhavate yonau kathaṃ vā puṇyapāpayoḥ<BR>
03,200.029c	jātīḥ puṇyā hy apuṇyāś ca kathaṃ gacchati sattama<BR>
03,200.030	vyādha uvāca<BR>
03,200.030a	garbhādhānasamāyuktaṃ karmedaṃ saṃpradṛśyate<BR>
03,200.030c	samāsena tu te kṣipraṃ pravakṣyāmi dvijottama<BR>
03,200.031a	yathā saṃbhṛtasaṃbhāraḥ punar eva prajāyate<BR>
03,200.031c	śubhakṛc chubhayonīṣu pāpakṛt pāpayoniṣu<BR>
03,200.032a	śubhaiḥ prayogair devatvaṃ vyāmiśrair mānuṣo bhavet<BR>
03,200.032c	mohanīyair viyonīṣu tv adhogāmī ca kilbiṣaiḥ<BR>
03,200.033a	jātimṛtyujarāduḥkhaiḥ satataṃ samabhidrutaḥ<BR>
03,200.033c	saṃsāre pacyamānaś ca doṣair ātmakṛtair naraḥ<BR>
03,200.034a	tiryagyonisahasrāṇi gatvā narakam eva ca<BR>
03,200.034c	jīvāḥ saṃparivartante karmabandhanibandhanāḥ<BR>
03,200.035a	jantus tu karmabhis tais taiḥ svakṛtaiḥ pretya duḥkhitaḥ<BR>
03,200.035c	tadduḥkhapratighātārtham apuṇyāṃ yonim aśnute<BR>
03,200.036a	tataḥ karma samādatte punar anyan navaṃ bahu<BR>
03,200.036c	pacyate tu punas tena bhuktvāpathyam ivāturaḥ<BR>
03,200.037a	ajasram eva duḥkhārto 'duḥkhitaḥ sukhasaṃjñitaḥ<BR>
03,200.037c	tato 'nivṛttabandhatvāt karmaṇām udayād api<BR>
03,200.037e	parikrāmati saṃsāre cakravad bahuvedanaḥ<BR>
03,200.038a	sa cen nivṛttabandhas tu viśuddhaś cāpi karmabhiḥ<BR>
03,200.038b*1026_01	tapoyogasamārambhaṃ kurute dvijasattama<BR>
03,200.038b*1026_02	karmabhir bahubhiś cāpi lokān aśnāti mānavaḥ<BR>
03,200.038c	prāpnoti sukṛtāṃl lokān yatra gatvā na śocati<BR>
03,200.039a	pāpaṃ kurvan pāpavṛttaḥ pāpasyāntaṃ na gacchati<BR>
03,200.039b*1027_01	puṇyaṃ kurvan puṇyavṛttaḥ puṇyasyāntaṃ na gacchati<BR>
03,200.039c	tasmāt puṇyaṃ yatet kartuṃ varjayeta ca pātakam<BR>
03,200.040a	anasūyuḥ kṛtajñaś ca kalyāṇāny eva sevate<BR>
03,200.040c	sukhāni dharmam arthaṃ ca svargaṃ ca labhate naraḥ<BR>
03,200.041a	saṃskṛtasya hi dāntasya niyatasya yatātmanaḥ<BR>
03,200.041c	prājñasyānantarā vṛttir iha loke paratra ca<BR>
03,200.042a	satāṃ dharmeṇa varteta kriyāṃ śiṣṭavad ācaret<BR>
03,200.042c	asaṃkleśena lokasya vṛttiṃ lipseta vai dvija<BR>
03,200.043a	santi hy āgatavijñānāḥ śiṣṭāḥ śāstravicakṣaṇāḥ<BR>
03,200.043c	svadharmeṇa kriyā loke karmaṇaḥ so 'py asaṃkaraḥ<BR>
03,200.044a	prājño dharmeṇa ramate dharmaṃ caivopajīvati<BR>
03,200.044b*1028_01	dharmeṇa vṛttiṃ kurute dharmaṃ caiva praśaṃsati<BR>
03,200.044c	tasya dharmād avāpteṣu dhaneṣu dvijasattama<BR>
03,200.044e	tasyaiva siñcate mūlaṃ guṇān paśyati yatra vai<BR>
03,200.045a	dharmātmā bhavati hy evaṃ cittaṃ cāsya prasīdati<BR>
03,200.045c	sa maitrajanasaṃtuṣṭa iha pretya ca nandati<BR>
03,200.046a	śabdaṃ sparśaṃ tathā rūpaṃ gandhān iṣṭāṃś ca sattama<BR>
03,200.046c	prabhutvaṃ labhate cāpi dharmasyaitat phalaṃ viduḥ<BR>
03,200.047a	dharmasya ca phalaṃ labdhvā na tṛpyati mahādvija<BR>
03,200.047c	atṛpyamāṇo nirvedam ādatte jñānacakṣuṣā<BR>
03,200.048a	prajñācakṣur nara iha doṣaṃ naivānurudhyate<BR>
03,200.048c	virajyati yathākāmaṃ na ca dharmaṃ vimuñcati<BR>
03,200.049a	sarvatyāge ca yatate dṛṣṭvā lokaṃ kṣayātmakam<BR>
03,200.049c	tato mokṣe prayatate nānupāyād upāyataḥ<BR>
03,200.050a	evaṃ nirvedam ādatte pāpaṃ karma jahāti ca<BR>
03,200.050c	dhārmikaś cāpi bhavati mokṣaṃ ca labhate param<BR>
03,200.051a	tapo niḥśreyasaṃ jantos tasya mūlaṃ śamo damaḥ<BR>
03,200.051c	tena sarvān avāpnoti kāmān yān manasecchati<BR>
03,200.052a	indriyāṇāṃ nirodhena satyena ca damena ca<BR>
03,200.052c	brahmaṇaḥ padam āpnoti yat paraṃ dvijasattama<BR>
03,200.053	brāhmaṇa uvāca<BR>
03,200.053a	indriyāṇi tu yāny āhuḥ kāni tāni yatavrata<BR>
03,200.053c	nigrahaś ca kathaṃ kāryo nigrahasya ca kiṃ phalam<BR>
03,200.054a	kathaṃ ca phalam āpnoti teṣāṃ dharmabhṛtāṃ vara<BR>
03,200.054c	etad icchāmi tattvena dharmaṃ jñātuṃ sudhārmika<BR>
03,201.001	mārkaṇḍeya uvāca<BR>
03,201.001a	evam uktas tu vipreṇa dharmavyādho yudhiṣṭhira<BR>
03,201.001c	pratyuvāca yathā vipraṃ tac chṛṇuṣva narādhipa<BR>
03,201.002	vyādha uvāca<BR>
03,201.002a	vijñānārthaṃ manuṣyāṇāṃ manaḥ pūrvaṃ pravartate<BR>
03,201.002c	tat prāpya kāmaṃ bhajate krodhaṃ ca dvijasattama<BR>
03,201.003a	tatas tadarthaṃ yatate karma cārabhate mahat<BR>
03,201.003c	iṣṭānāṃ rūpagandhānām abhyāsaṃ ca niṣevate<BR>
03,201.004a	tato rāgaḥ prabhavati dveṣaś ca tadanantaram<BR>
03,201.004c	tato lobhaḥ prabhavati mohaś ca tadanantaram<BR>
03,201.005a	tasya lobhābhibhūtasya rāgadveṣahatasya ca<BR>
03,201.005c	na dharme jāyate buddhir vyājād dharmaṃ karoti ca<BR>
03,201.006a	vyājena carate dharmam arthaṃ vyājena rocate<BR>
03,201.006c	vyājena sidhyamāneṣu dhaneṣu dvijasattama<BR>
03,201.006e	tatraiva ramate buddhis tataḥ pāpaṃ cikīrṣati<BR>
03,201.007a	suhṛdbhir vāryamāṇaś ca paṇḍitaiś ca dvijottama<BR>
03,201.007c	uttaraṃ śrutisaṃbaddhaṃ bravīti śrutiyojitam<BR>
03,201.008a	adharmas trividhas tasya vardhate rāgadoṣataḥ<BR>
03,201.008c	pāpaṃ cintayate cāpi bravīti ca karoti ca<BR>
03,201.009a	tasyādharmapravṛttasya guṇā naśyanti sādhavaḥ<BR>
03,201.009c	ekaśīlāś ca mitratvaṃ bhajante pāpakarmiṇaḥ<BR>
03,201.010a	sa tenāsukham āpnoti paratra ca vihanyate<BR>
03,201.010c	pāpātmā bhavati hy evaṃ dharmalābhaṃ tu me śṛṇu<BR>
03,201.011a	yas tv etān prajñayā doṣān pūrvam evānupaśyati<BR>
03,201.011c	kuśalaḥ sukhaduḥkheṣu sādhūṃś cāpy upasevate<BR>
03,201.011e	tasya sādhusamārambhād buddhir dharmeṣu jāyate<BR>
03,201.012	brāhmaṇa uvāca<BR>
03,201.012a	bravīṣi sūnṛtaṃ dharmaṃ yasya vaktā na vidyate<BR>
03,201.012c	divyaprabhāvaḥ sumahān ṛṣir eva mato 'si me<BR>
03,201.013	vyādha uvāca<BR>
03,201.013a	brāhmaṇā vai mahābhāgāḥ pitaro 'grabhujaḥ sadā<BR>
03,201.013c	teṣāṃ sarvātmanā kāryaṃ priyaṃ loke manīṣiṇā<BR>
03,201.014a	yat teṣāṃ ca priyaṃ tat te vakṣyāmi dvijasattama<BR>
03,201.014c	namaskṛtvā brāhmaṇebhyo brāhmīṃ vidyāṃ nibodha me<BR>
03,201.015a	idaṃ viśvaṃ jagat sarvam ajayyaṃ cāpi sarvaśaḥ<BR>
03,201.015c	mahābhūtātmakaṃ brahman nātaḥ parataraṃ bhavet<BR>
03,201.016a	mahābhūtāni khaṃ vāyur agnir āpas tathā ca bhūḥ<BR>
03,201.016b*1029_01	vāyur ākāśasaṃyuktaḥ sarvabhūteṣu vartate<BR>
03,201.016c	śabdaḥ sparśaś ca rūpaṃ ca raso gandhaś ca tadguṇāḥ<BR>
03,201.016d*1030_01	tapasā hi samāpnoti yad yad evābhivāñchitam<BR>
03,201.016d*1031_01	tad indriyāṇi saṃyamya tapo bhavati nānyathā<BR>
03,201.017a	teṣām api guṇāḥ sarve guṇavṛttiḥ parasparam<BR>
03,201.017c	pūrvapūrvaguṇāḥ sarve kramaśo guṇiṣu triṣu<BR>
03,201.018a	ṣaṣṭhas tu cetanā nāma mana ity abhidhīyate<BR>
03,201.018c	saptamī tu bhaved buddhir ahaṃkāras tataḥ param<BR>
03,201.019a	indriyāṇi ca pañcaiva rajaḥ sattvaṃ tamas tathā<BR>
03,201.019c	ity eṣa saptadaśako rāśir avyaktasaṃjñakaḥ<BR>
03,201.020a	sarvair ihendriyārthais tu vyaktāvyaktaiḥ susaṃvṛtaḥ<BR>
03,201.020c	caturviṃśaka ity eṣa vyaktāvyaktamayo guṇaḥ<BR>
03,201.020e	etat te sarvam ākhyātaṃ kiṃ bhūyo śrotum icchasi<BR>
03,202.001	mārkaṇḍeya uvāca<BR>
03,202.001a	evam uktaḥ sa vipras tu dharmavyādhena bhārata<BR>
03,202.001c	kathām akathayad bhūyo manasaḥ prītivardhanīm<BR>
03,202.002	brāhmaṇa<BR>
03,202.002a	mahābhūtāni yāny āhuḥ pañca dharmavidāṃ vara<BR>
03,202.002c	ekaikasya guṇān samyak pañcānām api me vada<BR>
03,202.003	vyādha uvāca<BR>
03,202.003a	bhūmir āpas tathā jyotir vāyur ākāśam eva ca<BR>
03,202.003c	guṇottarāṇi sarvāṇi teṣāṃ vakṣyāmi te guṇān<BR>
03,202.004a	bhūmiḥ pañcaguṇā brahmann udakaṃ ca caturguṇam<BR>
03,202.004c	guṇās trayas tejasi ca trayaś cākāśavātayoḥ<BR>
03,202.005a	śabdaḥ sparśaś ca rūpaṃ ca raso gandhaś ca pañcamaḥ<BR>
03,202.005c	ete guṇāḥ pañca bhūmeḥ sarvebhyo guṇavattarāḥ<BR>
03,202.006a	śabdaḥ sparśaś ca rūpaṃ ca rasaś cāpi dvijottama<BR>
03,202.006c	apām ete guṇā brahman kīrtitās tava suvrata<BR>
03,202.007a	śabdaḥ sparśaś ca rūpaṃ ca tejaso 'tha guṇās trayaḥ<BR>
03,202.007c	śabdaḥ sparśaś ca vāyau tu śabda ākāśa eva ca<BR>
03,202.008a	ete pañcadaśa brahman guṇā bhūteṣu pañcasu<BR>
03,202.008c	vartante sarvabhūteṣu yeṣu lokāḥ pratiṣṭhitāḥ<BR>
03,202.008e	anyonyaṃ nātivartante saṃpac ca bhavati dvija<BR>
03,202.009a	yadā tu viṣamībhāvam ācaranti carācarāḥ<BR>
03,202.009c	tadā dehī deham anyaṃ vyatirohati kālataḥ<BR>
03,202.010a	ānupūrvyā vinaśyanti jāyante cānupūrvaśaḥ<BR>
03,202.010c	tatra tatra hi dṛśyante dhātavaḥ pāñcabhautikāḥ<BR>
03,202.010e	yair āvṛtam idaṃ sarvaṃ jagat sthāvarajaṅgamam<BR>
03,202.011a	indriyaiḥ sṛjyate yad yat tat tad vyaktam iti smṛtam<BR>
03,202.011c	avyaktam iti vijñeyaṃ liṅgagrāhyam atīndriyam<BR>
03,202.012a	yathāsvaṃ grāhakāny eṣāṃ śabdādīnām imāni tu<BR>
03,202.012c	indriyāṇi yadā dehī dhārayann iha tapyate<BR>
03,202.013a	loke vitatam ātmānaṃ lokaṃ cātmani paśyati<BR>
03,202.013c	parāvarajñaḥ saktaḥ san sarvabhūtāni paśyati<BR>
03,202.014a	paśyataḥ sarvabhūtāni sarvāvasthāsu sarvadā<BR>
03,202.014c	brahmabhūtasya saṃyogo nāśubhenopapadyate<BR>
03,202.015a	jñānamūlātmakaṃ kleśam ativṛttasya mohajam<BR>
03,202.015c	loko buddhiprakāśena jñeyamārgeṇa dṛśyate<BR>
03,202.016a	anādinidhanaṃ jantum ātmayoniṃ sadāvyayam<BR>
03,202.016c	anaupamyam amūrtaṃ ca bhagavān āha buddhimān<BR>
03,202.016e	tapomūlam idaṃ sarvaṃ yan māṃ viprānupṛcchasi<BR>
03,202.017a	indriyāṇy eva tat sarvaṃ yat svarganarakāv ubhau<BR>
03,202.017c	nigṛhītavisṛṣṭāni svargāya narakāya ca<BR>
03,202.018a	eṣa yogavidhiḥ kṛtsno yāvad indriyadhāraṇam<BR>
03,202.018c	etan mūlaṃ hi tapasaḥ kṛtsnasya narakasya ca<BR>
03,202.019a	indriyāṇāṃ prasaṅgena doṣam ṛcchaty asaṃśayam<BR>
03,202.019c	saṃniyamya tu tāny eva tataḥ siddhim avāpnute<BR>
03,202.020a	ṣaṇṇām ātmani nityānām aiśvaryaṃ yo 'dhigacchati<BR>
03,202.020c	na sa pāpaiḥ kuto 'narthair yujyate vijitendriyaḥ<BR>
03,202.021a	rathaḥ śarīraṃ puruṣasya dṛṣṭam; ātmā niyantendriyāṇy āhur aśvān<BR>
03,202.021c	tair apramattaḥ kuśalī sadaśvair; dāntaiḥ sukhaṃ yāti rathīva dhīraḥ<BR>
03,202.022a	ṣaṇṇām ātmani nityānām indriyāṇāṃ pramāthinām<BR>
03,202.022c	yo dhīro dhārayed raśmīn sa syāt paramasārathiḥ<BR>
03,202.023a	indriyāṇāṃ prasṛṣṭānāṃ hayānām iva vartmasu<BR>
03,202.023c	dhṛtiṃ kurvīta sārathye dhṛtyā tāni jayed dhruvam<BR>
03,202.024a	indriyāṇāṃ hi caratāṃ yan mano 'nuvidhīyate<BR>
03,202.024c	tad asya harate buddhiṃ nāvaṃ vāyur ivāmbhasi<BR>
03,202.025a	yeṣu vipratipadyante ṣaṭsu mohāt phalāgame<BR>
03,202.025c	teṣv adhyavasitādhyāyī vindate dhyānajaṃ phalam<BR>
03,203.001	mārkaṇḍeya uvāca<BR>
03,203.001a	evaṃ tu sūkṣme kathite dharmavyādhena bhārata<BR>
03,203.001c	brāhmaṇaḥ sa punaḥ sūkṣmaṃ papraccha susamāhitaḥ<BR>
03,203.002	brāhmaṇa uvāca<BR>
03,203.002a	sattvasya rajasaś caiva tamasaś ca yathātatham<BR>
03,203.002c	guṇāṃs tattvena me brūhi yathāvad iha pṛcchataḥ<BR>
03,203.003	vyādha uvāca<BR>
03,203.003a	hanta te kathayiṣyāmi yan māṃ tvaṃ paripṛcchasi<BR>
03,203.003c	eṣāṃ guṇān pṛthaktvena nibodha gadato mama<BR>
03,203.004a	mohātmakaṃ tamas teṣāṃ raja eṣāṃ pravartakam<BR>
03,203.004c	prakāśabahulatvāc ca sattvaṃ jyāya ihocyate<BR>
03,203.005a	avidyābahulo mūḍhaḥ svapnaśīlo vicetanaḥ<BR>
03,203.005c	durdṛśīkas tamodhvastaḥ sakrodhas tāmaso 'lasaḥ<BR>
03,203.006a	pravṛttavākyo mantrī ca yo 'nurāgy abhyasūyakaḥ<BR>
03,203.006c	vivitsamāno viprarṣe stabdho mānī sa rājasaḥ<BR>
03,203.007a	prakāśabahulo dhīro nirvivitso 'nasūyakaḥ<BR>
03,203.007c	akrodhano naro dhīmān dāntaś caiva sa sāttvikaḥ<BR>
03,203.008a	sāttvikas tv atha saṃbuddho lokavṛttena kliśyate<BR>
03,203.008c	yadā budhyati boddhavyaṃ lokavṛttaṃ jugupsate<BR>
03,203.009a	vairāgyasya hi rūpaṃ tu pūrvam eva pravartate<BR>
03,203.009c	mṛdur bhavaty ahaṃkāraḥ prasīdaty ārjavaṃ ca yat<BR>
03,203.010a	tato 'sya sarvadvaṃdvāni praśāmyanti parasparam<BR>
03,203.010c	na cāsya saṃyamo nāma kva cid bhavati kaś cana<BR>
03,203.011a	śūdrayonau hi jātasya sadguṇān upatiṣṭhataḥ<BR>
03,203.011c	vaiśyatvaṃ bhavati brahman kṣatriyatvaṃ tathaiva ca<BR>
03,203.012a	ārjave vartamānasya brāhmaṇyam abhijāyate<BR>
03,203.012c	guṇās te kīrtitāḥ sarve kiṃ bhūyaḥ śrotum icchasi<BR>
03,203.013	brāhmaṇa uvāca<BR>
03,203.013a	pārthivaṃ dhātum āsādya śārīro 'gniḥ kathaṃ bhavet<BR>
03,203.013c	avakāśaviśeṣeṇa kathaṃ vartayate 'nilaḥ<BR>
03,203.014	mārkaṇḍeya uvāca<BR>
03,203.014a	praśnam etaṃ samuddiṣṭaṃ brāhmaṇena yudhiṣṭhira<BR>
03,203.014c	vyādhaḥ sa kathayām āsa brāhmaṇāya mahātmane<BR>
03,203.015	vyādha uvāca<BR>
03,203.015a	mūrdhānam āśrito vahniḥ śarīraṃ paripālayan<BR>
03,203.015c	prāṇo mūrdhani cāgnau ca vartamāno viceṣṭate<BR>
03,203.015e	bhūtaṃ bhavyaṃ bhaviṣyac ca sarvaṃ prāṇe pratiṣṭhitam<BR>
03,203.016a	śreṣṭhaṃ tad eva bhūtānāṃ brahmajyotir upāsmahe<BR>
03,203.016c	sa jantuḥ sarvabhūtātmā puruṣaḥ sa sanātanaḥ<BR>
03,203.016e	mano buddhir ahaṃkāro bhūtānāṃ viṣayaś ca saḥ<BR>
03,203.016f*1032_01	śarīramadhye nābhiḥ syān nābhyām agniḥ pratiṣṭhitaḥ<BR>
03,203.016f*1033_01	avyaktaṃ sattvasaṃjñaṃ ca jīvaḥ kālaḥ sa caiva hi<BR>
03,203.016f*1033_02	prakṛtiḥ puruṣaś caiva prāṇa eva dvijottama<BR>
03,203.016f*1033_03	jāgarti svapnakāle ca svapne svapnāyate ca saḥ<BR>
03,203.016f*1033_04	jāgratsu balam ādhatte ceṣṭatsu ceṣṭayaty api<BR>
03,203.016f*1033_05	tasmin niruddhe viprendra mṛta ity abhidhīyate<BR>
03,203.016f*1033_06	tyaktvā śarīraṃ bhūtātmā punar anyat prapadyate<BR>
03,203.017a	evaṃ tv iha sa sarvatra prāṇena paripālyate<BR>
03,203.017c	pṛṣṭhatas tu samānena svāṃ svāṃ gatim upāśritaḥ<BR>
03,203.018a	bastimūle gude caiva pāvakaḥ samupāśritaḥ<BR>
03,203.018c	vahan mūtraṃ purīṣaṃ cāpy apānaḥ parivartate<BR>
03,203.019a	prayatne karmaṇi bale ya ekas triṣu vartate<BR>
03,203.019c	udāna iti taṃ prāhur adhyātmaviduṣo janāḥ<BR>
03,203.020a	saṃdhau saṃdhau saṃniviṣṭaḥ sarveṣv api tathānilaḥ<BR>
03,203.020c	śarīreṣu manuṣyāṇāṃ vyāna ity upadiṣyate<BR>
03,203.020d*1034_01	tvaṅmāṃsamedomajjāsthirasaraktāś ca dhātavaḥ<BR>
03,203.021a	dhātuṣv agnis tu vitataḥ sa tu vāyusamīritaḥ<BR>
03,203.021c	rasān dhātūṃś ca doṣāṃś ca vartayan paridhāvati<BR>
03,203.022a	prāṇānāṃ saṃnipātāt tu saṃnipātaḥ prajāyate<BR>
03,203.022c	ūṣmā cāgnir iti jñeyo yo 'nnaṃ pacati dehinām<BR>
03,203.023a	apānodānayor madhye prāṇavyānau samāhitau<BR>
03,203.023c	samanvitas tv adhiṣṭhānaṃ samyak pacati pāvakaḥ<BR>
03,203.024a	tasyāpi pāyuparyantas tathā syād gudasaṃjñitaḥ<BR>
03,203.024c	srotāṃsi tasmāj jāyante sarvaprāṇeṣu dehinām<BR>
03,203.025a	agnivegavahaḥ prāṇo gudānte pratihanyate<BR>
03,203.025c	sa ūrdhvam āgamya punaḥ samutkṣipati pāvakam<BR>
03,203.026a	pakvāśayas tv adho nābhyā ūrdhvam āmāśayaḥ sthitaḥ<BR>
03,203.026c	nābhimadhye śarīrasya prāṇāḥ sarve pratiṣṭhitāḥ<BR>
03,203.027a	pravṛttā hṛdayāt sarvās tiryag ūrdhvam adhas tathā<BR>
03,203.027c	vahanty annarasān nāḍyo daśa prāṇapracoditāḥ<BR>
03,203.028a	yoginām eṣa mārgas tu yena gacchanti tatparam<BR>
03,203.028c	jitaklamāsanā dhīrā mūrdhany ātmānam ādadhuḥ<BR>
03,203.028e	evaṃ sarveṣu vitatau prāṇāpānau hi dehiṣu<BR>
03,203.028f*1035_01	tāv agnisahitau brahman viddhi vai prāṇam ātmani<BR>
03,203.029a	ekādaśavikārātmā kalāsaṃbhārasaṃbhṛtaḥ<BR>
03,203.029c	mūrtimantaṃ hi taṃ viddhi nityaṃ karmajitātmakam<BR>
03,203.030a	tasmin yaḥ saṃsthito hy agnir nityaṃ sthālyām ivāhitaḥ<BR>
03,203.030c	ātmānaṃ taṃ vijānīhi nityaṃ yogajitātmakam<BR>
03,203.031a	devo yaḥ saṃsthitas tasminn abbindur iva puṣkare<BR>
03,203.031c	kṣetrajñaṃ taṃ vijānīhi nityaṃ tyāgajitātmakam<BR>
03,203.032a	jīvātmakāni jānīhi rajaḥ sattvaṃ tamas tathā<BR>
03,203.032c	jīvam ātmaguṇaṃ viddhi tathātmānaṃ parātmakam<BR>
03,203.033a	sacetanaṃ jīvaguṇaṃ vadanti; sa ceṣṭate ceṣṭayate ca sarvam<BR>
03,203.033c	tataḥ paraṃ kṣetravido vadanti; prākalpayad yo bhuvanāni sapta<BR>
03,203.034a	evaṃ sarveṣu bhūteṣu bhūtātmā na prakāśate<BR>
03,203.034c	dṛśyate tv agryayā buddhyā sūkṣmayā jñānavedibhiḥ<BR>
03,203.035a	cittasya hi prasādena hanti karma śubhāśubham<BR>
03,203.035c	prasannātmātmani sthitvā sukham ānantyam aśnute<BR>
03,203.036a	lakṣaṇaṃ tu prasādasya yathā tṛptaḥ sukhaṃ svapet<BR>
03,203.036b*1036_01	sukhaduḥkhe hi saṃtyajya nirdvaṃdvo niṣparigrahaḥ<BR>
03,203.036c	nivāte vā yathā dīpo dīpyet kuśaladīpitaḥ<BR>
03,203.037a	pūrvarātre pare caiva yuñjānaḥ satataṃ manaḥ<BR>
03,203.037c	laghvāhāro viśuddhātmā paśyann ātmānam ātmani<BR>
03,203.038a	pradīpteneva dīpena manodīpena paśyati<BR>
03,203.038c	dṛṣṭvātmānaṃ nirātmānaṃ tadā sa tu vimucyate<BR>
03,203.039a	sarvopāyais tu lobhasya krodhasya ca vinigrahaḥ<BR>
03,203.039c	etat pavitraṃ yajñānāṃ tapo vai saṃkramo mataḥ<BR>
03,203.040a	nityaṃ krodhāt tapo rakṣec chriyaṃ rakṣeta matsarāt<BR>
03,203.040c	vidyāṃ mānāpamānābhyām ātmānaṃ tu pramādataḥ<BR>
03,203.041a	ānṛśaṃsyaṃ paro dharmaḥ kṣamā ca paramaṃ balam<BR>
03,203.041c	ātmajñānaṃ paraṃ jñānaṃ paraṃ satyavrataṃ vratam<BR>
03,203.042a	satyasya vacanaṃ śreyaḥ satyaṃ jñānaṃ hitaṃ bhavet<BR>
03,203.042c	yad bhūtahitam atyantaṃ tad vai satyaṃ paraṃ matam<BR>
03,203.043a	yasya sarve samārambhāḥ nirāśīrbandhanāḥ sadā<BR>
03,203.043c	tyāge yasya hutaṃ sarvaṃ sa tyāgī sa ca buddhimān<BR>
03,203.044a	yato na gurur apy enaṃ cyāvayed upapādayan<BR>
03,203.044c	taṃ vidyād brahmaṇo yogaṃ viyogaṃ yogasaṃjñitam<BR>
03,203.045a	na hiṃsyāt sarvabhūtāni maitrāyaṇagataś caret<BR>
03,203.045c	nedaṃ jīvitam āsādya vairaṃ kurvīta kena cit<BR>
03,203.046a	ākiṃcanyaṃ susaṃtoṣo nirāśitvam acāpalam<BR>
03,203.046c	etad eva paraṃ jñānaṃ sadātmajñānam uttamam<BR>
03,203.047a	parigrahaṃ parityajya bhava buddhyā yatavrataḥ<BR>
03,203.047c	aśokaṃ sthānam ātiṣṭhen niścalaṃ pretya ceha ca<BR>
03,203.047d*1037_01	bāhyasparśeṣu saktātmā vindaty ātmani yat sukham<BR>
03,203.047d*1037_02	tad brahmayogayuktā[tmā] sukham a[kṣayyam a]śnute<BR>
03,203.048a	taponityena dāntena muninā saṃyatātmanā<BR>
03,203.048c	ajitaṃ jetukāmena bhāvyaṃ saṅgeṣv asaṅginā<BR>
03,203.049a	guṇāguṇam anāsaṅgam ekakāryam anantaram<BR>
03,203.049c	etad brāhmaṇa te vṛttam āhur ekapadaṃ sukham<BR>
03,203.050a	parityajati yo duḥkhaṃ sukhaṃ cāpy ubhayaṃ naraḥ<BR>
03,203.050c	brahma prāpnoti so 'tyantam asaṅgena ca gacchati<BR>
03,203.051a	yathāśrutam idaṃ sarvaṃ samāsena dvijottama<BR>
03,203.051c	etat te sarvam ākhyātaṃ kiṃ bhūyaḥ śrotum icchasi<BR>
03,204.001	mārkaṇḍeya uvāca<BR>
03,204.001a	evaṃ saṃkathite kṛtsne mokṣadharme yudhiṣṭhira<BR>
03,204.001c	dṛḍhaṃ prītamanā vipro dharmavyādham uvāca ha<BR>
03,204.002a	nyāyayuktam idaṃ sarvaṃ bhavatā parikīrtitam<BR>
03,204.002c	na te 'sty aviditaṃ kiṃ cid dharmeṣv iha hi dṛśyate<BR>
03,204.003	vyādha uvāca<BR>
03,204.003a	pratyakṣaṃ mama yo dharmas taṃ paśya dvijasattama<BR>
03,204.003c	yena siddhir iyaṃ prāptā mayā brāhmaṇapuṃgava<BR>
03,204.004a	uttiṣṭha bhagavan kṣipraṃ praviśyābhyantaraṃ gṛham<BR>
03,204.004c	draṣṭum arhasi dharmajña mātaraṃ pitaraṃ ca me<BR>
03,204.004d*1038_01	tasya vyādhasya pitarau brāhmaṇaḥ saṃdadarśa ha<BR>
03,204.005	mārkaṇḍeya uvāca<BR>
03,204.005a	ity uktaḥ sa praviśyātha dadarśa paramārcitam<BR>
03,204.005c	saudhaṃ hṛdyaṃ catuḥśālam atīva ca manoharam<BR>
03,204.006a	devatāgṛhasaṃkāśaṃ daivataiś ca supūjitam<BR>
03,204.006c	śayanāsanasaṃbādhaṃ gandhaiś ca paramair yutam<BR>
03,204.007a	tatra śuklāmbaradharau pitarāv asya pūjitau<BR>
03,204.007c	kṛtāhārau sutuṣṭau tāv upaviṣṭau varāsane<BR>
03,204.007e	dharmavyādhas tu tau dṛṣṭvā pādeṣu śirasāpatat<BR>
03,204.008	vṛddhāv ūcatuḥ<BR>
03,204.008a	uttiṣṭhottiṣṭha dharmajña dharmas tvām abhirakṣatu<BR>
03,204.008c	prītau svas tava śaucena dīrgham āyur avāpnuhi<BR>
03,204.008d*1039_01	gatim iṣṭāṃ tathā jñānam evaṃ ca paravān bhava<BR>
03,204.008e	satputreṇa tvayā putra nityakālaṃ supūjitau<BR>
03,204.008f*1040_01	sukham āvāṃ vasāvo 'tra devalokagatāv iva<BR>
03,204.009a	na te 'nyad daivataṃ kiṃ cid daivateṣv api vartate<BR>
03,204.009c	prayatatvād dvijātīnāṃ damenāsi samanvitaḥ<BR>
03,204.010a	pituḥ pitāmahā ye ca tathaiva prapitāmahāḥ<BR>
03,204.010c	prītās te satataṃ putra damenāvāṃ ca pūjayā<BR>
03,204.011a	manasā karmaṇā vācā śuśrūṣā naiva hīyate<BR>
03,204.011c	na cānyā vitathā buddhir dṛśyate sāṃprataṃ tava<BR>
03,204.012a	jāmadagnyena rāmeṇa yathā vṛddhau supūjitau<BR>
03,204.012c	tathā tvayā kṛtaṃ sarvaṃ tadviśiṣṭaṃ ca putraka<BR>
03,204.013	mārkaṇḍeya uvāca<BR>
03,204.013a	tatas taṃ brāhmaṇaṃ tābhyāṃ dharmavyādho nyavedayat<BR>
03,204.013c	tau svāgatena taṃ vipram arcayām āsatus tadā<BR>
03,204.014a	pratigṛhya ca tāṃ pūjāṃ dvijaḥ papraccha tāv ubhau<BR>
03,204.014c	saputrābhyāṃ sabhṛtyābhyāṃ kaccid vāṃ kuśalaṃ gṛhe<BR>
03,204.014e	anāmayaṃ ca vāṃ kaccit sadaiveha śarīrayoḥ<BR>
03,204.015	vṛddhāv ūcatuḥ<BR>
03,204.015a	kuśalaṃ no gṛhe vipra bhṛtyavarge ca sarvaśaḥ<BR>
03,204.015c	kaccit tvam apy avighnena saṃprāpto bhagavann iha<BR>
03,204.016	mārkaṇḍeya uvāca<BR>
03,204.016a	bāḍham ity eva tau vipraḥ pratyuvāca mudānvitaḥ<BR>
03,204.016c	dharmavyādhas tu taṃ vipram arthavad vākyam abravīt<BR>
03,204.017a	pitā mātā ca bhagavann etau me daivataṃ param<BR>
03,204.017c	yad daivatebhyaḥ kartavyaṃ tad etābhyāṃ karomy aham<BR>
03,204.018a	trayastriṃśad yathā devāḥ sarve śakrapurogamāḥ<BR>
03,204.018c	saṃpūjyāḥ sarvalokasya tathā vṛddhāv imau mama<BR>
03,204.019a	upahārān āharanto devatānāṃ yathā dvijāḥ<BR>
03,204.019c	kurvate tadvad etābhyāṃ karomy aham atandritaḥ<BR>
03,204.020a	etau me paramaṃ brahman pitā mātā ca daivatam<BR>
03,204.020c	etau puṣpaiḥ phalai ratnais toṣayāmi sadā dvija<BR>
03,204.021a	etāv evāgnayo mahyaṃ yān vadanti manīṣiṇaḥ<BR>
03,204.021c	yajñā vedāś ca catvāraḥ sarvam etau mama dvija<BR>
03,204.022a	etadarthaṃ mama prāṇā bhāryā putrāḥ suhṛjjanāḥ<BR>
03,204.022c	saputradāraḥ śuśrūṣāṃ nityam eva karomy aham<BR>
03,204.023a	svayaṃ ca snāpayāmy etau tathā pādau pradhāvaye<BR>
03,204.023c	āhāraṃ saṃprayacchāmi svayaṃ ca dvijasattama<BR>
03,204.024a	anukūlāḥ kathā vacmi vipriyaṃ parivarjayan<BR>
03,204.024c	adharmeṇāpi saṃyuktaṃ priyam ābhyāṃ karomy aham<BR>
03,204.025a	dharmam eva guruṃ jñātvā karomi dvijasattama<BR>
03,204.025c	atandritaḥ sadā vipra śuśrūṣāṃ vai karomy aham<BR>
03,204.026a	pañcaiva guravo brahman puruṣasya bubhūṣataḥ<BR>
03,204.026c	pitā mātāgnir ātmā ca guruś ca dvijasattama<BR>
03,204.027a	eteṣu yas tu varteta samyag eva dvijottama<BR>
03,204.027c	bhaveyur agnayas tasya paricīrṇās tu nityaśaḥ<BR>
03,204.027e	gārhasthye vartamānasya dharma eṣa sanātanaḥ<BR>
03,204.027f*1041_01	kathitas te mayā vipra kiṃ bhūyaḥ śrotum icchasi<BR>
03,205.001	mārkaṇḍeya uvāca<BR>
03,205.001a	gurū nivedya viprāya tau mātāpitarāv ubhau<BR>
03,205.001c	punar eva sa dharmātmā vyādho brāhmaṇam abravīt<BR>
03,205.002a	pravṛttacakṣur jāto 'smi saṃpaśya tapaso balam<BR>
03,205.002c	yadartham ukto 'si tayā gacchasva mithilām iti<BR>
03,205.003a	patiśuśrūṣaparayā dāntayā satyaśīlayā<BR>
03,205.003c	mithilāyāṃ vasan vyādhaḥ sa te dharmān pravakṣyati<BR>
03,205.004	brāhmaṇa uvāca<BR>
03,205.004a	pativratāyāḥ satyāyāḥ śīlāḍhyāyā yatavrata<BR>
03,205.004c	saṃsmṛtya vākyaṃ dharmajña guṇavān asi me mataḥ<BR>
03,205.005	vyādha uvāca<BR>
03,205.005a	yat tadā tvaṃ dvijaśreṣṭha tayokto māṃ prati prabho<BR>
03,205.005c	dṛṣṭam etat tayā samyag ekapatnyā na saṃśayaḥ<BR>
03,205.006a	tvadanugrahabuddhyā tu vipraitad darśitaṃ mayā<BR>
03,205.006c	vākyaṃ ca śṛṇu me tāta yat te vakṣye hitaṃ dvija<BR>
03,205.007a	tvayā vinikṛtā mātā pitā ca dvijasattama<BR>
03,205.007c	anisṛṣṭo 'si niṣkrānto gṛhāt tābhyām anindita<BR>
03,205.007e	vedoccāraṇakāryārtham ayuktaṃ tat tvayā kṛtam<BR>
03,205.008a	tava śokena vṛddhau tāv andhau jātau tapasvinau<BR>
03,205.008c	tau prasādayituṃ gaccha mā tvā dharmo 'tyagān mahān<BR>
03,205.009a	tapasvī tvaṃ mahātmā ca dharme ca nirataḥ sadā<BR>
03,205.009c	sarvam etad apārthaṃ te kṣipraṃ tau saṃprasādaya<BR>
03,205.009d*1042_01	tau prasādya dvijaśreṣṭha yac chreyas tad avāpsyasi<BR>
03,205.010a	śraddadhasva mama brahman nānyathā kartum arhasi<BR>
03,205.010c	gamyatām adya viprarṣe śreyas te kathayāmy aham<BR>
03,205.011	brāhmaṇa uvāca<BR>
03,205.011a	yad etad uktaṃ bhavatā sarvaṃ satyam asaṃśayam<BR>
03,205.011c	prīto 'smi tava dharmajña sādhvācāra guṇānvita<BR>
03,205.012	vyādha uvāca<BR>
03,205.012a	daivatapratimo hi tvaṃ yas tvaṃ dharmam anuvrataḥ<BR>
03,205.012c	purāṇaṃ śāśvataṃ divyaṃ duṣprāpam akṛtātmabhiḥ<BR>
03,205.012d*1043_01	mātāpitroḥ sakāśaṃ hi gatvā tvaṃ dvijasattama<BR>
03,205.013a	atandritaḥ kuru kṣipraṃ mātāpitror hi pūjanam<BR>
03,205.013c	ataḥ param ahaṃ dharmaṃ nānyaṃ paśyāmi kaṃ cana<BR>
03,205.014	brāhmaṇa uvāca<BR>
03,205.014a	ihāham āgato diṣṭyā diṣṭyā me saṃgataṃ tvayā<BR>
03,205.014c	īdṛśā durlabhā loke narā dharmapradarśakāḥ<BR>
03,205.015a	eko narasahasreṣu dharmavid vidyate na vā<BR>
03,205.015c	prīto 'smi tava satyena bhadraṃ te puruṣottama<BR>
03,205.016a	patamāno hi narake bhavatāsmi samuddhṛtaḥ<BR>
03,205.016c	bhavitavyam athaivaṃ ca yad dṛṣṭo 'si mayānagha<BR>
03,205.017a	rājā yayātir dauhitraiḥ patitas tārito yathā<BR>
03,205.017c	sadbhiḥ puruṣaśārdūla tathāhaṃ bhavatā tv iha<BR>
03,205.018a	mātāpitṛbhyāṃ śuśrūṣāṃ kariṣye vacanāt tava<BR>
03,205.018c	nākṛtātmā vedayati dharmādharmaviniścayam<BR>
03,205.019a	durjñeyaḥ śāśvato dharmaḥ śūdrayonau hi vartatā<BR>
03,205.019c	na tvāṃ śūdram ahaṃ manye bhavitavyaṃ hi kāraṇam<BR>
03,205.019e	yena karmavipākena prāpteyaṃ śūdratā tvayā<BR>
03,205.020a	etad icchāmi vijñātuṃ tattvena hi mahāmate<BR>
03,205.020c	kāmayā brūhi me tathyaṃ sarvaṃ tvaṃ prayatātmavān<BR>
03,205.021	vyādha uvāca<BR>
03,205.021a	anatikramaṇīyā hi brāhmaṇā vai dvijottama<BR>
03,205.021c	śṛṇu sarvam idaṃ vṛttaṃ pūrvadehe mamānagha<BR>
03,205.022a	ahaṃ hi brāhmaṇaḥ pūrvam āsaṃ dvijavarātmaja<BR>
03,205.022c	vedādhyāyī sukuśalo vedāṅgānāṃ ca pāragaḥ<BR>
03,205.022e	ātmadoṣakṛtair brahmann avasthāṃ prāptavān imām<BR>
03,205.023a	kaś cid rājā mama sakhā dhanurvedaparāyaṇaḥ<BR>
03,205.023c	saṃsargād dhanuṣi śreṣṭhas tato 'ham abhavaṃ dvija<BR>
03,205.024a	etasminn eva kāle tu mṛgayāṃ nirgato nṛpaḥ<BR>
03,205.024c	sahito yodhamukhyaiś ca mantribhiś ca susaṃvṛtaḥ<BR>
03,205.024e	tato 'bhyahan mṛgāṃs tatra subahūn āśramaṃ prati<BR>
03,205.025a	atha kṣiptaḥ śaro ghoro mayāpi dvijasattama<BR>
03,205.025b*1044_01	tato mṛgān varāhāṃś ca mahiṣāṃś ca mahīpatiḥ<BR>
03,205.025b*1044_02	jaghāna puruṣavyāghraḥ sa rājā brāhmaṇottama<BR>
03,205.025b*1044_03	tato 'ham api krīḍārthaṃ rājñaḥ priyahite rataḥ<BR>
03,205.025b*1044_04	varān nighnan varāhāṃś ca śaraiḥ saṃnataparvabhiḥ<BR>
03,205.025b*1044_05	vanadurgeṣu dharmajña samaṃ rājñā mahātmanā<BR>
03,205.025b*1044_06	vyacaraṃ dhanur ādāya mṛgahā lubdhako yathā<BR>
03,205.025b*1044_07	tatrāśramasamabhyāśe mayā dharmavidāṃ vara<BR>
03,205.025b*1044_08	mṛgasya vajrasaṃkāśaḥ śaraḥ kṣiptas tadā dvija<BR>
03,205.025c	tāḍitaś ca munis tena śareṇānataparvaṇā<BR>
03,205.026a	bhūmau nipatito brahmann uvāca pratinādayan<BR>
03,205.026c	nāparādhyāmy ahaṃ kiṃ cit kena pāpam idaṃ kṛtam<BR>
03,205.027a	manvānas taṃ mṛgaṃ cāhaṃ saṃprāptaḥ sahasā munim<BR>
03,205.027c	apaśyaṃ tam ṛṣiṃ viddhaṃ śareṇānataparvaṇā<BR>
03,205.027e	tam ugratapasaṃ vipraṃ niṣṭanantaṃ mahītale<BR>
03,205.028a	akāryakaraṇāc cāpi bhṛśaṃ me vyathitaṃ manaḥ<BR>
03,205.028c	ajānatā kṛtam idaṃ mayety atha tam abruvam<BR>
03,205.028e	kṣantum arhasi me brahmann iti cokto mayā muniḥ<BR>
03,205.029a	tataḥ pratyabravīd vākyam ṛṣir māṃ krodhamūrchitaḥ<BR>
03,205.029c	vyādhas tvaṃ bhavitā krūra śūdrayonāv iti dvija<BR>
03,206.001	vyādha uvāca<BR>
03,206.001a	evaṃ śapto 'ham ṛṣiṇā tadā dvijavarottama<BR>
03,206.001c	abhiprasādayam ṛṣiṃ girā vākyaviśāradam<BR>
03,206.002a	ajānatā mayākāryam idam adya kṛtaṃ mune<BR>
03,206.002c	kṣantum arhasi tat sarvaṃ prasīda bhagavann iti<BR>
03,206.003	ṛṣir uvāca<BR>
03,206.003a	nānyathā bhavitā śāpa evam etad asaṃśayam<BR>
03,206.003c	ānṛśaṃsyād ahaṃ kiṃ cit kartānugraham adya te<BR>
03,206.004a	śūdrayonau vartamāno dharmajño bhavitā hy asi<BR>
03,206.004c	mātāpitroś ca śuśrūṣāṃ kariṣyasi na saṃśayaḥ<BR>
03,206.005a	tayā śuśrūṣayā siddhiṃ mahatīṃ samavāpsyasi<BR>
03,206.005c	jātismaraś ca bhavitā svargaṃ caiva gamiṣyasi<BR>
03,206.005d*1045_01	bhūtvā ca dhārmiko vyādhaḥ pitroḥ śuśrūṣaṇe rataḥ<BR>
03,206.005e	śāpakṣayānte nirvṛtte bhavitāsi punar dvijaḥ<BR>
03,206.006	vyādha uvāca<BR>
03,206.006a	evaṃ śaptaḥ purā tena ṛṣiṇāsmy ugratejasā<BR>
03,206.006c	prasādaś ca kṛtas tena mamaivaṃ dvipadāṃ vara<BR>
03,206.007a	śaraṃ coddhṛtavān asmi tasya vai dvijasattama<BR>
03,206.007c	āśramaṃ ca mayā nīto na ca prāṇair vyayujyata<BR>
03,206.008a	etat te sarvam ākhyātaṃ yathā mama purābhavat<BR>
03,206.008c	abhitaś cāpi gantavyaṃ mayā svargaṃ dvijottama<BR>
03,206.009	brāhmaṇa uvāca<BR>
03,206.009a	evam etāni puruṣā duḥkhāni ca sukhāni ca<BR>
03,206.009c	prāpnuvanti mahābuddhe notkaṇṭhāṃ kartum arhasi<BR>
03,206.009e	duṣkaraṃ hi kṛtaṃ tāta jānatā jātim ātmanaḥ<BR>
03,206.009f*1046_01	lokavṛttāntatattvajña nityaṃ dharmaparāyaṇa<BR>
03,206.010a	karmadoṣaś ca vai vidvann ātmajātikṛtena vai<BR>
03,206.010c	kaṃ cit kālaṃ mṛṣyatāṃ vai tato 'si bhavitā dvijaḥ<BR>
03,206.010e	sāṃprataṃ ca mato me 'si brāhmaṇo nātra saṃśayaḥ<BR>
03,206.011a	brāhmaṇaḥ patanīyeṣu vartamāno vikarmasu<BR>
03,206.011c	dāmbhiko duṣkṛtaprāyaḥ śūdreṇa sadṛśo bhavet<BR>
03,206.012a	yas tu śūdro dame satye dharme ca satatotthitaḥ<BR>
03,206.012c	taṃ brāhmaṇam ahaṃ manye vṛttena hi bhaved dvijaḥ<BR>
03,206.013a	karmadoṣeṇa viṣamāṃ gatim āpnoti dāruṇām<BR>
03,206.013c	kṣīṇadoṣam ahaṃ manye cābhitas tvāṃ narottama<BR>
03,206.014a	kartum arhasi notkaṇṭhāṃ tvadvidhā hy aviṣādinaḥ<BR>
03,206.014c	lokavṛttāntavṛttajñā nityaṃ dharmaparāyaṇāḥ<BR>
03,206.015	vyādha uvāca<BR>
03,206.015a	prajñayā mānasaṃ duḥkhaṃ hanyāc chārīram auṣadhaiḥ<BR>
03,206.015c	etad vijñānasāmarthyaṃ na bālaiḥ samatāṃ vrajet<BR>
03,206.016a	aniṣṭasaṃprayogāc ca viprayogāt priyasya ca<BR>
03,206.016c	mānuṣā mānasair duḥkhair yujyante alpabuddhayaḥ<BR>
03,206.017a	guṇair bhūtāni yujyante viyujyante tathaiva ca<BR>
03,206.017c	sarvāṇi naitad ekasya śokasthānaṃ hi vidyate<BR>
03,206.018a	aniṣṭenānvitaṃ paśyaṃs tathā kṣipraṃ virajyate<BR>
03,206.018c	tataś ca pratikurvanti yadi paśyanty upakramam<BR>
03,206.018e	śocato na bhavet kiṃ cit kevalaṃ paritapyate<BR>
03,206.019a	parityajanti ye duḥkhaṃ sukhaṃ vāpy ubhayaṃ narāḥ<BR>
03,206.019c	ta eva sukham edhante jñānatṛptā manīṣiṇaḥ<BR>
03,206.020a	asaṃtoṣaparā mūḍhāḥ saṃtoṣaṃ yānti paṇḍitāḥ<BR>
03,206.020c	asaṃtoṣasya nāsty antas tuṣṭis tu paramaṃ sukham<BR>
03,206.020e	na śocanti gatādhvānaḥ paśyantaḥ paramāṃ gatim<BR>
03,206.021a	na viṣāde manaḥ kāryaṃ viṣādo viṣam uttamam<BR>
03,206.021c	mārayaty akṛtaprajñaṃ bālaṃ kruddha ivoragaḥ<BR>
03,206.022a	yaṃ viṣādo 'bhibhavati viṣame samupasthite<BR>
03,206.022c	tejasā tasya hīnasya puruṣārtho na vidyate<BR>
03,206.023a	avaśyaṃ kriyamāṇasya karmaṇo dṛśyate phalam<BR>
03,206.023c	na hi nirvedam āgamya kiṃ cit prāpnoti śobhanam<BR>
03,206.024a	athāpy upāyaṃ paśyeta duḥkhasya parimokṣaṇe<BR>
03,206.024c	aśocann ārabhetaiva yuktaś cāvyasanī bhavet<BR>
03,206.025a	bhūteṣv abhāvaṃ saṃcintya ye tu buddheḥ paraṃ gatāḥ<BR>
03,206.025c	na śocanti kṛtaprajñāḥ paśyantaḥ paramāṃ gatim<BR>
03,206.026a	na śocāmi ca vai vidvan kālākāṅkṣī sthito 'smy aham<BR>
03,206.026c	etair nidarśanair brahman nāvasīdāmi sattama<BR>
03,206.027	brāhmaṇa uvāca<BR>
03,206.027a	kṛtaprajño 'si medhāvī buddhiś ca vipulā tava<BR>
03,206.027c	nāhaṃ bhavantaṃ śocāmi jñānatṛpto 'si dharmavit<BR>
03,206.028a	āpṛcche tvāṃ svasti te 'stu dharmas tvā parirakṣatu<BR>
03,206.028c	apramādas tu kartavyo dharme dharmabhṛtāṃ vara<BR>
03,206.029	mārkaṇḍeya uvāca<BR>
03,206.029a	bāḍham ity eva taṃ vyādhaḥ kṛtāñjalir uvāca ha<BR>
03,206.029c	pradakṣiṇam atho kṛtvā prasthito dvijasattamaḥ<BR>
03,206.030a	sa tu gatvā dvijaḥ sarvāṃ śuśrūṣāṃ kṛtavāṃs tadā<BR>
03,206.030c	mātāpitṛbhyāṃ vṛddhābhyāṃ yathānyāyaṃ susaṃśitaḥ<BR>
03,206.031a	etat te sarvam ākhyātaṃ nikhilena yudhiṣṭhira<BR>
03,206.031c	pṛṣṭavān asi yaṃ tāta dharmaṃ dharmabhṛtāṃ vara<BR>
03,206.032a	pativratāyā māhātmyaṃ brāhmaṇasya ca sattama<BR>
03,206.032c	mātāpitroś ca śuśrūṣā vyādhe dharmaś ca kīrtitaḥ<BR>
03,206.033	yudhiṣṭhira uvāca<BR>
03,206.033a	atyadbhutam idaṃ brahman dharmākhyānam anuttamam<BR>
03,206.033c	sarvadharmabhṛtāṃ śreṣṭha kathitaṃ dvijasattama<BR>
03,206.034a	sukhaśravyatayā vidvan muhūrtam iva me gatam<BR>
03,206.034c	na hi tṛpto 'smi bhagavañ śṛṇvāno dharmam uttamam<BR>
03,207.001	vaiśaṃpāyana uvāca<BR>
03,207.001a	śrutvemāṃ dharmasaṃyuktāṃ dharmarājaḥ kathāṃ śubhām<BR>
03,207.001c	punaḥ papraccha tam ṛṣiṃ mārkaṇḍeyaṃ tapasvinam<BR>
03,207.002	yudhiṣṭhira uvāca<BR>
03,207.002a	katham agnir vanaṃ yātaḥ kathaṃ cāpy aṅgirāḥ purā<BR>
03,207.002c	naṣṭe 'gnau havyam avahad agnir bhūtvā mahān ṛṣiḥ<BR>
03,207.003a	agnir yadā tv eka eva bahutvaṃ cāsya karmasu<BR>
03,207.003c	dṛśyate bhagavan sarvam etad icchāmi veditum<BR>
03,207.004a	kumāraś ca yathotpanno yathā cāgneḥ suto 'bhavat<BR>
03,207.004c	yathā rudrāc ca saṃbhūto gaṅgāyāṃ kṛttikāsu ca<BR>
03,207.005a	etad icchāmy ahaṃ tvattaḥ śrotuṃ bhārgavanandana<BR>
03,207.005c	kautūhalasamāviṣṭo yathātathyaṃ mahāmune<BR>
03,207.005d*1047_01	vaktum arhasi me brahmann itihāsam imaṃ śubham<BR>
03,207.006	mārkaṇḍeya uvāca<BR>
03,207.006a	atrāpy udāharantīmam itihāsaṃ purātanam<BR>
03,207.006c	yathā kruddho hutavahas tapas taptuṃ vanaṃ gataḥ<BR>
03,207.007a	yathā ca bhagavān agniḥ svayam evāṅgirābhavat<BR>
03,207.007c	saṃtāpayan svaprabhayā nāśayaṃs timirāṇi ca<BR>
03,207.007d*1048_01	purāṅgirā mahābāho cacāra tapa uttamam<BR>
03,207.008a	āśramastho mahābhāgo havyavāhaṃ viśeṣayan<BR>
03,207.008c	tathā sa bhūtvā tu tadā jagat sarvaṃ prakāśayan<BR>
03,207.009a	tapaś caraṃś ca hutabhuk saṃtaptas tasya tejasā<BR>
03,207.009c	bhṛśaṃ glānaś ca tejasvī na sa kiṃ cit prajajñivān<BR>
03,207.010a	atha saṃcintayām āsa bhagavān havyavāhanaḥ<BR>
03,207.010c	anyo 'gnir iha lokānāṃ brahmaṇā saṃpravartitaḥ<BR>
03,207.010e	agnitvaṃ vipranaṣṭaṃ hi tapyamānasya me tapaḥ<BR>
03,207.011a	katham agniḥ punar ahaṃ bhaveyam iti cintya saḥ<BR>
03,207.011c	apaśyad agnival lokāṃs tāpayantaṃ mahāmunim<BR>
03,207.012a	sopāsarpac chanair bhītas tam uvāca tadāṅgirāḥ<BR>
03,207.012c	śīghram eva bhavasvāgnis tvaṃ punar lokabhāvanaḥ<BR>
03,207.012e	vijñātaś cāsi lokeṣu triṣu saṃsthānacāriṣu<BR>
03,207.013a	tvam agne prathamaḥ sṛṣṭo brahmaṇā timirāpahaḥ<BR>
03,207.013c	svasthānaṃ pratipadyasva śīghram eva tamonuda<BR>
03,207.014	agnir uvāca<BR>
03,207.014a	naṣṭakīrtir ahaṃ loke bhavāñ jāto hutāśanaḥ<BR>
03,207.014c	bhavantam eva jñāsyanti pāvakaṃ na tu māṃ janāḥ<BR>
03,207.015a	nikṣipāmy aham agnitvaṃ tvam agniḥ prathamo bhava<BR>
03,207.015c	bhaviṣyāmi dvitīyo 'haṃ prājāpatyaka eva ca<BR>
03,207.016	aṅgirā uvāca<BR>
03,207.016a	kuru puṇyaṃ prajāsvargyaṃ bhavāgnis timirāpahaḥ<BR>
03,207.016c	māṃ ca deva kuruṣvāgne prathamaṃ putram añjasā<BR>
03,207.017	mārkaṇḍeya uvāca<BR>
03,207.017a	tac chrutvāṅgiraso vākyaṃ jātavedās tathākarot<BR>
03,207.017c	rājan bṛhaspatir nāma tasyāpy aṅgirasaḥ sutaḥ<BR>
03,207.018a	jñātvā prathamajaṃ taṃ tu vahner āṅgirasaṃ sutam<BR>
03,207.018c	upetya devāḥ papracchuḥ kāraṇaṃ tatra bhārata<BR>
03,207.019a	sa tu pṛṣṭas tadā devais tataḥ kāraṇam abravīt<BR>
03,207.019c	pratyagṛhṇaṃs tu devāś ca tad vaco 'ṅgirasas tadā<BR>
03,207.020a	atra nānāvidhān agnīn pravakṣyāmi mahāprabhān<BR>
03,207.020c	karmabhir bahubhiḥ khyātān nānātvaṃ brāhmaṇeṣv iha<BR>
03,208.001	mārkaṇḍeya uvāca<BR>
03,208.001a	brahmaṇo yas tṛtīyas tu putraḥ kurukulodvaha<BR>
03,208.001c	tasyāpavasutā bhāryā prajās tasyāpi me śṛṇu<BR>
03,208.002a	bṛhajjyotir bṛhatkīrtir bṛhadbrahmā bṛhanmanāḥ<BR>
03,208.002c	bṛhanmantro bṛhadbhāsas tathā rājan bṛhaspatiḥ<BR>
03,208.003a	prajāsu tāsu sarvāsu rūpeṇāpratimābhavat<BR>
03,208.003c	devī bhānumatī nāma prathamāṅgirasaḥ sutā<BR>
03,208.004a	bhūtānām eva sarveṣāṃ yasyāṃ rāgas tadābhavat<BR>
03,208.004c	rāgād rāgeti yām āhur dvitīyāṅgirasaḥ sutā<BR>
03,208.005a	yāṃ kapardisutām āhur dṛśyādṛśyeti dehinaḥ<BR>
03,208.005c	tanutvāt sā sinīvālī tṛtīyāṅgirasaḥ sutā<BR>
03,208.006a	paśyaty arciṣmatī bhābhir havirbhiś ca haviṣmatī<BR>
03,208.006c	ṣaṣṭhīm aṅgirasaḥ kanyāṃ puṇyām āhur haviṣmatīm<BR>
03,208.007a	mahāmakheṣv āṅgirasī dīptimatsu mahāmatī<BR>
03,208.007c	mahāmatīti vikhyātā saptamī kathyate sutā<BR>
03,208.008a	yāṃ tu dṛṣṭvā bhagavatīṃ janaḥ kuhukuhāyate<BR>
03,208.008c	ekānaṃśeti yām āhuḥ kuhūm aṅgirasaḥ sutām<BR>
03,209.001	mārkaṇḍeya uvāca<BR>
03,209.001a	bṛhaspateś cāndramasī bhāryābhūd yā yaśasvinī<BR>
03,209.001c	agnīn sājanayat puṇyān ṣaḍekāṃ cāpi putrikām<BR>
03,209.002a	āhutiṣv eva yasyāgner haviṣājyaṃ vidhīyate<BR>
03,209.002c	so 'gnir bṛhaspateḥ putraḥ śaṃyur nāma mahāprabhaḥ<BR>
03,209.003a	cāturmāsyeṣu yasyeṣṭyām aśvamedhe 'grajaḥ paśuḥ<BR>
03,209.003c	dīpto jvālair anekābhair agnir eko 'tha vīryavān<BR>
03,209.004a	śaṃyor apratimā bhāryā satyā satyā ca dharmajā<BR>
03,209.004c	agnis tasya suto dīptas tisraḥ kanyāś ca suvratāḥ<BR>
03,209.005a	prathamenājyabhāgena pūjyate yo 'gnir adhvare<BR>
03,209.005c	agnis tasya bharadvājaḥ prathamaḥ putra ucyate<BR>
03,209.006a	paurṇamāsyeṣu sarveṣu haviṣājyaṃ sruvodyatam<BR>
03,209.006c	bharato nāmataḥ so 'gnir dvitīyaḥ śaṃyutaḥ sutaḥ<BR>
03,209.007a	tisraḥ kanyā bhavanty anyā yāsāṃ sa bharataḥ patiḥ<BR>
03,209.007c	bharatas tu sutas tasya bharaty ekā ca putrikā<BR>
03,209.008a	bharato bharatasyāgneḥ pāvakas tu prajāpateḥ<BR>
03,209.008c	mahān atyartham ahitas tathā bharatasattama<BR>
03,209.009a	bharadvājasya bhāryā tu vīrā vīraś ca piṇḍadaḥ<BR>
03,209.009c	prāhur ājyena tasyejyāṃ somasyeva dvijāḥ śanaiḥ<BR>
03,209.010a	haviṣā yo dvitīyena somena saha yujyate<BR>
03,209.010c	rathaprabhū rathadhvānaḥ kumbharetāḥ sa ucyate<BR>
03,209.011a	sarayvāṃ janayat siddhiṃ bhānuṃ bhābhiḥ samāvṛṇot<BR>
03,209.011c	āgneyam ānayan nityam āhvāneṣv eṣa kathyate<BR>
03,209.012a	yas tu na cyavate nityaṃ yaśasā varcasā śriyā<BR>
03,209.012c	agnir niścyavano nāma pṛthivīṃ stauti kevalam<BR>
03,209.013a	vipāpmā kaluṣair mukto viśuddhaś cārciṣā jvalan<BR>
03,209.013c	vipāpo 'gniḥ sutas tasya satyaḥ samayakarmasu<BR>
03,209.014a	ākrośatāṃ hi bhūtānāṃ yaḥ karoti hi niṣkṛtim<BR>
03,209.014c	agniḥ sa niṣkṛtir nāma śobhayaty abhisevitaḥ<BR>
03,209.015a	anukūjanti yeneha vedanārtāḥ svayaṃ janāḥ<BR>
03,209.015c	tasya putraḥ svano nāma pāvakaḥ sa rujaskaraḥ<BR>
03,209.016a	yas tu viśvasya jagato buddhim ākramya tiṣṭhati<BR>
03,209.016c	taṃ prāhur adhyātmavido viśvajin nāma pāvakam<BR>
03,209.017a	antarāgniḥ śrito yo hi bhuktaṃ pacati dehinām<BR>
03,209.017c	sa yajñe viśvabhuṅ nāma sarvalokeṣu bhārata<BR>
03,209.018a	brahmacārī yatātmā ca satataṃ vipulavrataḥ<BR>
03,209.018c	brāhmaṇāḥ pūjayanty enaṃ pākayajñeṣu pāvakam<BR>
03,209.019a	prathito gopatir nāma nadī yasyābhavat priyā<BR>
03,209.019c	tasmin sarvāṇi karmāṇi kriyante karmakartṛbhiḥ<BR>
03,209.020a	vaḍavāmukhaḥ pibaty ambho yo 'sau paramadāruṇaḥ<BR>
03,209.020c	ūrdhvabhāg ūrdhvabhāṅ nāma kaviḥ prāṇāśritas tu saḥ<BR>
03,209.021a	udagdvāraṃ havir yasya gṛhe nityaṃ pradīyate<BR>
03,209.021c	tataḥ sviṣṭaṃ bhaved ājyaṃ sviṣṭakṛt paramaḥ smṛtaḥ<BR>
03,209.022a	yaḥ praśānteṣu bhūteṣu manyur bhavati pāvakaḥ<BR>
03,209.022b*1049_01	manyumān nāma bhagavān agnir eva mahābalaḥ<BR>
03,209.022b*1049_02	āraṇyāni tathā grāmyān yo dahan saṃprakāśate<BR>
03,209.022b*1049_03	svayam utpatitaḥ śrīmān vṛddhimān nāma pāvakaḥ<BR>
03,209.022b*1050_01	krodhaḥ sa tu mahātejā vijñeyaḥ sarvadehiṣu<BR>
03,209.022c	krodhasya tu raso jajñe manyatī cātha putrikā<BR>
03,209.022e	svāheti dāruṇā krūrā sarvabhūteṣu tiṣṭhati<BR>
03,209.023a	tridive yasya sadṛśo nāsti rūpeṇa kaś cana<BR>
03,209.023c	atulyatvāt kṛto devair nāmnā kāmas tu pāvakaḥ<BR>
03,209.024a	saṃharṣād dhārayan krodhaṃ dhanvī sragvī rathe sthitaḥ<BR>
03,209.024c	samare nāśayec chatrūn amogho nāma pāvakaḥ<BR>
03,209.025a	uktho nāma mahābhāga tribhir ukthair abhiṣṭutaḥ<BR>
03,209.025c	mahāvācaṃ tv ajanayat sakāmāśvaṃ hi yaṃ viduḥ<BR>
03,210.001	mārkaṇḍeya uvāca<BR>
03,210.001a	kāśyapo hy atha vāsiṣṭhaḥ prāṇaś ca prāṇaputrakaḥ<BR>
03,210.001c	agnir āṅgirasaś caiva cyavanas triṣuvarcakaḥ<BR>
03,210.002a	acaranta tapas tīvraṃ putrārthe bahuvārṣikam<BR>
03,210.002c	putraṃ labhema dharmiṣṭhaṃ yaśasā brahmaṇā samam<BR>
03,210.003a	mahāvyāhṛtibhir dhyātaḥ pañcabhis tais tadā tv atha<BR>
03,210.003c	jajñe tejomayo 'rciṣmān pañcavarṇaḥ prabhāvanaḥ<BR>
03,210.004a	samiddho 'gniḥ śiras tasya bāhū sūryanibhau tathā<BR>
03,210.004c	tvaṅ netre ca suvarṇābhe kṛṣṇe jaṅghe ca bhārata<BR>
03,210.005a	pañcavarṇaḥ sa tapasā kṛtas taiḥ pañcabhir janaiḥ<BR>
03,210.005c	pāñcajanyaḥ śruto vede pañcavaṃśakaras tu saḥ<BR>
03,210.006a	daśa varṣasahasrāṇi tapas taptvā mahātapāḥ<BR>
03,210.006c	janayat pāvakaṃ ghoraṃ pitṝṇāṃ sa prajāḥ sṛjan<BR>
03,210.007a	bṛhad rathaṃtaraṃ mūrdhno vaktrāc ca tarasāharau<BR>
03,210.007c	śivaṃ nābhyāṃ balād indraṃ vāyvagnī prāṇato 'sṛjat<BR>
03,210.008a	bāhubhyām anudāttau ca viśve bhūtāni caiva ha<BR>
03,210.008c	etān sṛṣṭvā tataḥ pañca pitṝṇām asṛjat sutān<BR>
03,210.009a	bṛhadūrjasya praṇidhiḥ kāśyapasya bṛhattaraḥ<BR>
03,210.009c	bhānur aṅgiraso vīraḥ putro varcasya saubharaḥ<BR>
03,210.010a	prāṇasya cānudāttaś ca vyākhyātāḥ pañca vaṃśajāḥ<BR>
03,210.010c	devān yajñamuṣaś cānyān sṛjan pañcadaśottarān<BR>
03,210.011a	abhīmam atibhīmaṃ ca bhīmaṃ bhīmabalābalam<BR>
03,210.011c	etān yajñamuṣaḥ pañca devān abhyasṛjat tapaḥ<BR>
03,210.012a	sumitraṃ mitravantaṃ ca mitrajñaṃ mitravardhanam<BR>
03,210.012c	mitradharmāṇam ity etān devān abhyasṛjat tapaḥ<BR>
03,210.013a	surapravīraṃ vīraṃ ca sukeśaṃ ca suvarcasam<BR>
03,210.013c	surāṇām api hantāraṃ pañcaitān asṛjat tapaḥ<BR>
03,210.014a	trividhaṃ saṃsthitā hy ete pañca pañca pṛthak pṛthak<BR>
03,210.014c	muṣṇanty atra sthitā hy ete svargato yajñayājinaḥ<BR>
03,210.015a	teṣām iṣṭaṃ haranty ete nighnanti ca mahad bhuvi<BR>
03,210.015c	spardhayā havyavāhānāṃ nighnanty ete haranti ca<BR>
03,210.016a	havir vedyāṃ tad ādānaṃ kuśalaiḥ saṃpravartitam<BR>
03,210.016c	tad ete nopasarpanti yatra cāgniḥ sthito bhavet<BR>
03,210.017a	cito 'gnir udvahan yajñaṃ pakṣābhyāṃ tān prabādhate<BR>
03,210.017c	mantraiḥ praśamitā hy ete neṣṭaṃ muṣṇanti yajñiyam<BR>
03,210.018a	bṛhadukthatapasyaiva putro bhūmim upāśritaḥ<BR>
03,210.018c	agnihotre hūyamāne pṛthivyāṃ sadbhir ijyate<BR>
03,210.019a	rathaṃtaraś ca tapasaḥ putro 'gniḥ paripaṭhyate<BR>
03,210.019c	mitravindāya vai tasya havir adhvaryavo viduḥ<BR>
03,210.019d*1051_01	etaiḥ saha mahābhāga tapas tejasvibhir nṛpa<BR>
03,210.019e	mumude paramaprītaḥ saha putrair mahāyaśāḥ<BR>
03,211.001	mārkaṇḍeya uvāca<BR>
03,211.001a	gurubhir niyamair yukto bharato nāma pāvakaḥ<BR>
03,211.001c	agniḥ puṣṭimatir nāma tuṣṭaḥ puṣṭiṃ prayacchati<BR>
03,211.001e	bharaty eṣa prajāḥ sarvās tato bharata ucyate<BR>
03,211.001f*1052_01	satataṃ bharataśreṣṭha pāvako vai mahāprabhaḥ<BR>
03,211.002a	agnir yas tu śivo nāma śaktipūjāparaś ca saḥ<BR>
03,211.002c	duḥkhārtānāṃ sa sarveṣāṃ śivakṛt satataṃ śivaḥ<BR>
03,211.003a	tapasas tu phalaṃ dṛṣṭvā saṃpravṛddhaṃ tapo mahat<BR>
03,211.003c	uddhartukāmo matimān putro jajñe puraṃdaraḥ<BR>
03,211.004a	ūṣmā caivoṣmaṇo jajñe so 'gnir bhūteṣu lakṣyate<BR>
03,211.004c	agniś cāpi manur nāma prājāpatyam akārayat<BR>
03,211.005a	śaṃbhum agnim atha prāhur brāhmaṇā vedapāragāḥ<BR>
03,211.005c	āvasathyaṃ dvijāḥ prāhur dīptam agniṃ mahāprabham<BR>
03,211.006a	ūrjaskarān havyavāhān suvarṇasadṛśaprabhān<BR>
03,211.006c	agnis tapo hy ajanayat pañca yajñasutān iha<BR>
03,211.007a	praśānte 'gnir mahābhāga pariśrānto gavāṃpatiḥ<BR>
03,211.007c	asurāñ janayan ghorān martyāṃś caiva pṛthagvidhān<BR>
03,211.008a	tapasaś ca manuṃ putraṃ bhānuṃ cāpy aṅgirāsṛjat<BR>
03,211.008c	bṛhadbhānuṃ tu taṃ prāhur brāhmaṇā vedapāragāḥ<BR>
03,211.009a	bhānor bhāryā suprajā tu bṛhadbhāsā tu somajā<BR>
03,211.009c	asṛjetāṃ tu ṣaṭ putrāñ śṛṇu tāsāṃ prajāvidhim<BR>
03,211.009c*1053_01	**** **** tadā sā kanyayā saha<BR>
03,211.009c*1053_02	bhānor aṅgirasasyātha<BR>
03,211.010a	durbalānāṃ tu bhūtānāṃ tanuṃ yaḥ saṃprayacchati<BR>
03,211.010c	tam agniṃ baladaṃ prāhuḥ prathamaṃ bhānutaḥ sutam<BR>
03,211.011a	yaḥ praśānteṣu bhūteṣu manyur bhavati dāruṇaḥ<BR>
03,211.011c	agniḥ sa manyumān nāma dvitīyo bhānutaḥ sutaḥ<BR>
03,211.012a	darśe ca paurṇamāse ca yasyeha havir ucyate<BR>
03,211.012c	viṣṇur nāmeha yo 'gnis tu dhṛtimān nāma so 'ṅgirāḥ<BR>
03,211.013a	indreṇa sahitaṃ yasya havir āgrayaṇaṃ smṛtam<BR>
03,211.013c	agnir āgrayaṇo nāma bhānor evānvayas tu saḥ<BR>
03,211.014a	cāturmāsyeṣu nityānāṃ haviṣāṃ yo niragrahaḥ<BR>
03,211.014c	caturbhiḥ sahitaḥ putrair bhānor evānvayas tu saḥ<BR>
03,211.015a	niśāṃ tv ajanayat kanyām agnīṣomāv ubhau tathā<BR>
03,211.015c	manor evābhavad bhāryā suṣuve pañca pāvakān<BR>
03,211.016a	pūjyate haviṣāgryeṇa cāturmāsyeṣu pāvakaḥ<BR>
03,211.016c	parjanyasahitaḥ śrīmān agnir vaiśvānaras tu saḥ<BR>
03,211.017a	asya lokasya sarvasya yaḥ patiḥ paripaṭhyate<BR>
03,211.017c	so 'gnir viśvapatir nāma dvitīyo vai manoḥ sutaḥ<BR>
03,211.017e	tataḥ sviṣṭaṃ bhaved ājyaṃ sviṣṭakṛt paramaḥ smṛtaḥ<BR>
03,211.018a	kanyā sā rohiṇī nāma hiraṇyakaśipoḥ sutā<BR>
03,211.018c	karmaṇāsau babhau bhāryā sa vahniḥ sa prajāpatiḥ<BR>
03,211.019a	prāṇam āśritya yo dehaṃ pravartayati dehinām<BR>
03,211.019c	tasya saṃnihito nāma śabdarūpasya sādhanaḥ<BR>
03,211.020a	śuklakṛṣṇagatir devo yo bibharti hutāśanam<BR>
03,211.020c	akalmaṣaḥ kalmaṣāṇāṃ kartā krodhāśritas tu saḥ<BR>
03,211.021a	kapilaṃ paramarṣiṃ ca yaṃ prāhur yatayaḥ sadā<BR>
03,211.021c	agniḥ sa kapilo nāma sāṃkhyayogapravartakaḥ<BR>
03,211.022a	agnir yacchati bhūtāni yena bhūtāni nityadā<BR>
03,211.022c	karmasv iha vicitreṣu so 'graṇīr vahnir ucyate<BR>
03,211.023a	imān anyān samasṛjat pāvakān prathitān bhuvi<BR>
03,211.023c	agnihotrasya duṣṭasya prāyaścittārtham ulbaṇān<BR>
03,211.024a	saṃspṛśeyur yadānyonyaṃ kathaṃ cid vāyunāgnayaḥ<BR>
03,211.024c	iṣṭir aṣṭākapālena kāryā vai śucaye 'gnaye<BR>
03,211.025a	dakṣiṇāgnir yadā dvābhyāṃ saṃsṛjeta tadā kila<BR>
03,211.025c	iṣṭir aṣṭākapālena kāryā vai vītaye 'gnaye<BR>
03,211.026a	yady agnayo hi spṛśyeyur niveśasthā davāgninā<BR>
03,211.026c	iṣṭir aṣṭākapālena kāryā tu śucaye 'gnaye<BR>
03,211.027a	agniṃ rajasvalā cet strī saṃspṛśed agnihotrikam<BR>
03,211.027c	iṣṭir aṣṭākapālena kāryā dasyumate 'gnaye<BR>
03,211.028a	mṛtaḥ śrūyeta yo jīvan pareyuḥ paśavo yathā<BR>
03,211.028c	iṣṭir aṣṭākapālena kartavyābhimate 'gnaye<BR>
03,211.029a	ārto na juhuyād agniṃ trirātraṃ yas tu brāhmaṇaḥ<BR>
03,211.029c	iṣṭir aṣṭākapālena kāryā syād uttarāgnaye<BR>
03,211.030a	darśaṃ ca paurṇamāsaṃ ca yasya tiṣṭhet pratiṣṭhitam<BR>
03,211.030c	iṣṭir aṣṭākapālena kāryā pathikṛte 'gnaye<BR>
03,211.031a	sūtikāgnir yadā cāgniṃ saṃspṛśed agnihotrikam<BR>
03,211.031c	iṣṭir aṣṭākapālena kāryā cāgnimate 'gnaye<BR>
03,212.001	mārkaṇḍeya uvāca<BR>
03,212.001a	āpasya muditā bhāryā sahasya paramā priyā<BR>
03,212.001c	bhūpatir bhuvabhartā ca janayat pāvakaṃ param<BR>
03,212.002a	bhūtānāṃ cāpi sarveṣāṃ yaṃ prāhuḥ pāvakaṃ patim<BR>
03,212.002c	ātmā bhuvanabharteti sānvayeṣu dvijātiṣu<BR>
03,212.003a	mahatāṃ caiva bhūtānāṃ sarveṣām iha yaḥ patiḥ<BR>
03,212.003c	bhagavān sa mahātejā nityaṃ carati pāvakaḥ<BR>
03,212.004a	agnir gṛhapatir nāma nityaṃ yajñeṣu pūjyate<BR>
03,212.004c	hutaṃ vahati yo havyam asya lokasya pāvakaḥ<BR>
03,212.005a	apāṃ garbho mahābhāgaḥ sahaputro mahādbhutaḥ<BR>
03,212.005c	bhūpatir bhuvabhartā ca mahataḥ patir ucyate<BR>
03,212.006a	dahan mṛtāni bhūtāni tasyāgnir bharato 'bhavat<BR>
03,212.006c	agniṣṭome ca niyataḥ kratuśreṣṭho bharasya tu<BR>
03,212.006d*1054_01	sa vanhiḥ prathamo nityaṃ devair anviṣyate prabhuḥ<BR>
03,212.007a	āyāntaṃ niyataṃ dṛṣṭvā praviveśārṇavaṃ bhayāt<BR>
03,212.007c	devās taṃ nādhigacchanti mārgamāṇā yathādiśam<BR>
03,212.008a	dṛṣṭvā tv agnir atharvāṇaṃ tato vacanam abravīt<BR>
03,212.008c	devānāṃ vaha havyaṃ tvam ahaṃ vīra sudurbalaḥ<BR>
03,212.008e	atharvan gaccha madhvakṣaṃ priyam etat kuruṣva me<BR>
03,212.009a	preṣya cāgnir atharvāṇam anyaṃ deśaṃ tato 'gamat<BR>
03,212.009c	matsyās tasya samācakhyuḥ kruddhas tān agnir abravīt<BR>
03,212.010a	bhakṣyā vai vividhair bhāvair bhaviṣyatha śarīriṇām<BR>
03,212.010c	atharvāṇaṃ tathā cāpi havyavāho 'bravīd vacaḥ<BR>
03,212.011a	anunīyamāno 'pi bhṛśaṃ devavākyād dhi tena saḥ<BR>
03,212.011c	naicchad voḍhuṃ haviḥ sarvaṃ śarīraṃ ca samatyajat<BR>
03,212.012a	sa tac charīraṃ saṃtyajya praviveśa dharāṃ tadā<BR>
03,212.012c	bhūmiṃ spṛṣṭvāsṛjad dhātūn pṛthak pṛthag atīva hi<BR>
03,212.013a	āsyāt sugandhi tejaś ca asthibhyo devadāru ca<BR>
03,212.013c	śleṣmaṇaḥ sphaṭikaṃ tasya pittān marakataṃ tathā<BR>
03,212.014a	yakṛt kṛṣṇāyasaṃ tasya tribhir eva babhuḥ prajāḥ<BR>
03,212.014c	nakhās tasyābhrapaṭalaṃ śirājālāni vidrumam<BR>
03,212.014e	śarīrād vividhāś cānye dhātavo 'syābhavan nṛpa<BR>
03,212.015a	evaṃ tyaktvā śarīraṃ tu parame tapasi sthitaḥ<BR>
03,212.015c	bhṛgvaṅgirādibhir bhūyas tapasotthāpitas tadā<BR>
03,212.016a	bhṛśaṃ jajvāla tejasvī tapasāpyāyitaḥ śikhī<BR>
03,212.016c	dṛṣṭvā ṛṣīn bhayāc cāpi praviveśa mahārṇavam<BR>
03,212.017a	tasmin naṣṭe jagad bhītam atharvāṇam athāśritam<BR>
03,212.017c	arcayām āsur evainam atharvāṇaṃ surarṣayaḥ<BR>
03,212.018a	atharvā tv asṛjal lokān ātmanālokya pāvakam<BR>
03,212.018c	miṣatāṃ sarvabhūtānām unmamātha mahārṇavam<BR>
03,212.019a	evam agnir bhagavatā naṣṭaḥ pūrvam atharvaṇā<BR>
03,212.019c	āhūtaḥ sarvabhūtānāṃ havyaṃ vahati sarvadā<BR>
03,212.020a	evaṃ tv ajanayad dhiṣṇyān vedoktān vibudhān bahūn<BR>
03,212.020c	vicaran vividhān deśān bhramamāṇas tu tatra vai<BR>
03,212.021a	sindhuvarjaṃ pañca nadyo devikātha sarasvatī<BR>
03,212.021c	gaṅgā ca śatakumbhā ca śarayūr gaṇḍasāhvayā<BR>
03,212.022a	carmaṇvatī mahī caiva medhyā medhātithis tathā<BR>
03,212.022c	tāmrāvatī vetravatī nadyas tisro 'tha kauśikī<BR>
03,212.023a	tamasā narmadā caiva nadī godāvarī tathā<BR>
03,212.023c	veṇṇā praveṇī bhīmā ca medrathā caiva bhārata<BR>
03,212.024a	bhāratī suprayogā ca kāverī murmurā tathā<BR>
03,212.024c	kṛṣṇā ca kṛṣṇaveṇṇā ca kapilā śoṇa eva ca<BR>
03,212.024e	etā nadyas tu dhiṣṇyānāṃ mātaro yāḥ prakīrtitāḥ<BR>
03,212.025a	adbhutasya priyā bhāryā tasyāḥ putro viḍūrathaḥ<BR>
03,212.025c	yāvantaḥ pāvakāḥ proktāḥ somās tāvanta eva ca<BR>
03,212.026a	atreś cāpy anvaye jātā brahmaṇo mānasāḥ prajāḥ<BR>
03,212.026c	atriḥ putrān sraṣṭukāmas tān evātmany adhārayat<BR>
03,212.026e	tasya tad brahmaṇaḥ kāyān nirharanti hutāśanāḥ<BR>
03,212.027a	evam ete mahātmānaḥ kīrtitās te 'gnayo mayā<BR>
03,212.027c	aprameyā yathotpannāḥ śrīmantas timirāpahāḥ<BR>
03,212.028a	adbhutasya tu māhātmyaṃ yathā vedeṣu kīrtitam<BR>
03,212.028c	tādṛśaṃ viddhi sarveṣām eko hy eṣa hutāśanaḥ<BR>
03,212.029a	eka evaiṣa bhagavān vijñeyaḥ prathamo 'ṅgirāḥ<BR>
03,212.029c	bahudhā niḥsṛtaḥ kāyāj jyotiṣṭomaḥ kratur yathā<BR>
03,212.030a	ity eṣa vaṃśaḥ sumahān agnīnāṃ kīrtito mayā<BR>
03,212.030c	pāvito vividhair mantrair havyaṃ vahati dehinām<BR>
03,213.001	mārkaṇḍeya uvāca<BR>
03,213.001a	agnīnāṃ vividho vaṃśaḥ kīrtitas te mayānagha<BR>
03,213.001c	śṛṇu janma tu kauravya kārttikeyasya dhīmataḥ<BR>
03,213.001d*1055_00	vaiśaṃpāyanaḥ<BR>
03,213.001d*1055_01	śrutvemāṃ dharmasaṃyuktāṃ dharmarājaḥ kathāṃ śubhām<BR>
03,213.001d*1055_02	yudhiṣṭhiraḥ<BR>
03,213.001d*1055_02	punaḥ papraccha tam ṛṣiṃ mārkaṇḍeyaṃ tapasvinam<BR>
03,213.001d*1055_03	kumāras tu yathā jāto yathā cāgneḥ suto 'bhavat<BR>
03,213.001d*1055_04	yathā rudrāc ca saṃbhūto gaṅgāyāṃ kṛttikāsu ca<BR>
03,213.001d*1055_05	etad icchāmy ahaṃ śrotuṃ kautūhalam atīva me<BR>
03,213.002a	adbhutasyādbhutaṃ putraṃ pravakṣyāmy amitaujasam<BR>
03,213.002c	jātaṃ saptarṣibhāryābhir brahmaṇyaṃ kīrtivardhanam<BR>
03,213.003a	devāsurāḥ purā yattā vinighnantaḥ parasparam<BR>
03,213.003c	tatrājayan sadā devān dānavā ghorarūpiṇaḥ<BR>
03,213.004a	vadhyamānaṃ balaṃ dṛṣṭvā bahuśas taiḥ puraṃdaraḥ<BR>
03,213.004c	svasainyanāyakārthāya cintām āpa bhṛśaṃ tadā<BR>
03,213.005a	devasenāṃ dānavair yo bhagnāṃ dṛṣṭvā mahābalaḥ<BR>
03,213.005c	pālayed vīryam āśritya sa jñeyaḥ puruṣo mayā<BR>
03,213.006a	sa śailaṃ mānasaṃ gatvā dhyāyann artham imaṃ bhṛśam<BR>
03,213.006c	śuśrāvārtasvaraṃ ghoram atha muktaṃ striyā tadā<BR>
03,213.007a	abhidhāvatu mā kaś cit puruṣas trātu caiva ha<BR>
03,213.007c	patiṃ ca me pradiśatu svayaṃ vā patir astu me<BR>
03,213.008a	puraṃdaras tu tām āha mā bhair nāsti bhayaṃ tava<BR>
03,213.008c	evam uktvā tato 'paśyat keśinaṃ sthitam agrataḥ<BR>
03,213.009a	kirīṭinaṃ gadāpāṇiṃ dhātumantam ivācalam<BR>
03,213.009c	haste gṛhītvā tāṃ kanyām athainaṃ vāsavo 'bravīt<BR>
03,213.009d*1056_01	keśinn anicchatīṃ kanyāṃ vijane varayasva mām<BR>
03,213.009d*1056_02	mayi śāstari duṣṭānāṃ vajrahaste madodite<BR>
03,213.010a	anāryakarman kasmāt tvam imāṃ kanyāṃ jihīrṣasi<BR>
03,213.010c	vajriṇaṃ māṃ vijānīhi viramāsyāḥ prabādhanāt<BR>
03,213.011	keśy uvāca<BR>
03,213.011a	visṛjasva tvam evaināṃ śakraiṣā prārthitā mayā<BR>
03,213.011c	kṣamaṃ te jīvato gantuṃ svapuraṃ pākaśāsana<BR>
03,213.012	mārkaṇḍeya uvāca<BR>
03,213.012a	evam uktvā gadāṃ keśī cikṣependravadhāya vai<BR>
03,213.012c	tām āpatantīṃ ciccheda madhye vajreṇa vāsavaḥ<BR>
03,213.013a	athāsya śailaśikharaṃ keśī kruddho vyavāsṛjat<BR>
03,213.013b*1057_01	mahāmeghapratīkāśaṃ calat pāvakasaṃkulam<BR>
03,213.013c	tad āpatantaṃ saṃprekṣya śailaśṛṅgaṃ śatakratuḥ<BR>
03,213.013e	bibheda rājan vajreṇa bhuvi tan nipapāta ha<BR>
03,213.014a	patatā tu tadā keśī tena śṛṅgeṇa tāḍitaḥ<BR>
03,213.014c	hitvā kanyāṃ mahābhāgāṃ prādravad bhṛśapīḍitaḥ<BR>
03,213.015a	apayāte 'sure tasmiṃs tāṃ kanyāṃ vāsavo 'bravīt<BR>
03,213.015c	kāsi kasyāsi kiṃ ceha kuruṣe tvaṃ śubhānane<BR>
03,213.016	kanyovāca<BR>
03,213.016a	ahaṃ prajāpateḥ kanyā devaseneti viśrutā<BR>
03,213.016c	bhaginī daityasenā me sā pūrvaṃ keśinā hṛtā<BR>
03,213.017a	sahaivāvāṃ bhaginyau tu sakhībhiḥ saha mānasam<BR>
03,213.017c	āgacchāveha ratyartham anujñāpya prajāpatim<BR>
03,213.018a	nityaṃ cāvāṃ prārthayate hartuṃ keśī mahāsuraḥ<BR>
03,213.018c	icchaty enaṃ daityasenā na tv ahaṃ pākaśāsana<BR>
03,213.019a	sā hṛtā tena bhagavan muktāhaṃ tvadbalena tu<BR>
03,213.019c	tvayā devendra nirdiṣṭaṃ patim icchāmi durjayam<BR>
03,213.020	indra uvāca<BR>
03,213.020a	mama mātṛṣvaseyā tvaṃ mātā dākṣāyaṇī mama<BR>
03,213.020c	ākhyātaṃ tv aham icchāmi svayam ātmabalaṃ tvayā<BR>
03,213.021	kanyovāca<BR>
03,213.021a	abalāhaṃ mahābāho patis tu balavān mama<BR>
03,213.021c	varadānāt pitur bhāvī surāsuranamaskṛtaḥ<BR>
03,213.022	indra uvāca<BR>
03,213.022a	kīdṛśaṃ vai balaṃ devi patyus tava bhaviṣyati<BR>
03,213.022c	etad icchāmy ahaṃ śrotuṃ tava vākyam anindite<BR>
03,213.023	kanyovāca<BR>
03,213.023a	devadānavayakṣāṇāṃ kiṃnaroragarakṣasām<BR>
03,213.023c	jetā sa dṛṣṭo duṣṭānāṃ mahāvīryo mahābalaḥ<BR>
03,213.024a	yas tu sarvāṇi bhūtāni tvayā saha vijeṣyati<BR>
03,213.024c	sa hi me bhavitā bhartā brahmaṇyaḥ kīrtivardhanaḥ<BR>
03,213.025	mārkaṇḍeya uvāca<BR>
03,213.025a	indras tasyā vacaḥ śrutvā duḥkhito 'cintayad bhṛśam<BR>
03,213.025c	asyā devyāḥ patir nāsti yādṛśaṃ saṃprabhāṣate<BR>
03,213.026a	athāpaśyat sa udaye bhāskaraṃ bhāskaradyutiḥ<BR>
03,213.026c	somaṃ caiva mahābhāgaṃ viśamānaṃ divākaram<BR>
03,213.027a	amāvāsyāṃ saṃpravṛttaṃ muhūrtaṃ raudram eva ca<BR>
03,213.027c	devāsuraṃ ca saṃgrāmaṃ so 'paśyad udaye girau<BR>
03,213.028a	lohitaiś ca ghanair yuktāṃ pūrvāṃ saṃdhyāṃ śatakratuḥ<BR>
03,213.028c	apaśyal lohitodaṃ ca bhagavān varuṇālayam<BR>
03,213.029a	bhṛgubhiś cāṅgirobhiś ca hutaṃ mantraiḥ pṛthagvidhaiḥ<BR>
03,213.029c	havyaṃ gṛhītvā vahniṃ ca praviśantaṃ divākaram<BR>
03,213.030a	parva caiva caturviṃśaṃ tadā sūryam upasthitam<BR>
03,213.030c	tathā dharmagataṃ raudraṃ somaṃ sūryagataṃ ca tam<BR>
03,213.031a	samālokyaikatām eva śaśino bhāskarasya ca<BR>
03,213.031c	samavāyaṃ tu taṃ raudraṃ dṛṣṭvā śakro vyacintayat<BR>
03,213.031d*1057_01	sūryācandramasor ghoraṃ dṛśyate pariveṣaṇam<BR>
03,213.031d*1057_02	etasminn eva rātryante mahad yuddhaṃ tu śaṃsati<BR>
03,213.031d*1057_03	sarit sindhur apīyaṃ tu pratyasṛgvāhinī bhṛśam<BR>
03,213.031d*1057_04	śṛgāliny agnivaktrā ca pratyādityaṃ virāviṇī<BR>
03,213.032a	eṣa raudraś ca saṃghāto mahān yuktaś ca tejasā<BR>
03,213.032c	somasya vahnisūryābhyām adbhuto 'yaṃ samāgamaḥ<BR>
03,213.032e	janayed yaṃ sutaṃ somaḥ so 'syā devyāḥ patir bhavet<BR>
03,213.033a	agniś caitair guṇair yuktaḥ sarvair agniś ca devatā<BR>
03,213.033c	eṣa cej janayed garbhaṃ so 'syā devyāḥ patir bhavet<BR>
03,213.034a	evaṃ saṃcintya bhagavān brahmalokaṃ tadā gataḥ<BR>
03,213.034c	gṛhītvā devasenāṃ tām avandat sa pitāmaham<BR>
03,213.034e	uvāca cāsyā devyās tvaṃ sādhu śūraṃ patiṃ diśa<BR>
03,213.035	brahmovāca<BR>
03,213.035a	yathaitac cintitaṃ kāryaṃ tvayā dānavasūdana<BR>
03,213.035c	tathā sa bhavitā garbho balavān uruvikramaḥ<BR>
03,213.036a	sa bhaviṣyati senānīs tvayā saha śatakrato<BR>
03,213.036c	asyā devyāḥ patiś caiva sa bhaviṣyati vīryavān<BR>
03,213.037	mārkaṇḍeya uvāca<BR>
03,213.037a	etac chrutvā namas tasmai kṛtvāsau saha kanyayā<BR>
03,213.037c	tatrābhyagacchad devendro yatra devarṣayo 'bhavan<BR>
03,213.037e	vasiṣṭhapramukhā mukhyā viprendrāḥ sumahāvratāḥ<BR>
03,213.038a	bhāgārthaṃ tapasopāttaṃ teṣāṃ somaṃ tathādhvare<BR>
03,213.038c	pipāsavo yayur devāḥ śatakratupurogamāḥ<BR>
03,213.039a	iṣṭiṃ kṛtvā yathānyāyaṃ susamiddhe hutāśane<BR>
03,213.039c	juhuvus te mahātmāno havyaṃ sarvadivaukasām<BR>
03,213.040a	samāhūto hutavahaḥ so 'dbhutaḥ sūryamaṇḍalāt<BR>
03,213.040c	viniḥsṛtyāyayau vahnir vāgyato vidhivat prabhuḥ<BR>
03,213.040e	āgamyāhavanīyaṃ vai tair dvijair mantrato hutam<BR>
03,213.041a	sa tatra vividhaṃ havyaṃ pratigṛhya hutāśanaḥ<BR>
03,213.041c	ṛṣibhyo bharataśreṣṭha prāyacchata divaukasām<BR>
03,213.042a	niṣkrāmaṃś cāpy apaśyat sa patnīs teṣāṃ mahātmanām<BR>
03,213.042c	sveṣv āśrameṣūpaviṣṭāḥ snāyantīś ca yathāsukham<BR>
03,213.043a	rukmavedinibhās tās tu candralekhā ivāmalāḥ<BR>
03,213.043c	hutāśanārcipratimāḥ sarvās tārā ivādbhutāḥ<BR>
03,213.044a	sa tadgatena manasā babhūva kṣubhitendriyaḥ<BR>
03,213.044c	patnīr dṛṣṭvā dvijendrāṇāṃ vahniḥ kāmavaśaṃ yayau<BR>
03,213.045a	sa bhūyaś cintayām āsa na nyāyyaṃ kṣubhito 'smi yat<BR>
03,213.045c	sādhvīḥ patnīr dvijendrāṇām akāmāḥ kāmayāmy aham<BR>
03,213.046a	naitāḥ śakyā mayā draṣṭuṃ spraṣṭuṃ vāpy animittataḥ<BR>
03,213.046c	gārhapatyaṃ samāviśya tasmāt paśyāmy abhīkṣṇaśaḥ<BR>
03,213.047a	saṃspṛśann iva sarvās tāḥ śikhābhiḥ kāñcanaprabhāḥ<BR>
03,213.047c	paśyamānaś ca mumude gārhapatyaṃ samāśritaḥ<BR>
03,213.048a	niruṣya tatra suciram evaṃ vahnir vaśaṃ gataḥ<BR>
03,213.048c	manas tāsu vinikṣipya kāmayāno varāṅganāḥ<BR>
03,213.049a	kāmasaṃtaptahṛdayo dehatyāge suniścitaḥ<BR>
03,213.049c	alābhe brāhmaṇastrīṇām agnir vanam upāgataḥ<BR>
03,213.050a	svāhā taṃ dakṣaduhitā prathamaṃ kāmayat tadā<BR>
03,213.050c	sā tasya chidram anvaicchac cirāt prabhṛti bhāminī<BR>
03,213.050e	apramattasya devasya na cāpaśyad aninditā<BR>
03,213.051a	sā taṃ jñātvā yathāvat tu vahniṃ vanam upāgatam<BR>
03,213.051c	tattvataḥ kāmasaṃtaptaṃ cintayām āsa bhāminī<BR>
03,213.052a	ahaṃ saptarṣipatnīnāṃ kṛtvā rūpāṇi pāvakam<BR>
03,213.052c	kāmayiṣyāmi kāmārtaṃ tāsāṃ rūpeṇa mohitam<BR>
03,213.052e	evaṃ kṛte prītir asya kāmāvāptiś ca me bhavet<BR>
03,214.001	mārkaṇḍeya uvāca<BR>
03,214.001a	śivā bhāryā tv aṅgirasaḥ śīlarūpaguṇānvitā<BR>
03,214.001c	tasyāḥ sā prathamaṃ rūpaṃ kṛtvā devī janādhipa<BR>
03,214.001e	jagāma pāvakābhyāśaṃ taṃ covāca varāṅganā<BR>
03,214.002a	mām agne kāmasaṃtaptāṃ tvaṃ kāmayitum arhasi<BR>
03,214.002c	kariṣyasi na ced evaṃ mṛtāṃ mām upadhāraya<BR>
03,214.002d*1059_01	tavāpy adharmaḥ sumahān bhavitā vai hutāśana<BR>
03,214.003a	aham aṅgiraso bhāryā śivā nāma hutāśana<BR>
03,214.003c	sakhībhiḥ sahitā prāptā mantrayitvā viniścayam<BR>
03,214.004	agnir uvāca<BR>
03,214.004a	kathaṃ māṃ tvaṃ vijānīṣe kāmārtam itarāḥ katham<BR>
03,214.004c	yās tvayā kīrtitāḥ sarvāḥ saptarṣīṇāṃ priyāḥ striyaḥ<BR>
03,214.005	śivovāca<BR>
03,214.005a	asmākaṃ tvaṃ priyo nityaṃ bibhīmas tu vayaṃ tava<BR>
03,214.005c	tvaccittam iṅgitair jñātvā preṣitāsmi tavāntikam<BR>
03,214.006a	maithunāyeha saṃprāptā kāmaṃ prāptaṃ drutaṃ cara<BR>
03,214.006b*1060_01	upayantuṃ mahāvīrya pūrvam eva tvam arhasi<BR>
03,214.006c	mātaro māṃ pratīkṣante gamiṣyāmi hutāśana<BR>
03,214.007	mārkaṇḍeya uvāca<BR>
03,214.007a	tato 'gnir upayeme tāṃ śivāṃ prītimudāyutaḥ<BR>
03,214.007c	prītyā devī ca saṃyuktā śukraṃ jagrāha pāṇinā<BR>
03,214.008a	acintayan mamedaṃ ye rūpaṃ drakṣyanti kānane<BR>
03,214.008c	te brāhmaṇīnām anṛtaṃ doṣaṃ vakṣyanti pāvake<BR>
03,214.009a	tasmād etad rakṣyamāṇā garuḍī saṃbhavāmy aham<BR>
03,214.009c	vanān nirgamanaṃ caiva sukhaṃ mama bhaviṣyati<BR>
03,214.010a	suparṇī sā tadā bhūtvā nirjagāma mahāvanāt<BR>
03,214.010c	apaśyat parvataṃ śvetaṃ śarastambaiḥ susaṃvṛtam<BR>
03,214.011a	dṛṣṭīviṣaiḥ saptaśīrṣair guptaṃ bhogibhir adbhutaiḥ<BR>
03,214.011c	rakṣobhiś ca piśācaiś ca raudrair bhūtagaṇais tathā<BR>
03,214.011e	rākṣasībhiś ca saṃpūrṇam anekaiś ca mṛgadvijaiḥ<BR>
03,214.011f*1061_01	nadīprasravaṇopetaṃ nānātarulatācitam<BR>
03,214.012a	sā tatra sahasā gatvā śailapṛṣṭhaṃ sudurgamam<BR>
03,214.012c	prākṣipat kāñcane kuṇḍe śukraṃ sā tvaritā satī<BR>
03,214.013a	śiṣṭānām api sā devī saptarṣīṇāṃ mahātmanām<BR>
03,214.013c	patnīsarūpatāṃ kṛtvā kāmayām āsa pāvakam<BR>
03,214.014a	divyarūpam arundhatyāḥ kartuṃ na śakitaṃ tayā<BR>
03,214.014c	tasyās tapaḥprabhāveṇa bhartṛśuśrūṣaṇena ca<BR>
03,214.015a	ṣaṭkṛtvas tat tu nikṣiptam agne retaḥ kurūttama<BR>
03,214.015c	tasmin kuṇḍe pratipadi kāminyā svāhayā tadā<BR>
03,214.016a	tat skannaṃ tejasā tatra saṃbhṛtaṃ janayat sutam<BR>
03,214.016c	ṛṣibhiḥ pūjitaṃ skannam anayat skandatāṃ tataḥ<BR>
03,214.017a	ṣaṭśirā dviguṇaśrotro dvādaśākṣibhujakramaḥ<BR>
03,214.017c	ekagrīvas tv ekakāyaḥ kumāraḥ samapadyata<BR>
03,214.018a	dvitīyāyām abhivyaktas tṛtīyāyāṃ śiśur babhau<BR>
03,214.018c	aṅgapratyaṅgasaṃbhūtaś caturthyām abhavad guhaḥ<BR>
03,214.019a	lohitābhreṇa mahatā saṃvṛtaḥ saha vidyutā<BR>
03,214.019c	lohitābhre sumahati bhāti sūrya ivoditaḥ<BR>
03,214.020a	gṛhītaṃ tu dhanus tena vipulaṃ lomaharṣaṇam<BR>
03,214.020c	nyastaṃ yat tripuraghnena surārivinikṛntanam<BR>
03,214.021a	tad gṛhītvā dhanuḥśreṣṭhaṃ nanāda balavāṃs tadā<BR>
03,214.021c	saṃmohayann ivemān sa trīṃl lokān sacarācarān<BR>
03,214.022a	tasya taṃ ninadaṃ śrutvā mahāmeghaughanisvanam<BR>
03,214.022c	utpetatur mahānāgau citraś cairāvataś ca ha<BR>
03,214.023a	tāv āpatantau saṃprekṣya sa bālārkasamadyutiḥ<BR>
03,214.023c	dvābhyāṃ gṛhītvā pāṇibhyāṃ śaktiṃ cānyena pāṇinā<BR>
03,214.023e	apareṇāgnidāyādas tāmracūḍaṃ bhujena saḥ<BR>
03,214.024a	mahākāyam upaśliṣṭaṃ kukkuṭaṃ balināṃ varam<BR>
03,214.024c	gṛhītvā vyanadad bhīmaṃ cikrīḍa ca mahābalaḥ<BR>
03,214.025a	dvābhyāṃ bhujābhyāṃ balavān gṛhītvā śaṅkham uttamam<BR>
03,214.025c	prādhmāpayata bhūtānāṃ trāsanaṃ balinām api<BR>
03,214.026a	dvābhyāṃ bhujābhyām ākāśaṃ bahuśo nijaghāna saḥ<BR>
03,214.026c	krīḍan bhāti mahāsenas trīṃl lokān vadanaiḥ piban<BR>
03,214.026e	parvatāgre 'prameyātmā raśmimān udaye yathā<BR>
03,214.027a	sa tasya parvatasyāgre niṣaṇṇo 'dbhutavikramaḥ<BR>
03,214.027c	vyalokayad ameyātmā mukhair nānāvidhair diśaḥ<BR>
03,214.027e	sa paśyan vividhān bhāvāṃś cakāra ninadaṃ punaḥ<BR>
03,214.028a	tasya taṃ ninadaṃ śrutvā nyapatan bahudhā janāḥ<BR>
03,214.028c	bhītāś codvignamanasas tam eva śaraṇaṃ yayuḥ<BR>
03,214.029a	ye tu taṃ saṃśritā devaṃ nānāvarṇās tadā janāḥ<BR>
03,214.029c	tān apy āhuḥ pāriṣadān brāhmaṇāḥ sumahābalān<BR>
03,214.030a	sa tūtthāya mahābāhur upasāntvya ca tāñ janān<BR>
03,214.030c	dhanur vikṛṣya vyasṛjad bāṇāñ śvete mahāgirau<BR>
03,214.031a	bibheda sa śaraiḥ śailaṃ krauñcaṃ himavataḥ sutam<BR>
03,214.031c	tena haṃsāś ca gṛdhrāś ca meruṃ gacchanti parvatam<BR>
03,214.032a	sa viśīrṇo 'patac chailo bhṛśam ārtasvarān ruvan<BR>
03,214.032c	tasmin nipatite tv anye neduḥ śailā bhṛśaṃ bhayāt<BR>
03,214.032d*1062_01	ghoram ārtasvaraṃ sarve dṛṣṭvā krauñcaṃ vidāritam<BR>
03,214.033a	sa taṃ nādaṃ bhṛśārtānāṃ śrutvāpi balināṃ varaḥ<BR>
03,214.033c	na prāvyathad ameyātmā śaktim udyamya cānadat<BR>
03,214.034a	sā tadā vipulā śaktiḥ kṣiptā tena mahātmanā<BR>
03,214.034c	bibheda śikharaṃ ghoraṃ śvetasya tarasā gireḥ<BR>
03,214.035a	sa tenābhihato dīno giriḥ śveto 'calaiḥ saha<BR>
03,214.035c	utpapāta mahīṃ tyaktvā bhītas tasmān mahātmanaḥ<BR>
03,214.036a	tataḥ pravyathitā bhūmir vyaśīryata samantataḥ<BR>
03,214.036c	ārtā skandaṃ samāsādya punar balavatī babhau<BR>
03,214.037a	parvatāś ca namaskṛtya tam eva pṛthivīṃ gatāḥ<BR>
03,214.037c	athāyam abhajal lokaḥ skandaṃ śuklasya pañcamīm<BR>
03,215.001	mārkaṇḍeya uvāca<BR>
03,215.001*1063_01	tasmiñ jāte mahāsattve mahāsene mahābale<BR>
03,215.001*1063_02	samuttasthur mahotpātā ghorarūpāḥ pṛthagvidhāḥ<BR>
03,215.001*1063_03	strīpuṃsor viparītaṃ ca tathā dvaṃdvāni yāni ca<BR>
03,215.001*1063_04	grahā dīptā diśaḥ khaṃ ca rarāsa ca mahī bhṛśam<BR>
03,215.001*1064_01	ity etad vividhākāraṃ vṛttaṃ śuklasya pañcamīm<BR>
03,215.001*1064_02	tato yuddhaṃ mahad ghoraṃ ṣaṣṭhyāṃ vṛttaṃ janādhipa<BR>
03,215.001a	ṛṣayas tu mahāghorān dṛṣṭvotpātān pṛthagvidhān<BR>
03,215.001c	akurvañ śāntim udvignā lokānāṃ lokabhāvanāḥ<BR>
03,215.002a	nivasanti vane ye tu tasmiṃś caitrarathe janāḥ<BR>
03,215.002c	te 'bruvann eṣa no 'narthaḥ pāvakenāhṛto mahān<BR>
03,215.002e	saṃgamya ṣaḍbhiḥ patnībhiḥ saptarṣīṇām iti sma ha<BR>
03,215.003a	apare garuḍīm āhus tvayānartho 'yam āhṛtaḥ<BR>
03,215.003c	yair dṛṣṭā sā tadā devī tasyā rūpeṇa gacchatī<BR>
03,215.003e	na tu tat svāhayā karma kṛtaṃ jānāti vai janaḥ<BR>
03,215.004a	suparṇī tu vacaḥ śrutvā mamāyaṃ tanayas tv iti<BR>
03,215.004c	upagamya śanaiḥ skandam āhāhaṃ jananī tava<BR>
03,215.005a	atha saptarṣayaḥ śrutvā jātaṃ putraṃ mahaujasam<BR>
03,215.005c	tatyajuḥ ṣaṭ tadā patnīr vinā devīm arundhatīm<BR>
03,215.006a	ṣaḍbhir eva tadā jātam āhus tad vanavāsinaḥ<BR>
03,215.006c	saptarṣīn āha ca svāhā mama putro 'yam ity uta<BR>
03,215.006e	ahaṃ jāne naitad evam iti rājan punaḥ punaḥ<BR>
03,215.007a	viśvāmitras tu kṛtveṣṭiṃ saptarṣīṇāṃ mahāmuniḥ<BR>
03,215.007c	pāvakaṃ kāmasaṃtaptam adṛṣṭaḥ pṛṣṭhato 'nvagāt<BR>
03,215.007e	tat tena nikhilaṃ sarvam avabuddhaṃ yathātatham<BR>
03,215.008a	viśvāmitras tu prathamaṃ kumāraṃ śaraṇaṃ gataḥ<BR>
03,215.008c	stavaṃ divyaṃ saṃpracakre mahāsenasya cāpi saḥ<BR>
03,215.009a	maṅgalāni ca sarvāṇi kaumārāṇi trayodaśa<BR>
03,215.009c	jātakarmādikās tasya kriyāś cakre mahāmuniḥ<BR>
03,215.010a	ṣaḍvaktrasya tu māhātmyaṃ kukkuṭasya ca sādhanam<BR>
03,215.010c	śaktyā devyāḥ sādhanaṃ ca tathā pāriṣadām api<BR>
03,215.011a	viśvāmitraś cakāraitat karma lokahitāya vai<BR>
03,215.011c	tasmād ṛṣiḥ kumārasya viśvāmitro 'bhavat priyaḥ<BR>
03,215.012a	anvajānāc ca svāhāyā rūpānyatvaṃ mahāmuniḥ<BR>
03,215.012c	abravīc ca munīn sarvān nāparādhyanti vai striyaḥ<BR>
03,215.012e	śrutvā tu tattvatas tasmāt te patnīḥ sarvato 'tyajan<BR>
03,215.013a	skandaṃ śrutvā tato devā vāsavaṃ sahitābruvan<BR>
03,215.013c	aviṣahyabalaṃ skandaṃ jahi śakrāśu māciram<BR>
03,215.014a	yadi vā na nihaṃsy enam adyendro 'yaṃ bhaviṣyati<BR>
03,215.014c	trailokyaṃ saṃnigṛhyāsmāṃs tvāṃ ca śakra mahābalaḥ<BR>
03,215.015a	sa tān uvāca vyathito bālo 'yaṃ sumahābalaḥ<BR>
03,215.015b*1065_01	na bālam utsahe hantum iti śakraḥ prabhāṣate<BR>
03,215.015b*1065_02	te 'bruvan nāsti te vīryaṃ yata evaṃ prabhāṣase<BR>
03,215.015c	sraṣṭāram api lokānāṃ yudhi vikramya nāśayet<BR>
03,215.016a	sarvās tv adyābhigacchantu skandaṃ lokasya mātaraḥ<BR>
03,215.016c	kāmavīryā ghnantu cainaṃ tathety uktvā ca tā yayuḥ<BR>
03,215.017a	tam apratibalaṃ dṛṣṭvā viṣaṇṇavadanās tu tāḥ<BR>
03,215.017c	aśakyo 'yaṃ vicintyaivaṃ tam eva śaraṇaṃ yayuḥ<BR>
03,215.018a	ūcuś cāpi tvam asmākaṃ putro 'smābhir dhṛtaṃ jagat<BR>
03,215.018c	abhinandasva naḥ sarvāḥ prasnutāḥ snehaviklavāḥ<BR>
03,215.018d*1066_01	tāsāṃ tad vacanaṃ śrutvā pātukāmaḥ stanān prabhuḥ<BR>
03,215.019a	tāḥ saṃpūjya mahāsenaḥ kāmāṃś cāsāṃ pradāya saḥ<BR>
03,215.019c	apaśyad agnim āyāntaṃ pitaraṃ balināṃ balī<BR>
03,215.020a	sa tu saṃpūjitas tena saha mātṛgaṇena ha<BR>
03,215.020c	parivārya mahāsenaṃ rakṣamāṇaḥ sthitaḥ sthiram<BR>
03,215.021a	sarvāsāṃ yā tu mātṝṇāṃ nārī krodhasamudbhavā<BR>
03,215.021c	dhātrī sā putravat skandaṃ śūlahastābhyarakṣata<BR>
03,215.022a	lohitasyodadheḥ kanyā krūrā lohitabhojanā<BR>
03,215.022c	pariṣvajya mahāsenaṃ putravat paryarakṣata<BR>
03,215.023a	agnir bhūtvā naigameyaś chāgavaktro bahuprajaḥ<BR>
03,215.023c	ramayām āsa śailasthaṃ bālaṃ krīḍanakair iva<BR>
03,216.001	mārkaṇḍeya uvāca<BR>
03,216.001a	grahāḥ sopagrahāś caiva ṛṣayo mātaras tathā<BR>
03,216.001c	hutāśanamukhāś cāpi dīptāḥ pāriṣadāṃ gaṇāḥ<BR>
03,216.002a	ete cānye ca bahavo ghorās tridivavāsinaḥ<BR>
03,216.002c	parivārya mahāsenaṃ sthitā mātṛgaṇaiḥ saha<BR>
03,216.003a	saṃdigdhaṃ vijayaṃ dṛṣṭvā vijayepsuḥ sureśvaraḥ<BR>
03,216.003c	āruhyairāvataskandhaṃ prayayau daivataiḥ saha<BR>
03,216.003d*1067_01	ādāya vajraṃ balavān sarvair devagaṇair vṛtaḥ<BR>
03,216.003e	vijighāṃsur mahāsenam indras tūrṇataraṃ yayau<BR>
03,216.004a	ugraṃ tac ca mahāvegaṃ devānīkaṃ mahāprabham<BR>
03,216.004c	vicitradhvajasaṃnāhaṃ nānāvāhanakārmukam<BR>
03,216.004e	pravarāmbarasaṃvītaṃ śriyā juṣṭam alaṃkṛtam<BR>
03,216.005a	vijighāṃsuṃ tadāyāntaṃ kumāraḥ śakram abhyayāt<BR>
03,216.005c	vinadan pathi śakras tu drutaṃ yāti mahābalaḥ<BR>
03,216.005e	saṃharṣayan devasenāṃ jighāṃsuḥ pāvakātmajam<BR>
03,216.006a	saṃpūjyamānas tridaśais tathaiva paramarṣibhiḥ<BR>
03,216.006c	samīpam upasaṃprāptaḥ kārttikeyasya vāsavaḥ<BR>
03,216.006d*1068_01	atha dṛṣṭvā sthitaṃ skandaṃ śvetasyāgre mahāgireḥ<BR>
03,216.007a	siṃhanādaṃ tataś cakre deveśaḥ sahitaḥ suraiḥ<BR>
03,216.007c	guho 'pi śabdaṃ taṃ śrutvā vyanadat sāgaro yathā<BR>
03,216.008a	tasya śabdena mahatā samuddhūtodadhiprabham<BR>
03,216.008c	babhrāma tatra tatraiva devasainyam acetanam<BR>
03,216.009a	jighāṃsūn upasaṃprāptān devān dṛṣṭvā sa pāvakiḥ<BR>
03,216.009c	visasarja mukhāt kruddhaḥ pravṛddhāḥ pāvakārciṣaḥ<BR>
03,216.009e	tā devasainyāny adahan veṣṭamānāni bhūtale<BR>
03,216.010a	te pradīptaśirodehāḥ pradīptāyudhavāhanāḥ<BR>
03,216.010c	pracyutāḥ sahasā bhānti citrās tārāgaṇā iva<BR>
03,216.011a	dahyamānāḥ prapannās te śaraṇaṃ pāvakātmajam<BR>
03,216.011c	devā vajradharaṃ tyaktvā tataḥ śāntim upāgatāḥ<BR>
03,216.012a	tyakto devais tataḥ skande vajraṃ śakro 'bhyavāsṛjat<BR>
03,216.012c	tad visṛṣṭaṃ jaghānāśu pārśvaṃ skandasya dakṣiṇam<BR>
03,216.012e	bibheda ca mahārāja pārśvaṃ tasya mahātmanaḥ<BR>
03,216.013a	vajraprahārāt skandasya saṃjātaḥ puruṣo 'paraḥ<BR>
03,216.013c	yuvā kāñcanasaṃnāhaḥ śaktidhṛg divyakuṇḍalaḥ<BR>
03,216.013e	yad vajraviśanāj jāto viśākhas tena so 'bhavat<BR>
03,216.014a	taṃ jātam aparaṃ dṛṣṭvā kālānalasamadyutim<BR>
03,216.014c	bhayād indras tataḥ skandaṃ prāñjaliḥ śaraṇaṃ gataḥ<BR>
03,216.015a	tasyābhayaṃ dadau skandaḥ sahasainyasya sattama<BR>
03,216.015c	tataḥ prahṛṣṭās tridaśā vāditrāṇy abhyavādayan<BR>
03,217.001	mārkaṇḍeya uvāca<BR>
03,217.001a	skandasya pārṣadān ghorāñ śṛṇuṣvādbhutadarśanān<BR>
03,217.001c	vajraprahārāt skandasya jajñus tatra kumārakāḥ<BR>
03,217.001e	ye haranti śiśūñ jātān garbhasthāṃś caiva dāruṇāḥ<BR>
03,217.002a	vajraprahārāt kanyāś ca jajñire 'sya mahābalāḥ<BR>
03,217.002c	kumārāś ca viśākhaṃ taṃ pitṛtve samakalpayan<BR>
03,217.003a	sa bhūtvā bhagavān saṃkhye rakṣaṃś chāgamukhas tadā<BR>
03,217.003c	vṛtaḥ kanyāgaṇaiḥ sarvair ātmanīnaiś ca putrakaiḥ<BR>
03,217.004a	mātṝṇāṃ prekṣatīnāṃ ca bhadraśākhaś ca kauśalaḥ<BR>
03,217.004c	tataḥ kumārapitaraṃ skandam āhur janā bhuvi<BR>
03,217.005a	rudram agnim umāṃ svāhāṃ pradeśeṣu mahābalām<BR>
03,217.005c	yajanti putrakāmāś ca putriṇaś ca sadā janāḥ<BR>
03,217.006a	yās tās tv ajanayat kanyās tapo nāma hutāśanaḥ<BR>
03,217.006c	kiṃ karomīti tāḥ skandaṃ saṃprāptāḥ samabhāṣata<BR>
03,217.007	mātara ūcuḥ<BR>
03,217.007a	bhavema sarvalokasya vayaṃ mātara uttamāḥ<BR>
03,217.007c	prasādāt tava pūjyāś ca priyam etat kuruṣva naḥ<BR>
03,217.008	mārkaṇḍeya uvāca<BR>
03,217.008a	so 'bravīd bāḍham ity evaṃ bhaviṣyadhvaṃ pṛthagvidhāḥ<BR>
03,217.008c	aśivāś ca śivāś caiva punaḥ punar udāradhīḥ<BR>
03,217.009a	tataḥ saṃkalpya putratve skaṃdaṃ mātṛgaṇo 'gamat<BR>
03,217.009c	kākī ca halimā caiva rudrātha bṛhalī tathā<BR>
03,217.009e	āryā palālā vai mitrā saptaitāḥ śiśumātaraḥ<BR>
03,217.010a	etāsāṃ vīryasaṃpannaḥ śiśur nāmātidāruṇaḥ<BR>
03,217.010c	skandaprasādajaḥ putro lohitākṣo bhayaṃkaraḥ<BR>
03,217.011a	eṣa vīrāṣṭakaḥ proktaḥ skandamātṛgaṇodbhavaḥ<BR>
03,217.011c	chāgavaktreṇa sahito navakaḥ parikīrtyate<BR>
03,217.012a	ṣaṣṭhaṃ chāgamayaṃ vaktraṃ skandasyaiveti viddhi tat<BR>
03,217.012c	ṣaṭśiro 'bhyantaraṃ rājan nityaṃ mātṛgaṇārcitam<BR>
03,217.013a	ṣaṇṇāṃ tu pravaraṃ tasya śīrṣāṇām iha śabdyate<BR>
03,217.013c	śaktiṃ yenāsṛjad divyāṃ bhadraśākha iti sma ha<BR>
03,217.014a	ity etad vividhākāraṃ vṛttaṃ śuklasya pañcamīm<BR>
03,217.014c	tatra yuddhaṃ mahāghoraṃ vṛttaṃ ṣaṣṭhyāṃ janādhipa<BR>
03,218.001	mārkaṇḍeya uvāca<BR>
03,218.001a	upaviṣṭaṃ tataḥ skandaṃ hiraṇyakavacasrajam<BR>
03,218.001c	hiraṇyacūḍamukuṭaṃ hiraṇyākṣaṃ mahāprabham<BR>
03,218.002a	lohitāmbarasaṃvītaṃ tīkṣṇadaṃṣṭraṃ manoramam<BR>
03,218.002c	sarvalakṣaṇasaṃpannaṃ trailokyasyāpi supriyam<BR>
03,218.003a	tatas taṃ varadaṃ śūraṃ yuvānaṃ mṛṣṭakuṇḍalam<BR>
03,218.003c	abhajat padmarūpā śrīḥ svayam eva śarīriṇī<BR>
03,218.004a	śriyā juṣṭaḥ pṛthuyaśāḥ sa kumāravaras tadā<BR>
03,218.004c	niṣaṇṇo dṛśyate bhūtaiḥ paurṇamāsyāṃ yathā śaśī<BR>
03,218.005a	apūjayan mahātmāno brāhmaṇās taṃ mahābalam<BR>
03,218.005c	idam āhus tadā caiva skandaṃ tatra maharṣayaḥ<BR>
03,218.006a	hiraṇyavarṇa bhadraṃ te lokānāṃ śaṃkaro bhava<BR>
03,218.006c	tvayā ṣaḍrātrajātena sarve lokā vaśīkṛtāḥ<BR>
03,218.007a	abhayaṃ ca punar dattaṃ tvayaivaiṣāṃ surottama<BR>
03,218.007c	tasmād indro bhavān astu trailokyasyābhayaṃkaraḥ<BR>
03,218.008	skanda uvāca<BR>
03,218.008a	kim indraḥ sarvalokānāṃ karotīha tapodhanāḥ<BR>
03,218.008c	kathaṃ devagaṇāṃś caiva pāti nityaṃ sureśvaraḥ<BR>
03,218.009	ṛṣaya ūcuḥ<BR>
03,218.009a	indro diśati bhūtānāṃ balaṃ tejaḥ prajāḥ sukham<BR>
03,218.009c	tuṣṭaḥ prayacchati tathā sarvān dāyān sureśvaraḥ<BR>
03,218.010a	durvṛttānāṃ saṃharati vṛttasthānāṃ prayacchati<BR>
03,218.010c	anuśāsti ca bhūtāni kāryeṣu balasūdanaḥ<BR>
03,218.011a	asūrye ca bhavet sūryas tathācandre ca candramāḥ<BR>
03,218.011c	bhavaty agniś ca vāyuś ca pṛthivy āpaś ca kāraṇaiḥ<BR>
03,218.012a	etad indreṇa kartavyam indre hi vipulaṃ balam<BR>
03,218.012c	tvaṃ ca vīra balaśreṣṭhas tasmād indro bhavasva naḥ<BR>
03,218.013	śakra uvāca<BR>
03,218.013a	bhavasvendro mahābāho sarveṣāṃ naḥ sukhāvahaḥ<BR>
03,218.013c	abhiṣicyasva caivādya prāptarūpo 'si sattama<BR>
03,218.014	skanda uvāca<BR>
03,218.014a	śādhi tvam eva trailokyam avyagro vijaye rataḥ<BR>
03,218.014c	ahaṃ te kiṃkaraḥ śakra na mamendratvam īpsitam<BR>
03,218.015	śakra uvāca<BR>
03,218.015a	balaṃ tavādbhutaṃ vīra tvaṃ devānām arīñ jahi<BR>
03,218.015c	avajñāsyanti māṃ lokā vīryeṇa tava vismitāḥ<BR>
03,218.016a	indratve 'pi sthitaṃ vīra balahīnaṃ parājitam<BR>
03,218.016b*1069_01	tvattejasāvamaṃsyanti lokā māṃ surasattama<BR>
03,218.016c	āvayoś ca mitho bhede prayatiṣyanty atandritāḥ<BR>
03,218.017a	bhedite ca tvayi vibho loko dvaidham upeṣyati<BR>
03,218.017c	dvidhābhūteṣu lokeṣu niściteṣv āvayos tathā<BR>
03,218.017e	vigrahaḥ saṃpravarteta bhūtabhedān mahābala<BR>
03,218.018a	tatra tvaṃ māṃ raṇe tāta yathāśraddhaṃ vijeṣyasi<BR>
03,218.018c	tasmād indro bhavān adya bhavitā mā vicāraya<BR>
03,218.019	skanda uvāca<BR>
03,218.019a	tvam eva rājā bhadraṃ te trailokyasya mamaiva ca<BR>
03,218.019c	karomi kiṃ ca te śakra śāsanaṃ tad bravīhi me<BR>
03,218.020	śakra uvāca<BR>
03,218.020a	yadi satyam idaṃ vākyaṃ niścayād bhāṣitaṃ tvayā<BR>
03,218.020c	yadi vā śāsanaṃ skanda kartum icchasi me śṛṇu<BR>
03,218.021a	abhiṣicyasva devānāṃ senāpatye mahābala<BR>
03,218.021c	aham indro bhaviṣyāmi tava vākyān mahābala<BR>
03,218.022	skanda uvāca<BR>
03,218.022a	dānavānāṃ vināśāya devānām arthasiddhaye<BR>
03,218.022c	gobrāhmaṇasya trāṇārthaṃ senāpatye 'bhiṣiñca mām<BR>
03,218.023	mārkaṇḍeya uvāca<BR>
03,218.023a	so 'bhiṣikto maghavatā sarvair devagaṇaiḥ saha<BR>
03,218.023c	atīva śuśubhe tatra pūjyamāno maharṣibhiḥ<BR>
03,218.023d*1070_01	tasya tad vacanaṃ śrutvā skandasya balavṛtrahā<BR>
03,218.023d*1070_02	ṛṣibhis taṃ mahāsenaṃ hṛṣṭo devagaṇaiḥ saha<BR>
03,218.023d*1070_03	sauvarṇe ratnakhacite taruṇāruṇabhāsvare<BR>
03,218.023d*1070_04	divyāsane samāsthāpya vimalaiḥ puṇyavāribhiḥ<BR>
03,218.023d*1070_05	mahāsenaṃ tadā śakraḥ senāpatye 'bhiṣiktavān<BR>
03,218.024a	tasya tat kāñcanaṃ chatraṃ dhriyamāṇaṃ vyarocata<BR>
03,218.024c	yathaiva susamiddhasya pāvakasyātmamaṇḍalam<BR>
03,218.025a	viśvakarmakṛtā cāsya divyā mālā hiraṇmayī<BR>
03,218.025c	ābaddhā tripuraghnena svayam eva yaśasvinā<BR>
03,218.026a	āgamya manujavyāghra saha devyā paraṃtapa<BR>
03,218.026c	arcayām āsa suprīto bhagavān govṛṣadhvajaḥ<BR>
03,218.027a	rudram agniṃ dvijāḥ prāhū rudrasūnus tatas tu saḥ<BR>
03,218.027b*1071_01	kīrtyate sumahātejāḥ kumāro 'dbhutadarśanaḥ<BR>
03,218.027c	rudreṇa śukram utsṛṣṭaṃ tac chvetaḥ parvato 'bhavat<BR>
03,218.027d*1072_01	tac chuklaṃ bhakṣayām āsa vahnis tasmād guho 'bhavat<BR>
03,218.027e	pāvakasyendriyaṃ śvete kṛttikābhiḥ kṛtaṃ nage<BR>
03,218.028a	pūjyamānaṃ tu rudreṇa dṛṣṭvā sarve divaukasaḥ<BR>
03,218.028c	rudrasūnuṃ tataḥ prāhur guhaṃ guṇavatāṃ varam<BR>
03,218.029a	anupraviśya rudreṇa vahniṃ jāto hy ayaṃ śiśuḥ<BR>
03,218.029c	tatra jātas tataḥ skando rudrasūnus tato 'bhavat<BR>
03,218.030a	rudrasya vahneḥ svāhāyāḥ ṣaṇṇāṃ strīṇāṃ ca tejasā<BR>
03,218.030c	jātaḥ skandaḥ suraśreṣṭho rudrasūnus tato 'bhavat<BR>
03,218.031a	araje vāsasī rakte vasānaḥ pāvakātmajaḥ<BR>
03,218.031c	bhāti dīptavapuḥ śrīmān raktābhrābhyām ivāṃśumān<BR>
03,218.032a	kukkuṭaś cāgninā dattas tasya ketur alaṃkṛtaḥ<BR>
03,218.032c	rathe samucchrito bhāti kālāgnir iva lohitaḥ<BR>
03,218.032d*1073_01	yā ceṣṭā sarvabhūtānāṃ prabhā śāntir balaṃ tathā<BR>
03,218.032d*1073_02	agratas tasya sā śaktir devānāṃ jayavardhinī<BR>
03,218.033a	viveśa kavacaṃ cāsya śarīraṃ sahajaṃ tataḥ<BR>
03,218.033c	yudhyamānasya devasya prādurbhavati tat sadā<BR>
03,218.034a	śaktir varma balaṃ tejaḥ kāntatvaṃ satyam akṣatiḥ<BR>
03,218.034c	brahmaṇyatvam asaṃmoho bhaktānāṃ parirakṣaṇam<BR>
03,218.035a	nikṛntanaṃ ca śatrūṇāṃ lokānāṃ cābhirakṣaṇam<BR>
03,218.035c	skandena saha jātāni sarvāṇy eva janādhipa<BR>
03,218.036a	evaṃ devagaṇaiḥ sarvaiḥ so 'bhiṣiktaḥ svalaṃkṛtaḥ<BR>
03,218.036c	babhau pratītaḥ sumanāḥ paripūrṇendudarśanaḥ<BR>
03,218.037a	iṣṭaiḥ svādhyāyaghoṣaiś ca devatūryaravair api<BR>
03,218.037c	devagandharvagītaiś ca sarvair apsarasāṃ gaṇaiḥ<BR>
03,218.038a	etaiś cānyaiś ca vividhair hṛṣṭatuṣṭair alaṃkṛtaiḥ<BR>
03,218.038b*1074_01	susaṃvṛtaḥ piśācānāṃ gaṇair devagaṇais tathā<BR>
03,218.038c	krīḍann iva tadā devair abhiṣiktaḥ sa pāvakiḥ<BR>
03,218.039a	abhiṣiktaṃ mahāsenam apaśyanta divaukasaḥ<BR>
03,218.039c	vinihatya tamaḥ sūryaṃ yathehābhyuditaṃ tathā<BR>
03,218.040a	athainam abhyayuḥ sarvā devasenāḥ sahasraśaḥ<BR>
03,218.040c	asmākaṃ tvaṃ patir iti bruvāṇāḥ sarvatodiśam<BR>
03,218.041a	tāḥ samāsādya bhagavān sarvabhūtagaṇair vṛtaḥ<BR>
03,218.041c	arcitaś ca stutaś caiva sāntvayām āsa tā api<BR>
03,218.042a	śatakratuś cābhiṣicya skandaṃ senāpatiṃ tadā<BR>
03,218.042c	sasmāra tāṃ devasenāṃ yā sā tena vimokṣitā<BR>
03,218.043a	ayaṃ tasyāḥ patir nūnaṃ vihito brahmaṇā svayam<BR>
03,218.043c	iti cintyānayām āsa devasenāṃ svalaṃkṛtām<BR>
03,218.044a	skandaṃ covāca balabhid iyaṃ kanyā surottama<BR>
03,218.044c	ajāte tvayi nirdiṣṭā tava patnī svayaṃbhuvā<BR>
03,218.045a	tasmāt tvam asyā vidhivat pāṇiṃ mantrapuraskṛtam<BR>
03,218.045c	gṛhāṇa dakṣiṇaṃ devyāḥ pāṇinā padmavarcasam<BR>
03,218.045d*1075_01	evam ukto bhagavatā mahāseno mahābalaḥ<BR>
03,218.045d*1075_02	dṛṣṭvā kamalapatrākṣīṃ tanumadhyāṃ yaśasvinīm<BR>
03,218.045d*1075_03	atīva rūpasaṃpannāṃ sarvābharaṇabhūṣitām<BR>
03,218.045d*1075_04	sarvalakṣaṇasaṃpannāṃ devasenāṃ śucismitām<BR>
03,218.046a	evam uktaḥ sa jagrāha tasyāḥ pāṇiṃ yathāvidhi<BR>
03,218.046b*1076_01	jagrāha bharataśreṣṭha devasenāpatis tataḥ<BR>
03,218.046c	bṛhaspatir mantravidhiṃ jajāpa ca juhāva ca<BR>
03,218.047a	evaṃ skandasya mahiṣīṃ devasenāṃ vidur budhāḥ<BR>
03,218.047c	ṣaṣṭhīṃ yāṃ brāhmaṇāḥ prāhur lakṣmīm āśāṃ sukhapradām<BR>
03,218.047e	sinīvālīṃ kuhūṃ caiva sadvṛttim aparājitām<BR>
03,218.047f*1077_01	ity evamādibhir devī nāmabhiḥ parikīrtyate<BR>
03,218.048a	yadā skandaḥ patir labdhaḥ śāśvato devasenayā<BR>
03,218.048c	tadā tam āśrayal lakṣmīḥ svayaṃ devī śarīriṇī<BR>
03,218.049a	śrījuṣṭaḥ pañcamīṃ skandas tasmāc chrīpañcamī smṛtā<BR>
03,218.049c	ṣaṣṭhyāṃ kṛtārtho 'bhūd yasmāt tasmāt ṣaṣṭhī mahātithiḥ<BR>
03,219.001	mārkaṇḍeya uvāca<BR>
03,219.001a	śriyā juṣṭaṃ mahāsenaṃ devasenāpatiṃ kṛtam<BR>
03,219.001c	saptarṣipatnyaḥ ṣaḍ devyas tatsakāśam athāgaman<BR>
03,219.002a	ṛṣibhiḥ saṃparityaktā dharmayuktā mahāvratāḥ<BR>
03,219.002c	drutam āgamya cocus tā devasenāpatiṃ prabhum<BR>
03,219.003a	vayaṃ putra parityaktā bhartṛbhir devasaṃmitaiḥ<BR>
03,219.003a*1078_01	**** **** dharmayuktā mahāvratāḥ<BR>
03,219.003a*1078_02	bhavadīyaikaśaraṇāḥ<BR>
03,219.003c	akāraṇād ruṣā tāta puṇyasthānāt paricyutāḥ<BR>
03,219.004a	asmābhiḥ kila jātas tvam iti kenāpy udāhṛtam<BR>
03,219.004c	asatyam etat saṃśrutya tasmān nas trātum arhasi<BR>
03,219.005a	akṣayaś ca bhavet svargas tvatprasādād dhi naḥ prabho<BR>
03,219.005c	tvāṃ putraṃ cāpy abhīpsāmaḥ kṛtvaitad anṛṇo bhava<BR>
03,219.006	skanda uvāca<BR>
03,219.006a	mātaro hi bhavatyo me suto vo 'ham aninditāḥ<BR>
03,219.006c	yac cābhīpsatha tat sarvaṃ saṃbhaviṣyati vas tathā<BR>
03,219.007	mārkaṇḍeya uvāca<BR>
03,219.007a	evam ukte tataḥ śakraṃ kiṃ kāryam iti so 'bravīt<BR>
03,219.007c	uktaḥ skandena brūhīti so 'bravīd vāsavas tataḥ<BR>
03,219.008a	abhijit spardhamānā tu rohiṇyā kanyasī svasā<BR>
03,219.008c	icchantī jyeṣṭhatāṃ devī tapas taptuṃ vanaṃ gatā<BR>
03,219.009a	tatra mūḍho 'smi bhadraṃ te nakṣatraṃ gaganāc cyutam<BR>
03,219.009c	kālaṃ tv imaṃ paraṃ skanda brahmaṇā saha cintaya<BR>
03,219.010a	dhaniṣṭhādis tadā kālo brahmaṇā parinirmitaḥ<BR>
03,219.010c	rohiṇyādyo 'bhavat pūrvam evaṃ saṃkhyā samābhavat<BR>
03,219.011a	evam ukte tu śakreṇa tridivaṃ kṛttikā gatāḥ<BR>
03,219.011c	nakṣatraṃ śakaṭākāraṃ bhāti tad vahnidaivatam<BR>
03,219.012a	vinatā cābravīt skandaṃ mama tvaṃ piṇḍadaḥ sutaḥ<BR>
03,219.012c	icchāmi nityam evāhaṃ tvayā putra sahāsitum<BR>
03,219.013	skanda uvāca<BR>
03,219.013a	evam astu namas te 'stu putrasnehāt praśādhi mām<BR>
03,219.013c	snuṣayā pūjyamānā vai devi vatsyasi nityadā<BR>
03,219.014	mārkaṇḍeya uvāca<BR>
03,219.014a	atha mātṛgaṇaḥ sarvaḥ skandaṃ vacanam abravīt<BR>
03,219.014c	vayaṃ sarvasya lokasya mātaraḥ kavibhiḥ stutāḥ<BR>
03,219.014e	icchāmo mātaras tubhyaṃ bhavituṃ pūjayasva naḥ<BR>
03,219.014f*1079_01	sa tāsāṃ vacanaṃ śrutvā skando vacanam abravīt<BR>
03,219.015	skanda uvāca<BR>
03,219.015a	mātaras tu bhavatyo me bhavatīnām ahaṃ sutaḥ<BR>
03,219.015c	ucyatāṃ yan mayā kāryaṃ bhavatīnām athepsitam<BR>
03,219.016	mātara ūcuḥ<BR>
03,219.016a	yās tu tā mātaraḥ pūrvaṃ lokasyāsya prakalpitāḥ<BR>
03,219.016c	asmākaṃ tad bhavet sthānaṃ tāsāṃ caiva na tad bhavet<BR>
03,219.017a	bhavema pūjyā lokasya na tāḥ pūjyāḥ surarṣabha<BR>
03,219.017c	prajāsmākaṃ hṛtās tābhis tvatkṛte tāḥ prayaccha naḥ<BR>
03,219.018	skanda uvāca<BR>
03,219.018a	dattāḥ prajā na tāḥ śakyā bhavatībhir niṣevitum<BR>
03,219.018c	anyāṃ vaḥ kāṃ prayacchāmi prajāṃ yāṃ manasecchatha<BR>
03,219.019	mātara ūcuḥ<BR>
03,219.019a	icchāma tāsāṃ mātṝṇāṃ prajā bhoktuṃ prayaccha naḥ<BR>
03,219.019c	tvayā saha pṛthagbhūtā ye ca tāsām atheśvarāḥ<BR>
03,219.020	skanda uvāca<BR>
03,219.020a	prajā vo dadmi kaṣṭaṃ tu bhavatībhir udāhṛtam<BR>
03,219.020c	parirakṣata bhadraṃ vaḥ prajāḥ sādhu namaskṛtāḥ<BR>
03,219.021	mātara ūcuḥ<BR>
03,219.021a	parirakṣāma bhadraṃ te prajāḥ skanda yathecchasi<BR>
03,219.021c	tvayā no rocate skanda sahavāsaś ciraṃ prabho<BR>
03,219.022	skanda uvāca<BR>
03,219.022a	yāvat ṣoḍaśa varṣāṇi bhavanti taruṇāḥ prajāḥ<BR>
03,219.022c	prabādhata manuṣyāṇāṃ tāvad rūpaiḥ pṛthagvidhaiḥ<BR>
03,219.023a	ahaṃ ca vaḥ pradāsyāmi raudram ātmānam avyayam<BR>
03,219.023c	paramaṃ tena sahitā sukhaṃ vatsyatha pūjitāḥ<BR>
03,219.024	mārkaṇḍeya uvāca<BR>
03,219.024a	tataḥ śarīrāt skandasya puruṣaḥ kāñcanaprabhaḥ<BR>
03,219.024c	bhoktuṃ prajāḥ sa martyānāṃ niṣpapāta mahābalaḥ<BR>
03,219.025a	apatat sa tadā bhūmau visaṃjño 'tha kṣudhānvitaḥ<BR>
03,219.025c	skandena so 'bhyanujñāto raudrarūpo 'bhavad grahaḥ<BR>
03,219.025e	skandāpasmāram ity āhur grahaṃ taṃ dvijasattamāḥ<BR>
03,219.026a	vinatā tu mahāraudrā kathyate śakunigrahaḥ<BR>
03,219.026c	pūtanāṃ rākṣasīṃ prāhus taṃ vidyāt pūtanāgraham<BR>
03,219.027a	kaṣṭā dāruṇarūpeṇa ghorarūpā niśācarī<BR>
03,219.027c	piśācī dāruṇākārā kathyate śītapūtanā<BR>
03,219.027e	garbhān sā mānuṣīṇāṃ tu harate ghoradarśanā<BR>
03,219.028a	aditiṃ revatīṃ prāhur grahas tasyās tu raivataḥ<BR>
03,219.028c	so 'pi bālāñ śiśūn ghoro bādhate vai mahāgrahaḥ<BR>
03,219.029a	daityānāṃ yā ditir mātā tām āhur mukhamaṇḍikām<BR>
03,219.029c	atyarthaṃ śiśumāṃsena saṃprahṛṣṭā durāsadā<BR>
03,219.030a	kumārāś ca kumāryaś ca ye proktāḥ skandasaṃbhavāḥ<BR>
03,219.030c	te 'pi garbhabhujaḥ sarve kauravya sumahāgrahāḥ<BR>
03,219.031a	tāsām eva kumārīṇāṃ patayas te prakīrtitāḥ<BR>
03,219.031c	ajñāyamānā gṛhṇanti bālakān raudrakarmiṇaḥ<BR>
03,219.032a	gavāṃ mātā tu yā prājñaiḥ kathyate surabhir nṛpa<BR>
03,219.032c	śakunis tām athāruhya saha bhuṅkte śiśūn bhuvi<BR>
03,219.033a	saramā nāma yā mātā śunāṃ devī janādhipa<BR>
03,219.033c	sāpi garbhān samādatte mānuṣīṇāṃ sadaiva hi<BR>
03,219.034a	pādapānāṃ ca yā mātā karañjanilayā hi sā<BR>
03,219.034b*1080_01	varadā sā hi saumyā ca nityaṃ bhūtānukampinī<BR>
03,219.034c	karañje tāṃ namasyanti tasmāt putrārthino narāḥ<BR>
03,219.035a	ime tv aṣṭādaśānye vai grahā māṃsamadhupriyāḥ<BR>
03,219.035c	dvipañcarātraṃ tiṣṭhanti satataṃ sūtikāgṛhe<BR>
03,219.036a	kadrūḥ sūkṣmavapur bhūtvā garbhiṇīṃ praviśed yadā<BR>
03,219.036c	bhuṅkte sā tatra taṃ garbhaṃ sā tu nāgaṃ prasūyate<BR>
03,219.037a	gandharvāṇāṃ tu yā mātā sā garbhaṃ gṛhya gacchati<BR>
03,219.037c	tato vilīnagarbhā sā mānuṣī bhuvi dṛśyate<BR>
03,219.038a	yā janitrī tv apsarasāṃ garbham āste pragṛhya sā<BR>
03,219.038c	upaviṣṭaṃ tato garbhaṃ kathayanti manīṣiṇaḥ<BR>
03,219.039a	lohitasyodadheḥ kanyā dhātrī skandasya sā smṛtā<BR>
03,219.039c	lohitāyanir ity evaṃ kadambe sā hi pūjyate<BR>
03,219.040a	puruṣeṣu yathā rudras tathāryā pramadāsv api<BR>
03,219.040c	āryā mātā kumārasya pṛthakkāmārtham ijyate<BR>
03,219.041a	evam ete kumārāṇāṃ mayā proktā mahāgrahāḥ<BR>
03,219.041c	yāvat ṣoḍaśa varṣāṇi aśivās te śivās tataḥ<BR>
03,219.042a	ye ca mātṛgaṇāḥ proktāḥ puruṣāś caiva ye grahāḥ<BR>
03,219.042c	sarve skandagrahā nāma jñeyā nityaṃ śarīribhiḥ<BR>
03,219.043a	teṣāṃ praśamanaṃ kāryaṃ snānaṃ dhūpam athāñjanam<BR>
03,219.043c	balikarmopahāraś ca skandasyejyā viśeṣataḥ<BR>
03,219.044a	evam ete 'rcitāḥ sarve prayacchanti śubhaṃ nṛṇām<BR>
03,219.044c	āyur vīryaṃ ca rājendra samyak pūjānamaskṛtāḥ<BR>
03,219.045a	ūrdhvaṃ tu ṣoḍaśād varṣād ye bhavanti grahā nṛṇām<BR>
03,219.045c	tān ahaṃ saṃpravakṣyāmi namaskṛtya maheśvaram<BR>
03,219.046a	yaḥ paśyati naro devāñ jāgrad vā śayito 'pi vā<BR>
03,219.046c	unmādyati sa tu kṣipraṃ taṃ tu devagrahaṃ viduḥ<BR>
03,219.047a	āsīnaś ca śayānaś ca yaḥ paśyati naraḥ pitṝn<BR>
03,219.047c	unmādyati sa tu kṣipraṃ sa jñeyas tu pitṛgrahaḥ<BR>
03,219.048a	avamanyati yaḥ siddhān kruddhāś cāpi śapanti yam<BR>
03,219.048c	unmādyati sa tu kṣipraṃ jñeyaḥ siddhagrahas tu saḥ<BR>
03,219.049a	upāghrāti ca yo gandhān rasāṃś cāpi pṛthagvidhān<BR>
03,219.049c	unmādyati sa tu kṣipraṃ sa jñeyo rākṣaso grahaḥ<BR>
03,219.050a	gandharvāś cāpi yaṃ divyāḥ saṃspṛśanti naraṃ bhuvi<BR>
03,219.050c	unmādyati sa tu kṣipraṃ graho gāndharva eva saḥ<BR>
03,219.051a	āviśanti ca yaṃ yakṣāḥ puruṣaṃ kālaparyaye<BR>
03,219.051c	unmādyati sa tu kṣipraṃ jñeyo yakṣagrahas tu saḥ<BR>
03,219.052a	adhirohanti yaṃ nityaṃ piśācāḥ puruṣaṃ kva cit<BR>
03,219.052c	unmādyati sa tu kṣipraṃ paiśācaṃ taṃ grahaṃ viduḥ<BR>
03,219.053a	yasya doṣaiḥ prakupitaṃ cittaṃ muhyati dehinaḥ<BR>
03,219.053c	unmādyati sa tu kṣipraṃ sādhanaṃ tasya śāstrataḥ<BR>
03,219.054a	vaiklavyāc ca bhayāc caiva ghorāṇāṃ cāpi darśanāt<BR>
03,219.054c	unmādyati sa tu kṣipraṃ sattvaṃ tasya tu sādhanam<BR>
03,219.055a	kaś cit krīḍitukāmo vai bhoktukāmas tathāparaḥ<BR>
03,219.055c	abhikāmas tathaivānya ity eṣa trividho grahaḥ<BR>
03,219.056a	yāvat saptativarṣāṇi bhavanty ete grahā nṛṇām<BR>
03,219.056c	ataḥ paraṃ dehināṃ tu grahatulyo bhavej jvaraḥ<BR>
03,219.057a	aprakīrṇendriyaṃ dāntaṃ śuciṃ nityam atandritam<BR>
03,219.057c	āstikaṃ śraddadhānaṃ ca varjayanti sadā grahāḥ<BR>
03,219.058a	ity eṣa te grahoddeśo mānuṣāṇāṃ prakīrtitaḥ<BR>
03,219.058c	na spṛśanti grahā bhaktān narān devaṃ maheśvaram<BR>
03,220.001	mārkaṇḍeya uvāca<BR>
03,220.001a	yadā skandena mātṝṇām evam etat priyaṃ kṛtam<BR>
03,220.001c	athainam abravīt svāhā mama putras tvam aurasaḥ<BR>
03,220.002a	icchāmy ahaṃ tvayā dattāṃ prītiṃ paramadurlabhām<BR>
03,220.002c	tām abravīt tataḥ skandaḥ prītim icchasi kīdṛśīm<BR>
03,220.003	svāhovāca<BR>
03,220.003a	dakṣasyāhaṃ priyā kanyā svāhā nāma mahābhuja<BR>
03,220.003c	bālyāt prabhṛti nityaṃ ca jātakāmā hutāśane<BR>
03,220.004a	na ca māṃ kāminīṃ putra samyag jānāti pāvakaḥ<BR>
03,220.004c	icchāmi śāśvataṃ vāsaṃ vastuṃ putra sahāgninā<BR>
03,220.005	skanda uvāca<BR>
03,220.005a	havyaṃ kavyaṃ ca yat kiṃ cid dvijā mantrapuraskṛtam<BR>
03,220.005c	hoṣyanty agnau sadā devi svāhety uktvā samudyatam<BR>
03,220.006a	adya prabhṛti dāsyanti suvṛttāḥ satpathe sthitāḥ<BR>
03,220.006c	evam agnis tvayā sārdhaṃ sadā vatsyati śobhane<BR>
03,220.007	mārkaṇḍeya uvāca<BR>
03,220.007a	evam uktā tataḥ svāhā tuṣṭā skandena pūjitā<BR>
03,220.007c	pāvakena samāyuktā bhartrā skandam apūjayat<BR>
03,220.008a	tato brahmā mahāsenaṃ prajāpatir athābravīt<BR>
03,220.008c	abhigaccha mahādevaṃ pitaraṃ tripurārdanam<BR>
03,220.009a	rudreṇāgniṃ samāviśya svāhām āviśya comayā<BR>
03,220.009c	hitārthaṃ sarvalokānāṃ jātas tvam aparājitaḥ<BR>
03,220.010a	umāyonyāṃ ca rudreṇa śukraṃ siktaṃ mahātmanā<BR>
03,220.010c	āste girau nipatitaṃ miñjikāmiñjikaṃ yataḥ<BR>
03,220.010d*1081_01	mithunaṃ vai mahābhāga tatra tad rudrasaṃbhavam<BR>
03,220.011a	saṃbhūtaṃ lohitode tu śukraśeṣam avāpatat<BR>
03,220.011c	sūryaraśmiṣu cāpy anyad anyac caivāpatad bhuvi<BR>
03,220.011e	āsaktam anyad vṛkṣeṣu tad evaṃ pañcadhāpatat<BR>
03,220.012a	ta ete vividhākārā gaṇā jñeyā manīṣibhiḥ<BR>
03,220.012c	tava pāriṣadā ghorā ya ete piśitāśanāḥ<BR>
03,220.013a	evam astv iti cāpy uktvā mahāseno maheśvaram<BR>
03,220.013c	apūjayad ameyātmā pitaraṃ pitṛvatsalaḥ<BR>
03,220.014a	arkapuṣpais tu te pañca gaṇāḥ pūjyā dhanārthibhiḥ<BR>
03,220.014c	vyādhipraśamanārthaṃ ca teṣāṃ pūjāṃ samācaret<BR>
03,220.015a	miñjikāmiñjikaṃ caiva mithunaṃ rudrasaṃbhavam<BR>
03,220.015c	namaskāryaṃ sadaiveha bālānāṃ hitam icchatā<BR>
03,220.016a	striyo mānuṣamāṃsādā vṛddhikā nāma nāmataḥ<BR>
03,220.016c	vṛkṣeṣu jātās tā devyo namaskāryāḥ prajārthibhiḥ<BR>
03,220.017a	evam ete piśācānām asaṃkhyeyā gaṇāḥ smṛtāḥ<BR>
03,220.017c	ghaṇṭāyāḥ sapatākāyāḥ śṛṇu me saṃbhavaṃ nṛpa<BR>
03,220.018a	airāvatasya ghaṇṭe dve vaijayantyāv iti śrute<BR>
03,220.018c	guhasya te svayaṃ datte śakreṇānāyya dhīmatā<BR>
03,220.019a	ekā tatra viśākhasya ghaṇṭā skandasya cāparā<BR>
03,220.019c	patākā kārttikeyasya viśākhasya ca lohitā<BR>
03,220.020a	yāni krīḍanakāny asya devair dattāni vai tadā<BR>
03,220.020c	tair eva ramate devo mahāseno mahābalaḥ<BR>
03,220.021a	sa saṃvṛtaḥ piśācānāṃ gaṇair devagaṇais tathā<BR>
03,220.021c	śuśubhe kāñcane śaile dīpyamānaḥ śriyā vṛtaḥ<BR>
03,220.022a	tena vīreṇa śuśubhe sa śailaḥ śubhakānanaḥ<BR>
03,220.022c	ādityenevāṃśumatā mandaraś cārukandaraḥ<BR>
03,220.023a	saṃtānakavanaiḥ phullaiḥ karavīravanair api<BR>
03,220.023c	pārijātavanaiś caiva japāśokavanais tathā<BR>
03,220.024a	kadambataruṣaṇḍaiś ca divyair mṛgagaṇair api<BR>
03,220.024c	divyaiḥ pakṣigaṇaiś caiva śuśubhe śvetaparvataḥ<BR>
03,220.025a	tatra devagaṇāḥ sarve sarve caiva maharṣayaḥ<BR>
03,220.025c	meghatūryaravāś caiva kṣubdhodadhisamasvanāḥ<BR>
03,220.026a	tatra divyāś ca gandharvā nṛtyanty apsarasas tathā<BR>
03,220.026c	hṛṣṭānāṃ tatra bhūtānāṃ śrūyate ninado mahān<BR>
03,220.027a	evaṃ sendraṃ jagat sarvaṃ śvetaparvatasaṃsthitam<BR>
03,220.027c	prahṛṣṭaṃ prekṣate skandaṃ na ca glāyati darśanāt<BR>
03,221.001	mārkaṇḍeya uvāca<BR>
03,221.001a	yadābhiṣikto bhagavān senāpatyena pāvakiḥ<BR>
03,221.001c	tadā saṃprasthitaḥ śrīmān hṛṣṭo bhadravaṭaṃ haraḥ<BR>
03,221.001e	rathenādityavarṇena pārvatyā sahitaḥ prabhuḥ<BR>
03,221.001f*1082_01	anuyātaḥ suraiḥ sarvaiḥ sahasrākṣapurogamaiḥ<BR>
03,221.002a	sahasraṃ tasya siṃhānāṃ tasmin yuktaṃ rathottame<BR>
03,221.002c	utpapāta divaṃ śubhraṃ kālenābhipracoditaḥ<BR>
03,221.003a	te pibanta ivākāśaṃ trāsayantaś carācarān<BR>
03,221.003c	siṃhā nabhasy agacchanta nadantaś cārukesarāḥ<BR>
03,221.004a	tasmin rathe paśupatiḥ sthito bhāty umayā saha<BR>
03,221.004c	vidyutā sahitaḥ sūryaḥ sendracāpe ghane yathā<BR>
03,221.005a	agratas tasya bhagavān dhaneśo guhyakaiḥ saha<BR>
03,221.005c	āsthāya ruciraṃ yāti puṣpakaṃ naravāhanaḥ<BR>
03,221.006a	airāvataṃ samāsthāya śakraś cāpi suraiḥ saha<BR>
03,221.006c	pṛṣṭhato 'nuyayau yāntaṃ varadaṃ vṛṣabhadhvajam<BR>
03,221.007a	jambhakair yakṣarakṣobhiḥ sragvibhiḥ samalaṃkṛtaḥ<BR>
03,221.007c	yāty amogho mahāyakṣo dakṣiṇaṃ pakṣam āsthitaḥ<BR>
03,221.008a	tasya dakṣiṇato devā marutaś citrayodhinaḥ<BR>
03,221.008c	gacchanti vasubhiḥ sārdhaṃ rudraiś ca saha saṃgatāḥ<BR>
03,221.009a	yamaś ca mṛtyunā sārdhaṃ sarvataḥ parivāritaḥ<BR>
03,221.009c	ghorair vyādhiśatair yāti ghorarūpavapus tathā<BR>
03,221.010a	yamasya pṛṣṭhataś caiva ghoras triśikharaḥ śitaḥ<BR>
03,221.010c	vijayo nāma rudrasya yāti śūlaḥ svalaṃkṛtaḥ<BR>
03,221.011a	tam ugrapāśo varuṇo bhagavān salileśvaraḥ<BR>
03,221.011c	parivārya śanair yāti yādobhir vividhair vṛtaḥ<BR>
03,221.012a	pṛṣṭhato vijayasyāpi yāti rudrasya paṭṭiśaḥ<BR>
03,221.012c	gadāmusalaśaktyādyair vṛtaḥ praharaṇottamaiḥ<BR>
03,221.013a	paṭṭiśaṃ tv anvagād rājaṃś chatraṃ raudraṃ mahāprabham<BR>
03,221.013c	kamaṇḍaluś cāpy anu taṃ maharṣigaṇasaṃvṛtaḥ<BR>
03,221.014a	tasya dakṣiṇato bhāti daṇḍo gacchañ śriyā vṛtaḥ<BR>
03,221.014c	bhṛgvaṅgirobhiḥ sahito devaiś cāpy abhipūjitaḥ<BR>
03,221.015a	eṣāṃ tu pṛṣṭhato rudro vimale syandane sthitaḥ<BR>
03,221.015c	yāti saṃharṣayan sarvāṃs tejasā tridivaukasaḥ<BR>
03,221.016a	ṛṣayaś caiva devāś ca gandharvā bhujagās tathā<BR>
03,221.016c	nadyo nadā drumāś caiva tathaivāpsarasāṃ gaṇāḥ<BR>
03,221.017a	nakṣatrāṇi grahāś caiva devānāṃ śiśavaś ca ye<BR>
03,221.017c	striyaś ca vividhākārā yānti rudrasya pṛṣṭhataḥ<BR>
03,221.017e	sṛjantyaḥ puṣpavarṣāṇi cārurūpā varāṅganāḥ<BR>
03,221.018a	parjanyaś cāpy anuyayau namaskṛtya pinākinam<BR>
03,221.018c	chatraṃ tu pāṇḍuraṃ somas tasya mūrdhany adhārayat<BR>
03,221.018e	cāmare cāpi vāyuś ca gṛhītvāgniś ca viṣṭhitau<BR>
03,221.019a	śakraś ca pṛṣṭhatas tasya yāti rājañ śriyā vṛtaḥ<BR>
03,221.019c	saha rājarṣibhiḥ sarvaiḥ stuvāno vṛṣaketanam<BR>
03,221.020a	gaurī vidyātha gāndhārī keśinī mitrasāhvayā<BR>
03,221.020c	sāvitryā saha sarvās tāḥ pārvatyā yānti pṛṣṭhataḥ<BR>
03,221.021a	tatra vidyāgaṇāḥ sarve ye ke cit kavibhiḥ kṛtāḥ<BR>
03,221.021b*1083_01	svena svenānuyogena sarve te 'nuyayur haram<BR>
03,221.021c	yasya kurvanti vacanaṃ sendrā devāś camūmukhe<BR>
03,221.022a	sa gṛhītvā patākāṃ tu yāty agre rākṣaso grahaḥ<BR>
03,221.022c	vyāpṛtas tu śmaśāne yo nityaṃ rudrasya vai sakhā<BR>
03,221.022e	piṅgalo nāma yakṣendro lokasyānandadāyakaḥ<BR>
03,221.023a	ebhiḥ sa sahitas tatra yayau devo yathāsukham<BR>
03,221.023c	agrataḥ pṛṣṭhataś caiva na hi tasya gatir dhruvā<BR>
03,221.024a	rudraṃ satkarmabhir martyāḥ pūjayantīha daivatam<BR>
03,221.024c	śivam ity eva yaṃ prāhur īśaṃ rudraṃ pinākinam<BR>
03,221.024d*1084_01	evaṃ sarve suragaṇās tadā vai prītamānasāḥ<BR>
03,221.024e	bhāvais tu vividhākāraiḥ pūjayanti maheśvaram<BR>
03,221.025a	devasenāpatis tv evaṃ devasenābhir āvṛtaḥ<BR>
03,221.025c	anugacchati deveśaṃ brahmaṇyaḥ kṛttikāsutaḥ<BR>
03,221.026a	athābravīn mahāsenaṃ mahādevo bṛhadvacaḥ<BR>
03,221.026c	saptamaṃ mārutaskandhaṃ rakṣa nityam atandritaḥ<BR>
03,221.027	skanda uvāca<BR>
03,221.027a	saptamaṃ mārutaskandhaṃ pālayiṣyāmy ahaṃ prabho<BR>
03,221.027c	yad anyad api me kāryaṃ deva tad vada māciram<BR>
03,221.028	rudra uvāca<BR>
03,221.028a	kāryeṣv ahaṃ tvayā putra saṃdraṣṭavyaḥ sadaiva hi<BR>
03,221.028c	darśanān mama bhaktyā ca śreyaḥ param avāpsyasi<BR>
03,221.029	mārkaṇḍeya uvāca<BR>
03,221.029a	ity uktvā visasarjainaṃ pariṣvajya maheṣvaraḥ<BR>
03,221.029b*1085_01	skandaṃ sahomayā prīto jvalantam iva tejasā<BR>
03,221.029c	visarjite tataḥ skande babhūvautpātikaṃ mahat<BR>
03,221.029e	sahasaiva mahārāja devān sarvān pramohayat<BR>
03,221.030a	jajvāla khaṃ sanakṣatraṃ pramūḍhaṃ bhuvanaṃ bhṛśam<BR>
03,221.030c	cacāla vyanadac corvī tamobhūtaṃ jagat prabho<BR>
03,221.031a	tatas tad dāruṇaṃ dṛṣṭvā kṣubhitaḥ śaṃkaras tadā<BR>
03,221.031c	umā caiva mahābhāgā devāś ca samaharṣayaḥ<BR>
03,221.032a	tatas teṣu pramūḍheṣu parvatāmbudasaṃnibham<BR>
03,221.032c	nānāpraharaṇaṃ ghoram adṛśyata mahad balam<BR>
03,221.033a	tad dhi ghoram asaṃkhyeyaṃ garjac ca vividhā giraḥ<BR>
03,221.033c	abhyadravad raṇe devān bhagavantaṃ ca śaṃkaram<BR>
03,221.034a	tair visṛṣṭāny anīkeṣu bāṇajālāny anekaśaḥ<BR>
03,221.034c	parvatāś ca śataghnyaś ca prāsāś ca parighā gadāḥ<BR>
03,221.035a	nipatadbhiś ca tair ghorair devānīkaṃ mahāyudhaiḥ<BR>
03,221.035c	kṣaṇena vyadravat sarvaṃ vimukhaṃ cāpy adṛśyata<BR>
03,221.036a	nikṛttayodhanāgāśvaṃ kṛttāyudhamahāratham<BR>
03,221.036c	dānavair arditaṃ sainyaṃ devānāṃ vimukhaṃ babhau<BR>
03,221.037a	asurair vadhyamānaṃ tat pāvakair iva kānanam<BR>
03,221.037c	apatad dagdhabhūyiṣṭhaṃ mahādrumavanaṃ yathā<BR>
03,221.038a	te vibhinnaśirodehāḥ pracyavante divaukasaḥ<BR>
03,221.038c	na nātham adhyagacchanta vadhyamānā mahāraṇe<BR>
03,221.039a	atha tad vidrutaṃ sainyaṃ dṛṣṭvā devaḥ puraṃdaraḥ<BR>
03,221.039c	āśvāsayann uvācedaṃ balavad dānavārditam<BR>
03,221.040a	bhayaṃ tyajata bhadraṃ vaḥ śūrāḥ śastrāṇi gṛhṇata<BR>
03,221.040c	kurudhvaṃ vikrame buddhiṃ mā vaḥ kā cid vyathā bhavet<BR>
03,221.041a	jayatainān sudurvṛttān dānavān ghoradarśanān<BR>
03,221.041c	abhidravata bhadraṃ vo mayā saha mahāsurān<BR>
03,221.042a	śakrasya vacanaṃ śrutvā samāśvastā divaukasaḥ<BR>
03,221.042c	dānavān pratyayudhyanta śakraṃ kṛtvā vyapāśrayam<BR>
03,221.043a	tatas te tridaśāḥ sarve marutaś ca mahābalāḥ<BR>
03,221.043c	pratyudyayur mahāvegāḥ sādhyāś ca vasubhiḥ saha<BR>
03,221.044a	tair visṛṣṭāny anīkeṣu kruddhaiḥ śastrāṇi saṃyuge<BR>
03,221.044c	śarāś ca daityakāyeṣu pibanti smāsṛgulbaṇam<BR>
03,221.045a	teṣāṃ dehān vinirbhidya śarās te niśitās tadā<BR>
03,221.045c	niṣpatanto adṛśyanta nagebhya iva pannagāḥ<BR>
03,221.046a	tāni daityaśarīrāṇi nirbhinnāni sma sāyakaiḥ<BR>
03,221.046c	apatan bhūtale rājaṃś chinnābhrāṇīva sarvaśaḥ<BR>
03,221.047a	tatas tad dānavaṃ sainyaṃ sarvair devagaṇair yudhi<BR>
03,221.047c	trāsitaṃ vividhair bāṇaiḥ kṛtaṃ caiva parāṅmukham<BR>
03,221.048a	athotkruṣṭaṃ tadā hṛṣṭaiḥ sarvair devair udāyudhaiḥ<BR>
03,221.048c	saṃhatāni ca tūryāṇi tadā sarvāṇy anekaśaḥ<BR>
03,221.049a	evam anyonyasaṃyuktaṃ yuddham āsīt sudāruṇam<BR>
03,221.049c	devānāṃ dānavānāṃ ca māṃsaśoṇitakardamam<BR>
03,221.050a	anayo devalokasya sahasaiva vyadṛśyata<BR>
03,221.050c	tathā hi dānavā ghorā vinighnanti divaukasaḥ<BR>
03,221.051a	tatas tūryapraṇādāś ca bherīṇāṃ ca mahāsvanāḥ<BR>
03,221.051c	babhūvur dānavendrāṇāṃ siṃhanādāś ca dāruṇāḥ<BR>
03,221.052a	atha daityabalād ghorān niṣpapāta mahābalaḥ<BR>
03,221.052c	dānavo mahiṣo nāma pragṛhya vipulaṃ girim<BR>
03,221.053a	te taṃ ghanair ivādityaṃ dṛṣṭvā saṃparivāritam<BR>
03,221.053c	samudyatagiriṃ rājan vyadravanta divaukasaḥ<BR>
03,221.054a	athābhidrutya mahiṣo devāṃś cikṣepa taṃ girim<BR>
03,221.054b*1086_01	mahākāyaṃ mahārāja satoyam iva toyadam<BR>
03,221.054c	patatā tena giriṇā devasainyasya pārthiva<BR>
03,221.054e	bhīmarūpeṇa nihatam ayutaṃ prāpatad bhuvi<BR>
03,221.055a	atha tair dānavaiḥ sārdhaṃ mahiṣas trāsayan surān<BR>
03,221.055c	abhyadravad raṇe tūrṇaṃ siṃhaḥ kṣudramṛgān iva<BR>
03,221.056a	tam āpatantaṃ mahiṣaṃ dṛṣṭvā sendrā divaukasaḥ<BR>
03,221.056c	vyadravanta raṇe bhītā viśīrṇāyudhaketanāḥ<BR>
03,221.057a	tataḥ sa mahiṣaḥ kruddhas tūrṇaṃ rudrarathaṃ yayau<BR>
03,221.057c	abhidrutya ca jagrāha rudrasya rathakūbaram<BR>
03,221.058a	yadā rudrarathaṃ kruddho mahiṣaḥ sahasā gataḥ<BR>
03,221.058c	resatū rodasī gāḍhaṃ mumuhuś ca maharṣayaḥ<BR>
03,221.059a	vyanadaṃś ca mahākāyā daityā jaladharopamāḥ<BR>
03,221.059c	āsīc ca niścitaṃ teṣāṃ jitam asmābhir ity uta<BR>
03,221.060a	tathābhūte tu bhagavān nāvadhīn mahiṣaṃ raṇe<BR>
03,221.060a*1087_01	**** **** āhūya guham ātmajam<BR>
03,221.060a*1087_02	uvāca sasmitaṃ devo vivitsuḥ putravikramam<BR>
03,221.060a*1087_03	daurātmyaṃ paśya putra tvaṃ dānavasya durātmanaḥ<BR>
03,221.060a*1087_04	jahi śīghraṃ durācāraṃ draṣṭum icchāmi te balam<BR>
03,221.060a*1087_05	ity uktvā bhagavān skandaṃ pariṣvajya maheśvaraḥ<BR>
03,221.060a*1087_06	ayojayan nigrahārthaṃ mahiṣasya gatāyuṣaḥ<BR>
03,221.060a*1087_07	tathābhūte tu bhagavān<BR>
03,221.060c	sasmāra ca tadā skandaṃ mṛtyuṃ tasya durātmanaḥ<BR>
03,221.061a	mahiṣo 'pi rathaṃ dṛṣṭvā raudraṃ rudrasya nānadat<BR>
03,221.061c	devān saṃtrāsayaṃś cāpi daityāṃś cāpi praharṣayan<BR>
03,221.062a	tatas tasmin bhaye ghore devānāṃ samupasthite<BR>
03,221.062c	ājagāma mahāsenaḥ krodhāt sūrya iva jvalan<BR>
03,221.063a	lohitāmbarasaṃvīto lohitasragvibhūṣaṇaḥ<BR>
03,221.063c	lohitāsyo mahābāhur hiraṇyakavacaḥ prabhuḥ<BR>
03,221.064a	ratham ādityasaṃkāśam āsthitaḥ kanakaprabham<BR>
03,221.064c	taṃ dṛṣṭvā daityasenā sā vyadravat sahasā raṇe<BR>
03,221.065a	sa cāpi tāṃ prajvalitāṃ mahiṣasya vidāriṇīm<BR>
03,221.065c	mumoca śaktiṃ rājendra mahāseno mahābalaḥ<BR>
03,221.066a	sā muktābhyahanac chaktir mahiṣasya śiro mahat<BR>
03,221.066c	papāta bhinne śirasi mahiṣas tyaktajīvitaḥ<BR>
03,221.066d*1088_01	patatā śirasā tena dvāraṃ ṣoḍaśayojanam<BR>
03,221.066d*1088_02	parvatābhena pihitaṃ tad agamyaṃ tato 'bhavat<BR>
03,221.066d*1088_03	uttarāḥ kuravas tena gacchanty adya yathāsukham<BR>
03,221.067a	kṣiptākṣiptā tu sā śaktir hatvā śatrūn sahasraśaḥ<BR>
03,221.067c	skandahastam anuprāptā dṛśyate devadānavaiḥ<BR>
03,221.068a	prāyaḥ śarair vinihatā mahāsenena dhīmatā<BR>
03,221.068b*1089_01	dānaveṣu mahārāja tasmin devāsure yudhi<BR>
03,221.068c	śeṣā daityagaṇā ghorā bhītās trastā durāsadaiḥ<BR>
03,221.068e	skandasya pārṣadair hatvā bhakṣitāḥ śatasaṃghaśaḥ<BR>
03,221.069a	dānavān bhakṣayantas te prapibantaś ca śoṇitam<BR>
03,221.069c	kṣaṇān nirdānavaṃ sarvam akārṣur bhṛśaharṣitāḥ<BR>
03,221.070a	tamāṃsīva yathā sūryo vṛkṣān agnir ghanān khagaḥ<BR>
03,221.070c	tathā skando 'jayac chatrūn svena vīryeṇa kīrtimān<BR>
03,221.071a	saṃpūjyamānas tridaśair abhivādya maheśvaram<BR>
03,221.071c	śuśubhe kṛttikāputraḥ prakīrṇāṃśur ivāṃśumān<BR>
03,221.072a	naṣṭaśatrur yadā skandaḥ prayātaś ca maheśvaram<BR>
03,221.072c	athābravīn mahāsenaṃ pariṣvajya puraṃdaraḥ<BR>
03,221.073a	brahmadattavaraḥ skanda tvayāyaṃ mahiṣo hataḥ<BR>
03,221.073b*1090_01	ajayyo yudhi devānāṃ dānavaḥ sumahābalaḥ<BR>
03,221.073c	devās tṛṇamayā yasya babhūvur jayatāṃ vara<BR>
03,221.073e	so 'yaṃ tvayā mahābāho śamito devakaṇṭakaḥ<BR>
03,221.074a	śataṃ mahiṣatulyānāṃ dānavānāṃ tvayā raṇe<BR>
03,221.074c	nihataṃ devaśatrūṇāṃ yair vayaṃ pūrvatāpitāḥ<BR>
03,221.075a	tāvakair bhakṣitāś cānye dānavāḥ śatasaṃghaśaḥ<BR>
03,221.075b*1091_01	bhavato 'nucarair vīra gaṇaiḥ paramabhīṣaṇaiḥ<BR>
03,221.075c	ajeyas tvaṃ raṇe 'rīṇām umāpatir iva prabhuḥ<BR>
03,221.076a	etat te prathamaṃ deva khyātaṃ karma bhaviṣyati<BR>
03,221.076c	triṣu lokeṣu kīrtiś ca tavākṣayyā bhaviṣyati<BR>
03,221.076e	vaśagāś ca bhaviṣyanti surās tava surātmaja<BR>
03,221.077a	mahāsenety evam uktvā nivṛttaḥ saha daivataiḥ<BR>
03,221.077c	anujñāto bhagavatā tryambakena śacīpatiḥ<BR>
03,221.078a	gato bhadravaṭaṃ rudro nivṛttāś ca divaukasaḥ<BR>
03,221.078c	uktāś ca devā rudreṇa skandaṃ paśyata mām iva<BR>
03,221.079a	sa hatvā dānavagaṇān pūjyamāno maharṣibhiḥ<BR>
03,221.079c	ekāhnaivājayat sarvaṃ trailokyaṃ vahninandanaḥ<BR>
03,221.080a	skandasya ya idaṃ janma paṭhate susamāhitaḥ<BR>
03,221.080c	sa puṣṭim iha saṃprāpya skandasālokyatām iyāt<BR>
03,221.080d@022_0000	yudhiṣṭhira uvāca<BR>
03,221.080d@022_0001	bhagavañ śrotum icchāmi nāmāny asya mahātmanaḥ<BR>
03,221.080d@022_0002	vaiśaṃpāyana uvāca<BR>
03,221.080d@022_0002	triṣu lokeṣu yāny asya vikhyātāni dvijottama<BR>
03,221.080d@022_0003	ity uktaḥ pāṇḍaveyena mahātmā ṛṣisaṃnidhau<BR>
03,221.080d@022_0004	mārkaṇḍeya uvāca<BR>
03,221.080d@022_0004	uvāca bhagavāṃs tatra mārkaṇḍeyo mahātapāḥ<BR>
03,221.080d@022_0005	āgneyaś caiva skandaś ca dīptakīrtir anāmayaḥ<BR>
03,221.080d@022_0006	mayūraketur dharmātmā bhūteśo mahiṣārdanaḥ<BR>
03,221.080d@022_0007	kāmajit kāmadaḥ kāntaḥ satyavāg bhuvaneśvaraḥ<BR>
03,221.080d@022_0008	śiśuḥ śīghraḥ śuciś caṇḍo dīptavarṇaḥ śubhānanaḥ<BR>
03,221.080d@022_0009	amoghas tv anagho raudraḥ priyaś candrānanas tathā<BR>
03,221.080d@022_0010	dīptaśaktiḥ praśāntātmā bhadrakṛt kūṭamohanaḥ<BR>
03,221.080d@022_0011	ṣaṣṭhīpriyaś ca dharmātmā pavitro mātṛvatsalaḥ<BR>
03,221.080d@022_0012	kanyābhartā vibhaktaś ca svāheyo revatīsutaḥ<BR>
03,221.080d@022_0013	prabhur netā viśākhaś ca naigameyaḥ suduścaraḥ<BR>
03,221.080d@022_0014	suvrato lalitaś caiva bālakrīḍanakapriyaḥ<BR>
03,221.080d@022_0015	khacārī brahmacārī ca śūraḥ śaravaṇodbhavaḥ<BR>
03,221.080d@022_0016	viśvāmitrapriyaś caiva devasenāpriyas tathā<BR>
03,221.080d@022_0017	vāsudevapriyaś caiva priyaḥ priyakṛd eva tu<BR>
03,221.080d@022_0018	nāmāny etāni divyāni kārttikeyasya yaḥ paṭhet<BR>
03,221.080d@022_0019	svargaṃ kīrtiṃ dhanaṃ caiva sa labhen nātra saṃśayaḥ<BR>
03,221.080d@022_0019	mārkaṇḍeya uvāca<BR>
03,221.080d@022_0020	stoṣyāmi devair ṛṣibhiś ca juṣṭaṃ<BR>
03,221.080d@022_0021	śaktyā guhaṃ nāmabhir aprameyam<BR>
03,221.080d@022_0022	ṣaḍānanaṃ śaktidharaṃ suvīraṃ<BR>
03,221.080d@022_0023	nibodha caitāni kurupravīra<BR>
03,221.080d@022_0024	brahmaṇyo vai brahmajo brahmavic ca<BR>
03,221.080d@022_0025	brahmeśayo brahmavatāṃ variṣṭhaḥ<BR>
03,221.080d@022_0026	brahmapriyo brāhmaṇasavratī tvaṃ<BR>
03,221.080d@022_0027	brahmajño vai brāhmaṇānāṃ ca netā<BR>
03,221.080d@022_0028	svāhā svadhā tvaṃ paramaṃ pavitraṃ<BR>
03,221.080d@022_0029	mantrastutas tvaṃ prathitaḥ ṣaḍarciḥ<BR>
03,221.080d@022_0030	saṃvatsaras tvam ṛtavaś ca ṣaḍ vai<BR>
03,221.080d@022_0031	māsārdhamāsāv ayanaṃ diśaś ca<BR>
03,221.080d@022_0032	tvaṃ puṣkarākṣas tv aravindvaktraḥ<BR>
03,221.080d@022_0033	sahasravaktro 'si sahasrabāhuḥ<BR>
03,221.080d@022_0034	tvaṃ lokapālaḥ paramaṃ haviś ca<BR>
03,221.080d@022_0035	tvaṃ bhāvanaḥ sarvasurāsurāṇām<BR>
03,221.080d@022_0036	tvam eva senādhipatiḥ pracaṇḍaḥ<BR>
03,221.080d@022_0037	prabhur vibhuś cāpy atha śatrujetā<BR>
03,221.080d@022_0038	sahasrabhūs tvaṃ dharaṇī tvam eva<BR>
03,221.080d@022_0039	sahasratuṣṭiś ca sahasrabhuk ca<BR>
03,221.080d@022_0040	sahasraśīrṣas tvam anantarūpaḥ<BR>
03,221.080d@022_0041	sahasrapāt tvaṃ guha śaktidhārī<BR>
03,221.080d@022_0042	gaṅgāsutas tvaṃ svamatena deva<BR>
03,221.080d@022_0043	svāhāmahīkṛttikānāṃ tathaiva<BR>
03,221.080d@022_0044	tvaṃ krīḍase ṣaṇmukha kukkuṭena<BR>
03,221.080d@022_0045	yatheṣṭanānāvidhakāmarūpī<BR>
03,221.080d@022_0046	dīkṣāsi somo marutaḥ sadaiva<BR>
03,221.080d@022_0047	dharmo 'si vāyur acalendra indraḥ<BR>
03,221.080d@022_0048	sanātanānām api śāśvatas tvaṃ<BR>
03,221.080d@022_0049	prabhuḥ prabhūṇām api cogradhanvā<BR>
03,221.080d@022_0050	ṛtasya kartā ditijāntakas tvaṃ<BR>
03,221.080d@022_0051	jetā ripūṇāṃ pravaraḥ surāṇām<BR>
03,221.080d@022_0052	sūkṣmaṃ tapas tat paramaṃ tvam eva<BR>
03,221.080d@022_0053	parāvarajño 'si parāvaras tvam<BR>
03,221.080d@022_0054	dharmasya kāmasya parasya caiva<BR>
03,221.080d@022_0055	tvattejasā kṛtsnam idaṃ mahātman<BR>
03,221.080d@022_0056	vyāptaṃ jagat sarvasurapravīra<BR>
03,221.080d@022_0057	śaktyā mayā saṃstuta lokanātha<BR>
03,221.080d@022_0058	namo 'stu te dvādaśanetrabāho<BR>
03,221.080d@022_0059	ataḥ paraṃ vedmi gatiṃ na te 'ham<BR>
03,221.080d@022_0060	skandasya ya idaṃ vipraḥ paṭhej janma samāhitaḥ<BR>
03,221.080d@022_0061	śrāvayed brāhmaṇebhyo yaḥ śṛṇuyād vā dvijeritam<BR>
03,221.080d@022_0062	dhanam āyur yaśo dīptaṃ putrāñ śatrujayaṃ tathā<BR>
03,221.080d@022_0063	sa puṣṭituṣṭī saṃprāpya skandasālokyam āpnuyāt<BR>
03,222.001	vaiśaṃpāyana uvāca<BR>
03,222.001a	upāsīneṣu vipreṣu pāṇḍaveṣu mahātmasu<BR>
03,222.001c	draupadī satyabhāmā ca viviśāte tadā samam<BR>
03,222.001d*1092_01	praviśya cāśramaṃ puṇyam ubhe te paramastriyau<BR>
03,222.001e	jāhasyamāne suprīte sukhaṃ tatra niṣīdatuḥ<BR>
03,222.002a	cirasya dṛṣṭvā rājendra te 'nyonyasya priyaṃvade<BR>
03,222.002c	kathayām āsatuś citrāḥ kathāḥ kuruyadukṣitām<BR>
03,222.003a	athābravīt satyabhāmā kṛṣṇasya mahiṣī priyā<BR>
03,222.003c	sātrājitī yājñasenīṃ rahasīdaṃ sumadhyamā<BR>
03,222.004a	kena draupadi vṛttena pāṇḍavān upatiṣṭhasi<BR>
03,222.004c	lokapālopamān vīrān yūnaḥ paramasaṃmatān<BR>
03,222.004e	kathaṃ ca vaśagās tubhyaṃ na kupyanti ca te śubhe<BR>
03,222.005a	tava vaśyā hi satataṃ pāṇḍavāḥ priyadarśane<BR>
03,222.005b*1093_01	na cānyonyam asūyante kathaṃ vā te sumadhyame<BR>
03,222.005c	mukhaprekṣāś ca te sarve tattvam etad bravīhi me<BR>
03,222.006a	vratacaryā tapo vāpi snānamantrauṣadhāni vā<BR>
03,222.006c	vidyāvīryaṃ mūlavīryaṃ japahomas tathāgadāḥ<BR>
03,222.007a	mama ācakṣva pāñcāli yaśasyaṃ bhagavedanam<BR>
03,222.007c	yena kṛṣṇe bhaven nityaṃ mama kṛṣṇo vaśānugaḥ<BR>
03,222.008a	evam uktvā satyabhāmā virarāma yaśasvinī<BR>
03,222.008c	pativratā mahābhāgā draupadī pratyuvāca tām<BR>
03,222.009a	asatstrīṇāṃ samācāraṃ satye mām anupṛcchasi<BR>
03,222.009c	asadācarite mārge kathaṃ syād anukīrtanam<BR>
03,222.010a	anupraśnaḥ saṃśayo vā naitat tvayy upapadyate<BR>
03,222.010c	tathā hy upetā buddhyā tvaṃ kṛṣṇasya mahiṣī priyā<BR>
03,222.011a	yadaiva bhartā jānīyān mantramūlaparāṃ striyam<BR>
03,222.011c	udvijeta tadaivāsyāḥ sarpād veśmagatād iva<BR>
03,222.012a	udvignasya kutaḥ śāntir aśāntasya kutaḥ sukham<BR>
03,222.012c	na jātu vaśago bhartā striyāḥ syān mantrakāraṇāt<BR>
03,222.013a	amitraprahitāṃś cāpi gadān paramadāruṇān<BR>
03,222.013c	mūlapravādair hi viṣaṃ prayacchanti jighāṃsavaḥ<BR>
03,222.014a	jihvayā yāni puruṣas tvacā vāpy upasevate<BR>
03,222.014c	tatra cūrṇāni dattāni hanyuḥ kṣipram asaṃśayam<BR>
03,222.015a	jalodarasamāyuktāḥ śvitriṇaḥ palitās tathā<BR>
03,222.015c	apumāṃsaḥ kṛtāḥ strībhir jaḍāndhabadhirās tathā<BR>
03,222.016a	pāpānugās tu pāpās tāḥ patīn upasṛjanty uta<BR>
03,222.016c	na jātu vipriyaṃ bhartuḥ striyā kāryaṃ kathaṃ cana<BR>
03,222.017a	vartāmy ahaṃ tu yāṃ vṛttiṃ pāṇḍaveṣu mahātmasu<BR>
03,222.017c	tāṃ sarvāṃ śṛṇu me satyāṃ satyabhāme yaśasvini<BR>
03,222.018a	ahaṃkāraṃ vihāyāhaṃ kāmakrodhau ca sarvadā<BR>
03,222.018c	sadārān pāṇḍavān nityaṃ prayatopacarāmy aham<BR>
03,222.019a	praṇayaṃ pratisaṃgṛhya nidhāyātmānam ātmani<BR>
03,222.019c	śuśrūṣur nirabhīmānā patīnāṃ cittarakṣiṇī<BR>
03,222.020a	durvyāhṛtāc chaṅkamānā duḥsthitād duravekṣitāt<BR>
03,222.020c	durāsitād durvrajitād iṅgitādhyāsitād api<BR>
03,222.021a	sūryavaiśvānaranibhān somakalpān mahārathān<BR>
03,222.021c	seve cakṣurhaṇaḥ pārthān ugratejaḥpratāpinaḥ<BR>
03,222.022a	devo manuṣyo gandharvo yuvā cāpi svalaṃkṛtaḥ<BR>
03,222.022c	dravyavān abhirūpo vā na me 'nyaḥ puruṣo mataḥ<BR>
03,222.023a	nābhuktavati nāsnāte nāsaṃviṣṭe ca bhartari<BR>
03,222.023c	na saṃviśāmi nāśnāmi sadā karmakareṣv api<BR>
03,222.024a	kṣetrād vanād vā grāmād vā bhartāraṃ gṛham āgatam<BR>
03,222.024c	pratyutthāyābhinandāmi āsanenodakena ca<BR>
03,222.025a	pramṛṣṭabhāṇḍā mṛṣṭānnā kāle bhojanadāyinī<BR>
03,222.025c	saṃyatā guptadhānyā ca susaṃmṛṣṭaniveśanā<BR>
03,222.026a	atiraskṛtasaṃbhāṣā duḥstriyo nānusevatī<BR>
03,222.026c	anukūlavatī nityaṃ bhavāmy analasā sadā<BR>
03,222.027a	anarme cāpi hasanaṃ dvāri sthānam abhīkṣṇaśaḥ<BR>
03,222.027c	avaskare cirasthānaṃ niṣkuṭeṣu ca varjaye<BR>
03,222.027d*1094_01	niratāhaṃ sadā satye pāpānāṃ ca visarjane<BR>
03,222.027d*1095_01	atyālāpam asaṃtoṣaṃ paravyāpārasaṃkathāḥ<BR>
03,222.028a	atihāsātiroṣau ca krodhasthānaṃ ca varjaye<BR>
03,222.028c	niratāhaṃ sadā satye bhartṝṇām upasevane<BR>
03,222.028e	sarvathā bhartṛrahitaṃ na mameṣṭaṃ kathaṃ cana<BR>
03,222.029a	yadā pravasate bhartā kuṭumbārthena kena cit<BR>
03,222.029c	sumanovarṇakāpetā bhavāmi vratacāriṇī<BR>
03,222.030a	yac ca bhartā na pibati yac ca bhartā na khādati<BR>
03,222.030c	yac ca nāśnāti me bhartā sarvaṃ tad varjayāmy aham<BR>
03,222.031a	yathopadeśaṃ niyatā vartamānā varāṅgane<BR>
03,222.031c	svalaṃkṛtā suprayatā bhartuḥ priyahite ratā<BR>
03,222.032a	ye ca dharmāḥ kuṭumbeṣu śvaśrvā me kathitāḥ purā<BR>
03,222.032b*1096_01	anutiṣṭhāmi taṃ satye nityakālam atandritā<BR>
03,222.032c	bhikṣābaliśrāddham iti sthālīpākāś ca parvasu<BR>
03,222.032e	mānyānāṃ mānasatkārā ye cānye viditā mayā<BR>
03,222.033a	tān sarvān anuvartāmi divārātram atandritā<BR>
03,222.033c	vinayān niyamāṃś cāpi sadā sarvātmanā śritā<BR>
03,222.034a	mṛdūn sataḥ satyaśīlān satyadharmānupālinaḥ<BR>
03,222.034c	āśīviṣān iva kruddhān patīn paricarāmy aham<BR>
03,222.035a	patyāśrayo hi me dharmo mataḥ strīṇāṃ sanātanaḥ<BR>
03,222.035c	sa devaḥ sā gatir nānyā tasya kā vipriyaṃ caret<BR>
03,222.036a	ahaṃ patīn nātiśaye nātyaśne nātibhūṣaye<BR>
03,222.036c	nāpi parivade śvaśrūṃ sarvadā pariyantritā<BR>
03,222.037a	avadhānena subhage nityotthānatayaiva ca<BR>
03,222.037c	bhartāro vaśagā mahyaṃ guruśuśrūṣaṇena ca<BR>
03,222.038a	nityam āryām ahaṃ kuntīṃ vīrasūṃ satyavādinīm<BR>
03,222.038c	svayaṃ paricarāmy ekā snānācchādanabhojanaiḥ<BR>
03,222.039a	naitām atiśaye jātu vastrabhūṣaṇabhojanaiḥ<BR>
03,222.039c	nāpi parivade cāhaṃ tāṃ pṛthāṃ pṛthivīsamām<BR>
03,222.040a	aṣṭāv agre brāhmaṇānāṃ sahasrāṇi sma nityadā<BR>
03,222.040c	bhuñjate rukmapātrīṣu yudhiṣṭhiraniveśane<BR>
03,222.041a	aṣṭāśītisahasrāṇi snātakā gṛhamedhinaḥ<BR>
03,222.041c	triṃśaddāsīka ekaiko yān bibharti yudhiṣṭhiraḥ<BR>
03,222.042a	daśānyāni sahasrāṇi yeṣām annaṃ susaṃskṛtam<BR>
03,222.042c	hriyate rukmapātrībhir yatīnām ūrdhvaretasām<BR>
03,222.043a	tān sarvān agrahāreṇa brāhmaṇān brahmavādinaḥ<BR>
03,222.043c	yathārhaṃ pūjayāmi sma pānācchādanabhojanaiḥ<BR>
03,222.044a	śataṃ dāsīsahasrāṇi kaunteyasya mahātmanaḥ<BR>
03,222.044c	kambukeyūradhāriṇyo niṣkakaṇṭhyaḥ svalaṃkṛtāḥ<BR>
03,222.045a	mahārhamālyābharaṇāḥ suvarṇāś candanokṣitāḥ<BR>
03,222.045c	maṇīn hema ca bibhratyo nṛtyagītaviśāradāḥ<BR>
03,222.046a	tāsāṃ nāma ca rūpaṃ ca bhojanācchādanāni ca<BR>
03,222.046c	sarvāsām eva vedāhaṃ karma caiva kṛtākṛtam<BR>
03,222.047a	śataṃ dāsīsahasrāṇi kuntīputrasya dhīmataḥ<BR>
03,222.047c	pātrīhastā divārātram atithīn bhojayanty uta<BR>
03,222.048a	śatam aśvasahasrāṇi daśa nāgāyutāni ca<BR>
03,222.048c	yudhiṣṭhirasyānuyātram indraprasthanivāsinaḥ<BR>
03,222.049a	etad āsīt tadā rājño yan mahīṃ paryapālayat<BR>
03,222.049c	yeṣāṃ saṃkhyāvidhiṃ caiva pradiśāmi śṛṇomi ca<BR>
03,222.050a	antaḥpurāṇāṃ sarveṣāṃ bhṛtyānāṃ caiva sarvaśaḥ<BR>
03,222.050c	ā gopālāvipālebhyaḥ sarvaṃ veda kṛtākṛtam<BR>
03,222.051a	sarvaṃ rājñaḥ samudayam āyaṃ ca vyayam eva ca<BR>
03,222.051c	ekāhaṃ vedmi kalyāṇi pāṇḍavānāṃ yaśasvinām<BR>
03,222.052a	mayi sarvaṃ samāsajya kuṭumbaṃ bharatarṣabhāḥ<BR>
03,222.052c	upāsanaratāḥ sarve ghaṭante sma śubhānane<BR>
03,222.053a	tam ahaṃ bhāram āsaktam anādhṛṣyaṃ durātmabhiḥ<BR>
03,222.053c	sukhaṃ sarvaṃ parityajya rātryahāni ghaṭāmi vai<BR>
03,222.054a	adhṛṣyaṃ varuṇasyeva nidhipūrṇam ivodadhim<BR>
03,222.054c	ekāhaṃ vedmi kośaṃ vai patīnāṃ dharmacāriṇām<BR>
03,222.055a	aniśāyāṃ niśāyāṃ ca sahāyāḥ kṣutpipāsayoḥ<BR>
03,222.055c	ārādhayantyāḥ kauravyāṃs tulyā rātrir ahaś ca me<BR>
03,222.056a	prathamaṃ pratibudhyāmi caramaṃ saṃviśāmi ca<BR>
03,222.056c	nityakālam ahaṃ satye etat saṃvananaṃ mama<BR>
03,222.057a	etaj jānāmy ahaṃ kartuṃ bhartṛsaṃvananaṃ mahat<BR>
03,222.057c	asatstrīṇāṃ samācāraṃ nāhaṃ kuryāṃ na kāmaye<BR>
03,222.058a	tac chrutvā dharmasahitaṃ vyāhṛtaṃ kṛṣṇayā tadā<BR>
03,222.058c	uvāca satyā satkṛtya pāñcālīṃ dharmacāriṇīm<BR>
03,222.059a	abhipannāsmi pāñcāli yājñaseni kṣamasva me<BR>
03,222.059c	kāmakāraḥ sakhīnāṃ hi sopahāsaṃ prabhāṣitum<BR>
03,223.001	draupady uvāca<BR>
03,223.001a	imaṃ tu te mārgam apetadoṣaṃ; vakṣyāmi cittagrahaṇāya bhartuḥ<BR>
03,223.001c	yasmin yathāvat sakhi vartamānā; bhartāram ācchetsyasi kāminībhyaḥ<BR>
03,223.002a	naitādṛśaṃ daivatam asti satye; sarveṣu lokeṣu sadaivateṣu<BR>
03,223.002c	yathā patis tasya hi sarvakāmā; labhyāḥ prasāde kupitaś ca hanyāt<BR>
03,223.003a	tasmād apatyaṃ vividhāś ca bhogāḥ; śayyāsanāny adbhutadarśanāni<BR>
03,223.003c	vastrāṇi mālyāni tathaiva gandhāḥ; svargaś ca loko viṣamā ca kīrtiḥ<BR>
03,223.004a	sukhaṃ sukheneha na jātu labhyaṃ; duḥkhena sādhvī labhate sukhāni<BR>
03,223.004c	sā kṛṣṇam ārādhaya sauhṛdena; premṇā ca nityaṃ pratikarmaṇā ca<BR>
03,223.005a	tathāśanaiś cārubhir agryamālyair; dākṣiṇyayogair vividhaiś ca gandhaiḥ<BR>
03,223.005c	asyāḥ priyo 'smīti yathā viditvā; tvām eva saṃśliṣyati sarvabhāvaiḥ<BR>
03,223.006a	śrutvā svaraṃ dvāragatasya bhartuḥ; pratyutthitā tiṣṭha gṛhasya madhye<BR>
03,223.006c	dṛṣṭvā praviṣṭaṃ tvaritāsanena; pādyena caiva pratipūjaya tvam<BR>
03,223.007a	saṃpreṣitāyām atha caiva dāsyām; utthāya sarvaṃ svayam eva kuryāḥ<BR>
03,223.007c	jānātu kṛṣṇas tava bhāvam etaṃ; sarvātmanā māṃ bhajatīti satye<BR>
03,223.008a	tvatsaṃnidhau yat kathayet patis te; yady apy aguhyaṃ parirakṣitavyam<BR>
03,223.008c	kā cit sapatnī tava vāsudevaṃ; pratyādiśet tena bhaved virāgaḥ<BR>
03,223.009a	priyāṃś ca raktāṃś ca hitāṃś ca bhartus; tān bhojayethā vividhair upāyaiḥ<BR>
03,223.009c	dveṣyair apakṣair ahitaiś ca tasya; bhidyasva nityaṃ kuhakoddhataiś ca<BR>
03,223.010a	madaṃ pramādaṃ puruṣeṣu hitvā; saṃyaccha bhāvaṃ pratigṛhya maunam<BR>
03,223.010c	pradyumnasāmbāv api te kumārau; nopāsitavyau rahite kadā cit<BR>
03,223.011a	mahākulīnābhir apāpikābhiḥ; strībhiḥ satībhis tava sakhyam astu<BR>
03,223.011c	caṇḍāś ca śauṇḍāś ca mahāśanāś ca; caurāś ca duṣṭāś capalāś ca varjyāḥ<BR>
03,223.012a	etad yaśasyaṃ bhagavedanaṃ ca; svargyaṃ tathā śatrunibarhaṇaṃ ca<BR>
03,223.012c	mahārhamālyābharaṇāṅgarāgā; bhartāram ārādhaya puṇyagandhā<BR>
03,224.001	vaiśaṃpāyana uvāca<BR>
03,224.001a	mārkaṇḍeyādibhir vipraiḥ pāṇḍavaiś ca mahātmabhiḥ<BR>
03,224.001c	kathābhir anukūlābhiḥ sahāsitvā janārdanaḥ<BR>
03,224.002a	tatas taiḥ saṃvidaṃ kṛtvā yathāvan madhusūdanaḥ<BR>
03,224.002c	ārurukṣū rathaṃ satyām āhvayām āsa keśavaḥ<BR>
03,224.003a	satyabhāmā tatas tatra svajitvā drupadātmajām<BR>
03,224.003c	uvāca vacanaṃ hṛdyaṃ yathābhāvasamāhitam<BR>
03,224.004a	kṛṣṇe mā bhūt tavotkaṇṭhā mā vyathā mā prajāgaraḥ<BR>
03,224.004c	bhartṛbhir devasaṃkāśair jitāṃ prāpsyasi medinīm<BR>
03,224.005a	na hy evaṃ śīlasaṃpannā naivaṃ pūjitalakṣaṇāḥ<BR>
03,224.005c	prāpnuvanti ciraṃ kleśaṃ yathā tvam asitekṣaṇe<BR>
03,224.006a	avaśyaṃ ca tvayā bhūmir iyaṃ nihatakaṇṭakā<BR>
03,224.006c	bhartṛbhiḥ saha bhoktavyā nirdvaṃdveti śrutaṃ mayā<BR>
03,224.007a	dhārtarāṣṭravadhaṃ kṛtvā vairāṇi pratiyātya ca<BR>
03,224.007c	yudhiṣṭhirasthāṃ pṛthivīṃ draṣṭāsi drupadātmaje<BR>
03,224.008a	yās tāḥ pravrājamānāṃ tvāṃ prāhasan darpamohitāḥ<BR>
03,224.008c	tāḥ kṣipraṃ hatasaṃkalpā drakṣyasi tvaṃ kurustriyaḥ<BR>
03,224.009a	tava duḥkhopapannāyā yair ācaritam apriyam<BR>
03,224.009c	viddhi saṃprasthitān sarvāṃs tān kṛṣṇe yamasādanam<BR>
03,224.009d*1097_01	ye ca tatra sthitā rājñi tatpakṣīyāḥ kṣitīśvarāḥ<BR>
03,224.009d*1097_02	teṣāṃ kālaḥ kṣitīśānāṃ prāptaḥ kṛṣṇe durāsadaḥ<BR>
03,224.010a	putras te prativindhyaś ca sutasomas tathā vibhuḥ<BR>
03,224.010c	śrutakarmārjuniś caiva śatānīkaś ca nākuliḥ<BR>
03,224.010e	sahadevāc ca yo jātaḥ śrutasenas tavātmajaḥ<BR>
03,224.011a	sarve kuśalino vīrāḥ kṛtāstrāś ca sutās tava<BR>
03,224.011c	abhimanyur iva prītā dvāravatyāṃ ratā bhṛśam<BR>
03,224.012a	tvam ivaiṣāṃ subhadrā ca prītyā sarvātmanā sthitā<BR>
03,224.012c	prīyate bhāvanirdvaṃdvā tebhyaś ca vigatajvarā<BR>
03,224.012d*1098_01	duḥkhitā tena duḥkhena sukhena sukhitā tathā<BR>
03,224.013a	bheje sarvātmanā caiva pradyumnajananī tathā<BR>
03,224.013c	bhānuprabhṛtibhiś cainān viśinaṣṭi ca keśavaḥ<BR>
03,224.014a	bhojanācchādane caiṣāṃ nityaṃ me śvaśuraḥ sthitaḥ<BR>
03,224.014c	rāmaprabhṛtayaḥ sarve bhajanty andhakavṛṣṇayaḥ<BR>
03,224.014e	tulyo hi praṇayas teṣāṃ pradyumnasya ca bhāmini<BR>
03,224.015a	evamādi priyaṃ prītyā hṛdyam uktvā manonugam<BR>
03,224.015c	gamanāya manaś cakre vāsudevarathaṃ prati<BR>
03,224.016a	tāṃ kṛṣṇāṃ kṛṣṇamahiṣī cakārābhipradakṣiṇam<BR>
03,224.016c	āruroha rathaṃ śaureḥ satyabhāmā ca bhāminī<BR>
03,224.017a	smayitvā tu yaduśreṣṭho draupadīṃ parisāntvya ca<BR>
03,224.017c	upāvartya tataḥ śīghrair hayaiḥ prāyāt paraṃtapaḥ<BR>
03,225.001	janamejaya uvāca<BR>
03,225.001a	evaṃ vane vartamānā narāgryāḥ; śītoṣṇavātātapakarśitāṅgāḥ<BR>
03,225.001c	saras tad āsādya vanaṃ ca puṇyaṃ; tataḥ paraṃ kim akurvanta pārthāḥ<BR>
03,225.002	vaiśaṃpāyana uvāca<BR>
03,225.002a	saras tad āsādya tu pāṇḍuputrā; janaṃ samutsṛjya vidhāya caiṣām<BR>
03,225.002c	vanāni ramyāṇy atha parvatāṃś ca; nadīpradeśāṃś ca tadā viceruḥ<BR>
03,225.003a	tathā vane tān vasataḥ pravīrān; svādhyāyavantaś ca tapodhanāś ca<BR>
03,225.003c	abhyāyayur vedavidaḥ purāṇās; tān pūjayām āsur atho narāgryāḥ<BR>
03,225.004a	tataḥ kadā cit kuśalaḥ kathāsu; vipro 'bhyagacchad bhuvi kauraveyān<BR>
03,225.004c	sa taiḥ sametyātha yadṛcchayaiva; vaicitravīryaṃ nṛpam abhyagacchat<BR>
03,225.005a	athopaviṣṭaḥ pratisatkṛtaś ca; vṛddhena rājñā kurusattamena<BR>
03,225.005c	pracoditaḥ san kathayāṃ babhūva; dharmānilendraprabhavān yamau ca<BR>
03,225.006a	kṛśāṃś ca vātātapakarśitāṅgān; duḥkhasya cograsya mukhe prapannān<BR>
03,225.006c	tāṃ cāpy anāthām iva vīranāthāṃ; kṛṣṇāṃ parikleśaguṇena yuktām<BR>
03,225.007a	tataḥ kathāṃ tasya niśamya rājā; vaicitravīryaḥ kṛpayābhitaptaḥ<BR>
03,225.007c	vane sthitān pārthivaputrapautrāñ; śrutvā tadā duḥkhanadīṃ prapannān<BR>
03,225.008a	provāca dainyābhihatāntarātmā; niḥśvāsabāṣpopahataḥ sa pārthān<BR>
03,225.008c	vācaṃ kathaṃ cit sthiratām upetya; tat sarvam ātmaprabhavaṃ vicintya<BR>
03,225.009a	kathaṃ nu satyaḥ śucir āryavṛtto; jyeṣṭhaḥ sutānāṃ mama dharmarājaḥ<BR>
03,225.009c	ajātaśatruḥ pṛthivītalasthaḥ; śete purā rāṅkavakūṭaśāyī<BR>
03,225.010a	prabodhyate māgadhasūtapūgair; nityaṃ stuvadbhiḥ svayam indrakalpaḥ<BR>
03,225.010c	patatrisaṃghaiḥ sa jaghanyarātre; prabodhyate nūnam iḍātalasthaḥ<BR>
03,225.011a	kathaṃ nu vātātapakarśitāṅgo; vṛkodaraḥ kopapariplutāṅgaḥ<BR>
03,225.011c	śete pṛthivyām atathocitāṅgaḥ; kṛṣṇāsamakṣaṃ vasudhātalasthaḥ<BR>
03,225.012a	tathārjunaḥ sukumāro manasvī; vaśe sthito dharmasutasya rājñaḥ<BR>
03,225.012c	vidūyamānair iva sarvagātrair; dhruvaṃ na śete vasatīr amarṣāt<BR>
03,225.013a	yamau ca kṛṣṇāṃ ca yudhiṣṭhiraṃ ca; bhīmaṃ ca dṛṣṭvā sukhaviprayuktān<BR>
03,225.013c	viniḥśvasan sarpa ivogratejā; dhruvaṃ na śete vasatīr amarṣāt<BR>
03,225.014a	tathā yamau cāpy asukhau sukhārhau; samṛddharūpāv amarau divīva<BR>
03,225.014c	prajāgarasthau dhruvam apraśāntau; dharmeṇa satyena ca vāryamāṇau<BR>
03,225.015a	samīraṇenāpi samo balena; samīraṇasyaiva suto balīyān<BR>
03,225.015c	sa dharmapāśena sitogratejā; dhruvaṃ viniḥśvasya sahaty amarṣam<BR>
03,225.016a	sa cāpi bhūmau parivartamāno; vadhaṃ sutānāṃ mama kāṅkṣamāṇaḥ<BR>
03,225.016c	satyena dharmeṇa ca vāryamāṇaḥ; kālaṃ pratīkṣaty adhiko raṇe 'nyaiḥ<BR>
03,225.017a	ajātaśatrau tu jite nikṛtyā; duḥśāsano yat paruṣāṇy avocat<BR>
03,225.017c	tāni praviṣṭāni vṛkodarāṅgaṃ; dahanti marmāgnir ivendhanāni<BR>
03,225.018a	na pāpakaṃ dhyāsyati dharmaputro; dhanaṃjayaś cāpy anuvartate tam<BR>
03,225.018c	araṇyavāsena vivardhate tu; bhīmasya kopo 'gnir ivānilena<BR>
03,225.019a	sa tena kopena vidīryamāṇaḥ; karaṃ kareṇābhinipīḍya vīraḥ<BR>
03,225.019c	viniḥśvasaty uṣṇam atīva ghoraṃ; dahann ivemān mama putrapautrān<BR>
03,225.020a	gāṇḍīvadhanvā ca vṛkodaraś ca; saṃrambhiṇāv antakakālakalpau<BR>
03,225.020c	na śeṣayetāṃ yudhi śatrusenāṃ; śarān kirantāv aśaniprakāśān<BR>
03,225.021a	duryodhanaḥ śakuniḥ sūtaputro; duḥśāsanaś cāpi sumandacetāḥ<BR>
03,225.021c	madhu prapaśyanti na tu prapātaṃ; vṛkodaraṃ caiva dhanaṃjayaṃ ca<BR>
03,225.022a	śubhāśubhaṃ puruṣaḥ karma kṛtvā; pratīkṣate tasya phalaṃ sma kartā<BR>
03,225.022c	sa tena yujyaty avaśaḥ phalena; mokṣaḥ kathaṃ syāt puruṣasya tasmāt<BR>
03,225.023a	kṣetre sukṛṣṭe hy upite ca bīje; deve ca varṣaty ṛtukālayuktam<BR>
03,225.023c	na syāt phalaṃ tasya kutaḥ prasiddhir; anyatra daivād iti cintayāmi<BR>
03,225.024a	kṛtaṃ matākṣeṇa yathā na sādhu; sādhupravṛttena ca pāṇḍavena<BR>
03,225.024c	mayā ca duṣputravaśānugena; yathā kurūṇām ayam antakālaḥ<BR>
03,225.025a	dhruvaṃ pravāsyaty asamīrito 'pi; dhruvaṃ prajāsyaty uta garbhiṇī yā<BR>
03,225.025c	dhruvaṃ dinādau rajanīpraṇāśas; tathā kṣapādau ca dinapraṇāśaḥ<BR>
03,225.026a	kriyeta kasmān na pare ca kuryur; vittaṃ na dadyuḥ puruṣāḥ kathaṃ cit<BR>
03,225.026c	prāpyārthakālaṃ ca bhaved anarthaḥ; kathaṃ nu tat syād iti tat kutaḥ syāt<BR>
03,225.027a	kathaṃ na bhidyeta na ca sraveta; na ca prasicyed iti rakṣitavyam<BR>
03,225.027c	arakṣyamāṇaḥ śatadhā viśīryed; dhruvaṃ na nāśo 'sti kṛtasya loke<BR>
03,225.028a	gato hy araṇyād api śakralokaṃ; dhanaṃjayaḥ paśyata vīryam asya<BR>
03,225.028c	astrāṇi divyāni caturvidhāni; jñātvā punar lokam imaṃ prapannaḥ<BR>
03,225.029a	svargaṃ hi gatvā saśarīra eva; ko mānuṣaḥ punar āgantum icchet<BR>
03,225.029c	anyatra kālopahatān anekān; samīkṣamāṇas tu kurūn mumūrṣūn<BR>
03,225.030a	dhanurgrāhaś cārjunaḥ savyasācī; dhanuś ca tad gāṇḍivaṃ lokasāram<BR>
03,225.030c	astrāṇi divyāni ca tāni tasya; trayasya tejaḥ prasaheta ko nu<BR>
03,225.031a	niśamya tad vacanaṃ pārthivasya; duryodhano rahite saubalaś ca<BR>
03,225.031c	abodhayat karṇam upetya sarvaṃ; sa cāpy ahṛṣṭo 'bhavad alpacetāḥ<BR>
03,226.001	vaiśaṃpāyana uvāca<BR>
03,226.001a	dhṛtarāṣṭrasya tad vākyaṃ niśamya sahasaubalaḥ<BR>
03,226.001c	duryodhanam idaṃ kāle karṇo vacanam abravīt<BR>
03,226.002a	pravrājya pāṇḍavān vīrān svena vīryeṇa bhārata<BR>
03,226.002c	bhuṅkṣvemāṃ pṛthivīm eko divaṃ śambarahā yathā<BR>
03,226.002d*1099_01	tavādya pṛthivī rājan nikhilā sāgarāmbarā<BR>
03,226.002d*1099_02	saparvatavanākārā sahasthāvarajaṅgamā<BR>
03,226.003a	prācyāś ca dākṣiṇātyāś ca pratīcyodīcyavāsinaḥ<BR>
03,226.003c	kṛtāḥ karapradāḥ sarve rājānas te narādhipa<BR>
03,226.004a	yā hi sā dīpyamāneva pāṇḍavān bhajate purā<BR>
03,226.004c	sādya lakṣmīs tvayā rājann avāptā bhrātṛbhiḥ saha<BR>
03,226.005a	indraprasthagate yāṃ tāṃ dīpyamānāṃ yudhiṣṭhire<BR>
03,226.005c	apaśyāma śriyaṃ rājann aciraṃ śokakarśitāḥ<BR>
03,226.005c*1100_01	**** **** dṛśyate sā tavādya vai<BR>
03,226.005c*1100_02	śatravas tava rājendra<BR>
03,226.006a	sā tu buddhibaleneyaṃ rājñas tasmād yudhiṣṭhirāt<BR>
03,226.006c	tvayākṣiptā mahābāho dīpyamāneva dṛśyate<BR>
03,226.007a	tathaiva tava rājendra rājānaḥ paravīrahan<BR>
03,226.007c	śāsane 'dhiṣṭhitāḥ sarve kiṃ kurma iti vādinaḥ<BR>
03,226.008a	tavādya pṛthivī rājan nikhilā sāgarāmbarā<BR>
03,226.008c	saparvatavanā devī sagrāmanagarākarā<BR>
03,226.008e	nānāvanoddeśavatī pattanair upaśobhitā<BR>
03,226.008f*1101_01	nānājanapadākīrṇā sphītarāṣṭrā mahābalā<BR>
03,226.009a	vandyamāno dvijai rājan pūjyamānaś ca rājabhiḥ<BR>
03,226.009c	pauruṣād divi deveṣu bhrājase raśmivān iva<BR>
03,226.010a	rudrair iva yamo rājā marudbhir iva vāsavaḥ<BR>
03,226.010c	kurubhis tvaṃ vṛto rājan bhāsi nakṣatrarāḍ iva<BR>
03,226.011a	ye sma te nādriyante ''jñā nodvijante kadā ca na<BR>
03,226.011c	paśyāmas tāñ śriyā hīnān pāṇḍavān vanavāsinaḥ<BR>
03,226.012a	śrūyante hi mahārāja saro dvaitavanaṃ prati<BR>
03,226.012c	vasantaḥ pāṇḍavāḥ sārdhaṃ brāhmaṇair vanavāsibhiḥ<BR>
03,226.013a	sa prayāhi mahārāja śriyā paramayā yutaḥ<BR>
03,226.013c	pratapan pāṇḍuputrāṃs tvaṃ raśmivān iva tejasā<BR>
03,226.014a	sthito rājye cyutān rājyāc chriyā hīnāñ śriyā vṛtaḥ<BR>
03,226.014c	asamṛddhān samṛddhārthaḥ paśya pāṇḍusutān nṛpa<BR>
03,226.015a	mahābhijanasaṃpannaṃ bhadre mahati saṃsthitam<BR>
03,226.015c	pāṇḍavās tvābhivīkṣantāṃ yayātim iva nāhuṣam<BR>
03,226.016a	yāṃ śriyaṃ suhṛdaś caiva durhṛdaś ca viśāṃ pate<BR>
03,226.016c	paśyanti puruṣe dīptāṃ sā samarthā bhavaty uta<BR>
03,226.017a	samastho viṣamasthān hi durhṛdo yo 'bhivīkṣate<BR>
03,226.017c	jagatīsthān ivādristhaḥ kiṃ tataḥ paramaṃ sukham<BR>
03,226.018a	na putradhanalābhena na rājyenāpi vindati<BR>
03,226.018c	prītiṃ nṛpatiśārdūla yām amitrāghadarśanāt<BR>
03,226.019a	kiṃ nu tasya sukhaṃ na syād āśrame yo dhanaṃjayam<BR>
03,226.019c	abhivīkṣeta siddhārtho valkalājinavāsasam<BR>
03,226.020a	suvāsaso hi te bhāryā valkalājinavāsasam<BR>
03,226.020c	paśyantv asukhitāṃ kṛṣṇāṃ sā ca nirvidyatāṃ punaḥ<BR>
03,226.020e	vinindatāṃ tathātmānaṃ jīvitaṃ ca dhanacyutā<BR>
03,226.020f*1102_01	dārāṇāṃ te śriyaṃ dṛṣṭvā dīptām adya janādhipa<BR>
03,226.021a	na tathā hi sabhāmadhye tasyā bhavitum arhati<BR>
03,226.021c	vaimanasyaṃ yathā dṛṣṭvā tava bhāryāḥ svalaṃkṛtāḥ<BR>
03,226.022a	evam uktvā tu rājānaṃ karṇaḥ śakuninā saha<BR>
03,226.022c	tūṣṇīṃ babhūvatur ubhau vākyānte janamejaya<BR>
03,227.001	vaiśaṃpāyana uvāca<BR>
03,227.001a	karṇasya vacanaṃ śrutvā rājā duryodhanas tadā<BR>
03,227.001c	hṛṣṭo bhūtvā punar dīna idaṃ vacanam abravīt<BR>
03,227.002a	bravīṣi yad idaṃ karṇa sarvaṃ me manasi sthitam<BR>
03,227.002c	na tv abhyanujñāṃ lapsyāmi gamane yatra pāṇḍavāḥ<BR>
03,227.003a	paridevati tān vīrān dhṛtarāṣṭro mahīpatiḥ<BR>
03,227.003c	manyate 'bhyadhikāṃś cāpi tapoyogena pāṇḍavān<BR>
03,227.004a	atha vāpy anubudhyeta nṛpo 'smākaṃ cikīrṣitam<BR>
03,227.004c	evam apy āyatiṃ rakṣan nābhyanujñātum arhati<BR>
03,227.005a	na hi dvaitavane kiṃ cid vidyate 'nyat prayojanam<BR>
03,227.005c	utsādanam ṛte teṣāṃ vanasthānāṃ mama dviṣām<BR>
03,227.006a	jānāsi hi yathā kṣattā dyūtakāla upasthite<BR>
03,227.006c	abravīd yac ca māṃ tvāṃ ca saubalaṃ ca vacas tadā<BR>
03,227.007a	tāni pūrvāṇi vākyāni yac cānyat paridevitam<BR>
03,227.007c	vicintya nādhigacchāmi gamanāyetarāya vā<BR>
03,227.008a	mamāpi hi mahān harṣo yad ahaṃ bhīmaphalgunau<BR>
03,227.008c	kliṣṭāv araṇye paśyeyaṃ kṛṣṇayā sahitāv iti<BR>
03,227.009a	na tathā prāpnuyāṃ prītim avāpya vasudhām api<BR>
03,227.009c	dṛṣṭvā yathā pāṇḍusutān valkalājinavāsasaḥ<BR>
03,227.010a	kiṃ nu syād adhikaṃ tasmād yad ahaṃ drupadātmajām<BR>
03,227.010c	draupadīṃ karṇa paśyeyaṃ kāṣāyavasanāṃ vane<BR>
03,227.011a	yadi māṃ dharmarājaś ca bhīmasenaś ca pāṇḍavaḥ<BR>
03,227.011c	yuktaṃ paramayā lakṣmyā paśyetāṃ jīvitaṃ bhavet<BR>
03,227.012a	upāyaṃ na tu paśyāmi yena gacchema tad vanam<BR>
03,227.012c	yathā cābhyanujānīyād gacchantaṃ māṃ mahīpatiḥ<BR>
03,227.013a	sa saubalena sahitas tathā duḥśāsanena ca<BR>
03,227.013c	upāyaṃ paśya nipuṇaṃ yena gacchema tad vanam<BR>
03,227.014a	aham apy adya niścitya gamanāyetarāya vā<BR>
03,227.014c	kālyam eva gamiṣyāmi samīpaṃ pārthivasya ha<BR>
03,227.015a	mayi tatropaviṣṭe tu bhīṣme ca kurusattame<BR>
03,227.015c	upāyo yo bhaved dṛṣṭas taṃ brūyāḥ sahasaubalaḥ<BR>
03,227.016a	tato bhīṣmasya rājñaś ca niśamya gamanaṃ prati<BR>
03,227.016c	vyavasāyaṃ kariṣye 'ham anunīya pitāmaham<BR>
03,227.017a	tathety uktvā tu te sarve jagmur āvasathān prati<BR>
03,227.017c	vyuṣitāyāṃ rajanyāṃ tu karṇo rājānam abhyayāt<BR>
03,227.018a	tato duryodhanaṃ karṇaḥ prahasann idam abravīt<BR>
03,227.018c	upāyaḥ paridṛṣṭo 'yaṃ taṃ nibodha janeśvara<BR>
03,227.019a	ghoṣā dvaitavane sarve tvatpratīkṣā narādhipa<BR>
03,227.019c	ghoṣayātrāpadeśena gamiṣyāmo na saṃśayaḥ<BR>
03,227.020a	ucitaṃ hi sadā gantuṃ ghoṣayātrāṃ viśāṃ pate<BR>
03,227.020c	evaṃ ca tvāṃ pitā rājan samanujñātum arhati<BR>
03,227.021a	tathā kathayamānau tau ghoṣayātrāviniścayam<BR>
03,227.021c	gāndhārarājaḥ śakuniḥ pratyuvāca hasann iva<BR>
03,227.022a	upāyo 'yaṃ mayā dṛṣṭo gamanāya nirāmayaḥ<BR>
03,227.022c	anujñāsyati no rājā codayiṣyati cāpy uta<BR>
03,227.023a	ghoṣā dvaitavane sarve tvatpratīkṣā narādhipa<BR>
03,227.023c	ghoṣayātrāpadeśena gamiṣyāmo na saṃśayaḥ<BR>
03,227.024a	tataḥ prahasitāḥ sarve te 'nyonyasya talān daduḥ<BR>
03,227.024c	tad eva ca viniścitya dadṛśuḥ kurusattamam<BR>
03,228.001	vaiśaṃpāyana uvāca<BR>
03,228.001a	dhṛtarāṣṭraṃ tataḥ sarve dadṛśur janamejaya<BR>
03,228.001c	pṛṣṭvā sukham atho rājñaḥ pṛṣṭvā rājñā ca bhārata<BR>
03,228.002a	tatas tair vihitaḥ pūrvaṃ samaṅgo nāma ballavaḥ<BR>
03,228.002c	samīpasthās tadā gāvo dhṛtarāṣṭre nyavedayat<BR>
03,228.003a	anantaraṃ ca rādheyaḥ śakuniś ca viśāṃ pate<BR>
03,228.003c	āhatuḥ pārthivaśreṣṭhaṃ dhṛtarāṣṭraṃ janādhipam<BR>
03,228.004a	ramaṇīyeṣu deśeṣu ghoṣāḥ saṃprati kaurava<BR>
03,228.004c	smāraṇāsamayaḥ prāpto vatsānām api cāṅkanam<BR>
03,228.005a	mṛgayā cocitā rājann asmin kāle sutasya te<BR>
03,228.005c	duryodhanasya gamanaṃ tvam anujñātum arhasi<BR>
03,228.006	dhṛtarāṣṭra uvāca<BR>
03,228.006a	mṛgayā śobhanā tāta gavāṃ ca samavekṣaṇam<BR>
03,228.006c	viśrambhas tu na gantavyo ballavānām iti smare<BR>
03,228.007a	te tu tatra naravyāghrāḥ samīpa iti naḥ śrutam<BR>
03,228.007c	ato nābhyanujānāmi gamanaṃ tatra vaḥ svayam<BR>
03,228.008a	chadmanā nirjitās te hi karśitāś ca mahāvane<BR>
03,228.008c	taponityāś ca rādheya samarthāś ca mahārathāḥ<BR>
03,228.009a	dharmarājo na saṃkrudhyed bhīmasenas tv amarṣaṇaḥ<BR>
03,228.009c	yajñasenasya duhitā teja eva tu kevalam<BR>
03,228.010a	yūyaṃ cāpy aparādhyeyur darpamohasamanvitāḥ<BR>
03,228.010c	tato vinirdaheyus te tapasā hi samanvitāḥ<BR>
03,228.011a	atha vā sāyudhā vīrā manyunābhipariplutāḥ<BR>
03,228.011c	sahitā baddhanistriṃśā daheyuḥ śastratejasā<BR>
03,228.012a	atha yūyaṃ bahutvāt tān ārabhadhvaṃ kathaṃ cana<BR>
03,228.012c	anāryaṃ paramaṃ tat syād aśakyaṃ tac ca me matam<BR>
03,228.013a	uṣito hi mahābāhur indraloke dhanaṃjayaḥ<BR>
03,228.013c	divyāny astrāṇy avāpyātha tataḥ pratyāgato vanam<BR>
03,228.014a	akṛtāstreṇa pṛthivī jitā bībhatsunā purā<BR>
03,228.014c	kiṃ punaḥ sa kṛtāstro 'dya na hanyād vo mahārathaḥ<BR>
03,228.015a	atha vā madvacaḥ śrutvā tatra yattā bhaviṣyatha<BR>
03,228.015c	udvignavāso viśrambhād duḥkhaṃ tatra bhaviṣyati<BR>
03,228.016a	atha vā sainikāḥ ke cid apakuryur yudhiṣṭhire<BR>
03,228.016c	tad abuddhikṛtaṃ karma doṣam utpādayec ca vaḥ<BR>
03,228.017a	tasmād gacchantu puruṣāḥ smāraṇāyāptakāriṇaḥ<BR>
03,228.017c	na svayaṃ tatra gamanaṃ rocaye tava bhārata<BR>
03,228.018	śakunir uvāca<BR>
03,228.018a	dharmajñaḥ pāṇḍavo jyeṣṭhaḥ pratijñātaṃ ca saṃsadi<BR>
03,228.018c	tena dvādaśa varṣāṇi vastavyānīti bhārata<BR>
03,228.019a	anuvṛttāś ca te sarve pāṇḍavā dharmacāriṇaḥ<BR>
03,228.019c	yudhiṣṭhiraś ca kaunteyo na naḥ kopaṃ kariṣyati<BR>
03,228.020a	mṛgayāṃ caiva no gantum icchā saṃvardhate bhṛśam<BR>
03,228.020c	smāraṇaṃ ca cikīrṣāmo na tu pāṇḍavadarśanam<BR>
03,228.021a	na cānāryasamācāraḥ kaś cit tatra bhaviṣyati<BR>
03,228.021c	na ca tatra gamiṣyāmo yatra teṣāṃ pratiśrayaḥ<BR>
03,228.022	vaiśaṃpāyana uvāca<BR>
03,228.022a	evam uktaḥ śakuninā dhṛtarāṣṭro janeśvaraḥ<BR>
03,228.022c	duryodhanaṃ sahāmātyam anujajñe na kāmataḥ<BR>
03,228.023a	anujñātas tu gāndhāriḥ karṇena sahitas tadā<BR>
03,228.023c	niryayau bharataśreṣṭho balena mahatā vṛtaḥ<BR>
03,228.024a	duḥśāsanena ca tathā saubalena ca devinā<BR>
03,228.024c	saṃvṛto bhrātṛbhiś cānyaiḥ strībhiś cāpi sahasraśaḥ<BR>
03,228.025a	taṃ niryāntaṃ mahābāhuṃ draṣṭuṃ dvaitavanaṃ saraḥ<BR>
03,228.025c	paurāś cānuyayuḥ sarve sahadārā vanaṃ ca tat<BR>
03,228.026a	aṣṭau rathasahasrāṇi trīṇi nāgāyutāni ca<BR>
03,228.026c	pattayo bahusāhasrā hayāś ca navatiḥ śatāḥ<BR>
03,228.027a	śakaṭāpaṇaveśyāś ca vaṇijo bandinas tathā<BR>
03,228.027c	narāś ca mṛgayāśīlāḥ śataśo 'tha sahasraśaḥ<BR>
03,228.028a	tataḥ prayāṇe nṛpateḥ sumahān abhavat svanaḥ<BR>
03,228.028c	prāvṛṣīva mahāvāyor uddhatasya viśāṃ pate<BR>
03,228.029a	gavyūtimātre nyavasad rājā duryodhanas tadā<BR>
03,228.029c	prayāto vāhanaiḥ sarvais tato dvaitavanaṃ saraḥ<BR>
03,229.001	vaiśaṃpāyana uvāca<BR>
03,229.001a	atha duryodhano rājā tatra tatra vane vasan<BR>
03,229.001c	jagāma ghoṣān abhitas tatra cakre niveśanam<BR>
03,229.002a	ramaṇīye samājñāte sodake samahīruhe<BR>
03,229.002c	deśe sarvaguṇopete cakrur āvasathaṃ narāḥ<BR>
03,229.003a	tathaiva tatsamīpasthān pṛthagāvasathān bahūn<BR>
03,229.003c	karṇasya śakuneś caiva bhrātṝṇāṃ caiva sarvaśaḥ<BR>
03,229.004a	dadarśa sa tadā gāvaḥ śataśo 'tha sahasraśaḥ<BR>
03,229.004c	aṅkair lakṣaiś ca tāḥ sarvā lakṣayām āsa pārthivaḥ<BR>
03,229.005a	aṅkayām āsa vatsāṃś ca jajñe copasṛtās tv api<BR>
03,229.005c	bālavatsāś ca yā gāvaḥ kālayām āsa tā api<BR>
03,229.006a	atha sa smāraṇaṃ kṛtvā lakṣayitvā trihāyanān<BR>
03,229.006c	vṛto gopālakaiḥ prīto vyaharat kurunandanaḥ<BR>
03,229.007a	sa ca paurajanaḥ sarvaḥ sainikāś ca sahasraśaḥ<BR>
03,229.007c	yathopajoṣaṃ cikrīḍur vane tasmin yathāmarāḥ<BR>
03,229.008a	tato gopāḥ pragātāraḥ kuśalā nṛttavādite<BR>
03,229.008c	dhārtarāṣṭram upātiṣṭhan kanyāś caiva svalaṃkṛtāḥ<BR>
03,229.009a	sa strīgaṇavṛto rājā prahṛṣṭaḥ pradadau vasu<BR>
03,229.009c	tebhyo yathārham annāni pānāni vividhāni ca<BR>
03,229.010a	tatas te sahitāḥ sarve tarakṣūn mahiṣān mṛgān<BR>
03,229.010c	gavayarkṣavarāhāṃś ca samantāt paryakālayan<BR>
03,229.011a	sa tāñ śarair vinirbhindan gajān badhnan mahāvane<BR>
03,229.011c	ramaṇīyeṣu deśeṣu grāhayām āsa vai mṛgān<BR>
03,229.012a	gorasān upayuñjāna upabhogāṃś ca bhārata<BR>
03,229.012c	paśyan suramaṇīyāni puṣpitāni vanāni ca<BR>
03,229.013a	mattabhramarajuṣṭāni barhiṇābhirutāni ca<BR>
03,229.013c	agacchad ānupūrvyeṇa puṇyaṃ dvaitavanaṃ saraḥ<BR>
03,229.013d*1103_01	mattabhramarasaṃjuṣṭaṃ nīlakaṇṭharavākulam<BR>
03,229.013d*1103_02	saptacchadasamākīrṇaṃ puṃnāgabakulair yutam<BR>
03,229.013e	ṛddhyā paramayā yukto mahendra iva vajrabhṛt<BR>
03,229.014a	yadṛcchayā ca tadaho dharmaputro yudhiṣṭhiraḥ<BR>
03,229.014c	īje rājarṣiyajñena sadyaskena viśāṃ pate<BR>
03,229.014e	divyena vidhinā rājā vanyena kurusattamaḥ<BR>
03,229.014f*1104_01	vidvadbhiḥ sahito dhīmān brāhmaṇair vanavāsibhiḥ<BR>
03,229.015a	kṛtvā niveśam abhitaḥ sarasas tasya kauravaḥ<BR>
03,229.015c	draupadyā sahito dhīmān dharmapatnyā narādhipaḥ<BR>
03,229.015d*1105_01	bhīmārjunayamaiḥ sārdhaṃ sarābhyāśe tadāvasat<BR>
03,229.016a	tato duryodhanaḥ preṣyān ādideśa sahānujaḥ<BR>
03,229.016c	ākrīḍāvasathāḥ kṣipraṃ kriyantām iti bhārata<BR>
03,229.017a	te tathety eva kauravyam uktvā vacanakāriṇaḥ<BR>
03,229.017c	cikīrṣantas tadākrīḍāñ jagmur dvaitavanaṃ saraḥ<BR>
03,229.018a	senāgraṃ dhārtarāṣṭrasya prāptaṃ dvaitavanaṃ saraḥ<BR>
03,229.018c	praviśantaṃ vanadvāri gandharvāḥ samavārayan<BR>
03,229.019a	tatra gandharvarājo vai pūrvam eva viśāṃ pate<BR>
03,229.019c	kuberabhavanād rājann ājagāma gaṇāvṛtaḥ<BR>
03,229.020a	gaṇair apsarasāṃ caiva tridaśānāṃ tathātmajaiḥ<BR>
03,229.020c	vihāraśīlaḥ krīḍārthaṃ tena tat saṃvṛtaṃ saraḥ<BR>
03,229.021a	tena tat saṃvṛtaṃ dṛṣṭvā te rājaparicārakāḥ<BR>
03,229.021c	pratijagmus tato rājan yatra duryodhano nṛpaḥ<BR>
03,229.021d*1106_01	te sametya tadā procur gantuṃ naivopalabhyate<BR>
03,229.021d*1106_02	rakṣitaṃ bahubhiḥ śūrai rājan dvaitavanaṃ saraḥ<BR>
03,229.021d*1107_01	nyavedayaṃs tato rājñe gandharvās tatra bhārata<BR>
03,229.022a	sa tu teṣāṃ vacaḥ śrutvā sainikān yuddhadurmadān<BR>
03,229.022c	preṣayām āsa kauravya utsārayata tān iti<BR>
03,229.023a	tasya tad vacanaṃ śrutvā rājñaḥ senāgrayāyinaḥ<BR>
03,229.023c	saro dvaitavanaṃ gatvā gandharvān idam abruvan<BR>
03,229.024a	rājā duryodhano nāma dhṛtarāṣṭrasuto balī<BR>
03,229.024c	vijihīrṣur ihāyāti tadartham apasarpata<BR>
03,229.025a	evam uktās tu gandharvāḥ prahasanto viśāṃ pate<BR>
03,229.025c	pratyabruvaṃs tān puruṣān idaṃ suparuṣaṃ vacaḥ<BR>
03,229.026a	na cetayati vo rājā mandabuddhiḥ suyodhanaḥ<BR>
03,229.026c	yo 'smān ājñāpayaty evaṃ vaśyān iva divaukasaḥ<BR>
03,229.027a	yūyaṃ mumūrṣavaś cāpi mandaprajñā na saṃśayaḥ<BR>
03,229.027c	ye tasya vacanād evam asmān brūta vicetasaḥ<BR>
03,229.028a	gacchata tvaritāḥ sarve yatra rājā sa kauravaḥ<BR>
03,229.028c	dveṣyaṃ mādyaiva gacchadhvaṃ dharmarājaniveśanam<BR>
03,229.029a	evam uktās tu gandharvai rājñaḥ senāgrayāyinaḥ<BR>
03,229.029c	saṃprādravan yato rājā dhṛtarāṣṭrasuto 'bhavat<BR>
03,230.001	vaiśaṃpāyana uvāca<BR>
03,230.001a	tatas te sahitāḥ sarve duryodhanam upāgaman<BR>
03,230.001c	abruvaṃś ca mahārāja yad ūcuḥ kauravaṃ prati<BR>
03,230.002a	gandharvair vārite sainye dhārtarāṣṭraḥ pratāpavān<BR>
03,230.002c	amarṣapūrṇaḥ sainyāni pratyabhāṣata bhārata<BR>
03,230.003a	śāsatainān adharmajñān mama vipriyakāriṇaḥ<BR>
03,230.003c	yadi prakrīḍito devaiḥ sarvaiḥ saha śatakratuḥ<BR>
03,230.003d*1108_01	vayam atra yathāprītāḥ krīḍiṣyāmo nirantaram<BR>
03,230.004a	duryodhanavacaḥ śrutvā dhārtarāṣṭrā mahābalāḥ<BR>
03,230.004c	sarva evābhisaṃnaddhā yodhāś cāpi sahasraśaḥ<BR>
03,230.005a	tataḥ pramathya gandharvāṃs tad vanaṃ viviśur balāt<BR>
03,230.005c	siṃhanādena mahatā pūrayanto diśo daśa<BR>
03,230.006a	tato 'parair avāryanta gandharvaiḥ kurusainikāḥ<BR>
03,230.006b*1109_01	sāmnaiva tatra vikrāntā mā sāhasam iti prabho<BR>
03,230.006c	te vāryamāṇā gandharvaiḥ sāmnaiva vasudhādhipa<BR>
03,230.006e	tān anādṛtya gandharvāṃs tad vanaṃ viviśur mahat<BR>
03,230.007a	yadā vācā na tiṣṭhanti dhārtarāṣṭrāḥ sarājakāḥ<BR>
03,230.007c	tatas te khecarāḥ sarve citrasene nyavedayan<BR>
03,230.008a	gandharvarājas tān sarvān abravīt kauravān prati<BR>
03,230.008c	anāryāñ śāsatety evaṃ citraseno 'tyamarṣaṇaḥ<BR>
03,230.009a	anujñātās tu gandharvāś citrasenena bhārata<BR>
03,230.009c	pragṛhītāyudhāḥ sarve dhārtarāṣṭrān abhidravan<BR>
03,230.010a	tān dṛṣṭvā patataḥ śīghrān gandharvān udyatāyudhān<BR>
03,230.010c	sarve te prādravan saṃkhye dhārtarāṣṭrasya paśyataḥ<BR>
03,230.011a	tān dṛṣṭvā dravataḥ sarvān dhārtarāṣṭrān parāṅmukhān<BR>
03,230.011c	vaikartanas tadā vīro nāsīt tatra parāṅmukhaḥ<BR>
03,230.012a	āpatantīṃ tu saṃprekṣya gandharvāṇāṃ mahācamūm<BR>
03,230.012c	mahatā śaravarṣeṇa rādheyaḥ pratyavārayat<BR>
03,230.013a	kṣuraprair viśikhair bhallair vatsadantais tathāyasaiḥ<BR>
03,230.013c	gandharvāñ śataśo 'bhyaghnaṃl laghutvāt sūtanandanaḥ<BR>
03,230.014a	pātayann uttamāṅgāni gandharvāṇāṃ mahārathaḥ<BR>
03,230.014c	kṣaṇena vyadhamat sarvāṃ citrasenasya vāhinīm<BR>
03,230.015a	te vadhyamānā gandharvāḥ sūtaputreṇa dhīmatā<BR>
03,230.015c	bhūya evābhyavartanta śataśo 'tha sahasraśaḥ<BR>
03,230.016a	gandharvabhūtā pṛthivī kṣaṇena samapadyata<BR>
03,230.016c	āpatadbhir mahāvegaiś citrasenasya sainikaiḥ<BR>
03,230.017a	atha duryodhano rājā śakuniś cāpi saubalaḥ<BR>
03,230.017c	duḥśāsano vikarṇaś ca ye cānye dhṛtarāṣṭrajāḥ<BR>
03,230.017e	nyahanaṃs tat tadā sainyaṃ rathair garuḍanisvanaiḥ<BR>
03,230.018a	bhūyaś ca yodhayām āsuḥ kṛtvā karṇam athāgrataḥ<BR>
03,230.018c	mahatā rathaghoṣeṇa hayacāreṇa cāpy uta<BR>
03,230.018e	vaikartanaṃ parīpsanto gandharvān samavārayan<BR>
03,230.019a	tataḥ saṃnyapatan sarve gandharvāḥ kauravaiḥ saha<BR>
03,230.019c	tadā sutumulaṃ yuddham abhaval lomaharṣaṇam<BR>
03,230.020a	tatas te mṛdavo 'bhūvan gandharvāḥ śarapīḍitāḥ<BR>
03,230.020c	uccukruśuś ca kauravyā gandharvān prekṣya pīḍitān<BR>
03,230.021a	gandharvāṃs trāsitān dṛṣṭvā citraseno 'tyamarṣaṇaḥ<BR>
03,230.021c	utpapātāsanāt kruddho vadhe teṣāṃ samāhitaḥ<BR>
03,230.022a	tato māyāstram āsthāya yuyudhe citramārgavit<BR>
03,230.022b*1110_01	tena muktāḥ śarā ghorāḥ sūryaraśmisamaprabhāḥ<BR>
03,230.022b*1110_02	viyat saṃchādayām āsur na vavau tatra mārutaḥ<BR>
03,230.022b*1110_03	hastyārohā hatāḥ petur hastibhiḥ saha bhārata<BR>
03,230.022b*1110_04	hayārohāś ca sahayai rathaiś ca rathinas tathā<BR>
03,230.022b*1110_05	pattayaś ca yathā petur viśastāḥ śaravṛṣṭibhiḥ<BR>
03,230.022c	tayāmuhyanta kauravyāś citrasenasya māyayā<BR>
03,230.023a	ekaiko hi tadā yodho dhārtarāṣṭrasya bhārata<BR>
03,230.023c	paryavartata gandharvair daśabhir daśabhiḥ saha<BR>
03,230.024a	tataḥ saṃpīḍyamānās te balena mahatā tadā<BR>
03,230.024c	prādravanta raṇe bhītā yatra rājā yudhiṣṭhiraḥ<BR>
03,230.025a	bhajyamāneṣv anīkeṣu dhārtarāṣṭreṣu sarvaśaḥ<BR>
03,230.025c	karṇo vaikartano rājaṃs tasthau girir ivācalaḥ<BR>
03,230.026a	duryodhanaś ca karṇaś ca śakuniś cāpi saubalaḥ<BR>
03,230.026c	gandharvān yodhayāṃ cakruḥ samare bhṛśavikṣatāḥ<BR>
03,230.027a	sarva eva tu gandharvāḥ śataśo 'tha sahasraśaḥ<BR>
03,230.027c	jighāṃsamānāḥ sahitāḥ karṇam abhyadravan raṇe<BR>
03,230.028a	asibhiḥ paṭṭiśaiḥ śūlair gadābhiś ca mahābalāḥ<BR>
03,230.028c	sūtaputraṃ jighāṃsantaḥ samantāt paryavārayan<BR>
03,230.029a	anye 'sya yugam acchindan dhvajam anye nyapātayan<BR>
03,230.029c	īṣām anye hayān anye sūtam anye nyapātayan<BR>
03,230.030a	anye chatraṃ varūthaṃ ca bandhuraṃ ca tathāpare<BR>
03,230.030b*1111_01	pragṛhītāyudhā vīrāś citrasenapurogamāḥ<BR>
03,230.030b*1112_01	anye saṃpūrṇayām āsuś cakre cākṣau tathāpare<BR>
03,230.030c	gandharvā bahusāhasrāḥ khaṇḍaśo 'bhyahanan ratham<BR>
03,230.031a	tato rathād avaplutya sūtaputro 'sicarmabhṛt<BR>
03,230.031b*1113_01	aṃsāvalambitadhanur dhāvamāno mahābalaḥ<BR>
03,230.031c	vikarṇaratham āsthāya mokṣāyāśvān acodayat<BR>
03,231.001	vaiśaṃpāyana uvāca<BR>
03,231.001a	gandharvais tu mahārāja bhagne karṇe mahārathe<BR>
03,231.001c	saṃprādravac camūḥ sarvā dhārtarāṣṭrasya paśyataḥ<BR>
03,231.002a	tān dṛṣṭvā dravataḥ sarvān dhārtarāṣṭrān parāṅmukhān<BR>
03,231.002c	duryodhano mahārāja nāsīt tatra parāṅmukhaḥ<BR>
03,231.003a	tām āpatantīṃ saṃprekṣya gandharvāṇāṃ mahācamūm<BR>
03,231.003c	mahatā śaravarṣeṇa so 'bhyavarṣad ariṃdamaḥ<BR>
03,231.004a	acintya śaravarṣaṃ tu gandharvās tasya taṃ ratham<BR>
03,231.004c	duryodhanaṃ jighāṃsantaḥ samantāt paryavārayan<BR>
03,231.005a	yugam īṣāṃ varūthaṃ ca tathaiva dhvajasārathī<BR>
03,231.005c	aśvāṃs triveṇuṃ talpaṃ ca tilaśo 'bhyahanan ratham<BR>
03,231.006a	duryodhanaṃ citraseno virathaṃ patitaṃ bhuvi<BR>
03,231.006c	abhidrutya mahābāhur jīvagrāham athāgrahīt<BR>
03,231.006d*1114_01	tasya bāhū mahārāja baddhvā rajjvā mahāratham<BR>
03,231.006d*1114_02	āropya svaṃ mahārāja citraseno nanāda ha<BR>
03,231.007a	tasmin gṛhīte rājendra sthitaṃ duḥśāsanaṃ rathe<BR>
03,231.007c	paryagṛhṇanta gandharvāḥ parivārya samantataḥ<BR>
03,231.008a	viviṃśatiṃ citrasenam ādāyānye pradudruvuḥ<BR>
03,231.008c	vindānuvindāv apare rājadārāṃś ca sarvaśaḥ<BR>
03,231.009a	sainyās tu dhārtarāṣṭrasya gandharvaiḥ samabhidrutāḥ<BR>
03,231.009c	pūrvaṃ prabhagnaiḥ sahitāḥ pāṇḍavān abhyayus tadā<BR>
03,231.010a	śakaṭāpaṇaveśyāś ca yānayugyaṃ ca sarvaśaḥ<BR>
03,231.010c	śaraṇaṃ pāṇḍavāñ jagmur hriyamāṇe mahīpatau<BR>
03,231.011a	priyadarśano mahābāhur dhārtarāṣṭro mahābalaḥ<BR>
03,231.011c	gandharvair hriyate rājā pārthās tam anudhāvata<BR>
03,231.012a	duḥśāsano durviṣaho durmukho durjayas tathā<BR>
03,231.012c	baddhvā hriyante gandharvai rājadārāś ca sarvaśaḥ<BR>
03,231.013a	iti duryodhanāmātyāḥ krośanto rājagṛddhinaḥ<BR>
03,231.013c	ārtā dīnasvarāḥ sarve yudhiṣṭhiram upāgaman<BR>
03,231.014a	tāṃs tathā vyathitān dīnān bhikṣamāṇān yudhiṣṭhiram<BR>
03,231.014c	vṛddhān duryodhanāmātyān bhīmaseno 'bhyabhāṣata<BR>
03,231.014d*1115_01	pragṛhītāyudhān vīrāṃś citrasenapurogamān<BR>
03,231.014d*1116_01	mahatā hi prayatnena saṃnahya gajavājibhiḥ<BR>
03,231.015a	anyathā vartamānānām artho jāto 'yam anyathā<BR>
03,231.015c	asmābhir yad anuṣṭheyaṃ gandharvais tad anuṣṭhitam<BR>
03,231.016a	durmantritam idaṃ tāta rājño durdyūtadevinaḥ<BR>
03,231.016b*1117_01	dīnān duryodhanasyāsmān draṣṭukāmasya durmateḥ<BR>
03,231.016c	dveṣṭāram anye klībasya pātayantīti naḥ śrutam<BR>
03,231.017a	tad idaṃ kṛtaṃ naḥ pratyakṣaṃ gandharvair atimānuṣam<BR>
03,231.017c	diṣṭyā loke pumān asti kaś cid asmatpriye sthitaḥ<BR>
03,231.017e	yenāsmākaṃ hṛto bhāra āsīnānāṃ sukhāvahaḥ<BR>
03,231.018a	śītavātātapasahāṃs tapasā caiva karśitān<BR>
03,231.018c	samastho viṣamasthān hi draṣṭum icchati durmatiḥ<BR>
03,231.019a	adharmacāriṇas tasya kauravyasya durātmanaḥ<BR>
03,231.019c	ye śīlam anuvartante te paśyanti parābhavam<BR>
03,231.020a	adharmo hi kṛtas tena yenaitad upaśikṣitam<BR>
03,231.020c	anṛśaṃsās tu kaunteyās tasyādhyakṣān bravīmi vaḥ<BR>
03,231.021a	evaṃ bruvāṇaṃ kaunteyaṃ bhīmasenam amarṣaṇam<BR>
03,231.021c	na kālaḥ paruṣasyāyam iti rājābhyabhāṣata<BR>
03,232.001	yudhiṣṭhira uvāca<BR>
03,232.001a	asmān abhigatāṃs tāta bhayārtāñ śaraṇaiṣiṇaḥ<BR>
03,232.001c	kauravān viṣamaprāptān kathaṃ brūyās tvam īdṛśam<BR>
03,232.001d*1118_01	rakṣaṇīyā mahābāho maivaṃ vada mahāmate<BR>
03,232.002a	bhavanti bhedā jñātīnāṃ kalahāś ca vṛkodara<BR>
03,232.002c	prasaktāni ca vairāṇi jñātidharmo na naśyati<BR>
03,232.003a	yadā tu kaś cij jñātīnāṃ bāhyaḥ prārthayate kulam<BR>
03,232.003c	na marṣayanti tat santo bāhyenābhipramarṣaṇam<BR>
03,232.003d*1119_01	paraiḥ paribhave prāpte vayaṃ pañcottaraṃ śatam<BR>
03,232.003d*1119_02	parasparavirodhe tu vayaṃ pañca śataṃ tu te<BR>
03,232.004a	jānāti hy eṣa durbuddhir asmān iha ciroṣitān<BR>
03,232.004c	sa eṣa paribhūyāsmān akārṣīd idam apriyam<BR>
03,232.005a	duryodhanasya grahaṇād gandharveṇa balād raṇe<BR>
03,232.005c	strīṇāṃ bāhyābhimarśāc ca hataṃ bhavati naḥ kulam<BR>
03,232.006a	śaraṇaṃ ca prapannānāṃ trāṇārthaṃ ca kulasya naḥ<BR>
03,232.006c	uttiṣṭhadhvaṃ naravyāghrāḥ sajjībhavata māciram<BR>
03,232.007a	arjunaś ca yamau caiva tvaṃ ca bhīmāparājitaḥ<BR>
03,232.007c	mokṣayadhvaṃ dhārtarāṣṭraṃ hriyamāṇaṃ suyodhanam<BR>
03,232.008a	ete rathā naravyāghrāḥ sarvaśastrasamanvitāḥ<BR>
03,232.008b*1120_01	dhṛtarāṣṭrasya putrāṇāṃ vimalāḥ kāñcanadhvajāḥ<BR>
03,232.008b*1120_02	sasvanān adhirohadhvaṃ nityasajjān imān rathān<BR>
03,232.008c	indrasenādibhiḥ sūtaiḥ saṃyatāḥ kanakadhvajāḥ<BR>
03,232.009a	etān āsthāya vai tāta gandharvān yoddhum āhave<BR>
03,232.009c	suyodhanasya mokṣāya prayatadhvam atandritāḥ<BR>
03,232.010a	ya eva kaś cid rājanyaḥ śaraṇārtham ihāgatam<BR>
03,232.010c	paraṃ śaktyābhirakṣeta kiṃ punas tvaṃ vṛkodara<BR>
03,232.011a	ka ihānyo bhavet trāṇam abhidhāveti coditaḥ<BR>
03,232.011c	prāñjaliṃ śaraṇāpannaṃ dṛṣṭvā śatrum api dhruvam<BR>
03,232.012a	varapradānaṃ rājyaṃ ca putrajanma ca pāṇḍava<BR>
03,232.012c	śatroś ca mokṣaṇaṃ kleśāt trīṇi caikaṃ ca tat samam<BR>
03,232.012d*1121_01	ete śataṃ vayaṃ pañca yāvad vayaṃ parasparam<BR>
03,232.012d*1121_02	parais tu paribhūtānāṃ vayaṃ pañca śatottaram<BR>
03,232.013a	kiṃ hy abhyadhikam etasmād yad āpannaḥ suyodhanaḥ<BR>
03,232.013c	tvadbāhubalam āśritya jīvitaṃ parimārgati<BR>
03,232.014a	svayam eva pradhāveyaṃ yadi na syād vṛkodara<BR>
03,232.014c	vitato 'yaṃ kratur vīra na hi me 'tra vicāraṇā<BR>
03,232.014d*1122_01	paraiḥ paribhave prāpte vayaṃ pañcottaraṃ śatam<BR>
03,232.014d*1122_02	parasparavirodhe tu vayaṃ pañcaiva te śatam<BR>
03,232.015a	sāmnaiva tu yathā bhīma mokṣayethāḥ suyodhanam<BR>
03,232.015b*1123_01	yathāsau mṛduyuktena muñce bhīma sakauravān<BR>
03,232.015c	tathā sarvair upāyais tvaṃ yatethāḥ kurunandana<BR>
03,232.016a	na sāmnā pratipadyeta yadi gandharvarāḍ asau<BR>
03,232.016c	parākrameṇa mṛdunā mokṣayethāḥ suyodhanam<BR>
03,232.017a	athāsau mṛduyuddhena na muñced bhīma kauravān<BR>
03,232.017c	sarvopāyair vimocyās te nigṛhya paripanthinaḥ<BR>
03,232.018a	etāvad dhi mayā śakyaṃ saṃdeṣṭuṃ vai vṛkodara<BR>
03,232.018c	vaitāne karmaṇi tate vartamāne ca bhārata<BR>
03,232.018d*1124_01	varapradānaṃ sumahad yācakasya prakīrtitam<BR>
03,232.019	vaiśaṃpāyana uvāca<BR>
03,232.019a	ajātaśatror vacanaṃ tac chrutvā tu dhanaṃjayaḥ<BR>
03,232.019c	pratijajñe guror vākyaṃ kauravāṇāṃ vimokṣaṇam<BR>
03,232.020	arjuna uvāca<BR>
03,232.020a	yadi sāmnā na mokṣyanti gandharvā dhṛtarāṣṭrajān<BR>
03,232.020c	adya gandharvarājasya bhūmiḥ pāsyati śoṇitam<BR>
03,232.021	vaiśaṃpāyana uvāca<BR>
03,232.021a	arjunasya tu tāṃ śrutvā pratijñāṃ satyavādinaḥ<BR>
03,232.021c	kauravāṇāṃ tadā rājan punaḥ pratyāgataṃ manaḥ<BR>
03,232.021d@023_0001	evam uktas tu kaunteyaḥ punar vākyam abhāṣata<BR>
03,232.021d@023_0002	kopasaṃraktanayanaṃ pūrvavairam anusmaran<BR>
03,232.021d@023_0003	purā jatugṛhe 'nena dagdhum asmān yudhiṣṭhira<BR>
03,232.021d@023_0004	durbuddhir hi kṛtā vīra tadā daivena rakṣitāḥ<BR>
03,232.021d@023_0005	dyūtakāle 'pi kaunteya vṛjināni kṛtāni vai<BR>
03,232.021d@023_0006	draupadyāś ca parāmarśaḥ keśagrahaṇam eva ca<BR>
03,232.021d@023_0007	vastrāpaharaṇaṃ caiva sabhāmadhye kṛtāni vai<BR>
03,232.021d@023_0008	purā kṛtānāṃ pāpānāṃ phalaṃ bhuṅkte suyodhanaḥ<BR>
03,232.021d@023_0009	asmābhir eva kartavyo dhārtarāṣṭrasya nigrahaḥ<BR>
03,232.021d@023_0010	anyena tu kṛtaṃ tad vai maitram asmākam icchatā<BR>
03,232.021d@023_0011	upakārī tu gandharvo mā rājan vimanā bhava<BR>
03,232.021d@023_0012	etasminn antare rājaṃś citrasenena vai hṛtaḥ<BR>
03,232.021d@023_0013	vilalāpa suduḥkhārto hriyamāṇaḥ suyodhanaḥ<BR>
03,232.021d@023_0014	yudhiṣṭhira mahābāho sarvadharmabhṛtāṃ vara<BR>
03,232.021d@023_0015	saputrān sahadārāṃś ca gandharveṇa hṛtān balāt<BR>
03,232.021d@023_0016	pāṇḍuputra mahābāho kauravāṇāṃ yaśaskara<BR>
03,232.021d@023_0017	sarvadharmabhṛtāṃ śreṣṭha gandharveṇa hṛtaṃ balāt<BR>
03,232.021d@023_0018	rakṣasva puruṣavyāghra yudhiṣṭhira mahāyaśaḥ<BR>
03,232.021d@023_0019	bhrātaraṃ te mahābāho baddhvā nayati mām ayam<BR>
03,232.021d@023_0020	duḥśāsanaṃ durviṣahaṃ durmukhaṃ durjayaṃ tathā<BR>
03,232.021d@023_0021	baddhvā haranti gandharvā asmaddārāṃś ca sarvaśaḥ<BR>
03,232.021d@023_0022	anudhāvata māṃ kṣipraṃ rakṣadhvaṃ puruṣottamāḥ<BR>
03,232.021d@023_0023	yamau mām anudhāvetāṃ rakṣārthaṃ mama sāyudhau<BR>
03,232.021d@023_0024	kuruvaṃśasya sumahad ayaśaḥ prāptam īdṛśam<BR>
03,232.021d@023_0025	vyapohayadhvaṃ gandharvāñ jitvā vīryeṇa pāṇḍavāḥ<BR>
03,232.021d@023_0026	evaṃ vilapamānasya kauravasyārtayā girā<BR>
03,232.021d@023_0027	śrutvā vilāpaṃ saṃbhrānto ghṛṇayābhipariplutaḥ<BR>
03,232.021d@023_0028	yudhiṣṭhiraḥ punar vākyaṃ bhīmasenam athābravīt<BR>
03,233.001	vaiśaṃpāyana uvāca<BR>
03,233.001a	yudhiṣṭhiravacaḥ śrutvā bhīmasenapurogamāḥ<BR>
03,233.001c	prahṛṣṭavadanāḥ sarve samuttasthur nararṣabhāḥ<BR>
03,233.002a	abhedyāni tataḥ sarve samanahyanta bhārata<BR>
03,233.002c	jāmbūnadavicitrāṇi kavacāni mahārathāḥ<BR>
03,233.002d*1125_01	āyudhāni ca divyāni vividhāni samādadhuḥ<BR>
03,233.003a	te daṃśitā rathaiḥ sarve dhvajinaḥ saśarāsanāḥ<BR>
03,233.003c	pāṇḍavāḥ pratyadṛśyanta jvalitā iva pāvakāḥ<BR>
03,233.004a	tān rathān sādhu saṃpannān saṃyuktāñ javanair hayaiḥ<BR>
03,233.004c	āsthāya rathaśārdūlāḥ śīghram eva yayus tataḥ<BR>
03,233.005a	tataḥ kauravasainyānāṃ prādurāsīn mahāsvanaḥ<BR>
03,233.005c	prayātān sahitān dṛṣṭvā pāṇḍuputrān mahārathān<BR>
03,233.006a	jitakāśinaś ca khacarās tvaritāś ca mahārathāḥ<BR>
03,233.006c	kṣaṇenaiva vane tasmin samājagmur abhītavat<BR>
03,233.007a	nyavartanta tataḥ sarve gandharvā jitakāśinaḥ<BR>
03,233.007c	dṛṣṭvā rathagatān vīrān pāṇḍavāṃś caturo raṇe<BR>
03,233.008a	tāṃs tu vibhrājato dṛṣṭvā lokapālān ivodyatān<BR>
03,233.008c	vyūḍhānīkā vyatiṣṭhanta gandhamādanavāsinaḥ<BR>
03,233.009a	rājñas tu vacanaṃ śrutvā dharmarājasya dhīmataḥ<BR>
03,233.009c	krameṇa mṛdunā yuddham upakrāmanta bhārata<BR>
03,233.010a	na tu gandharvarājasya sainikā mandacetasaḥ<BR>
03,233.010c	śakyante mṛdunā śreyaḥ pratipādayituṃ tadā<BR>
03,233.011a	tatas tān yudhi durdharṣaḥ savyasācī paraṃtapaḥ<BR>
03,233.011c	sāntvapūrvam idaṃ vākyam uvāca khacarān raṇe<BR>
03,233.011d*1126_01	visarjayata rājānaṃ bhrātaraṃ me suyodhanam<BR>
03,233.012a	naitad gandharvarājasya yuktaṃ karma jugupsitam<BR>
03,233.012c	paradārābhimarśaś ca mānuṣaiś ca samāgamaḥ<BR>
03,233.013a	utsṛjadhvaṃ mahāvīryān dhṛtarāṣṭrasutān imān<BR>
03,233.013c	dārāṃś caiṣāṃ vimuñcadhvaṃ dharmarājasya śāsanāt<BR>
03,233.014a	evam uktās tu gandharvāḥ pāṇḍavena yaśasvinā<BR>
03,233.014c	utsmayantas tadā pārtham idaṃ vacanam abruvan<BR>
03,233.015a	ekasyaiva vayaṃ tāta kuryāma vacanaṃ bhuvi<BR>
03,233.015c	yasya śāsanam ājñāya carāma vigatajvarāḥ<BR>
03,233.016a	tenaikena yathādiṣṭaṃ tathā vartāma bhārata<BR>
03,233.016c	na śāstā vidyate 'smākam anyas tasmāt sureśvarāt<BR>
03,233.017a	evam uktas tu gandharvaiḥ kuntīputro dhanaṃjayaḥ<BR>
03,233.017c	gandharvān punar evedaṃ vacanaṃ pratyabhāṣata<BR>
03,233.018a	yadi sāmnā na mokṣadhvaṃ gandharvā dhṛtarāṣṭrajam<BR>
03,233.018c	mokṣayiṣyāmi vikramya svayam eva suyodhanam<BR>
03,233.019a	evam uktvā tataḥ pārthaḥ savyasācī dhanaṃjayaḥ<BR>
03,233.019c	sasarja niśitān bāṇān khacarān khacarān prati<BR>
03,233.020a	tathaiva śaravarṣeṇa gandharvās te balotkaṭāḥ<BR>
03,233.020c	pāṇḍavān abhyavartanta pāṇḍavāś ca divaukasaḥ<BR>
03,233.021a	tataḥ sutumulaṃ yuddhaṃ gandharvāṇāṃ tarasvinām<BR>
03,233.021c	babhūva bhīmavegānāṃ pāṇḍavānāṃ ca bhārata<BR>
03,234.001	vaiśaṃpāyana uvāca<BR>
03,234.001a	tato divyāstrasaṃpannā gandharvā hemamālinaḥ<BR>
03,234.001c	visṛjantaḥ śarān dīptān samantāt paryavārayan<BR>
03,234.002a	catvāraḥ pāṇḍavā vīrā gandharvāś ca sahasraśaḥ<BR>
03,234.002c	raṇe saṃnyapatan rājaṃs tad adbhutam ivābhavat<BR>
03,234.003a	yathā karṇasya ca ratho dhārtarāṣṭrasya cobhayoḥ<BR>
03,234.003c	gandharvaiḥ śataśaś chinnau tathā teṣāṃ pracakrire<BR>
03,234.004a	tān samāpatato rājan gandharvāñ śataśo raṇe<BR>
03,234.004c	pratyagṛhṇan naravyāghrāḥ śaravarṣair anekaśaḥ<BR>
03,234.005a	avakīryamāṇāḥ khagamāḥ śaravarṣaiḥ samantataḥ<BR>
03,234.005c	na śekuḥ pāṇḍuputrāṇāṃ samīpe parivartitum<BR>
03,234.006a	abhikruddhān abhiprekṣya gandharvān arjunas tadā<BR>
03,234.006c	lakṣayitvātha divyāni mahāstrāṇy upacakrame<BR>
03,234.006d*1127_01	tān samāpatato rājan divyāstrair abhivarṣayan<BR>
03,234.007a	sahasrāṇāṃ sahasraṃ sa prāhiṇod yamasādanam<BR>
03,234.007c	āgneyenārjunaḥ saṃkhye gandharvāṇāṃ balotkaṭaḥ<BR>
03,234.008a	tathā bhīmo maheṣvāsaḥ saṃyuge balināṃ varaḥ<BR>
03,234.008c	gandharvāñ śataśo rājañ jaghāna niśitaiḥ śaraiḥ<BR>
03,234.009a	mādrīputrāv api tathā yudhyamānau balotkaṭau<BR>
03,234.009c	parigṛhyāgrato rājañ jaghnatuḥ śataśaḥ parān<BR>
03,234.010a	te vadhyamānā gandharvā divyair astrair mahātmabhiḥ<BR>
03,234.010c	utpetuḥ kham upādāya dhṛtarāṣṭrasutāṃs tataḥ<BR>
03,234.011a	tān utpatiṣṇūn buddhvā tu kuntīputro dhanaṃjayaḥ<BR>
03,234.011c	mahatā śarajālena samantāt paryavārayat<BR>
03,234.012a	te baddhāḥ śarajālena śakuntā iva pañjare<BR>
03,234.012c	vavarṣur arjunaṃ krodhād gadāśaktyṛṣṭivṛṣṭibhiḥ<BR>
03,234.013a	gadāśaktyasivṛṣṭīs tā nihatya sa mahāstravit<BR>
03,234.013c	gātrāṇi cāhanad bhallair gandharvāṇāṃ dhanaṃjayaḥ<BR>
03,234.014a	śirobhiḥ prapatadbhiś ca caraṇair bāhubhis tathā<BR>
03,234.014c	aśmavṛṣṭir ivābhāti pareṣām abhavad bhayam<BR>
03,234.015a	te vadhyamānā gandharvāḥ pāṇḍavena mahātmanā<BR>
03,234.015c	bhūmiṣṭham antarikṣasthāḥ śaravarṣair avākiran<BR>
03,234.016a	teṣāṃ tu śaravarṣāṇi savyasācī paraṃtapaḥ<BR>
03,234.016c	astraiḥ saṃvārya tejasvī gandharvān pratyavidhyata<BR>
03,234.017a	sthūṇākarṇendrajālaṃ ca sauraṃ cāpi tathārjunaḥ<BR>
03,234.017c	āgneyaṃ cāpi saumyaṃ ca sasarja kurunandanaḥ<BR>
03,234.018a	te dahyamānā gandharvāḥ kuntīputrasya sāyakaiḥ<BR>
03,234.018c	daiteyā iva śakreṇa viṣādam agaman param<BR>
03,234.019a	ūrdhvam ākramamāṇāś ca śarajālena vāritāḥ<BR>
03,234.019c	visarpamāṇā bhallaiś ca vāryante savyasācinā<BR>
03,234.020a	gandharvāṃs trāsitān dṛṣṭvā kuntīputreṇa dhīmatā<BR>
03,234.020c	citraseno gadāṃ gṛhya savyasācinam ādravat<BR>
03,234.021a	tasyābhipatatas tūrṇaṃ gadāhastasya saṃyuge<BR>
03,234.021c	gadāṃ sarvāyasīṃ pārthaḥ śaraiś ciccheda saptadhā<BR>
03,234.022a	sa gadāṃ bahudhā dṛṣṭvā kṛttāṃ bāṇais tarasvinā<BR>
03,234.022c	saṃvṛtya vidyayātmānaṃ yodhayām āsa pāṇḍavam<BR>
03,234.022e	astrāṇi tasya divyāni yodhayām āsa khe sthitaḥ<BR>
03,234.022f*1128_01	divyair astrais tadā vīraḥ paryavārayad arjunaḥ<BR>
03,234.022f*1128_02	sa vāryamāṇas tair astrair arjunena mahātmanā<BR>
03,234.023a	gandharvarājo balavān māyayāntarhitas tadā<BR>
03,234.023c	antarhitaṃ samālakṣya praharantam athārjunaḥ<BR>
03,234.023e	tāḍayām āsa khacarair divyāstrapratimantritaiḥ<BR>
03,234.024a	antardhānavadhaṃ cāsya cakre kruddho 'rjunas tadā<BR>
03,234.024c	śabdavedhyam upāśritya bahurūpo dhanaṃjayaḥ<BR>
03,234.025a	sa vadhyamānas tair astrair arjunena mahātmanā<BR>
03,234.025c	athāsya darśayām āsa tadātmānaṃ priyaḥ sakhā<BR>
03,234.025d*1129_01	citrasenas tathovāca sakhāyaṃ yudhi viddhi mām<BR>
03,234.026a	citrasenam athālakṣya sakhāyaṃ yudhi durbalam<BR>
03,234.026c	saṃjahārāstram atha tat prasṛṣṭaṃ pāṇḍavarṣabhaḥ<BR>
03,234.027a	dṛṣṭvā tu pāṇḍavāḥ sarve saṃhṛtāstraṃ dhanaṃjayam<BR>
03,234.027c	saṃjahruḥ pradrutān aśvāñ śaravegān dhanūṃṣi ca<BR>
03,234.028a	citrasenaś ca bhīmaś ca savyasācī yamāv api<BR>
03,234.028c	pṛṣṭvā kauśalam anyonyaṃ ratheṣv evāvatasthire<BR>
03,235.001	vaiśaṃpāyana uvāca<BR>
03,235.001a	tato 'rjunaś citrasenaṃ prahasann idam abravīt<BR>
03,235.001c	madhye gandharvasainyānāṃ maheṣvāso mahādyutiḥ<BR>
03,235.002a	kiṃ te vyavasitaṃ vīra kauravāṇāṃ vinigrahe<BR>
03,235.002c	kimarthaṃ ca sadāro 'yaṃ nigṛhītaḥ suyodhanaḥ<BR>
03,235.003	citrasena uvāca<BR>
03,235.003a	vidito 'yam abhiprāyas tatrasthena mahātmanā<BR>
03,235.003c	duryodhanasya pāpasya karṇasya ca dhanaṃjaya<BR>
03,235.004a	vanasthān bhavato jñātvā kliśyamānān anarhavat<BR>
03,235.004c	ime 'vahasituṃ prāptā draupadīṃ ca yaśasvinīm<BR>
03,235.004d*1130_01	samastho viṣamasthāṃs tān drakṣyāmīty anavasthitān<BR>
03,235.005a	jñātvā cikīrṣitaṃ caiṣāṃ mām uvāca sureśvaraḥ<BR>
03,235.005c	gaccha duryodhanaṃ baddhvā sāmātyaṃ tvam ihānaya<BR>
03,235.006a	dhanaṃjayaś ca te rakṣyaḥ saha bhrātṛbhir āhave<BR>
03,235.006c	sa hi priyaḥ sakhā tubhyaṃ śiṣyaś ca tava pāṇḍavaḥ<BR>
03,235.007a	vacanād devarājasya tato 'smīhāgato drutam<BR>
03,235.007c	ayaṃ durātmā baddhaś ca gamiṣyāmi surālayam<BR>
03,235.007d*1131_01	neṣyāmy enaṃ durātmānaṃ pākaśāsanaśāsanāt<BR>
03,235.008	arjuna uvāca<BR>
03,235.008a	utsṛjyatāṃ citrasena bhrātāsmākaṃ suyodhanaḥ<BR>
03,235.008c	dharmarājasya saṃdeśān mama ced icchasi priyam<BR>
03,235.009	citrasena uvāca<BR>
03,235.009a	pāpo 'yaṃ nityasaṃduṣṭo na vimokṣaṇam arhati<BR>
03,235.009c	pralabdhā dharmarājasya kṛṣṇāyāś ca dhanaṃjaya<BR>
03,235.010a	nedaṃ cikīrṣitaṃ tasya kuntīputro mahāvrataḥ<BR>
03,235.010c	jānāti dharmarājo hi śrutvā kuru yathecchasi<BR>
03,235.011	vaiśaṃpāyana uvāca<BR>
03,235.011a	te sarva eva rājānam abhijagmur yudhiṣṭhiram<BR>
03,235.011c	abhigamya ca tat sarvaṃ śaśaṃsus tasya duṣkṛtam<BR>
03,235.012a	ajātaśatrus tac chrutvā gandharvasya vacas tadā<BR>
03,235.012c	mokṣayām āsa tān sarvān gandharvān praśaśaṃsa ca<BR>
03,235.013a	diṣṭyā bhavadbhir balibhiḥ śaktaiḥ sarvair na hiṃsitaḥ<BR>
03,235.013c	durvṛtto dhārtarāṣṭro 'yaṃ sāmātyajñātibāndhavaḥ<BR>
03,235.014a	upakāro mahāṃs tāta kṛto 'yaṃ mama khecarāḥ<BR>
03,235.014c	kulaṃ na paribhūtaṃ me mokṣeṇāsya durātmanaḥ<BR>
03,235.015a	ājñāpayadhvam iṣṭāni prīyāmo darśanena vaḥ<BR>
03,235.015c	prāpya sarvān abhiprāyāṃs tato vrajata māciram<BR>
03,235.016a	anujñātās tu gandharvāḥ pāṇḍuputreṇa dhīmatā<BR>
03,235.016c	sahāpsarobhiḥ saṃhṛṣṭāś citrasenamukhā yayuḥ<BR>
03,235.016d*1132_01	devalokaṃ tato gatvā gandharvaiḥ sahitās tadā<BR>
03,235.016d*1132_02	nyavedayac ca tat sarvaṃ citrasenaḥ śatakratoḥ<BR>
03,235.017a	devarāḍ api gandharvān mṛtāṃs tān samajīvayat<BR>
03,235.017c	divyenāmṛtavarṣeṇa ye hatāḥ kauravair yudhi<BR>
03,235.017d*1133_01	citrasenas tadā vākyam uvāca prauḍhayā girā<BR>
03,235.017d*1133_02	muñcadhvaṃ sānujāmātyaṃ sadāraṃ ca suyodhanam<BR>
03,235.017d*1133_03	gandharvās tu vacaḥ śrutvā citrasenasya vai drutam<BR>
03,235.017d*1133_04	rājānaṃ mokṣayām āsur baddhaṃ nigaḍabandhanaiḥ<BR>
03,235.017d*1133_05	sadāraṃ sānugāmātyaṃ bāṇajālamaye vane<BR>
03,235.017d*1133_06	luṭhantaś cāpi te sarve yudhiṣṭhirasamīpataḥ<BR>
03,235.017d*1133_07	patitā lajjitāś caiva tasthuś cādhomukhās tadā<BR>
03,235.017d*1133_08	yudhiṣṭhiro 'pi dayayā tān samīkṣya tathāgatān<BR>
03,235.018a	jñātīṃs tān avamucyātha rājadārāṃś ca sarvaśaḥ<BR>
03,235.018c	kṛtvā ca duṣkaraṃ karma prītiyuktāś ca pāṇḍavāḥ<BR>
03,235.019a	sastrīkumāraiḥ kurubhiḥ pūjyamānā mahārathāḥ<BR>
03,235.019c	babhrājire mahātmānaḥ kurumadhye yathāgnayaḥ<BR>
03,235.020a	tato duryodhanaṃ mucya bhrātṛbhiḥ sahitaṃ tadā<BR>
03,235.020c	yudhiṣṭhiraḥ sapraṇayam idaṃ vacanam abravīt<BR>
03,235.021a	mā sma tāta punaḥ kārṣīr īdṛśaṃ sāhasaṃ kva cit<BR>
03,235.021c	na hi sāhasakartāraḥ sukham edhanti bhārata<BR>
03,235.022a	svastimān sahitaḥ sarvair bhrātṛbhiḥ kurunandana<BR>
03,235.022c	gṛhān vraja yathākāmaṃ vaimanasyaṃ ca mā kṛthāḥ<BR>
03,235.023a	pāṇḍavenābhyanujñāto rājā duryodhanas tadā<BR>
03,235.023b*1134_01	abhivādya dharmaputraṃ gatendriya ivāturaḥ<BR>
03,235.023c	vidīryamāṇo vrīḍena jagāma nagaraṃ prati<BR>
03,235.024a	tasmin gate kauraveye kuntīputro yudhiṣṭhiraḥ<BR>
03,235.024c	bhrātṛbhiḥ sahito vīraḥ pūjyamāno dvijātibhiḥ<BR>
03,235.025a	tapodhanaiś ca taiḥ sarvair vṛtaḥ śakra ivāmaraiḥ<BR>
03,235.025c	vane dvaitavane tasmin vijahāra mudā yutaḥ<BR>
03,236.001	janamejaya uvāca<BR>
03,236.001a	śatrubhir jitabaddhasya pāṇḍavaiś ca mahātmabhiḥ<BR>
03,236.001c	mokṣitasya yudhā paścān mānasthasya durātmanaḥ<BR>
03,236.002a	katthanasyāvaliptasya garvitasya ca nityaśaḥ<BR>
03,236.002c	sadā ca pauruṣaudāryaiḥ pāṇḍavān avamanyataḥ<BR>
03,236.003a	duryodhanasya pāpasya nityāhaṃkāravādinaḥ<BR>
03,236.003c	praveśo hāstinapure duṣkaraḥ pratibhāti me<BR>
03,236.004a	tasya lajjānvitasyaiva śokavyākulacetasaḥ<BR>
03,236.004c	praveśaṃ vistareṇa tvaṃ vaiśaṃpāyana kīrtaya<BR>
03,236.005	vaiśaṃpāyana uvāca<BR>
03,236.005a	dharmarājanisṛṣṭas tu dhārtarāṣṭraḥ suyodhanaḥ<BR>
03,236.005c	lajjayādhomukhaḥ sīdann upāsarpat suduḥkhitaḥ<BR>
03,236.006a	svapuraṃ prayayau rājā caturaṅgabalānugaḥ<BR>
03,236.006c	śokopahatayā buddhyā cintayānaḥ parābhavam<BR>
03,236.007a	vimucya pathi yānāni deśe suyavasodake<BR>
03,236.007c	saṃniviṣṭaḥ śubhe ramye bhūmibhāge yathepsitam<BR>
03,236.007e	hastyaśvarathapādātaṃ yathāsthānaṃ nyaveśayat<BR>
03,236.008a	athopaviṣṭaṃ rājānaṃ paryaṅke jvalanaprabhe<BR>
03,236.008c	upaplutaṃ yathā somaṃ rāhuṇā rātrisaṃkṣaye<BR>
03,236.008e	upagamyābravīt karṇo duryodhanam idaṃ tadā<BR>
03,236.009a	diṣṭyā jīvasi gāndhāre diṣṭyā naḥ saṃgamaḥ punaḥ<BR>
03,236.009c	diṣṭyā tvayā jitāś caiva gandharvāḥ kāmarūpiṇaḥ<BR>
03,236.010a	diṣṭyā samagrān paśyāmi bhrātṝṃs te kurunandana<BR>
03,236.010c	vijigīṣūn raṇān muktān nirjitārīn mahārathān<BR>
03,236.011a	ahaṃ tv abhidrutaḥ sarvair gandharvaiḥ paśyatas tava<BR>
03,236.011c	nāśaknuvaṃ sthāpayituṃ dīryamāṇāṃ svavāhinīm<BR>
03,236.012a	śarakṣatāṅgaś ca bhṛśaṃ vyapayāto 'bhipīḍitaḥ<BR>
03,236.012c	idaṃ tv atyadbhutaṃ manye yad yuṣmān iha bhārata<BR>
03,236.013a	ariṣṭān akṣatāṃś cāpi sadāradhanavāhanān<BR>
03,236.013c	vimuktān saṃprapaśyāmi tasmād yuddhād amānuṣāt<BR>
03,236.014a	naitasya kartā loke 'smin pumān vidyeta bhārata<BR>
03,236.014c	yatkṛtaṃ te mahārāja saha bhrātṛbhir āhave<BR>
03,236.015a	evam uktas tu karṇena rājā duryodhanas tadā<BR>
03,236.015c	uvācāvākśirā rājan bāṣpagadgadayā girā<BR>
03,237.001	duryodhana uvāca<BR>
03,237.001a	ajānatas te rādheya nābhyasūyāmy ahaṃ vacaḥ<BR>
03,237.001c	jānāsi tvaṃ jitāñ śatrūn gandharvāṃs tejasā mayā<BR>
03,237.002a	āyodhitās tu gandharvāḥ suciraṃ sodarair mama<BR>
03,237.002c	mayā saha mahābāho kṛtaś cobhayataḥ kṣayaḥ<BR>
03,237.003a	māyādhikās tv ayudhyanta yadā śūrā viyadgatāḥ<BR>
03,237.003c	tadā no nasamaṃ yuddham abhavat saha khecaraiḥ<BR>
03,237.003d*1135_01	asamarthās tatas tāṃs tu pratiyoddhuṃ viyadgatān<BR>
03,237.004a	parājayaṃ ca prāptāḥ sma raṇe bandhanam eva ca<BR>
03,237.004c	sabhṛtyāmātyaputrāś ca sadāradhanavāhanāḥ<BR>
03,237.004e	uccair ākāśamārgeṇa hriyāmas taiḥ suduḥkhitāḥ<BR>
03,237.005a	atha naḥ sainikāḥ ke cid amātyāś ca mahārathān<BR>
03,237.005c	upagamyābruvan dīnāḥ pāṇḍavāñ śaraṇapradān<BR>
03,237.006a	eṣa duryodhano rājā dhārtarāṣṭraḥ sahānujaḥ<BR>
03,237.006c	sāmātyadāro hriyate gandharvair divam āsthitaiḥ<BR>
03,237.007a	taṃ mokṣayata bhadraṃ vaḥ sahadāraṃ narādhipam<BR>
03,237.007c	parāmarśo mā bhaviṣyat kurudāreṣu sarvaśaḥ<BR>
03,237.007d*1136_01	ity abruvan raṇān muktā dharmarājam upāgatāḥ<BR>
03,237.008a	evam ukte tu dharmātmā jyeṣṭhaḥ pāṇḍusutas tadā<BR>
03,237.008c	prasādya sodarān sarvān ājñāpayata mokṣaṇe<BR>
03,237.009a	athāgamya tam uddeśaṃ pāṇḍavāḥ puruṣarṣabhāḥ<BR>
03,237.009c	sāntvapūrvam ayācanta śaktāḥ santo mahārathāḥ<BR>
03,237.010a	yadā cāsmān na mumucur gandharvāḥ sāntvitā api<BR>
03,237.010b*1137_01	ākāśacāriṇo vīrā nadanto jaladā iva<BR>
03,237.010c	tato 'rjunaś ca bhīmaś ca yamajau ca balotkaṭau<BR>
03,237.010e	mumucuḥ śaravarṣāṇi gandharvān pratyanekaśaḥ<BR>
03,237.011a	atha sarve raṇaṃ muktvā prayātāḥ khacarā divam<BR>
03,237.011c	asmān evābhikarṣanto dīnān muditamānasāḥ<BR>
03,237.012a	tataḥ samantāt paśyāmi śarajālena veṣṭitam<BR>
03,237.012c	amānuṣāṇi cāstrāṇi prayuñjānaṃ dhanaṃjayam<BR>
03,237.013a	samāvṛtā diśo dṛṣṭvā pāṇḍavena śitaiḥ śaraiḥ<BR>
03,237.013c	dhanaṃjayasakhātmānaṃ darśayām āsa vai tadā<BR>
03,237.014a	citrasenaḥ pāṇḍavena samāśliṣya paraṃtapaḥ<BR>
03,237.014c	kuśalaṃ paripapraccha taiḥ pṛṣṭaś cāpy anāmayam<BR>
03,237.015a	te sametya tathānyonyaṃ saṃnāhān vipramucya ca<BR>
03,237.015c	ekībhūtās tato vīrā gandharvāḥ saha pāṇḍavaiḥ<BR>
03,237.015d*1138_01	parasparaṃ samāgamya prītyā paramayā yutāḥ<BR>
03,237.015e	apūjayetām anyonyaṃ citrasenadhanaṃjayau<BR>
03,238.001	duryodhana uvāca<BR>
03,238.001a	citrasenaṃ samāgamya prahasann arjunas tadā<BR>
03,238.001c	idaṃ vacanam aklībam abravīt paravīrahā<BR>
03,238.002a	bhrātṝn arhasi no vīra moktuṃ gandharvasattama<BR>
03,238.002c	anarhā dharṣaṇaṃ hīme jīvamāneṣu pāṇḍuṣu<BR>
03,238.003a	evam uktas tu gandharvaḥ pāṇḍavena mahātmanā<BR>
03,238.003c	uvāca yat karṇa vayaṃ mantrayanto vinirgatāḥ<BR>
03,238.003e	draṣṭāraḥ sma sukhād dhīnān sadārān pāṇḍavān iti<BR>
03,238.003f*1139_01	sthito rājye cyutān sthānāc chriyā hīnāñ śriyāvṛtāḥ<BR>
03,238.004a	tasminn uccāryamāṇe tu gandharveṇa vacasy atha<BR>
03,238.004c	bhūmer vivaram anvaicchaṃ praveṣṭuṃ vrīḍayānvitaḥ<BR>
03,238.005a	yudhiṣṭhiram athāgamya gandharvāḥ saha pāṇḍavaiḥ<BR>
03,238.005c	asmaddurmantritaṃ tasmai baddhāṃś cāsmān nyavedayan<BR>
03,238.006a	strīsamakṣam ahaṃ dīno baddhaḥ śatruvaśaṃ gataḥ<BR>
03,238.006c	yudhiṣṭhirasyopahṛtaḥ kiṃ nu duḥkham ataḥ param<BR>
03,238.007a	ye me nirākṛtā nityaṃ ripur yeṣām ahaṃ sadā<BR>
03,238.007c	tair mokṣito 'haṃ durbuddhir dattaṃ tair jīvitaṃ ca me<BR>
03,238.008a	prāptaḥ syāṃ yady ahaṃ vīra vadhaṃ tasmin mahāraṇe<BR>
03,238.008c	śreyas tad bhavitā mahyam evaṃbhūtaṃ na jīvitam<BR>
03,238.009a	bhaved yaśaḥ pṛthivyāṃ me khyātaṃ gandharvato vadhāt<BR>
03,238.009c	prāptāś ca lokāḥ puṇyāḥ syur mahendrasadane 'kṣayāḥ<BR>
03,238.010a	yat tv adya me vyavasitaṃ tac chṛṇudhvaṃ nararṣabhāḥ<BR>
03,238.010c	iha prāyam upāsiṣye yūyaṃ vrajata vai gṛhān<BR>
03,238.010e	bhrātaraś caiva me sarve prayāntv adya puraṃ prati<BR>
03,238.011a	karṇaprabhṛtayaś caiva suhṛdo bāndhavāś ca ye<BR>
03,238.011c	duḥśāsanaṃ puraskṛtya prayāntv adya puraṃ prati<BR>
03,238.012a	na hy ahaṃ pratiyāsyāmi puraṃ śatrunirākṛtaḥ<BR>
03,238.012c	śatrumānāpaho bhūtvā suhṛdāṃ mānakṛt tathā<BR>
03,238.012d*1140_01	kāmaṃ raṇaśirasy adya śatrubhir vai vimānitaḥ<BR>
03,238.012d*1141_01	kāraṇair asmy abhihitaḥ śatrubhir vai vimānitaḥ<BR>
03,238.012d*1141_02	akāraṇe 'smy abhijitaḥ śatrubhir vai vimānitaḥ<BR>
03,238.013a	sa suhṛcchokado bhūtvā śatrūṇāṃ harṣavardhanaḥ<BR>
03,238.013c	vāraṇāhvayam āsādya kiṃ vakṣyāmi janādhipam<BR>
03,238.014a	bhīṣmo droṇaḥ kṛpo drauṇir viduraḥ saṃjayas tathā<BR>
03,238.014c	bāhlīkaḥ somadattaś ca ye cānye vṛddhasaṃmatāḥ<BR>
03,238.015a	brāhmaṇāḥ śreṇimukhyāś ca tathodāsīnavṛttayaḥ<BR>
03,238.015c	kiṃ māṃ vakṣyanti kiṃ cāpi prativakṣyāmi tān aham<BR>
03,238.016a	ripūṇāṃ śirasi sthitvā tathā vikramya corasi<BR>
03,238.016c	ātmadoṣāt paribhraṣṭaḥ kathaṃ vakṣyāmi tān aham<BR>
03,238.017a	durvinītāḥ śriyaṃ prāpya vidyām aiśvaryam eva ca<BR>
03,238.017c	tiṣṭhanti na ciraṃ bhadre yathāhaṃ madagarvitaḥ<BR>
03,238.018a	aho bata yathedaṃ me kaṣṭaṃ duścaritaṃ kṛtam<BR>
03,238.018c	svayaṃ durbuddhinā mohād yena prāpto 'smi saṃśayam<BR>
03,238.019a	tasmāt prāyam upāsiṣye na hi śakṣyāmi jīvitum<BR>
03,238.019c	cetayāno hi ko jīvet kṛcchrāc chatrubhir uddhṛtaḥ<BR>
03,238.020a	śatrubhiś cāvahasito mānī pauruṣavarjitaḥ<BR>
03,238.020c	pāṇḍavair vikramāḍhyaiś ca sāvamānam avekṣitaḥ<BR>
03,238.021	vaiśaṃpāyana uvāca<BR>
03,238.021a	evaṃ cintāparigato duḥśāsanam athābravīt<BR>
03,238.021c	duḥśāsana nibodhedaṃ vacanaṃ mama bhārata<BR>
03,238.022a	pratīccha tvaṃ mayā dattam abhiṣekaṃ nṛpo bhava<BR>
03,238.022c	praśādhi pṛthivīṃ sphītāṃ karṇasaubalapālitām<BR>
03,238.023a	bhrātṝn pālaya visrabdhaṃ maruto vṛtrahā yathā<BR>
03,238.023c	bāndhavās tvopajīvantu devā iva śatakratum<BR>
03,238.024a	brāhmaṇeṣu sadā vṛttiṃ kurvīthāś cāpramādataḥ<BR>
03,238.024c	bandhūnāṃ suhṛdāṃ caiva bhavethās tvaṃ gatiḥ sadā<BR>
03,238.025a	jñātīṃś cāpy anupaśyethā viṣṇur devagaṇān iva<BR>
03,238.025c	guravaḥ pālanīyās te gaccha pālaya medinīm<BR>
03,238.026a	nandayan suhṛdaḥ sarvāñ śātravāṃś cāvabhartsayan<BR>
03,238.026c	kaṇṭhe cainaṃ pariṣvajya gamyatām ity uvāca ha<BR>
03,238.027a	tasya tad vacanaṃ śrutvā dīno duḥśāsano 'bravīt<BR>
03,238.027c	aśrukaṇṭhaḥ suduḥkhārtaḥ prāñjaliḥ praṇipatya ca<BR>
03,238.027e	sagadgadam idaṃ vākyaṃ bhrātaraṃ jyeṣṭham ātmanaḥ<BR>
03,238.028a	prasīdety apatad bhūmau dūyamānena cetasā<BR>
03,238.028c	duḥkhitaḥ pādayos tasya netrajaṃ jalam utsṛjan<BR>
03,238.029a	uktavāṃś ca naravyāghro naitad evaṃ bhaviṣyati<BR>
03,238.029c	vidīryet sanagā bhūmir dyauś cāpi śakalībhavet<BR>
03,238.029e	ravir ātmaprabhāṃ jahyāt somaḥ śītāṃśutāṃ tyajet<BR>
03,238.030a	vāyuḥ śaighryam atho jahyād dhimavāṃś ca parivrajet<BR>
03,238.030c	śuṣyet toyaṃ samudreṣu vahnir apy uṣṇatāṃ tyajet<BR>
03,238.031a	na cāhaṃ tvad ṛte rājan praśāseyaṃ vasuṃdharām<BR>
03,238.031c	punaḥ punaḥ prasīdeti vākyaṃ cedam uvāca ha<BR>
03,238.031d*1142_01	śatrūṇāṃ śokakṛd rājan suhṛdāṃ śokanāśanaḥ<BR>
03,238.031e	tvam eva naḥ kule rājā bhaviṣyasi śataṃ samāḥ<BR>
03,238.032a	evam uktvā sa rājendra sasvanaṃ praruroda ha<BR>
03,238.032c	pādau saṃgṛhya mānārhau bhrātur jyeṣṭhasya bhārata<BR>
03,238.033a	tathā tau duḥkhitau dṛṣṭvā duḥśāsanasuyodhanau<BR>
03,238.033c	abhigamya vyathāviṣṭaḥ karṇas tau pratyabhāṣata<BR>
03,238.034a	viṣīdathaḥ kiṃ kauravyau bāliśyāt prākṛtāv iva<BR>
03,238.034c	na śokaḥ śocamānasya vinivarteta kasya cit<BR>
03,238.035a	yadā ca śocataḥ śoko vyasanaṃ nāpakarṣati<BR>
03,238.035c	sāmarthyaṃ kiṃ tv ataḥ śoke śocamānau prapaśyathaḥ<BR>
03,238.035e	dhṛtiṃ gṛhṇīta mā śatrūñ śocantau nandayiṣyathaḥ<BR>
03,238.035f*1143_01	dhṛtimanto jayaṃ śatrūñ śocantau nābhaviṣyatha<BR>
03,238.036a	kartavyaṃ hi kṛtaṃ rājan pāṇḍavais tava mokṣaṇam<BR>
03,238.036c	nityam eva priyaṃ kāryaṃ rājño viṣayavāsibhiḥ<BR>
03,238.036e	pālyamānās tvayā te hi nivasanti gatajvarāḥ<BR>
03,238.037a	nārhasy evaṃgate manyuṃ kartuṃ prākṛtavad yathā<BR>
03,238.037c	viṣaṇṇās tava sodaryās tvayi prāyaṃ samāsthite<BR>
03,238.037d*0044_01	tad alaṃ duḥkhitān etān kartuṃ sarvān narādhipa<BR>
03,238.037d*0044_01	tad alaṃ duḥkhitān etān kartuṃ sarvān narādhipa<BR>
03,238.037e	uttiṣṭha vraja bhadraṃ te samāśvāsaya sodarān<BR>
03,238.038a	rājann adyāvagacchāmi taveha laghusattvatām<BR>
03,238.038b*1145_01	alpatvaṃ ca tathā buddheḥ kāryāṇām avivekitām<BR>
03,238.038c	kim atra citraṃ yad vīra mokṣitaḥ pāṇḍavair asi<BR>
03,238.038e	sadyo vaśaṃ samāpannaḥ śatrūṇāṃ śatrukarśana<BR>
03,238.039a	senājīvaiś ca kauravya tathā viṣayavāsibhiḥ<BR>
03,238.039c	ajñātair yadi vā jñātaiḥ kartavyaṃ nṛpateḥ priyam<BR>
03,238.040a	prāyaḥ pradhānāḥ puruṣāḥ kṣobhayanty arivāhinīm<BR>
03,238.040c	nigṛhyante ca yuddheṣu mokṣyante ca svasainikaiḥ<BR>
03,238.041a	senājīvāś ca ye rājñāṃ viṣaye santi mānavāḥ<BR>
03,238.041c	taiḥ saṃgamya nṛpārthāya yatitavyaṃ yathātatham<BR>
03,238.042a	yady evaṃ pāṇḍavai rājan bhavadviṣayavāsibhiḥ<BR>
03,238.042c	yadṛcchayā mokṣito 'dya tatra kā paridevanā<BR>
03,238.043a	na caitat sādhu yad rājan pāṇḍavās tvāṃ nṛpottama<BR>
03,238.043c	svasenayā saṃprayāntaṃ nānuyānti sma pṛṣṭhataḥ<BR>
03,238.044a	śūrāś ca balavantaś ca saṃyugeṣv apalāyinaḥ<BR>
03,238.044c	bhavatas te sabhāyāṃ vai preṣyatāṃ pūrvam āgatāḥ<BR>
03,238.045a	pāṇḍaveyāni ratnāni tvam adyāpy upabhuñjase<BR>
03,238.045c	sattvasthān pāṇḍavān paśya na te prāyam upāviśan<BR>
03,238.045d*1146_01	tad alaṃ te mahābāho buddhiḥ prāyopaveśane<BR>
03,238.045e	uttiṣṭha rājan bhadraṃ te na cintāṃ kartum arhasi<BR>
03,238.046a	avaśyam eva nṛpate rājño viṣayavāsibhiḥ<BR>
03,238.046c	priyāṇy ācaritavyāni tatra kā paridevanā<BR>
03,238.047a	madvākyam etad rājendra yady evaṃ na kariṣyasi<BR>
03,238.047c	sthāsyāmīha bhavatpādau śuśrūṣann arimardana<BR>
03,238.048a	notsahe jīvitum ahaṃ tvadvihīno nararṣabha<BR>
03,238.048c	prāyopaviṣṭas tu nṛpa rājñāṃ hāsyo bhaviṣyasi<BR>
03,238.049	vaiśaṃpāyana uvāca<BR>
03,238.049a	evam uktas tu karṇena rājā duryodhanas tadā<BR>
03,238.049c	naivotthātuṃ manaś cakre svargāya kṛtaniścayaḥ<BR>
03,239.001	vaiśaṃpāyana uvāca<BR>
03,239.001a	prāyopaviṣṭaṃ rājānaṃ duryodhanam amarṣaṇam<BR>
03,239.001c	uvāca sāntvayan rājañ śakuniḥ saubalas tadā<BR>
03,239.002a	samyag uktaṃ hi karṇena tac chrutaṃ kaurava tvayā<BR>
03,239.002c	mayāhṛtāṃ śriyaṃ sphītāṃ mohāt samapahāya kim<BR>
03,239.002e	tvam abuddhyā nṛpavara prāṇān utsraṣṭum icchasi<BR>
03,239.003a	adya cāpy avagacchāmi na vṛddhāḥ sevitās tvayā<BR>
03,239.003c	yaḥ samutpatitaṃ harṣaṃ dainyaṃ vā na niyacchati<BR>
03,239.003e	sa naśyati śriyaṃ prāpya pātram āmam ivāmbhasi<BR>
03,239.003f*1147_01	yaḥ śokaṃ samanuprāptaṃ na niyacchati bhārata<BR>
03,239.003f*1147_02	tam īdṛśaṃ naraṃ na śrīḥ kadā cid api sevate<BR>
03,239.004a	atibhīrum atiklībaṃ dīrghasūtraṃ pramādinam<BR>
03,239.004c	vyasanād viṣayākrāntaṃ na bhajanti nṛpaṃ śriyaḥ<BR>
03,239.005a	satkṛtasya hi te śoko viparīte kathaṃ bhavet<BR>
03,239.005c	mā kṛtaṃ śobhanaṃ pārthaiḥ śokam ālambya nāśaya<BR>
03,239.006a	yatra harṣas tvayā kāryaḥ satkartavyāś ca pāṇḍavāḥ<BR>
03,239.006c	tatra śocasi rājendra viparītam idaṃ tava<BR>
03,239.007a	prasīda mā tyajātmānaṃ tuṣṭaś ca sukṛtaṃ smara<BR>
03,239.007c	prayaccha rājyaṃ pārthānāṃ yaśo dharmam avāpnuhi<BR>
03,239.008a	kriyām etāṃ samājñāya kṛtaghno na bhaviṣyasi<BR>
03,239.008c	saubhrātraṃ pāṇḍavaiḥ kṛtvā samavasthāpya caiva tān<BR>
03,239.008e	pitryaṃ rājyaṃ prayacchaiṣāṃ tataḥ sukham avāpnuhi<BR>
03,239.009a	śakunes tu vacaḥ śrutvā duḥśāsanam avekṣya ca<BR>
03,239.009c	pādayoḥ patitaṃ vīraṃ viklavaṃ bhrātṛsauhṛdāt<BR>
03,239.010a	bāhubhyāṃ sādhujātābhyāṃ duḥśāsanam ariṃdamam<BR>
03,239.010c	utthāpya saṃpariṣvajya prītyājighrata mūrdhani<BR>
03,239.011a	karṇasaubalayoś cāpi saṃsmṛtya vacanāny asau<BR>
03,239.011c	nirvedaṃ paramaṃ gatvā rājā duryodhanas tadā<BR>
03,239.011e	vrīḍayābhiparītātmā nairāśyam agamat param<BR>
03,239.012a	suhṛdāṃ caiva tac chrutvā samanyur idam abravīt<BR>
03,239.012c	na dharmadhanasaukhyena naiśvaryeṇa na cājñayā<BR>
03,239.012e	naiva bhogaiś ca me kāryaṃ mā vihanyata gacchata<BR>
03,239.013a	niściteyaṃ mama matiḥ sthitā prāyopaveśane<BR>
03,239.013c	gacchadhvaṃ nagaraṃ sarve pūjyāś ca guravo mama<BR>
03,239.014a	ta evam uktāḥ pratyūcū rājānam arimardanam<BR>
03,239.014c	yā gatis tava rājendra sāsmākam api bhārata<BR>
03,239.014e	kathaṃ vā saṃpravekṣyāmas tvadvihīnāḥ puraṃ vayam<BR>
03,239.015a	sa suhṛdbhir amātyaiś ca bhrātṛbhiḥ svajanena ca<BR>
03,239.015c	bahuprakāram apy ukto niścayān na vyacālyata<BR>
03,239.016a	darbhaprastaram āstīrya niścayād dhṛtarāṣṭrajaḥ<BR>
03,239.016c	saṃspṛśyāpaḥ śucir bhūtvā bhūtalaṃ samupāśritaḥ<BR>
03,239.017a	kuśacīrāmbaradharaḥ paraṃ niyamam āsthitaḥ<BR>
03,239.017c	vāgyato rājaśārdūlaḥ sa svargagatikāṅkṣayā<BR>
03,239.017e	manasopacitiṃ kṛtvā nirasya ca bahiṣkriyāḥ<BR>
03,239.017f*1148_01	tasthau prāyopaveśe 'tha matiṃ kṛtvā suniścayām<BR>
03,239.018a	atha taṃ niścayaṃ tasya buddhvā daiteyadānavāḥ<BR>
03,239.018c	pātālavāsino raudrāḥ pūrvaṃ devair vinirjitāḥ<BR>
03,239.019a	te svapakṣakṣayaṃ taṃ tu jñātvā duryodhanasya vai<BR>
03,239.019c	āhvānāya tadā cakruḥ karma vaitānasaṃbhavam<BR>
03,239.020a	bṛhaspatyuśanoktaiś ca mantrair mantraviśāradāḥ<BR>
03,239.020c	atharvavedaproktaiś ca yāś copaniṣadi kriyāḥ<BR>
03,239.020e	mantrajapyasamāyuktās tās tadā samavartayan<BR>
03,239.021a	juhvaty agnau haviḥ kṣīraṃ mantravat susamāhitāḥ<BR>
03,239.021c	brāhmaṇā vedavedāṅgapāragāḥ sudṛḍhavratāḥ<BR>
03,239.021d*1149_01	adhvaryavo dānavānāṃ karma prāvartayaṃs tataḥ<BR>
03,239.022a	karmasiddhau tadā tatra jṛmbhamāṇā mahādbhutā<BR>
03,239.022b*1150_01	tasmin yajñe dānavānāṃ vartamāne narādhipa<BR>
03,239.022c	kṛtyā samutthitā rājan kiṃ karomīti cābravīt<BR>
03,239.023a	āhur daityāś ca tāṃ tatra suprītenāntarātmanā<BR>
03,239.023b*1151_01	kṛtyāṃ sutīkṣṇadantāgrāṃ dīptāṃ * * [śi]roruhām<BR>
03,239.023c	prāyopaviṣṭaṃ rājānaṃ dhārtarāṣṭram ihānaya<BR>
03,239.024a	tatheti ca pratiśrutya sā kṛtyā prayayau tadā<BR>
03,239.024c	nimeṣād agamac cāpi yatra rājā suyodhanaḥ<BR>
03,239.025a	samādāya ca rājānaṃ praviveśa rasātalam<BR>
03,239.025c	dānavānāṃ muhūrtāc ca tam ānītaṃ nyavedayat<BR>
03,239.026a	tam ānītaṃ nṛpaṃ dṛṣṭvā rātrau saṃhatya dānavāḥ<BR>
03,239.026c	prahṛṣṭamanasaḥ sarve kiṃ cid utphullalocanāḥ<BR>
03,239.026d*1152_01	dṛḍham enaṃ pariṣvajya pṛṣṭvā ca kuśalaṃ tadā<BR>
03,239.026e	sābhimānam idaṃ vākyaṃ duryodhanam athābruvan<BR>
03,240.001	dānavā ūcuḥ<BR>
03,240.001a	bhoḥ suyodhana rājendra bharatānāṃ kulodvaha<BR>
03,240.001c	śūraiḥ parivṛto nityaṃ tathaiva ca mahātmabhiḥ<BR>
03,240.002a	akārṣīḥ sāhasam idaṃ kasmāt prāyopaveśanam<BR>
03,240.002c	ātmatyāgī hy avāg yāti vācyatāṃ cāyaśaskarīm<BR>
03,240.003a	na hi kāryaviruddheṣu bahv apāyeṣu karmasu<BR>
03,240.003c	mūlaghātiṣu sajjante buddhimanto bhavadvidhāḥ<BR>
03,240.004a	niyacchaitāṃ matiṃ rājan dharmārthasukhanāśinīm<BR>
03,240.004c	yaśaḥpratāpadhairyaghnīṃ śatrūṇāṃ harṣavardhanīm<BR>
03,240.005a	śrūyatāṃ ca prabho tattvaṃ divyatāṃ cātmano nṛpa<BR>
03,240.005c	nirmāṇaṃ ca śarīrasya tato dhairyam avāpnuhi<BR>
03,240.006a	purā tvaṃ tapasāsmābhir labdho devān maheśvarāt<BR>
03,240.006c	pūrvakāyaś ca sarvas te nirmito vajrasaṃcayaiḥ<BR>
03,240.007a	astrair abhedyaḥ śastraiś cāpy adhaḥkāyaś ca te 'nagha<BR>
03,240.007c	kṛtaḥ puṣpamayo devyā rūpataḥ strīmanoharaḥ<BR>
03,240.008a	evam īśvarasaṃyuktas tava deho nṛpottama<BR>
03,240.008c	devyā ca rājaśārdūla divyas tvaṃ hi na mānuṣaḥ<BR>
03,240.009a	kṣatriyāś ca mahāvīryā bhagadattapurogamāḥ<BR>
03,240.009b*1153_01	yaiḥ surāpi ghṛṇāṃ tyaktvā yotsyante saha vairibhiḥ<BR>
03,240.009c	divyāstraviduṣaḥ śūrāḥ kṣapayiṣyanti te ripūn<BR>
03,240.010a	tad alaṃ te viṣādena bhayaṃ tava na vidyate<BR>
03,240.010c	sāhyārthaṃ ca hi te vīrāḥ saṃbhūtā bhuvi dānavāḥ<BR>
03,240.011a	bhīṣmadroṇakṛpādīṃś ca pravekṣyanty apare 'surāḥ<BR>
03,240.011c	yair āviṣṭā ghṛṇāṃ tyaktvā yotsyante tava vairibhiḥ<BR>
03,240.012a	naiva putrān na ca bhrātṝn na pitṝn na ca bāndhavān<BR>
03,240.012c	naiva śiṣyān na ca jñātīn na bālān sthavirān na ca<BR>
03,240.013a	yudhi saṃprahariṣyanto mokṣyanti kurusattama<BR>
03,240.013c	niḥsnehā dānavāviṣṭāḥ samākrānte 'ntarātmani<BR>
03,240.014a	prahariṣyanti bandhubhyaḥ sneham utsṛjya dūrataḥ<BR>
03,240.014c	hṛṣṭāḥ puruṣaśārdūlāḥ kaluṣīkṛtamānasāḥ<BR>
03,240.014e	avijñānavimūḍhāś ca daivāc ca vidhinirmitāt<BR>
03,240.015a	vyābhāṣamāṇāś cānyonyaṃ na me jīvan vimokṣyase<BR>
03,240.015c	sarvaśastrāstramokṣeṇa pauruṣe samavasthitāḥ<BR>
03,240.015e	ślāghamānāḥ kuruśreṣṭha kariṣyanti janakṣayam<BR>
03,240.016a	te 'pi śaktyā mahātmānaḥ pratiyotsyanti pāṇḍavāḥ<BR>
03,240.016c	vadhaṃ caiṣāṃ kariṣyanti daivayuktā mahābalāḥ<BR>
03,240.017a	daityarakṣogaṇāś cāpi saṃbhūtāḥ kṣatrayoniṣu<BR>
03,240.017c	yotsyanti yudhi vikramya śatrubhis tava pārthiva<BR>
03,240.017e	gadābhir musalaiḥ khaḍgaiḥ śastrair uccāvacais tathā<BR>
03,240.017f*1154_01	prahariṣyanti te vīrās tavāriṣu mahābalāḥ<BR>
03,240.018a	yac ca te 'ntargataṃ vīra bhayam arjunasaṃbhavam<BR>
03,240.018c	tatrāpi vihito 'smābhir vadhopāyo 'rjunasya vai<BR>
03,240.019a	hatasya narakasyātmā karṇamūrtim upāśritaḥ<BR>
03,240.019c	tad vairaṃ saṃsmaran vīra yotsyate keśavārjunau<BR>
03,240.020a	sa te vikramaśauṇḍīro raṇe pārthaṃ vijeṣyati<BR>
03,240.020c	karṇaḥ praharatāṃ śreṣṭhaḥ sarvāṃś cārīn mahārathaḥ<BR>
03,240.021a	jñātvaitac chadmanā vajrī rakṣārthaṃ savyasācinaḥ<BR>
03,240.021c	kuṇḍale kavacaṃ caiva karṇasyāpahariṣyati<BR>
03,240.022a	tasmād asmābhir apy atra daityāḥ śatasahasraśaḥ<BR>
03,240.022c	niyuktā rākṣasāś caiva ye te saṃśaptakā iti<BR>
03,240.022e	prakhyātās te 'rjunaṃ vīraṃ nihaniṣyanti mā śucaḥ<BR>
03,240.023a	asapatnā tvayā hīyaṃ bhoktavyā vasudhā nṛpa<BR>
03,240.023c	mā viṣādaṃ nayasvāsmān naitat tvayy upapadyate<BR>
03,240.023e	vinaṣṭe tvayi cāsmākaṃ pakṣo hīyeta kaurava<BR>
03,240.024a	gaccha vīra na te buddhir anyā kāryā kathaṃ cana<BR>
03,240.024c	tvam asmākaṃ gatir nityaṃ devatānāṃ ca pāṇḍavāḥ<BR>
03,240.025	vaiśaṃpāyana uvāca<BR>
03,240.025a	evam uktvā pariṣvajya daityās taṃ rājakuñjaram<BR>
03,240.025c	samāśvāsya ca durdharṣaṃ putravad dānavarṣabhāḥ<BR>
03,240.026a	sthirāṃ kṛtvā buddhim asya priyāṇy uktvā ca bhārata<BR>
03,240.026c	gamyatām ity anujñāya jayam āpnuhi cety atha<BR>
03,240.027a	tair visṛṣṭaṃ mahābāhuṃ kṛtyā saivānayat punaḥ<BR>
03,240.027c	tam eva deśaṃ yatrāsau tadā prāyam upāviśat<BR>
03,240.028a	pratinikṣipya taṃ vīraṃ kṛtyā samabhipūjya ca<BR>
03,240.028c	anujñātā ca rājñā sā tatraivāntaradhīyata<BR>
03,240.029a	gatāyām atha tasyāṃ tu rājā duryodhanas tadā<BR>
03,240.029c	svapnabhūtam idaṃ sarvam acintayata bhārata<BR>
03,240.029d*1155_01	saṃsmṛtya tāni vākyāni dānavoktāni durmatiḥ<BR>
03,240.029e	vijeṣyāmi raṇe pāṇḍūn iti tasyābhavan matiḥ<BR>
03,240.030a	karṇaṃ saṃśaptakāṃś caiva pārthasyāmitraghātinaḥ<BR>
03,240.030c	amanyata vadhe yuktān samarthāṃś ca suyodhanaḥ<BR>
03,240.031a	evam āśā dṛḍhā tasya dhārtarāṣṭrasya durmateḥ<BR>
03,240.031c	vinirjaye pāṇḍavānām abhavad bharatarṣabha<BR>
03,240.032a	karṇo 'py āviṣṭacittātmā narakasyāntarātmanā<BR>
03,240.032c	arjunasya vadhe krūrām akarot sa matiṃ tadā<BR>
03,240.033a	saṃśaptakāś ca te vīrā rākṣasāviṣṭacetasaḥ<BR>
03,240.033c	rajastamobhyām ākrāntāḥ phalgunasya vadhaiṣiṇaḥ<BR>
03,240.034a	bhīṣmadroṇakṛpādyāś ca dānavākrāntacetasaḥ<BR>
03,240.034c	na tathā pāṇḍuputrāṇāṃ snehavanto viśāṃ pate<BR>
03,240.034e	na cācacakṣe kasmai cid etad rājā suyodhanaḥ<BR>
03,240.034f*1156_01	kṛtyayānāryakathitaṃ yad asya niśi dānavaiḥ<BR>
03,240.035a	duryodhanaṃ niśānte ca karṇo vaikartano 'bravīt<BR>
03,240.035c	smayann ivāñjaliṃ kṛtvā pārthivaṃ hetumad vacaḥ<BR>
03,240.036a	na mṛto jayate śatrūñ jīvan bhadrāṇi paśyati<BR>
03,240.036c	mṛtasya bhadrāṇi kutaḥ kauraveya kuto jayaḥ<BR>
03,240.036e	na kālo 'dya viṣādasya bhayasya maraṇasya vā<BR>
03,240.037a	pariṣvajyābravīc cainaṃ bhujābhyāṃ sa mahābhujaḥ<BR>
03,240.037c	uttiṣṭha rājan kiṃ śeṣe kasmāc chocasi śatruhan<BR>
03,240.037e	śatrūn pratāpya vīryeṇa sa kathaṃ martum icchasi<BR>
03,240.038a	atha vā te bhayaṃ jātaṃ dṛṣṭvārjunaparākramam<BR>
03,240.038c	satyaṃ te pratijānāmi vadhiṣyāmi raṇe 'rjunam<BR>
03,240.039a	gate trayodaśe varṣe satyenāyudham ālabhe<BR>
03,240.039c	ānayiṣyāmy ahaṃ pārthān vaśaṃ tava janādhipa<BR>
03,240.040a	evam uktas tu karṇena daityānāṃ vacanāt tathā<BR>
03,240.040c	praṇipātena cānyeṣām udatiṣṭhat suyodhanaḥ<BR>
03,240.040e	daityānāṃ tad vacaḥ śrutvā hṛdi kṛtvā sthirāṃ matim<BR>
03,240.041a	tato manujaśārdūlo yojayām āsa vāhinīm<BR>
03,240.041c	rathanāgāśvakalilāṃ padātijanasaṃkulām<BR>
03,240.042a	gaṅgaughapratimā rājan prayātā sā mahācamūḥ<BR>
03,240.042c	śvetacchatraiḥ patākābhiś cāmaraiś ca supāṇḍuraiḥ<BR>
03,240.043a	rathair nāgaiḥ padātaiś ca śuśubhe 'tīva saṃkulā<BR>
03,240.043c	vyapetābhraghane kāle dyaur ivāvyaktaśāradī<BR>
03,240.043d*1157_01	haṃsapaṅktisamākīrṇā bhramatsārasaśobhitā<BR>
03,240.044a	jayāśīrbhir dvijendrais tu stūyamāno 'dhirājavat<BR>
03,240.044c	gṛhṇann añjalimālāś ca dhārtarāṣṭro janādhipaḥ<BR>
03,240.045a	suyodhano yayāv agre śriyā paramayā jvalan<BR>
03,240.045c	karṇena sārdhaṃ rājendra saubalena ca devinā<BR>
03,240.046a	duḥśāsanādayaś cāsya bhrātaraḥ sarva eva te<BR>
03,240.046b*1158_01	pratyudgatāś ca kurubhir nāgarair brāhmaṇair api<BR>
03,240.046c	bhūriśravāḥ somadatto mahārājaś ca bāhlikaḥ<BR>
03,240.047a	rathair nānāvidhākārair hayair gajavarais tathā<BR>
03,240.047c	prayāntaṃ nṛpasiṃhaṃ tam anujagmuḥ kurūdvahāḥ<BR>
03,240.047e	kālenālpena rājaṃs te viviśuḥ svapuraṃ tadā<BR>
03,240.047f*1159_01	prahṛṣṭamanasaḥ sarve duryodhanapurogamāḥ<BR>
03,241.001	janamejaya uvāca<BR>
03,241.001a	vasamāneṣu pārtheṣu vane tasmin mahātmasu<BR>
03,241.001c	dhārtarāṣṭrā maheṣvāsāḥ kim akurvanta sattama<BR>
03,241.002a	karṇo vaikartanaś cāpi śakuniś ca mahābalaḥ<BR>
03,241.002c	bhīṣmadroṇakṛpāś caiva tan me śaṃsitum arhasi<BR>
03,241.003	vaiśaṃpāyana uvāca<BR>
03,241.003a	evaṃ gateṣu pārtheṣu visṛṣṭe ca suyodhane<BR>
03,241.003c	āgate hāstinapuraṃ mokṣite pāṇḍunandanaiḥ<BR>
03,241.003e	bhīṣmo 'bravīn mahārāja dhārtarāṣṭram idaṃ vacaḥ<BR>
03,241.004a	uktaṃ tāta mayā pūrvaṃ gacchatas te tapovanam<BR>
03,241.004c	gamanaṃ me na rucitaṃ tava tan na kṛtaṃ ca te<BR>
03,241.005a	tataḥ prāptaṃ tvayā vīra grahaṇaṃ śatrubhir balāt<BR>
03,241.005c	mokṣitaś cāsi dharmajñaiḥ pāṇḍavair na ca lajjase<BR>
03,241.006a	pratyakṣaṃ tava gāndhāre sasainyasya viśāṃ pate<BR>
03,241.006c	sūtaputro 'payād bhīto gandharvāṇāṃ tadā raṇāt<BR>
03,241.006e	krośatas tava rājendra sasainyasya nṛpātmaja<BR>
03,241.006f*1160_01	vyapayāt pṛṣṭhatas tasmāt prekṣamāṇaḥ punaḥ punaḥ<BR>
03,241.007a	dṛṣṭas te vikramaś caiva pāṇḍavānāṃ mahātmanām<BR>
03,241.007c	karṇasya ca mahābāho sūtaputrasya durmateḥ<BR>
03,241.008a	na cāpi pādabhāk karṇaḥ pāṇḍavānāṃ nṛpottama<BR>
03,241.008c	dhanurvede ca śaurye ca dharme vā dharmavatsala<BR>
03,241.009a	tasya te 'haṃ kṣamaṃ manye pāṇḍavais tair mahātmabhiḥ<BR>
03,241.009c	saṃdhiṃ saṃdhividāṃ śreṣṭha kulasyāsya vivṛddhaye<BR>
03,241.010a	evam uktas tu bhīṣmeṇa dhārtarāṣṭro janeśvaraḥ<BR>
03,241.010c	prahasya sahasā rājan vipratasthe sasaubalaḥ<BR>
03,241.011a	taṃ tu prasthitam ājñāya karṇaduḥśāsanādayaḥ<BR>
03,241.011c	anujagmur maheṣvāsā dhārtarāṣṭraṃ mahābalam<BR>
03,241.012a	tāṃs tu saṃprasthitān dṛṣṭvā bhīṣmaḥ kurupitāmahaḥ<BR>
03,241.012c	lajjayā vrīḍito rājañ jagāma svaṃ niveśanam<BR>
03,241.013a	gate bhīṣme mahārāja dhārtarāṣṭro janādhipaḥ<BR>
03,241.013c	punar āgamya taṃ deśam amantrayata mantribhiḥ<BR>
03,241.014a	kim asmākaṃ bhavec chreyaḥ kiṃ kāryam avaśiṣyate<BR>
03,241.014c	kathaṃ nu sukṛtaṃ ca syān mantrayām āsa bhārata<BR>
03,241.015	karṇa uvāca<BR>
03,241.015a	duryodhana nibodhedaṃ yat tvā vakṣyāmi kaurava<BR>
03,241.015b@024_0001	bhīṣmo 'smān nindati sadā pāṇḍavāṃś ca praśaṃsati<BR>
03,241.015b@024_0002	tvaddveṣāc ca mahābāho mamāpi dveṣṭum arhati<BR>
03,241.015b@024_0003	vigarhate ca māṃ nityaṃ tvatsamīpe nareśvara<BR>
03,241.015b@024_0004	so 'haṃ bhīṣmavacas tad vai na mṛṣyāmīha bhārata<BR>
03,241.015b@024_0005	tvatsamakṣaṃ yad uktaṃ ca bhīṣmeṇāmitrakarśana<BR>
03,241.015b@024_0006	pāṇḍavānāṃ yaśo rājaṃs tava nindāṃ ca bhārata<BR>
03,241.015b@024_0007	anujānīhi māṃ rājan sabhṛtyabalavāhanam<BR>
03,241.015b@024_0008	jeṣyāmi pṛthivīṃ rājan saśailavanakānanām<BR>
03,241.015b@024_0009	jitā ca pāṇḍavair bhūmiś caturbhir balaśālibhiḥ<BR>
03,241.015b@024_0010	tām ahaṃ te vijeṣyāmi eka eva na saṃśayaḥ<BR>
03,241.015b@024_0011	saṃpaśyatu sudurbuddhir bhīṣmaḥ kurukulādhamaḥ<BR>
03,241.015b@024_0012	anindyaṃ nindate yo hi apraśaṃsyaṃ praśaṃsati<BR>
03,241.015b@024_0013	sa paśyatu balaṃ me 'dya ātmānaṃ tu vigarhatu<BR>
03,241.015b@024_0014	anujānīhi māṃ rājan dhruvo hi vijayas tava<BR>
03,241.015b@024_0015	pratijānāmi te satyaṃ rājann āyudham ālabhe<BR>
03,241.015b@024_0016	tac chrutvā tu vaco rājan karṇasya bharatarṣabha<BR>
03,241.015b@024_0017	prītyā paramayā yuktaḥ karṇam āha narādhipaḥ<BR>
03,241.015b@024_0018	dhanyo 'smy anugṛhīto 'smi yasya me tvaṃ mahābalaḥ<BR>
03,241.015b@024_0019	hiteṣu vartase nityaṃ saphalaṃ janma cādya me<BR>
03,241.015b@024_0020	yadā ca manyase vīra sarvaśatrunibarhaṇam<BR>
03,241.015b@024_0021	tadā nirgaccha bhadraṃ te hy anuśādhi ca mām iti<BR>
03,241.015b@024_0022	evam uktas tadā karṇo dhārtarāṣṭreṇa dhīmatā<BR>
03,241.015b@024_0023	sarvam ājñāpayām āsa prāyātrikam ariṃdama<BR>
03,241.015b@024_0024	prayayau ca maheṣvāso nakṣatre śubhadaivate<BR>
03,241.015b@024_0025	śubhe tithau muhūrte ca pūjyamāno dvijātibhiḥ<BR>
03,241.015b@024_0026	maṅgalaiś ca śubhaiḥ snāto vāgbhiś cāpi prapūjitaḥ<BR>
03,241.015b@024_0027	vaiśaṃpāyana uvāca<BR>
03,241.015b@024_0027	nādayan rathaghoṣeṇa trailokyaṃ sacarācaram<BR>
03,241.015b@024_0028	tataḥ karṇo maheṣvāso balena mahatā vṛtaḥ<BR>
03,241.015b@024_0029	drupadasya puraṃ ramyaṃ rurodha bharatarṣabha<BR>
03,241.015b@024_0030	yuddhena mahatā cainaṃ cakre vīraṃ vaśānugam<BR>
03,241.015b@024_0031	suvarṇaṃ rajataṃ cāpi ratnāni vividhāni ca<BR>
03,241.015b@024_0032	karaṃ ca dāpayām āsa drupadaṃ nṛpasattama<BR>
03,241.015b@024_0033	taṃ vinirjitya rājendra rājānas tasya ye 'nugāḥ<BR>
03,241.015b@024_0034	tān sarvān vaśagāṃś cakre karaṃ cainān adāpayat<BR>
03,241.015b@024_0035	athottarāṃ diśaṃ gatvā vaśe cakre narādhipān<BR>
03,241.015b@024_0036	bhagadattaṃ ca nirjitya rādheyo girim āruhat<BR>
03,241.015b@024_0037	himavantaṃ mahāśailaṃ yudhyamānaś ca śatrubhiḥ<BR>
03,241.015b@024_0038	prayayau ca diśaḥ sarvān nṛpatīn vaśam ānayat<BR>
03,241.015b@024_0039	sa haimavatikāñ jitvā karaṃ sarvān adāpayat<BR>
03,241.015b@024_0040	nepālaviṣaye ye ca rājānas tān avājayat<BR>
03,241.015b@024_0041	avatīrya tataḥ śailāt pūrvāṃ diśam abhidrutaḥ<BR>
03,241.015b@024_0042	aṅgān vaṅgān kaliṅgāṃś ca śuṇḍikān mithilān atha<BR>
03,241.015b@024_0043	māgadhān karkakhaṇḍāṃś ca niveśya viṣaye ''tmanaḥ<BR>
03,241.015b@024_0044	āvaśīrāṃś ca yodhyāṃś ca ahikṣatraṃ ca nirjayat<BR>
03,241.015b@024_0045	pūrvāṃ diśaṃ vinirjitya vatsabhūmiṃ tathāgamat<BR>
03,241.015b@024_0046	vatsabhūmiṃ vinirjitya kevalāṃ mṛttikāvatīm<BR>
03,241.015b@024_0047	mohanaṃ pattanaṃ caiva tripurīṃ kosalāṃ tathā<BR>
03,241.015b@024_0048	etān sarvān vinirjitya karam ādāya sarvaśaḥ<BR>
03,241.015b@024_0049	dakṣiṇāṃ diśam āsthāya karṇo jitvā mahārathān<BR>
03,241.015b@024_0050	rukmiṇaṃ dākṣiṇātyeṣu yodhayām āsa sūtajaḥ<BR>
03,241.015b@024_0051	sa yuddhaṃ tumulaṃ kṛtvā rukmī provāca sūtajam<BR>
03,241.015b@024_0052	prīto 'smi tava rājendra vikrameṇa balena ca<BR>
03,241.015b@024_0053	na te vighnaṃ kariṣyāmi pratijñāṃ samapālayam<BR>
03,241.015b@024_0054	prītyā cāhaṃ prayacchāmi hiraṇyaṃ yāvad icchasi<BR>
03,241.015b@024_0055	sametya rukmiṇā karṇaḥ pāṇḍyaṃ śailaṃ ca so 'gamat<BR>
03,241.015b@024_0056	sa keralaṃ raṇe caiva nīlaṃ cāpi mahīpatim<BR>
03,241.015b@024_0057	veṇudārisutaṃ caiva ye cānye nṛpasattamāḥ<BR>
03,241.015b@024_0058	dakṣiṇasyāṃ diśi nṛpān karān sarvān adāpayat<BR>
03,241.015b@024_0059	śaiśupāliṃ tato gatvā vijigye sūtanandanaḥ<BR>
03,241.015b@024_0060	pārśvasthāṃś cāpi nṛpatīn vaśe cakre mahābalaḥ<BR>
03,241.015b@024_0061	āvantyāṃś ca vaśe kṛtvā sāmnā ca bharatarṣabha<BR>
03,241.015b@024_0062	vṛṣṇibhiḥ saha saṃgamya paścimām api nirjayat<BR>
03,241.015b@024_0063	vāruṇīṃ diśam āgamya yāvanān barbarāṃs tathā<BR>
03,241.015b@024_0064	nṛpān paścimabhūmisthān dāpayām āsa vai karān<BR>
03,241.015b@024_0065	vijitya pṛthivīṃ sarvāṃ sa pūrvāparadakṣiṇām<BR>
03,241.015b@024_0066	samlecchāṭavikān vīraḥ saparvatanivāsinaḥ<BR>
03,241.015b@024_0067	bhadrān rohitakāṃś caiva āgreyān mālavān api<BR>
03,241.015b@024_0068	gaṇān sarvān vinirjitya nītikṛt prahasann iva<BR>
03,241.015b@024_0069	śaśakān yavanāṃś caiva vijigye sūtanandanaḥ<BR>
03,241.015b@024_0070	nagnajitpramukhāṃś caiva gaṇāñ jitvā mahārathān<BR>
03,241.015b@024_0071	evaṃ sa pṛthivīṃ sarvāṃ vaśe kṛtvā mahārathaḥ<BR>
03,241.015b@024_0072	vijitya puruṣavyāghro nāgasāhvayam āgamat<BR>
03,241.015b@024_0073	tam āgataṃ maheṣvāsaṃ dhārtarāṣṭro janādhipaḥ<BR>
03,241.015b@024_0074	pratyudgamya mahārāja sabhrātṛpitṛbāndhavaḥ<BR>
03,241.015b@024_0075	arcayām āsa vidhinā karṇam āhavaśobhinam<BR>
03,241.015b@024_0076	āśrāvayac ca tat karma prīyamāṇo janeśvaraḥ<BR>
03,241.015b@024_0077	yan na bhīṣmān na ca droṇān na kṛpān na ca bāhlikāt<BR>
03,241.015b@024_0078	prāptavān asmi bhadraṃ te tvattaḥ prāptaṃ mayā hi tat<BR>
03,241.015b@024_0079	bahunā ca kim uktena śṛṇu karṇa vaco mama<BR>
03,241.015b@024_0080	sanātho 'smi mahābāho tvayā nāthena sattama<BR>
03,241.015b@024_0081	na hi te pāṇḍavāḥ sarve kalām arhanti ṣoḍaśīm<BR>
03,241.015b@024_0082	anye vā puruṣavyāghra rājāno 'bhyuditoditāḥ<BR>
03,241.015b@024_0083	sa bhavān dhṛtarāṣṭraṃ taṃ gāndhārīṃ ca yaśasvinīm<BR>
03,241.015b@024_0084	paśya karṇa maheṣvāsa aditiṃ vajrabhṛd yathā<BR>
03,241.015b@024_0085	tato halahalāśabdaḥ prādur āsīd viśāṃ pate<BR>
03,241.015b@024_0086	hāhākārāś ca bahavo nagare nāgasāhvaye<BR>
03,241.015b@024_0087	ke cid enaṃ praśaṃsanti nindanti sma tathāpare<BR>
03,241.015b@024_0088	tūṣṇīm āsaṃs tathā cānye nṛpās tatra janādhipa<BR>
03,241.015b@024_0089	evaṃ vijitya rājendra karṇaḥ śastrabhṛtāṃ varaḥ<BR>
03,241.015b@024_0090	saparvatavanākāśāṃ sasamudrāṃ saniṣkuṭām<BR>
03,241.015b@024_0091	deśair uccāvacaiḥ pūrṇāṃ pattanair nagarair api<BR>
03,241.015b@024_0092	dvīpaiś cānūpasaṃpūrṇaiḥ pṛthivīṃ pṛthivīpate<BR>
03,241.015b@024_0093	kālena nātidīrgheṇa vaśe kṛtvā tu pārthivān<BR>
03,241.015b@024_0094	akṣayaṃ dhanam ādāya sūtajo nṛpam abhyayāt<BR>
03,241.015b@024_0095	praviśya ca gṛhaṃ rājann abhyantaram ariṃdama<BR>
03,241.015b@024_0096	gāndhārīsahitaṃ vīro dhṛtarāṣṭraṃ dadarśa saḥ<BR>
03,241.015b@024_0097	putravac ca naravyāghra pādau jagrāha dharmavit<BR>
03,241.015b@024_0098	dhṛtarāṣṭreṇa cāśliṣya premṇā cāpi visarjitaḥ<BR>
03,241.015b@024_0099	tadā prabhṛti rājā ca śakuniś cāpi saubalaḥ<BR>
03,241.015b@024_0100	vaiśaṃpāyana uvāca<BR>
03,241.015b@024_0100	jānate nirjitān pārthān karṇena yudhi bhārata<BR>
03,241.015b@024_0101	jitvā tu pṛthivīṃ rājan sūtaputro janādhipa<BR>
03,241.015b@024_0102	abravīt paravīraghno duryodhanam idaṃ vacaḥ<BR>
03,241.015c	śrutvā ca tat tathā sarvaṃ kartum arhasy ariṃdama<BR>
03,241.016a	tavādya pṛthivī vīra niḥsapatnā nṛpottama<BR>
03,241.016c	tāṃ pālaya yathā śakro hataśatrur mahāmanāḥ<BR>
03,241.017	vaiśaṃpāyana uvāca<BR>
03,241.017a	evam uktas tu karṇena karṇaṃ rājābravīt punaḥ<BR>
03,241.017c	na kiṃ cid durlabhaṃ tasya yasya tvaṃ puruṣarṣabha<BR>
03,241.018a	sahāyaś cānuraktaś ca madarthaṃ ca samudyataḥ<BR>
03,241.018c	abhiprāyas tu me kaś cit taṃ vai śṛṇu yathātatham<BR>
03,241.019a	rājasūyaṃ pāṇḍavasya dṛṣṭvā kratuvaraṃ tadā<BR>
03,241.019c	mama spṛhā samutpannā tāṃ saṃpādaya sūtaja<BR>
03,241.020a	evam uktas tataḥ karṇo rājānam idam abravīt<BR>
03,241.020c	tavādya pṛthivīpālā vaśyāḥ sarve nṛpottama<BR>
03,241.021a	āhūyantāṃ dvijavarāḥ saṃbhārāś ca yathāvidhi<BR>
03,241.021c	saṃbhriyantāṃ kuruśreṣṭha yajñopakaraṇāni ca<BR>
03,241.022a	ṛtvijaś ca samāhūtā yathoktaṃ vedapāragāḥ<BR>
03,241.022c	kriyāṃ kurvantu te rājan yathāśāstram ariṃdama<BR>
03,241.023a	bahvannapānasaṃyuktaḥ susamṛddhaguṇānvitaḥ<BR>
03,241.023c	pravartatāṃ mahāyajñas tavāpi bharatarṣabha<BR>
03,241.024a	evam uktas tu karṇena dhārtarāṣṭro viśāṃ pate<BR>
03,241.024c	purohitaṃ samānāyya idaṃ vacanam abravīt<BR>
03,241.025a	rājasūyaṃ kratuśreṣṭhaṃ samāptavaradakṣiṇam<BR>
03,241.025c	āhara tvaṃ mama kṛte yathānyāyaṃ yathākramam<BR>
03,241.026a	sa evam ukto nṛpatim uvāca dvijapuṃgavaḥ<BR>
03,241.026b*1161_01	brāhmaṇaiḥ sahito dhīmān ye tatrāsan samāgatāḥ<BR>
03,241.026c	na sa śakyaḥ kratuśreṣṭho jīvamāne yudhiṣṭhire<BR>
03,241.026e	āhartuṃ kauravaśreṣṭha kule tava nṛpottama<BR>
03,241.027a	dīrghāyur jīvati ca vai dhṛtarāṣṭraḥ pitā tava<BR>
03,241.027c	ataś cāpi viruddhas te kratur eṣa nṛpottama<BR>
03,241.028a	asti tv anyan mahat satraṃ rājasūyasamaṃ prabho<BR>
03,241.028c	tena tvaṃ yaja rājendra śṛṇu cedaṃ vaco mama<BR>
03,241.029a	ya ime pṛthivīpālāḥ karadās tava pārthiva<BR>
03,241.029c	te karān saṃprayacchantu suvarṇaṃ ca kṛtākṛtam<BR>
03,241.030a	tena te kriyatām adya lāṅgalaṃ nṛpasattama<BR>
03,241.030c	yajñavāṭasya te bhūmiḥ kṛṣyatāṃ tena bhārata<BR>
03,241.031a	tatra yajño nṛpaśreṣṭha prabhūtānnaḥ susaṃskṛtaḥ<BR>
03,241.031c	pravartatāṃ yathānyāyaṃ sarvato hy anivāritaḥ<BR>
03,241.032a	eṣa te vaiṣṇavo nāma yajñaḥ satpuruṣocitaḥ<BR>
03,241.032c	etena neṣṭavān kaś cid ṛte viṣṇuṃ purātanam<BR>
03,241.033a	rājasūyaṃ kratuśreṣṭhaṃ spardhaty eṣa mahākratuḥ<BR>
03,241.033c	asmākaṃ rocate caiva śreyaś ca tava bhārata<BR>
03,241.033e	avighnaś ca bhaved eṣa saphalā syāt spṛhā tava<BR>
03,241.033f*1162_01	tasmād eṣa mahābāho tava yajñaḥ pravartatām<BR>
03,241.034a	evam uktas tu tair viprair dhārtarāṣṭro mahīpatiḥ<BR>
03,241.034c	karṇaṃ ca saubalaṃ caiva bhrātṝṃś caivedam abravīt<BR>
03,241.035a	rocate me vacaḥ kṛtsnaṃ brāhmaṇānāṃ na saṃśayaḥ<BR>
03,241.035c	rocate yadi yuṣmākaṃ tan mā prabrūta māciram<BR>
03,241.036a	evam uktās tu te sarve tathety ūcur narādhipam<BR>
03,241.036c	saṃdideśa tato rājā vyāpārasthān yathākramam<BR>
03,241.037a	halasya karaṇe cāpi vyādiṣṭāḥ sarvaśilpinaḥ<BR>
03,241.037c	yathoktaṃ ca nṛpaśreṣṭha kṛtaṃ sarvaṃ yathākramam<BR>
03,242.001	vaiśaṃpāyana uvāca<BR>
03,242.001a	tatas tu śilpinaḥ sarve amātyapravarāś ca ha<BR>
03,242.001c	viduraś ca mahāprājño dhārtarāṣṭre nyavedayat<BR>
03,242.002a	sajjaṃ kratuvaraṃ rājan kālaprāptaṃ ca bhārata<BR>
03,242.002c	sauvarṇaṃ ca kṛtaṃ divyaṃ lāṅgalaṃ sumahādhanam<BR>
03,242.003a	etac chrutvā nṛpaśreṣṭho dhārtarāṣṭro viśāṃ pate<BR>
03,242.003c	ājñāpayām āsa nṛpaḥ kraturājapravartanam<BR>
03,242.004a	tataḥ pravavṛte yajñaḥ prabhūtānnaḥ susaṃskṛtaḥ<BR>
03,242.004c	dīkṣitaś cāpi gāndhārir yathāśāstraṃ yathākramam<BR>
03,242.005a	prahṛṣṭo dhṛtarāṣṭro 'bhūd viduraś ca mahāyaśāḥ<BR>
03,242.005c	bhīṣmo droṇaḥ kṛpaḥ karṇo gāndhārī ca yaśasvinī<BR>
03,242.006a	nimantraṇārthaṃ dūtāṃś ca preṣayām āsa śīghragān<BR>
03,242.006c	pārthivānāṃ ca rājendra brāhmaṇānāṃ tathaiva ca<BR>
03,242.006e	te prayātā yathoddiṣṭaṃ dūtās tvaritavāhanāḥ<BR>
03,242.007a	tatra kaṃ cit prayātaṃ tu dūtaṃ duḥśāsano 'bravīt<BR>
03,242.007c	gaccha dvaitavanaṃ śīghraṃ pāṇḍavān pāpapūruṣān<BR>
03,242.007e	nimantraya yathānyāyaṃ viprāṃs tasmin mahāvane<BR>
03,242.008a	sa gatvā pāṇḍavāvāsam uvācābhipraṇamya tān<BR>
03,242.008c	duryodhano mahārāja yajate nṛpasattamaḥ<BR>
03,242.009a	svavīryārjitam arthaugham avāpya kurunandanaḥ<BR>
03,242.009c	tatra gacchanti rājāno brāhmaṇāś ca tatas tataḥ<BR>
03,242.010a	ahaṃ tu preṣito rājan kauraveṇa mahātmanā<BR>
03,242.010c	āmantrayati vo rājā dhārtarāṣṭro janeśvaraḥ<BR>
03,242.010e	mano 'bhilaṣitaṃ rājñas taṃ kratuṃ draṣṭum arhatha<BR>
03,242.011a	tato yudhiṣṭhiro rājā tac chrutvā dūtabhāṣitam<BR>
03,242.011c	abravīn nṛpaśārdūlo diṣṭyā rājā suyodhanaḥ<BR>
03,242.011e	yajate kratumukhyena pūrveṣāṃ kīrtivardhanaḥ<BR>
03,242.012a	vayam apy upayāsyāmo na tv idānīṃ kathaṃ cana<BR>
03,242.012c	samayaḥ paripālyo no yāvad varṣaṃ trayodaśam<BR>
03,242.013a	śrutvaitad dharmarājasya bhīmo vacanam abravīt<BR>
03,242.013c	tadā tu nṛpatir gantā dharmarājo yudhiṣṭhiraḥ<BR>
03,242.014a	astraśastrapradīpte 'gnau yadā taṃ pātayiṣyati<BR>
03,242.014c	varṣāt trayodaśād ūrdhvaṃ raṇasatre narādhipaḥ<BR>
03,242.015a	yadā krodhahavir moktā dhārtarāṣṭreṣu pāṇḍavaḥ<BR>
03,242.015c	āgantāras tadā smeti vācyas te sa suyodhanaḥ<BR>
03,242.016a	śeṣās tu pāṇḍavā rājan naivocuḥ kiṃ cid apriyam<BR>
03,242.016c	dūtaś cāpi yathāvṛttaṃ dhārtarāṣṭre nyavedayat<BR>
03,242.017a	athājagmur naraśreṣṭhā nānājanapadeśvarāḥ<BR>
03,242.017c	brāhmaṇāś ca mahābhāgā dhārtarāṣṭrapuraṃ prati<BR>
03,242.018a	te tv arcitā yathāśāstraṃ yathāvarṇaṃ yathākramam<BR>
03,242.018c	mudā paramayā yuktāḥ prītyā cāpi nareśvara<BR>
03,242.019a	dhṛtarāṣṭro 'pi rājendra saṃvṛtaḥ sarvakauravaiḥ<BR>
03,242.019b*1163_01	prāptān sarvān nṛpān dṛṣṭvā dhārtarāṣṭro mahāmanāḥ<BR>
03,242.019c	harṣeṇa mahatā yukto viduraṃ pratyabhāṣata<BR>
03,242.020a	yathā sukhī janaḥ sarvaḥ kṣattaḥ syād annasaṃyutaḥ<BR>
03,242.020c	tuṣyec ca yajñasadane tathā kṣipraṃ vidhīyatām<BR>
03,242.021a	viduras tv evam ājñaptaḥ sarvavarṇān ariṃdama<BR>
03,242.021c	yathāpramāṇato vidvān pūjayām āsa dharmavit<BR>
03,242.022a	bhakṣyabhojyānnapānena mālyaiś cāpi sugandhibhiḥ<BR>
03,242.022c	vāsobhir vividhaiś caiva yojayām āsa hṛṣṭavat<BR>
03,242.023a	kṛtvā hy avabhṛthaṃ vīro yathāśāstraṃ yathākramam<BR>
03,242.023b*1164_01	snātaś cāvabhṛtho rājā dhārtarāṣṭro mahāmanāḥ<BR>
03,242.023c	sāntvayitvā ca rājendro dattvā ca vividhaṃ vasu<BR>
03,242.023e	visarjayām āsa nṛpān brāhmaṇāṃś ca sahasraśaḥ<BR>
03,242.024a	visarjayitvā sa nṛpān bhrātṛbhiḥ parivāritaḥ<BR>
03,242.024c	viveśa hāstinapuraṃ sahitaḥ karṇasaubalaiḥ<BR>
03,243.001	vaiśaṃpāyana uvāca<BR>
03,243.001a	praviśantaṃ mahārāja sūtās tuṣṭuvur acyutam<BR>
03,243.001c	janāś cāpi maheṣvāsaṃ tuṣṭuvū rājasattamam<BR>
03,243.002a	lājaiś candanacūrṇaiś cāpy avakīrya janās tadā<BR>
03,243.002c	ūcur diṣṭyā nṛpāvighnāt samāpto 'yaṃ kratus tava<BR>
03,243.003a	apare tv abruvaṃs tatra vātikās taṃ mahīpatim<BR>
03,243.003c	yudhiṣṭhirasya yajñena na samo hy eṣa tu kratuḥ<BR>
03,243.003e	naiva tasya krator eṣa kalām arhati ṣoḍaśīm<BR>
03,243.004a	evaṃ tatrābruvan ke cid vātikās taṃ nareśvaram<BR>
03,243.004c	suhṛdas tv abruvaṃs tatra ati sarvān ayaṃ kratuḥ<BR>
03,243.004d*1165_01	pravartito hy ayaṃ rājñā dhārtarāṣṭreṇa dhīmatā<BR>
03,243.005a	yayātir nahuṣaś cāpi māndhātā bharatas tathā<BR>
03,243.005c	kratum enaṃ samāhṛtya pūtāḥ sarve divaṃ gatāḥ<BR>
03,243.006a	etā vācaḥ śubhāḥ śṛṇvan suhṛdāṃ bharatarṣabha<BR>
03,243.006c	praviveśa puraṃ hṛṣṭaḥ svaveśma ca narādhipaḥ<BR>
03,243.007a	abhivādya tataḥ pādau mātāpitror viśāṃ pate<BR>
03,243.007c	bhīṣmadroṇakṛpāṇāṃ ca vidurasya ca dhīmataḥ<BR>
03,243.008a	abhivāditaḥ kanīyobhir bhrātṛbhir bhrātṛvatsalaḥ<BR>
03,243.008c	niṣasādāsane mukhye bhrātṛbhiḥ parivāritaḥ<BR>
03,243.009a	tam utthāya mahārāja sūtaputro 'bravīd vacaḥ<BR>
03,243.009c	diṣṭyā te bharataśreṣṭha samāpto 'yaṃ mahākratuḥ<BR>
03,243.010a	hateṣu yudhi pārtheṣu rājasūye tathā tvayā<BR>
03,243.010c	āhṛte 'haṃ naraśreṣṭha tvāṃ sabhājayitā punaḥ<BR>
03,243.011a	tam abravīn mahārājo dhārtarāṣṭro mahāyaśāḥ<BR>
03,243.011c	satyam etat tvayā vīra pāṇḍaveṣu durātmasu<BR>
03,243.012a	nihateṣu naraśreṣṭha prāpte cāpi mahākratau<BR>
03,243.012c	rājasūye punar vīra tvaṃ māṃ saṃvardhayiṣyasi<BR>
03,243.013a	evam uktvā mahāprājñaḥ karṇam āśliṣya bhārata<BR>
03,243.013c	rājasūyaṃ kratuśreṣṭhaṃ cintayām āsa kauravaḥ<BR>
03,243.014a	so 'bravīt suhṛdaś cāpi pārśvasthān nṛpasattamaḥ<BR>
03,243.014b*1166_01	rādheyasaubalādīn vai dhārtarāṣṭro mahīpatiḥ<BR>
03,243.014c	kadā tu taṃ kratuvaraṃ rājasūyaṃ mahādhanam<BR>
03,243.014e	nihatya pāṇḍavān sarvān āhariṣyāmi kauravāḥ<BR>
03,243.015a	tam abravīt tadā karṇaḥ śṛṇu me rājakuñjara<BR>
03,243.015c	pādau na dhāvaye tāvad yāvan na nihato 'rjunaḥ<BR>
03,243.015d*1167_01	kīlālajaṃ na khādeyaṃ kariṣye cāsuravratam<BR>
03,243.015d*1167_02	nāstīti naiva vakṣyāmi yācito yena kena cit<BR>
03,243.016a	athotkruṣṭaṃ maheṣvāsair dhārtarāṣṭrair mahārathaiḥ<BR>
03,243.016c	pratijñāte phalgunasya vadhe karṇena saṃyuge<BR>
03,243.016e	vijitāṃś cāpy amanyanta pāṇḍavān dhṛtarāṣṭrajāḥ<BR>
03,243.016f*1168_01	tadā pratijñām āruhya sūtaputreṇa bhāṣite<BR>
03,243.017a	duryodhano 'pi rājendra visṛjya narapuṃgavān<BR>
03,243.017c	praviveśa gṛhaṃ śrīmān yathā caitrarathaṃ prabhuḥ<BR>
03,243.017e	te 'pi sarve maheṣvāsā jagmur veśmāni bhārata<BR>
03,243.017f*1169_01	karṇo 'pi svagṛhaṃ gatvā mudito bāndhavaiḥ saha<BR>
03,243.017f*1169_02	pradadau vittam arthibhyo dhanādhyakṣa ivāparaḥ<BR>
03,243.017f*1170_01	svāni svāni mahārāja bhīṣmadroṇādayo nṛpāḥ<BR>
03,243.018a	pāṇḍavāś ca maheṣvāsā dūtavākyapracoditāḥ<BR>
03,243.018c	cintayantas tam evārthaṃ nālabhanta sukhaṃ kva cit<BR>
03,243.019a	bhūyaś ca cārai rājendra pravṛttir upapāditā<BR>
03,243.019c	pratijñā sūtaputrasya vijayasya vadhaṃ prati<BR>
03,243.020a	etac chrutvā dharmasutaḥ samudvigno narādhipa<BR>
03,243.020c	abhedyakavacaṃ matvā karṇam adbhutavikramam<BR>
03,243.020e	anusmaraṃś ca saṃkleśān na śāntim upayāti saḥ<BR>
03,243.020f*1171_01	adhomukhaś ciraṃ tasthau kiṃ kāryam iti cintayan<BR>
03,243.021a	tasya cintāparītasya buddhir jajñe mahātmanaḥ<BR>
03,243.021c	bahuvyālamṛgākīrṇaṃ tyaktuṃ dvaitavanaṃ vanam<BR>
03,243.022a	dhārtarāṣṭro 'pi nṛpatiḥ praśaśāsa vasuṃdharām<BR>
03,243.022c	bhrātṛbhiḥ sahito vīrair bhīṣmadroṇakṛpais tathā<BR>
03,243.023a	saṃgamya sūtaputreṇa karṇenāhavaśobhinā<BR>
03,243.023b*1172_01	satataṃ prīyamāṇo vai devinā saubalena ca<BR>
03,243.023c	duryodhanaḥ priye nityaṃ vartamāno mahīpatiḥ<BR>
03,243.023e	pūjayām āsa viprendrān kratubhir bhūridakṣiṇaiḥ<BR>
03,243.024a	bhrātṝṇāṃ ca priyaṃ rājan sa cakāra paraṃtapaḥ<BR>
03,243.024c	niścitya manasā vīro dattabhuktaphalaṃ dhanam<BR>
03,244.001	janamejaya uvāca<BR>
03,244.001a	duryodhanaṃ mocayitvā pāṇḍuputrā mahābalāḥ<BR>
03,244.001c	kim akārṣur vane tasmiṃs tan mamākhyātum arhasi<BR>
03,244.002	vaiśaṃpāyana uvāca<BR>
03,244.002a	tataḥ śayānaṃ kaunteyaṃ rātrau dvaitavane mṛgāḥ<BR>
03,244.002c	svapnānte darśayām āsur bāṣpakaṇṭhā yudhiṣṭhiram<BR>
03,244.003a	tān abravīt sa rājendro vepamānān kṛtāñjalīn<BR>
03,244.003c	brūta yad vaktukāmāḥ stha ke bhavantaḥ kim iṣyate<BR>
03,244.004a	evam uktāḥ pāṇḍavena kaunteyena yaśasvinā<BR>
03,244.004c	pratyabruvan mṛgās tatra hataśeṣā yudhiṣṭhiram<BR>
03,244.005a	vayaṃ mṛgā dvaitavane hataśiṣṭāḥ sma bhārata<BR>
03,244.005c	notsīdema mahārāja kriyatāṃ vāsaparyayaḥ<BR>
03,244.006a	bhavanto bhrātaraḥ śūrāḥ sarva evāstrakovidāḥ<BR>
03,244.006c	kulāny alpāvaśiṣṭāni kṛtavanto vanaukasām<BR>
03,244.007a	bījabhūtā vayaṃ ke cid avaśiṣṭā mahāmate<BR>
03,244.007c	vivardhemahi rājendra prasādāt te yudhiṣṭhira<BR>
03,244.008a	tān vepamānān vitrastān bījamātrāvaśeṣitān<BR>
03,244.008c	mṛgān dṛṣṭvā suduḥkhārto dharmarājo yudhiṣṭhiraḥ<BR>
03,244.009a	tāṃs tathety abravīd rājā sarvabhūtahite rataḥ<BR>
03,244.009c	tathyaṃ bhavanto bruvate kariṣyāmi ca tat tathā<BR>
03,244.010a	ity evaṃ pratibuddhaḥ sa rātryante rājasattamaḥ<BR>
03,244.010c	abravīt sahitān bhrātṝn dayāpanno mṛgān prati<BR>
03,244.011a	ukto rātrau mṛgair asmi svapnānte hataśeṣitaiḥ<BR>
03,244.011c	tanubhūtāḥ sma bhadraṃ te dayā naḥ kriyatām iti<BR>
03,244.012a	te satyam āhuḥ kartavyā dayāsmābhir vanaukasām<BR>
03,244.012c	sāṣṭamāsaṃ hi no varṣaṃ yad enān upayuñjmahe<BR>
03,244.012d*1173_00	arjunaḥ<BR>
03,244.012d*1173_01	tvadadhīnā vayaṃ rājan mā tvam asmin vicāraya<BR>
03,244.012d*1173_02	yatraiva manyase pārtha tatra gacchāmahe vayam<BR>
03,244.013a	punar bahumṛgaṃ ramyaṃ kāmyakaṃ kānanottamam<BR>
03,244.013c	marubhūmeḥ śiraḥ khyātaṃ tṛṇabindusaraḥ prati<BR>
03,244.013e	tatremā vasatīḥ śiṣṭā viharanto ramemahi<BR>
03,244.013f*1174_00	vaiśaṃpāyanaḥ<BR>
03,244.013f*1174_01	ity uktās te mahātmānaḥ pāṇḍavena mahātmanā<BR>
03,244.014a	tatas te pāṇḍavāḥ śīghraṃ prayayur dharmakovidāḥ<BR>
03,244.014c	brāhmaṇaiḥ sahitā rājan ye ca tatra sahoṣitāḥ<BR>
03,244.014e	indrasenādibhiś caiva preṣyair anugatās tadā<BR>
03,244.015a	te yātvānusṛtair mārgaiḥ svannaiḥ śucijalānvitaiḥ<BR>
03,244.015c	dadṛśuḥ kāmyakaṃ puṇyam āśramaṃ tāpasāyutam<BR>
03,244.016a	viviśus te sma kauravyā vṛtā viprarṣabhais tadā<BR>
03,244.016c	tad vanaṃ bharataśreṣṭhāḥ svargaṃ sukṛtino yathā<BR>
03,245.001	vaiśaṃpāyana uvāca<BR>
03,245.001a	vane nivasatāṃ teṣāṃ pāṇḍavānāṃ mahātmanām<BR>
03,245.001c	varṣāṇy ekādaśātīyuḥ kṛcchreṇa bharatarṣabha<BR>
03,245.002a	phalamūlāśanās te hi sukhārhā duḥkham uttamam<BR>
03,245.002c	prāptakālam anudhyāntaḥ sehur uttamapūruṣāḥ<BR>
03,245.003a	yudhiṣṭhiras tu rājarṣir ātmakarmāparādhajam<BR>
03,245.003c	cintayan sa mahābāhur bhrātṝṇāṃ duḥkham uttamam<BR>
03,245.004a	na suṣvāpa sukhaṃ rājā hṛdi śalyair ivārpitaiḥ<BR>
03,245.004c	daurātmyam anupaśyaṃs tat kāle dyūtodbhavasya hi<BR>
03,245.005a	saṃsmaran paruṣā vācaḥ sūtaputrasya pāṇḍavaḥ<BR>
03,245.005c	niḥśvāsaparamo dīno bibhrat kopaviṣaṃ mahat<BR>
03,245.006a	arjuno yamajau cobhau draupadī ca yaśasvinī<BR>
03,245.006c	sa ca bhīmo mahātejāḥ sarveṣām uttamo balī<BR>
03,245.006d*1175_01	cirasya jātadharmajñaṃ sāsūyam iva te tadā<BR>
03,245.006e	yudhiṣṭhiram udīkṣantaḥ sehur duḥkham anuttamam<BR>
03,245.007a	avaśiṣṭam alpakālaṃ manvānāḥ puruṣarṣabhāḥ<BR>
03,245.007c	vapur anyad ivākārṣur utsāhāmarṣaceṣṭitaiḥ<BR>
03,245.008a	kasya cit tv atha kālasya vyāsaḥ satyavatīsutaḥ<BR>
03,245.008c	ājagāma mahāyogī pāṇḍavān avalokakaḥ<BR>
03,245.009a	tam āgatam abhiprekṣya kuntīputro yudhiṣṭhiraḥ<BR>
03,245.009c	pratyudgamya mahātmānaṃ pratyagṛhṇād yathāvidhi<BR>
03,245.010a	tam āsīnam upāsīnaḥ śuśrūṣur niyatendriyaḥ<BR>
03,245.010c	toṣayan praṇipātena vyāsaṃ pāṇḍavanandanaḥ<BR>
03,245.011a	tān avekṣya kṛśān pautrān vane vanyena jīvataḥ<BR>
03,245.011c	maharṣir anukampārtham abravīd bāṣpagadgadam<BR>
03,245.012a	yudhiṣṭhira mahābāho śṛṇu dharmabhṛtāṃ vara<BR>
03,245.012c	nātaptatapasaḥ putra prāpnuvanti mahat sukham<BR>
03,245.013a	sukhaduḥkhe hi puruṣaḥ paryāyeṇopasevate<BR>
03,245.013c	nātyantam asukhaṃ kaś cit prāpnoti puruṣarṣabha<BR>
03,245.014a	prajñāvāṃs tv eva puruṣaḥ saṃyuktaḥ parayā dhiyā<BR>
03,245.014c	udayāstamayajño hi na śocati na hṛṣyati<BR>
03,245.015a	sukham āpatitaṃ seved duḥkham āpatitaṃ sahet<BR>
03,245.015c	kālaprāptam upāsīta sasyānām iva karṣakaḥ<BR>
03,245.016a	tapaso hi paraṃ nāsti tapasā vindate mahat<BR>
03,245.016c	nāsādhyaṃ tapasaḥ kiṃ cid iti budhyasva bhārata<BR>
03,245.017a	satyam ārjavam akrodhaḥ saṃvibhāgo damaḥ śamaḥ<BR>
03,245.017c	anasūyāvihiṃsā ca śaucam indriyasaṃyamaḥ<BR>
03,245.017e	sādhanāni mahārāja narāṇāṃ puṇyakarmaṇām<BR>
03,245.018a	adharmarucayo mūḍhās tiryaggatiparāyaṇāḥ<BR>
03,245.018c	kṛcchrāṃ yonim anuprāpya na sukhaṃ vindate janāḥ<BR>
03,245.018d*1176_01	karmabhūmir iyaṃ tāta phalabhūmir asau parā<BR>
03,245.019a	iha yat kriyate karma tat paratropabhujyate<BR>
03,245.019b*1177_01	mūle siktasya vṛkṣasya phalaṃ śākhāsu dṛśyate<BR>
03,245.019c	tasmāc charīraṃ yuñjīta tapasā niyamena ca<BR>
03,245.020a	yathāśakti prayacchec ca saṃpūjyābhipraṇamya ca<BR>
03,245.020c	kāle pātre ca hṛṣṭātmā rājan vigatamatsaraḥ<BR>
03,245.021a	satyavādī labhetāyur anāyāsam athārjavī<BR>
03,245.021c	akrodhano 'nasūyaś ca nirvṛtiṃ labhate parām<BR>
03,245.022a	dāntaḥ śamaparaḥ śaśvat parikleśaṃ na vindati<BR>
03,245.022c	na ca tapyati dāntātmā dṛṣṭvā paragatāṃ śriyam<BR>
03,245.023a	saṃvibhaktā ca dātā ca bhogavān sukhavān naraḥ<BR>
03,245.023c	bhavaty ahiṃsakaś caiva paramārogyam aśnute<BR>
03,245.024a	mānyān mānayitā janma kule mahati vindati<BR>
03,245.024b*1178_01	vindate sukham atyantam iha loke paratra ca<BR>
03,245.024c	vyasanair na tu saṃyogaṃ prāpnoti vijitendriyaḥ<BR>
03,245.025a	śubhānuśayabuddhir hi saṃyuktaḥ kāladharmaṇā<BR>
03,245.025c	prādurbhavati tadyogāt kalyāṇamatir eva saḥ<BR>
03,245.026	yudhiṣṭhira uvāca<BR>
03,245.026a	bhagavan dānadharmāṇāṃ tapaso vā mahāmune<BR>
03,245.026c	kiṃ svid bahuguṇaṃ pretya kiṃ vā duṣkaram ucyate<BR>
03,245.027	vyāsa uvāca<BR>
03,245.027a	dānān na duṣkarataraṃ pṛthivyām asti kiṃ cana<BR>
03,245.027c	arthe hi mahatī tṛṣṇā sa ca duḥkhena labhyate<BR>
03,245.027d*1179_01	rājan pratyakṣam evaitad dṛśyate lokasākṣikam<BR>
03,245.028a	parityajya priyān prāṇān dhanārthaṃ hi mahāhavam<BR>
03,245.028c	praviśanti narā vīrāḥ samudram aṭavīṃ tathā<BR>
03,245.028c*1180_01	**** **** śāstrārthakuśalā bhuvi<BR>
03,245.028c*1180_02	tathaiva pratipadyante<BR>
03,245.029a	kṛṣigorakṣyam ity eke pratipadyanti mānavāḥ<BR>
03,245.029c	puruṣāḥ preṣyatām eke nirgacchanti dhanārthinaḥ<BR>
03,245.030a	tasya duḥkhārjitasyaivaṃ parityāgaḥ suduṣkaraḥ<BR>
03,245.030c	na duṣkarataraṃ dānāt tasmād dānaṃ mataṃ mama<BR>
03,245.030d*1181_01	tad duṣkarataraṃ dānaṃ tasmād dānaṃ viśiṣyate<BR>
03,245.031a	viśeṣas tv atra vijñeyo nyāyenopārjitaṃ dhanam<BR>
03,245.031c	pātre deśe ca kāle ca sādhubhyaḥ pratipādayet<BR>
03,245.031d*1182_01	śraddhayā vidhivat pātre dattasyānto na vidyate<BR>
03,245.032a	anyāyasamupāttena dānadharmo dhanena yaḥ<BR>
03,245.032c	kriyate na sa kartāraṃ trāyate mahato bhayāt<BR>
03,245.033a	pātre dānaṃ svalpam api kāle dattaṃ yudhiṣṭhira<BR>
03,245.033c	manasā suviśuddhena pretyānantaphalaṃ smṛtam<BR>
03,245.033d*1183_01	deśe kāle ca pātre ca mudgalaḥ śraddhayānvitaḥ<BR>
03,245.033d*1183_02	vrīhidroṇaṃ pradāyātha paramaṃ padam āptavān<BR>
03,245.034a	atrāpy udāharantīmam itihāsaṃ purātanam<BR>
03,245.034c	vrīhidroṇaparityāgād yat phalaṃ prāpa mudgalaḥ<BR>
03,246.001	yudhiṣṭhira uvāca<BR>
03,246.001a	vrīhidroṇaḥ parityaktaḥ kathaṃ tena mahātmanā<BR>
03,246.001c	kasmai dattaś ca bhagavan vidhinā kena cāttha me<BR>
03,246.002a	pratyakṣadharmā bhagavān yasya tuṣṭo hi karmabhiḥ<BR>
03,246.002c	saphalaṃ tasya janmāhaṃ manye saddharmacāriṇaḥ<BR>
03,246.003	vyāsa uvāca<BR>
03,246.003a	śiloñchavṛttir dharmātmā mudgalaḥ saṃśitavrataḥ<BR>
03,246.003c	āsīd rājan kurukṣetre satyavāg anasūyakaḥ<BR>
03,246.004a	atithivratī kriyāvāṃś ca kāpotīṃ vṛttim āsthitaḥ<BR>
03,246.004c	satram iṣṭīkṛtaṃ nāma samupāste mahātapāḥ<BR>
03,246.005a	saputradāro hi muniḥ pakṣāhāro babhūva saḥ<BR>
03,246.005b*1184_01	muniḥ sa tu mahārāja mahātmā niyatavrataḥ<BR>
03,246.005c	kapotavṛttyā pakṣeṇa vrīhidroṇam upārjayat<BR>
03,246.006a	darśaṃ ca paurṇamāsaṃ ca kurvan vigatamatsaraḥ<BR>
03,246.006c	devatātithiśeṣeṇa kurute dehayāpanam<BR>
03,246.007a	tasyendraḥ sahito devaiḥ sākṣāt tribhuvaneśvaraḥ<BR>
03,246.007c	pratyagṛhṇān mahārāja bhāgaṃ parvaṇi parvaṇi<BR>
03,246.008a	sa parvakālaṃ kṛtvā tu munivṛttyā samanvitaḥ<BR>
03,246.008c	atithibhyo dadāv annaṃ prahṛṣṭenāntarātmanā<BR>
03,246.009a	vrīhidroṇasya tadaho dadato 'nnaṃ mahātmanaḥ<BR>
03,246.009c	śiṣṭaṃ mātsaryahīnasya vardhaty atithidarśanāt<BR>
03,246.010a	tac chatāny api bhuñjanti brāhmaṇānāṃ manīṣiṇām<BR>
03,246.010c	munes tyāgaviśuddhyā tu tadannaṃ vṛddhim ṛcchati<BR>
03,246.011a	taṃ tu śuśrāva dharmiṣṭhaṃ mudgalaṃ saṃśitavratam<BR>
03,246.011c	durvāsā nṛpa digvāsās tam athābhyājagāma ha<BR>
03,246.012a	bibhrac cāniyataṃ veṣam unmatta iva pāṇḍava<BR>
03,246.012c	vikacaḥ paruṣā vāco vyāharan vividhā muniḥ<BR>
03,246.013a	abhigamyātha taṃ vipram uvāca munisattamaḥ<BR>
03,246.013c	annārthinam anuprāptaṃ viddhi māṃ munisattama<BR>
03,246.014a	svāgataṃ te 'stv iti muniṃ mudgalaḥ pratyabhāṣata<BR>
03,246.014c	pādyam ācamanīyaṃ ca prativedyānnam uttamam<BR>
03,246.015a	prādāt sa tapasopāttaṃ kṣudhitāyātithivratī<BR>
03,246.015c	unmattāya parāṃ śraddhām āsthāya sa dhṛtavrataḥ<BR>
03,246.016a	tatas tadannaṃ rasavat sa eva kṣudhayānvitaḥ<BR>
03,246.016c	bubhuje kṛtsnam unmattaḥ prādāt tasmai ca mudgalaḥ<BR>
03,246.017a	bhuktvā cānnaṃ tataḥ sarvam ucchiṣṭenātmanas tataḥ<BR>
03,246.017b*1185_01	śeṣe* * * *lipya hasan gāyan pradhāvati<BR>
03,246.017b*1185_02	nṛtyate dhāvate caiva buddhyā tat krośate yathā<BR>
03,246.017c	athānulilipe 'ṅgāni jagāma ca yathāgatam<BR>
03,246.018a	evaṃ dvitīye saṃprāpte parvakāle manīṣiṇaḥ<BR>
03,246.018c	āgamya bubhuje sarvam annam uñchopajīvinaḥ<BR>
03,246.019a	nirāhāras tu sa munir uñcham ārjayate punaḥ<BR>
03,246.019c	na cainaṃ vikriyāṃ netum aśakan mudgalaṃ kṣudhā<BR>
03,246.020a	na krodho na ca mātsaryaṃ nāvamāno na saṃbhramaḥ<BR>
03,246.020c	saputradāram uñchantam āviveśa dvijottamam<BR>
03,246.021a	tathā tam uñchadharmāṇaṃ durvāsā munisattamam<BR>
03,246.021c	upatasthe yathākālaṃ ṣaṭkṛtvaḥ kṛtaniścayaḥ<BR>
03,246.022a	na cāsya mānasaṃ kiṃ cid vikāraṃ dadṛśe muniḥ<BR>
03,246.022c	śuddhasattvasya śuddhaṃ sa dadṛśe nirmalaṃ manaḥ<BR>
03,246.023a	tam uvāca tataḥ prītaḥ sa munir mudgalaṃ tadā<BR>
03,246.023c	tvatsamo nāsti loke 'smin dātā mātsaryavarjitaḥ<BR>
03,246.024a	kṣud dharmasaṃjñāṃ praṇudaty ādatte dhairyam eva ca<BR>
03,246.024c	viṣayānusāriṇī jihvā karṣaty eva rasān prati<BR>
03,246.025a	āhāraprabhavāḥ prāṇā mano durnigrahaṃ calam<BR>
03,246.025c	manasaś cendriyāṇāṃ cāpy aikāgryaṃ niścitaṃ tapaḥ<BR>
03,246.026a	śrameṇopārjitaṃ tyaktuṃ duḥkhaṃ śuddhena cetasā<BR>
03,246.026c	tat sarvaṃ bhavatā sādho yathāvad upapāditam<BR>
03,246.027a	prītāḥ smo 'nugṛhītāś ca sametya bhavatā saha<BR>
03,246.027b*1186_01	sadbhiḥ samāgamo nityaṃ sarvapāpaharaḥ smṛtaḥ<BR>
03,246.027b*1187_01	pāvanaṃ paramaṃ manye darśanaṃ te mahāmune<BR>
03,246.027c	indriyābhijayo dhairyaṃ saṃvibhāgo damaḥ śamaḥ<BR>
03,246.028a	dayā satyaṃ ca dharmaś ca tvayi sarvaṃ pratiṣṭhitam<BR>
03,246.028b*1188_01	lokāḥ samastā dharmeṇa dhāryante sacarācarāḥ<BR>
03,246.028b*1188_02	dharmo 'pi dhāryate brahman dhṛtiyuktātmanā tvayā<BR>
03,246.028b*1189_01	viśuddhasattvasaṃpanno na tvad anyo 'sti kaś cana<BR>
03,246.028c	jitās te karmabhir lokāḥ prāpto 'si paramāṃ gatim<BR>
03,246.029a	aho dānaṃ vighuṣṭaṃ te sumahat svargavāsibhiḥ<BR>
03,246.029c	saśarīro bhavān gantā svargaṃ sucaritavrata<BR>
03,246.030a	ity evaṃ vadatas tasya tadā durvāsaso muneḥ<BR>
03,246.030c	devadūto vimānena mudgalaṃ pratyupasthitaḥ<BR>
03,246.031a	haṃsasārasayuktena kiṅkiṇījālamālinā<BR>
03,246.031c	kāmagena vicitreṇa divyagandhavatā tathā<BR>
03,246.032a	uvāca cainaṃ viprarṣiṃ vimānaṃ karmabhir jitam<BR>
03,246.032c	samupāroha saṃsiddhiṃ prāpto 'si paramāṃ mune<BR>
03,246.033a	tam evaṃvādinam ṛṣir devadūtam uvāca ha<BR>
03,246.033c	icchāmi bhavatā proktān guṇān svarganivāsinām<BR>
03,246.034a	ke guṇās tatra vasatāṃ kiṃ tapaḥ kaś ca niścayaḥ<BR>
03,246.034c	svarge svargasukhaṃ kiṃ ca doṣo vā devadūtaka<BR>
03,246.035a	satāṃ saptapadaṃ mitram āhuḥ santaḥ kulocitāḥ<BR>
03,246.035c	mitratāṃ ca puraskṛtya pṛcchāmi tvām ahaṃ vibho<BR>
03,246.036a	yad atra tathyaṃ pathyaṃ ca tad bravīhy avicārayan<BR>
03,246.036c	śrutvā tathā kariṣyāmi vyavasāyaṃ girā tava<BR>
03,247.001	devadūta uvāca<BR>
03,247.001a	maharṣe 'kāryabuddhis tvaṃ yaḥ svargasukham uttamam<BR>
03,247.001c	saṃprāptaṃ bahu mantavyaṃ vimṛśasy abudho yathā<BR>
03,247.001d*1190_01	nandanādīni ramyāṇi tatrodyānāni mudgala<BR>
03,247.001d*1190_02	sarvakāmaphalair vṛkṣaiḥ śobhitāni samantataḥ<BR>
03,247.002a	upariṣṭād asau loko yo 'yaṃ svar iti saṃjñitaḥ<BR>
03,247.002c	ūrdhvagaḥ satpathaḥ śaśvad devayānacaro mune<BR>
03,247.003a	nātaptatapasaḥ puṃso nāmahāyajñayājinaḥ<BR>
03,247.003c	nānṛtā nāstikāś caiva tatra gacchanti mudgala<BR>
03,247.004a	dharmātmāno jitātmānaḥ śāntā dāntā vimatsarāḥ<BR>
03,247.004c	dānadharmaratāḥ puṃsaḥ śūrāś cāhatalakṣaṇāḥ<BR>
03,247.005a	tatra gacchanti karmāgryaṃ kṛtvā śamadamātmakam<BR>
03,247.005c	lokān puṇyakṛtāṃ brahman sadbhir āsevitān nṛbhiḥ<BR>
03,247.006a	devāḥ sādhyās tathā viśve marutaś ca maharṣibhiḥ<BR>
03,247.006c	yāmā dhāmāś ca maudgalya gandharvāpsarasas tathā<BR>
03,247.006d*1191_01	devānām api maudgalya kāṅkṣitā sā parā gatiḥ<BR>
03,247.006d*1191_02	na duḥkham asukhaṃ cāpi rāgadveṣau kuto mune<BR>
03,247.007a	eṣāṃ devanikāyānāṃ pṛthak pṛthag anekaśaḥ<BR>
03,247.007c	bhāsvantaḥ kāmasaṃpannā lokās tejomayāḥ śubhāḥ<BR>
03,247.008a	trayastriṃśat sahasrāṇi yojanānāṃ hiraṇmayaḥ<BR>
03,247.008c	meruḥ parvatarāḍ yatra devodyānāni mudgala<BR>
03,247.009a	nandanādīni puṇyāni vihārāḥ puṇyakarmaṇām<BR>
03,247.009c	na kṣutpipāse na glānir na śītoṣṇabhayaṃ tathā<BR>
03,247.010a	bībhatsam aśubhaṃ vāpi rogā vā tatra ke cana<BR>
03,247.010c	manojñāḥ sarvato gandhāḥ sukhasparśāś ca sarvaśaḥ<BR>
03,247.011a	śabdāḥ śrutimanogrāhyāḥ sarvatas tatra vai mune<BR>
03,247.011c	na śoko na jarā tatra nāyāsaparidevane<BR>
03,247.012a	īdṛśaḥ sa mune lokaḥ svakarmaphalahetukaḥ<BR>
03,247.012c	sukṛtais tatra puruṣāḥ saṃbhavanty ātmakarmabhiḥ<BR>
03,247.013a	taijasāni śarīrāṇi bhavanty atropapadyatām<BR>
03,247.013c	karmajāny eva maudgalya na mātṛpitṛjāny uta<BR>
03,247.014a	na ca svedo na daurgandhyaṃ purīṣaṃ mūtram eva ca<BR>
03,247.014c	teṣāṃ na ca rajo vastraṃ bādhate tatra vai mune<BR>
03,247.015a	na mlāyanti srajas teṣāṃ divyagandhā manoramāḥ<BR>
03,247.015c	paryuhyante vimānaiś ca brahmann evaṃvidhāś ca te<BR>
03,247.016a	īrṣyāśokaklamāpetā mohamātsaryavarjitāḥ<BR>
03,247.016c	sukhaṃ svargajitas tatra vartayanti mahāmune<BR>
03,247.017a	teṣāṃ tathāvidhānāṃ tu lokānāṃ munipuṃgava<BR>
03,247.017c	upary upari śakrasya lokā divyaguṇānvitāḥ<BR>
03,247.018a	purastād brahmaṇas tatra lokās tejomayāḥ śubhāḥ<BR>
03,247.018c	yatra yānty ṛṣayo brahman pūtāḥ svaiḥ karmabhiḥ śubhaiḥ<BR>
03,247.019a	ṛbhavo nāma tatrānye devānām api devatāḥ<BR>
03,247.019c	teṣāṃ lokāḥ paratare tān yajantīha devatāḥ<BR>
03,247.020a	svayaṃprabhās te bhāsvanto lokāḥ kāmadughāḥ pare<BR>
03,247.020c	na teṣāṃ strīkṛtas tāpo na lokaiśvaryamatsaraḥ<BR>
03,247.021a	na vartayanty āhutibhis te nāpy amṛtabhojanāḥ<BR>
03,247.021c	tathā divyaśarīrās te na ca vigrahamūrtayaḥ<BR>
03,247.022a	na sukhe sukhakāmāś ca devadevāḥ sanātanāḥ<BR>
03,247.022c	na kalpaparivarteṣu parivartanti te tathā<BR>
03,247.023a	jarā mṛtyuḥ kutas teṣāṃ harṣaḥ prītiḥ sukhaṃ na ca<BR>
03,247.023c	na duḥkhaṃ na sukhaṃ cāpi rāgadveṣau kuto mune<BR>
03,247.024a	devānām api maudgalya kāṅkṣitā sā gatiḥ parā<BR>
03,247.024c	duṣprāpā paramā siddhir agamyā kāmagocaraiḥ<BR>
03,247.025a	trayastriṃśad ime lokāḥ śeṣā lokā manīṣibhiḥ<BR>
03,247.025c	gamyante niyamaiḥ śreṣṭhair dānair vā vidhipūrvakaiḥ<BR>
03,247.026a	seyaṃ dānakṛtā vyuṣṭir atra prāptā sukhāvahā<BR>
03,247.026c	tāṃ bhuṅkṣva sukṛtair labdhāṃ tapasā dyotitaprabhaḥ<BR>
03,247.027a	etat svargasukhaṃ vipra lokā nānāvidhās tathā<BR>
03,247.027c	guṇāḥ svargasya proktās te doṣān api nibodha me<BR>
03,247.028a	kṛtasya karmaṇas tatra bhujyate yat phalaṃ divi<BR>
03,247.028c	na cānyat kriyate karma mūlacchedena bhujyate<BR>
03,247.029a	so 'tra doṣo mama matas tasyānte patanaṃ ca yat<BR>
03,247.029c	sukhavyāptamanaskānāṃ patanaṃ yac ca mudgala<BR>
03,247.030a	asaṃtoṣaḥ parītāpo dṛṣṭvā dīptatarāḥ śriyaḥ<BR>
03,247.030c	yad bhavaty avare sthāne sthitānāṃ tac ca duṣkaram<BR>
03,247.031a	saṃjñāmohaś ca patatāṃ rajasā ca pradharṣaṇam<BR>
03,247.031c	pramlāneṣu ca mālyeṣu tataḥ pipatiṣor bhayam<BR>
03,247.032a	ā brahmabhavanād ete doṣā maudgalya dāruṇāḥ<BR>
03,247.032c	nākaloke sukṛtināṃ guṇās tv ayutaśo nṛṇām<BR>
03,247.033a	ayaṃ tv anyo guṇaḥ śreṣṭhaś cyutānāṃ svargato mune<BR>
03,247.033c	śubhānuśayayogena manuṣyeṣūpajāyate<BR>
03,247.034a	tatrāpi sumahābhāgaḥ sukhabhāg abhijāyate<BR>
03,247.034c	na cet saṃbudhyate tatra gacchaty adhamatāṃ tataḥ<BR>
03,247.034d*1192_01	tatra gatvā nivartante na budhā yoginas tathā<BR>
03,247.035a	iha yat kriyate karma tat paratropabhujyate<BR>
03,247.035c	karmabhūmir iyaṃ brahman phalabhūmir asau matā<BR>
03,247.036a	etat te sarvam ākhyātaṃ yan māṃ pṛcchasi mudgala<BR>
03,247.036c	tavānukampayā sādho sādhu gacchāma māciram<BR>
03,247.037	vyāsa uvāca<BR>
03,247.037a	etac chrutvā tu maudgalyo vākyaṃ vimamṛśe dhiyā<BR>
03,247.037c	vimṛśya ca muniśreṣṭho devadūtam uvāca ha<BR>
03,247.038a	devadūta namas te 'stu gaccha tāta yathāsukham<BR>
03,247.038c	mahādoṣeṇa me kāryaṃ na svargeṇa sukhena vā<BR>
03,247.039a	patanaṃ tan mahad duḥkhaṃ paritāpaḥ sudāruṇaḥ<BR>
03,247.039c	svargabhājaś cyavantīha tasmāt svargaṃ na kāmaye<BR>
03,247.040a	yatra gatvā na śocanti na vyathanti calanti vā<BR>
03,247.040c	tad ahaṃ sthānam atyantaṃ mārgayiṣyāmi kevalam<BR>
03,247.040d*1193_00	mudgala uvāca<BR>
03,247.040d*1193_01	mahāntas tu amī doṣās tvayā svargasya kīrtitāḥ<BR>
03,247.040d*1193_02	devadūta uvāca<BR>
03,247.040d*1193_02	nirdoṣa eva yas tv anyo lokaṃ taṃ pravadasva me<BR>
03,247.040d*1193_03	brahmaṇaḥ sadanād ūrdhvaṃ tad viṣṇoḥ paramaṃ padam<BR>
03,247.040d*1193_04	śuddhaṃ sanātanaṃ jyotiḥ paraṃ brahmeti yad viduḥ<BR>
03,247.040d*1193_05	na tatra vipra gacchanti puruṣā viṣayātmakāḥ<BR>
03,247.040d*1193_06	dambhalobhamahākrodhamohadrohair abhidrutāḥ<BR>
03,247.040d*1193_07	nirmamā nirahaṃkārā nirdvaṃdvāḥ saṃyatendriyāḥ<BR>
03,247.040d*1193_08	dhyānayogaparāś caiva tatra gacchanti mānavāḥ<BR>
03,247.041a	ity uktvā sa munir vākyaṃ devadūtaṃ visṛjya tam<BR>
03,247.041c	śiloñchavṛttim utsṛjya śamam ātiṣṭhad uttamam<BR>
03,247.042a	tulyanindāstutir bhūtvā samaloṣṭāśmakāñcanaḥ<BR>
03,247.042c	jñānayogena śuddhena dhyānanityo babhūva ha<BR>
03,247.042d*1194_01	nigṛhītendriyagrāmaṃ samayojayad ātmani<BR>
03,247.042d*1194_02	yuktacittaṃ tathātmānaṃ yuyoja parameśvare<BR>
03,247.043a	dhyānayogād balaṃ labdhvā prāpya carddhim anuttamām<BR>
03,247.043c	jagāma śāśvatīṃ siddhiṃ parāṃ nirvāṇalakṣaṇām<BR>
03,247.044a	tasmāt tvam api kaunteya na śokaṃ kartum arhasi<BR>
03,247.044c	rājyāt sphītāt paribhraṣṭas tapasā tad avāpsyasi<BR>
03,247.045a	sukhasyānantaraṃ duḥkhaṃ duḥkhasyānantaraṃ sukham<BR>
03,247.045c	paryāyeṇopavartante naraṃ nemim arā iva<BR>
03,247.046a	pitṛpaitāmahaṃ rājyaṃ prāpsyasy amitavikrama<BR>
03,247.046c	varṣāt trayodaśād ūrdhvaṃ vyetu te mānaso jvaraḥ<BR>
03,247.047	vaiśaṃpāyana uvāca<BR>
03,247.047a	evam uktvā sa bhagavān vyāsaḥ pāṇḍavanandanam<BR>
03,247.047c	jagāma tapase dhīmān punar evāśramaṃ prati<BR>
03,247.047d@025_0000	janamejaya uvāca<BR>
03,247.047d@025_0001	vasatsv evaṃ vane teṣu pāṇḍaveṣu mahātmasu<BR>
03,247.047d@025_0002	ramamāṇeṣu citrābhiḥ kathābhir munibhiḥ saha<BR>
03,247.047d@025_0003	sūryadattākṣayānnena kṛṣṇāyā bhojanāvadhi<BR>
03,247.047d@025_0004	brāhmaṇāṃs tarpamāṇeṣu ye cānnārtham upāgatāḥ<BR>
03,247.047d@025_0005	āraṇyānāṃ mṛgāṇāṃ ca māṃsair nānāvidhair api<BR>
03,247.047d@025_0006	dhārtarāṣṭrā durātmānaḥ sarve duryodhanādayaḥ<BR>
03,247.047d@025_0007	kathaṃ teṣv anvavartanta pāpācārā mahāmune<BR>
03,247.047d@025_0008	duḥśāsanasya karṇasya śakuneś ca mate sthitāḥ<BR>
03,247.047d@025_0009	etad ācakṣva bhagavan vaiśaṃpāyana pṛcchataḥ<BR>
03,247.047d@025_0009	vaiśaṃpāyana uvāca<BR>
03,247.047d@025_0010	śrutvā teṣāṃ tathā vṛttiṃ nagare vasatām iva<BR>
03,247.047d@025_0011	duryodhano mahārāja teṣu pāpam arocayat<BR>
03,247.047d@025_0012	tathā tair nikṛtiprajñaiḥ karṇaduḥśāsanādibhiḥ<BR>
03,247.047d@025_0013	nānopāyair aghaṃ teṣu cintayatsu durātmasu<BR>
03,247.047d@025_0014	abhyāgacchat sa dharmātmā tapasvī sumahāyaśāḥ<BR>
03,247.047d@025_0015	śiṣyāyutasamopeto durvāsā nāma kāmataḥ<BR>
03,247.047d@025_0016	tam āgatam abhiprekṣya muniṃ paramakopanam<BR>
03,247.047d@025_0017	duryodhano vinītātmā praśrayeṇa damena ca<BR>
03,247.047d@025_0018	sahito bhrātṛbhiḥ śrīmān ātithyena nyamantrayat<BR>
03,247.047d@025_0019	vidhivat pūjayām āsa svayaṃ kiṃkaravat sthitaḥ<BR>
03,247.047d@025_0020	ahāni kati cit tatra tasthau sa munisattamaḥ<BR>
03,247.047d@025_0021	taṃ ca paryacarad rājā divārātram atandritaḥ<BR>
03,247.047d@025_0022	duryodhano mahārāja śāpāt tasya viśaṅkitaḥ<BR>
03,247.047d@025_0023	kṣudhito 'smi dadasvānnaṃ śīghraṃ mama narādhipa<BR>
03,247.047d@025_0024	ity uktvā gacchati snātuṃ pratyāgacchati vai cirāt<BR>
03,247.047d@025_0025	na bhokṣyāmy adya me nāsti kṣudhety uktvaity adarśanam<BR>
03,247.047d@025_0026	akasmād etya ca brūte bhojayāsmāṃs tvarānvitaḥ<BR>
03,247.047d@025_0027	kadā cic ca niśīthe sa utthāya nikṛtau sthitaḥ<BR>
03,247.047d@025_0028	pūrvavat kārayitvānnaṃ na bhuṅkte garhayan sma saḥ<BR>
03,247.047d@025_0029	vartamāne tathā tasmin yadā duryodhano nṛpaḥ<BR>
03,247.047d@025_0030	vikṛtiṃ naiti na krodhaṃ tadā tuṣṭo 'bhavan muniḥ<BR>
03,247.047d@025_0031	āha cainaṃ durādharṣo varado 'smīti bhārata<BR>
03,247.047d@025_0032	varaṃ varaya bhadraṃ te yat te manasi vartate<BR>
03,247.047d@025_0033	mayi prīte tu yad dharmyaṃ nālabhyaṃ vidyate tava<BR>
03,247.047d@025_0034	etac chrutvā vacas tasya maharṣer bhāvitātmanaḥ<BR>
03,247.047d@025_0035	amanyata punar jātam ātmānaṃ sa suyodhanaḥ<BR>
03,247.047d@025_0036	prāg eva mantritaṃ cāsīt karṇaduḥśāsanādibhiḥ<BR>
03,247.047d@025_0037	yācanīyaṃ munes tuṣṭād iti niścitya durmatiḥ<BR>
03,247.047d@025_0038	atiharṣānvito rājā varam enam ayācata<BR>
03,247.047d@025_0039	śiṣyaiḥ saha mama brahman yathā jāto 'tithir bhavān<BR>
03,247.047d@025_0040	asmatkule mahārājo jyeṣṭhaḥ śreṣṭho yudhiṣṭhiraḥ<BR>
03,247.047d@025_0041	vane vasati dharmātmā bhrātṛbhiḥ parivāritaḥ<BR>
03,247.047d@025_0042	guṇavāñ śīlasaṃpannas tasya tvam atithir bhava<BR>
03,247.047d@025_0043	yadā ca rājaputrī sā sukumārī yaśasvinī<BR>
03,247.047d@025_0044	bhojayitvā dvijān sarvān patīṃś ca varavarṇinī<BR>
03,247.047d@025_0045	viśrāntā ca svayaṃ bhuktvā sukhāsīnā bhaved yadā<BR>
03,247.047d@025_0046	tadā tvaṃ tatra gacchethā yady anugrāhyatā mayi<BR>
03,247.047d@025_0047	tathā kariṣye tvatprītyety evam uktvā suyodhanam<BR>
03,247.047d@025_0048	durvāsā api viprendro yathāgatam agāt tataḥ<BR>
03,247.047d@025_0049	kṛtārtham iva cātmānaṃ tadā mene suyodhanaḥ<BR>
03,247.047d@025_0050	kareṇa ca karaṃ gṛhya karṇasya mudito bhṛśam<BR>
03,247.047d@025_0051	karṇo 'pi bhrātṛsahitam ity uvāca nṛpaṃ mudā<BR>
03,247.047d@025_0052	diṣṭyā kāmaḥ susaṃvṛtto diṣṭyā kaurava vardhase<BR>
03,247.047d@025_0053	diṣṭyā te śatravo magnā dustare vyasanārṇave<BR>
03,247.047d@025_0054	durvāsaḥkrodhaje vahnau patitāḥ pāṇḍunandanāḥ<BR>
03,247.047d@025_0055	svair eva te mahāpāpair gatā vai dustaraṃ tamaḥ<BR>
03,247.047d@025_0056	itthaṃ te nikṛtiprajñā rājan duryodhanādayaḥ<BR>
03,247.047d@025_0057	vaiśaṃpāyana uvāca<BR>
03,247.047d@025_0057	hasantaḥ prītamanaso jagmuḥ svaṃ svaṃ niketanam<BR>
03,247.047d@025_0058	tataḥ kadā cid durvāsāḥ sukhāsīnāṃs tu pāṇḍavān<BR>
03,247.047d@025_0059	bhuktvā cāvasthitāṃ kṛṣṇāṃ jñātvā tasmin vane muniḥ<BR>
03,247.047d@025_0060	abhyāgacchat parivṛtaḥ śiṣyair ayutasaṃmitaiḥ<BR>
03,247.047d@025_0061	dṛṣṭvāyāntaṃ tam atithiṃ sa ca rājā yudhiṣṭhiraḥ<BR>
03,247.047d@025_0062	jagāmābhimukhaḥ śrīmān saha bhrātṛbhir acyutaḥ<BR>
03,247.047d@025_0063	tasmai baddhvāñjaliṃ samyag upaveśya varāsane<BR>
03,247.047d@025_0064	vidhivat pūjayitvā tam ātithyena nyamantrayat<BR>
03,247.047d@025_0065	āhnikaṃ bhagavan kṛtvā śīghram ehīti cābravīt<BR>
03,247.047d@025_0066	jagāma ca muniḥ so 'pi snātuṃ śiṣyaiḥ sahānaghaḥ<BR>
03,247.047d@025_0067	bhojayet saha śiṣyaṃ māṃ katham ity avicintayan<BR>
03,247.047d@025_0068	nyamajjat salile cāpi munisaṃghaḥ samāhitaḥ<BR>
03,247.047d@025_0069	etasminn antare rājan draupadī yoṣitāṃ varā<BR>
03,247.047d@025_0070	cintām avāpa paramām annahetoḥ pativratā<BR>
03,247.047d@025_0071	sā cintayantī ca yadā nānnahetum avindata<BR>
03,247.047d@025_0072	manasā cintayām āsa kṛṣṇaṃ kaṃsaniṣūdanam<BR>
03,247.047d@025_0073	kṛṣṇa kṛṣṇa mahābāho devakīnandanāvyaya<BR>
03,247.047d@025_0074	vāsudeva jagannātha praṇatārtivināśana<BR>
03,247.047d@025_0075	viśvātman viśvajanaka viśvahartaḥ prabho 'vyaya<BR>
03,247.047d@025_0076	prapannapāla gopāla prajāpāla parātpara<BR>
03,247.047d@025_0077	ākūtīnāṃ ca cittīnāṃ pravartaka natāsmi te<BR>
03,247.047d@025_0078	vareṇya varadānanta agatīnāṃ gatir bhava<BR>
03,247.047d@025_0079	purāṇapuruṣa prāṇamanovṛttyādyagocara<BR>
03,247.047d@025_0080	sarvādhyakṣa parādhyakṣa tvām ahaṃ śaraṇaṃ gatā<BR>
03,247.047d@025_0081	pāhi māṃ kṛpayā deva śaraṇāgatavatsala<BR>
03,247.047d@025_0082	nīlotpaladalaśyāma padmagarbhāruṇekṣaṇa<BR>
03,247.047d@025_0083	pītāmbaraparīdhāna lasatkaustubhabhūṣaṇa<BR>
03,247.047d@025_0084	tvam ādir anto bhūtānāṃ tvam eva ca parāyaṇam<BR>
03,247.047d@025_0085	parāt parataraṃ jyotir viśvātmā sarvatomukhaḥ<BR>
03,247.047d@025_0086	tvām evāhuḥ paraṃ bījaṃ nidhānaṃ sarvasaṃpadām<BR>
03,247.047d@025_0087	tvayā nāthena deveśa sarvāpadbhyo bhayaṃ na hi<BR>
03,247.047d@025_0088	duḥśāsanād ahaṃ pūrvaṃ sabhāyāṃ mocitā yathā<BR>
03,247.047d@025_0089	tathaiva saṃkaṭād asmān mām uddhartum ihārhasi<BR>
03,247.047d@025_0090	evaṃ stutas tadā devaḥ kṛṣṇayā bhaktavatsalaḥ<BR>
03,247.047d@025_0091	draupadyāḥ saṃkaṭaṃ jñātvā devadevo jagatpatiḥ<BR>
03,247.047d@025_0092	pārśvasthāṃ śayane tyaktvā rukmiṇīṃ keśavaḥ prabhuḥ<BR>
03,247.047d@025_0093	tatrājagāma tvarito hy acintyagatir īśvaraḥ<BR>
03,247.047d@025_0094	tatas taṃ draupadī dṛṣṭvā praṇamya parayā mudā<BR>
03,247.047d@025_0095	abravīd vāsudevāya muner āgamanādikam<BR>
03,247.047d@025_0096	tatas tām abravīt kṛṣṇaḥ kṣudhito 'smi bhṛśāturaḥ<BR>
03,247.047d@025_0097	śīghraṃ bhojaya māṃ kṛṣṇe paścāt sarvaṃ kariṣyasi<BR>
03,247.047d@025_0098	niśamya tadvacaḥ kṛṣṇā lajjitā vākyam abravīt<BR>
03,247.047d@025_0099	sthālyāṃ bhāskaradattāyām annaṃ madbhojanāvadhi<BR>
03,247.047d@025_0100	bhuktavaty asmy ahaṃ deva tasmād annaṃ na vidyate<BR>
03,247.047d@025_0101	tataḥ provāca bhagavān kṛṣṇāṃ kamalalocanaḥ<BR>
03,247.047d@025_0102	kṛṣṇe na narmakālo 'yaṃ kṣucchrameṇāture mayi<BR>
03,247.047d@025_0103	śīghraṃ gaccha mama sthālīm ānayitvā pradarśaya<BR>
03,247.047d@025_0104	iti nirbandhataḥ sthālīm ānāyya sa yadūdvahaḥ<BR>
03,247.047d@025_0105	sthālyāḥ kaṇṭhe 'tha saṃlagnaṃ śākānnaṃ vīkṣya keśavaḥ<BR>
03,247.047d@025_0106	upayujyābravīd enām anena harir īśvaraḥ<BR>
03,247.047d@025_0107	viśvātmā prīyatāṃ devas tuṣṭaś cāstv iti yajñabhuk<BR>
03,247.047d@025_0108	ākāraya munīñ śīghraṃ bhojanāyeti cābravīt<BR>
03,247.047d@025_0109	tato jagāma tvaritaḥ sahadevo mahāyaśāḥ<BR>
03,247.047d@025_0110	snātuṃ gatān devanadyāṃ durvāsaḥprabhṛtīn munīn<BR>
03,247.047d@025_0111	te cāvatīrṇāḥ salile kṛtavanto 'ghamarṣaṇam<BR>
03,247.047d@025_0112	dṛṣṭvodgārān sānnarasāṃs tṛptyā paramayā yutāḥ<BR>
03,247.047d@025_0113	uttīrya salilāt tasmād dṛṣṭavantaḥ parasparam<BR>
03,247.047d@025_0114	durvāsasam abhiprekṣya sarve te munayo 'bruvan<BR>
03,247.047d@025_0115	rājñā hi kārayitvānnaṃ vayaṃ snātuṃ samāgatāḥ<BR>
03,247.047d@025_0116	ākaṇṭhatṛptā viprarṣe kiṃ svid bhuñjāmahe vayam<BR>
03,247.047d@025_0117	durvāsā uvāca<BR>
03,247.047d@025_0117	vṛthā pākaḥ kṛto 'smābhis tatra kiṃ karavāmahe<BR>
03,247.047d@025_0118	vṛthāpākena rājarṣer aparādhaḥ kṛto mahān<BR>
03,247.047d@025_0119	māsmān adhākṣur dṛṣṭvaiva pāṇḍavāḥ krūracakṣuṣā<BR>
03,247.047d@025_0120	smṛtvānubhāvaṃ rājarṣer ambarīṣasya dhīmataḥ<BR>
03,247.047d@025_0121	bibhemi sutarāṃ viprā haripādāśrayāj janāt<BR>
03,247.047d@025_0122	pāṇḍavāś ca mahātmānaḥ sarve dharmaparāyaṇāḥ<BR>
03,247.047d@025_0123	śūrāś ca kṛtavidyāś ca vratinas tapasi sthitāḥ<BR>
03,247.047d@025_0124	sadācāraratā nityaṃ vāsudevaparāyaṇāḥ<BR>
03,247.047d@025_0125	kruddhās te nirdaheyur vai tūlarāśim ivānalaḥ<BR>
03,247.047d@025_0126	vaiśaṃpāyana uvāca<BR>
03,247.047d@025_0126	tata etān apṛṣṭvaiva śiṣyāḥ śīghraṃ palāyata<BR>
03,247.047d@025_0127	ity uktās te dvijāḥ sarve muninā guruṇā tadā<BR>
03,247.047d@025_0128	pāṇḍavebhyo bhṛśaṃ bhītā dudruvus te diśo daśa<BR>
03,247.047d@025_0129	sahadevo devanadyām apaśyan munisattamān<BR>
03,247.047d@025_0130	tīrtheṣv itas tatas tasyā vicacāra gaveṣayan<BR>
03,247.047d@025_0131	tatrasthebhyas tāpasebhyaḥ śrutvā tāṃś caiva vidrutān<BR>
03,247.047d@025_0132	yudhiṣṭhiram athābhyetya taṃ vṛttāntaṃ nyavedayat<BR>
03,247.047d@025_0133	tatas te pāṇḍavāḥ sarve pratyāgamanakāṅkṣiṇaḥ<BR>
03,247.047d@025_0134	pratīkṣantaḥ kiyat kālaṃ jitātmāno 'vatasthire<BR>
03,247.047d@025_0135	niśīthe 'bhyetya cākasmād asmān sa chalayiṣyati<BR>
03,247.047d@025_0136	kathaṃ ca nistaremāsmāt kṛcchrād daivopasāditāt<BR>
03,247.047d@025_0137	iti cintāparān dṛṣṭvā niḥśvasanto muhur muhuḥ<BR>
03,247.047d@025_0138	uvāca vacanaṃ śrīmān kṛṣṇaḥ pratyakṣatāṃ gataḥ<BR>
03,247.047d@025_0138	śrīkṛṣṇa uvāca<BR>
03,247.047d@025_0139	bhavatām āpadaṃ jñātvā ṛṣeḥ paramakopanāt<BR>
03,247.047d@025_0140	draupadyā cintitaḥ pārthā ahaṃ satvaram āgataḥ<BR>
03,247.047d@025_0141	na bhayaṃ vidyate tasmād ṛṣer durvāsaso 'lpakam<BR>
03,247.047d@025_0142	tejasā bhavatāṃ bhītaḥ pūrvam eva palāyitaḥ<BR>
03,247.047d@025_0143	dharmanityās tu ye ke cin na te sīdanti karhi cit<BR>
03,247.047d@025_0144	vaiśaṃpāyana uvāca<BR>
03,247.047d@025_0144	āpṛcche vo gamiṣyāmi niyataṃ bhadram astu vaḥ<BR>
03,247.047d@025_0145	śrutveritaṃ keśavasya babhūvuḥ svasthamānasāḥ<BR>
03,247.047d@025_0146	draupadyā sahitāḥ pārthās tam ūcur vigatajvarāḥ<BR>
03,247.047d@025_0147	tvayā nāthena govinda dustarām āpadaṃ vibho<BR>
03,247.047d@025_0148	tīrṇāḥ plavam ivāsādya majjamānā mahārṇave<BR>
03,247.047d@025_0149	svasti sādhaya bhadraṃ te ity ājñāto yayau purīm<BR>
03,247.047d@025_0150	pāṇḍavāś ca mahābhāga draupadyā sahitāḥ prabho<BR>
03,247.047d@025_0151	ūṣuḥ prahṛṣṭamanaso viharanto vanād vanam<BR>
03,247.047d@025_0152	iti te 'bhihitaṃ rājan yat pṛṣṭo 'ham iha tvayā<BR>
03,247.047d@025_0153	evaṃvidhāny alīkāni dhārtarāṣṭair durātmabhiḥ<BR>
03,247.047d@025_0154	pāṇḍaveṣu vanastheṣu prayuktāni vṛthābhavan<BR>
03,248.001	vaiśaṃpāyana uvāca<BR>
03,248.001a	tasmin bahumṛge 'raṇye ramamāṇā mahārathāḥ<BR>
03,248.001c	kāmyake bharataśreṣṭhā vijahrus te yathāmarāḥ<BR>
03,248.002a	prekṣamāṇā bahuvidhān vanoddeśān samantataḥ<BR>
03,248.002c	yathartukālaramyāś ca vanarājīḥ supuṣpitāḥ<BR>
03,248.003a	pāṇḍavā mṛgayāśīlāś carantas tan mahāvanam<BR>
03,248.003c	vijahrur indrapratimāḥ kaṃ cit kālam ariṃdamāḥ<BR>
03,248.004a	tatas te yaugapadyena yayuḥ sarve caturdiśam<BR>
03,248.004c	mṛgayāṃ puruṣavyāghrā brāhmaṇārthe paraṃtapāḥ<BR>
03,248.005a	draupadīm āśrame nyasya tṛṇabindor anujñayā<BR>
03,248.005c	maharṣer dīptatapaso dhaumyasya ca purodhasaḥ<BR>
03,248.006a	tatas tu rājā sindhūnāṃ vārddhakṣatrir mahāyaśāḥ<BR>
03,248.006c	vivāhakāmaḥ śālveyān prayātaḥ so 'bhavat tadā<BR>
03,248.007a	mahatā paribarheṇa rājayogyena saṃvṛtaḥ<BR>
03,248.007c	rājabhir bahubhiḥ sārdham upāyāt kāmyakaṃ ca saḥ<BR>
03,248.008a	tatrāpaśyat priyāṃ bhāryāṃ pāṇḍavānāṃ yaśasvinīm<BR>
03,248.008c	tiṣṭhantīm āśramadvāri draupadīṃ nirjane vane<BR>
03,248.009a	vibhrājamānāṃ vapuṣā bibhratīṃ rūpam uttamam<BR>
03,248.009c	bhrājayantīṃ vanoddeśaṃ nīlābhram iva vidyutam<BR>
03,248.010a	apsarā devakanyā vā māyā vā devanirmitā<BR>
03,248.010c	iti kṛtvāñjaliṃ sarve dadṛśus tām aninditām<BR>
03,248.011a	tataḥ sa rājā sindhūnāṃ vārddhakṣatrir jayadrathaḥ<BR>
03,248.011c	vismitas tām anindyāṅgīṃ dṛṣṭvāsīd dhṛṣṭamānasaḥ<BR>
03,248.012a	sa koṭikāśyaṃ rājānam abravīt kāmamohitaḥ<BR>
03,248.012c	kasya tv eṣānavadyāṅgī yadi vāpi na mānuṣī<BR>
03,248.013a	vivāhārtho na me kaś cid imāṃ dṛṣṭvātisundarīm<BR>
03,248.013c	etām evāham ādāya gamiṣyāmi svam ālayam<BR>
03,248.014a	gaccha jānīhi saumyaināṃ kasya kā ca kuto 'pi vā<BR>
03,248.014c	kimartham āgatā subhrūr idaṃ kaṇṭakitaṃ vanam<BR>
03,248.015a	api nāma varārohā mām eṣā lokasundarī<BR>
03,248.015c	bhajed adyāyatāpāṅgī sudatī tanumadhyamā<BR>
03,248.016a	apy ahaṃ kṛtakāmaḥ syām imāṃ prāpya varastriyam<BR>
03,248.016c	gaccha jānīhi ko nv asyā nātha ity eva koṭika<BR>
03,248.017a	sa koṭikāśyas tac chrutvā rathāt praskandya kuṇḍalī<BR>
03,248.017c	upetya papraccha tadā kroṣṭā vyāghravadhūm iva<BR>
03,249.001	koṭikāśya uvāca<BR>
03,249.001a	kā tvaṃ kadambasya vinamya śākhām; ekāśrame tiṣṭhasi śobhamānā<BR>
03,249.001c	dedīpyamānāgniśikheva naktaṃ; dodhūyamānā pavanena subhrūḥ<BR>
03,249.002a	atīva rūpeṇa samanvitā tvaṃ; na cāpy araṇyeṣu bibheṣi kiṃ nu<BR>
03,249.002c	devī nu yakṣī yadi dānavī vā; varāpsarā daityavarāṅganā vā<BR>
03,249.003a	vapuṣmatī voragarājakanyā; vanecarī vā kṣaṇadācarastrī<BR>
03,249.003c	yady eva rājño varuṇasya patnī; yamasya somasya dhaneśvarasya<BR>
03,249.004a	dhātur vidhātuḥ savitur vibhor vā; śakrasya vā tvaṃ sadanāt prapannā<BR>
03,249.004c	na hy eva naḥ pṛcchasi ye vayaṃ sma; na cāpi jānīma taveha nātham<BR>
03,249.005a	vayaṃ hi mānaṃ tava vardhayantaḥ; pṛcchāma bhadre prabhavaṃ prabhuṃ ca<BR>
03,249.005c	ācakṣva bandhūṃś ca patiṃ kulaṃ ca; tattvena yac ceha karoṣi kāryam<BR>
03,249.006a	ahaṃ tu rājñaḥ surathasya putro; yaṃ koṭikāśyeti vidur manuṣyāḥ<BR>
03,249.006b*1195_01	vaśyendriyaḥ sabhyarucir varoru<BR>
03,249.006b*1195_02	vṛddhopasevī gurupūjakaś ca<BR>
03,249.006c	asau tu yas tiṣṭhati kāñcanāṅge; rathe huto 'gniś cayane yathaiva<BR>
03,249.006e	trigartarājaḥ kamalāyatākṣi; kṣemaṃkaro nāma sa eṣa vīraḥ<BR>
03,249.007a	asmāt paras tv eṣa mahādhanuṣmān; putraḥ kuṇindādhipater variṣṭhaḥ<BR>
03,249.007c	nirīkṣate tvāṃ vipulāyatāṃsaḥ; suvismitaḥ parvatavāsanityaḥ<BR>
03,249.007d*1196_01	suvismitaḥ parvatavāsanidro<BR>
03,249.007d*1196_02	na cāpi jānīma taveha nātham<BR>
03,249.008a	asau tu yaḥ puṣkariṇīsamīpe; śyāmo yuvā tiṣṭhati darśanīyaḥ<BR>
03,249.008c	ikṣvākurājñaḥ subalasya putraḥ; sa eṣa hantā dviṣatāṃ sugātri<BR>
03,249.009a	yasyānuyātraṃ dhvajinaḥ prayānti; sauvīrakā dvādaśa rājaputrāḥ<BR>
03,249.009c	śoṇāśvayukteṣu ratheṣu sarve; makheṣu dīptā iva havyavāhāḥ<BR>
03,249.010a	aṅgārakaḥ kuñjaraguptakaś ca; śatruṃjayaḥ saṃjayasupravṛddhau<BR>
03,249.010c	prabhaṃkaro 'tha bhramaro raviś ca; śūraḥ pratāpaḥ kuharaś ca nāma<BR>
03,249.011a	yaṃ ṣaṭsahasrā rathino 'nuyānti; nāgā hayāś caiva padātinaś ca<BR>
03,249.011c	jayadratho nāma yadi śrutas te; sauvīrarājaḥ subhage sa eṣaḥ<BR>
03,249.012a	tasyāpare bhrātaro 'dīnasattvā; balāhakānīkavidāraṇādhyāḥ<BR>
03,249.012c	sauvīravīrāḥ pravarā yuvāno; rājānam ete balino 'nuyānti<BR>
03,249.013a	etaiḥ sahāyair upayāti rājā; marudgaṇair indra ivābhiguptaḥ<BR>
03,249.013c	ajānatāṃ khyāpaya naḥ sukeśi; kasyāsi bhāryā duhitā ca kasya<BR>
03,250.001	vaiśaṃpāyana uvāca<BR>
03,250.001a	athābravīd draupadī rājaputrī; pṛṣṭā śibīnāṃ pravareṇa tena<BR>
03,250.001c	avekṣya mandaṃ pravimucya śākhāṃ; saṃgṛhṇatī kauśikam uttarīyam<BR>
03,250.002a	buddhyābhijānāmi narendraputra; na mādṛśī tvām abhibhāṣṭum arhā<BR>
03,250.002c	na tveha vaktāsti taveha vākyam; anyo naro vāpy atha vāpi nārī<BR>
03,250.003a	ekā hy ahaṃ saṃprati tena vācaṃ; dadāni vai bhadra nibodha cedam<BR>
03,250.003c	ahaṃ hy araṇye katham ekam ekā; tvām ālapeyaṃ niratā svadharme<BR>
03,250.004a	jānāmi ca tvāṃ surathasya putraṃ; yaṃ koṭikāśyeti vidur manuṣyāḥ<BR>
03,250.004c	tasmād ahaṃ śaibya tathaiva tubhyam; ākhyāmi bandhūn prati tan nibodha<BR>
03,250.005a	apatyam asmi drupadasya rājñaḥ; kṛṣṇeti māṃ śaibya vidur manuṣyāḥ<BR>
03,250.005c	sāhaṃ vṛṇe pañca janān patitve; ye khāṇḍavaprasthagatāḥ śrutās te<BR>
03,250.006a	yudhiṣṭhiro bhīmasenārjunau ca; mādryāś ca putrau puruṣapravīrau<BR>
03,250.006c	te māṃ niveśyeha diśaś catasro; vibhajya pārthā mṛgayāṃ prayātāḥ<BR>
03,250.007a	prācīṃ rājā dakṣiṇāṃ bhīmaseno; jayaḥ pratīcīṃ yamajāv udīcīm<BR>
03,250.007c	manye tu teṣāṃ rathasattamānāṃ; kālo 'bhitaḥ prāpta ihopayātum<BR>
03,250.008a	saṃmānitā yāsyatha tair yatheṣṭaṃ; vimucya vāhān avagāhayadhvam<BR>
03,250.008c	priyātithir dharmasuto mahātmā; prīto bhaviṣyaty abhivīkṣya yuṣmān<BR>
03,250.009a	etāvad uktvā drupadātmajā sā; śaibyātmajaṃ candramukhī pratītā<BR>
03,250.009c	viveśa tāṃ parṇakuṭīṃ praśastāṃ; saṃcintya teṣām atithisvadharmam<BR>
03,251.001	vaiśaṃpāyana uvāca<BR>
03,251.001a	athāsīneṣu sarveṣu teṣu rājasu bhārata<BR>
03,251.001b*1197_01	yad uktaṃ kṛṣṇayā sārdhaṃ tat sarvaṃ pratyavedayat<BR>
03,251.001b*1198_01	vākyaṃ yathārthaṃ tac chrutvā koṭikāśyamukhodgatam<BR>
03,251.001b*1199_01	koṭikāśyo jagāmāśu sindhurājaniṣevitam<BR>
03,251.001c	koṭikāśyavacaḥ śrutvā śaibyaṃ sauvīrako 'bravīt<BR>
03,251.002a	yadā vācaṃ vyāharantyām asyāṃ me ramate manaḥ<BR>
03,251.002c	sīmantinīnāṃ mukhyāyāṃ vinivṛttaḥ kathaṃ bhavān<BR>
03,251.003a	etāṃ dṛṣṭvā striyo me 'nyā yathā śākhāmṛgastriyaḥ<BR>
03,251.003c	pratibhānti mahābāho satyam etad bravīmi te<BR>
03,251.004a	darśanād eva hi manas tayā me 'pahṛtaṃ bhṛśam<BR>
03,251.004c	tāṃ samācakṣva kalyāṇīṃ yadi syāc chaibya mānuṣī<BR>
03,251.005	koṭikāśya uvāca<BR>
03,251.005a	eṣā vai draupadī kṛṣṇā rājaputrī yaśasvinī<BR>
03,251.005c	pañcānāṃ pāṇḍuputrāṇāṃ mahiṣī saṃmatā bhṛśam<BR>
03,251.006a	sarveṣāṃ caiva pārthānāṃ priyā bahumatā satī<BR>
03,251.006c	tayā sametya sauvīra suvīrān susukhī vraja<BR>
03,251.007	vaiśaṃpāyana uvāca<BR>
03,251.007a	evam uktaḥ pratyuvāca paśyāmo draupadīm iti<BR>
03,251.007c	patiḥ sauvīrasindhūnāṃ duṣṭabhāvo jayadrathaḥ<BR>
03,251.008a	sa praviśyāśramaṃ śūnyaṃ siṃhagoṣṭhaṃ vṛko yathā<BR>
03,251.008c	ātmanā saptamaḥ kṛṣṇām idaṃ vacanam abravīt<BR>
03,251.009a	kuśalaṃ te varārohe bhartāras te 'py anāmayāḥ<BR>
03,251.009c	yeṣāṃ kuśalakāmāsi te 'pi kaccid anāmayāḥ<BR>
03,251.010	draupady uvāca<BR>
03,251.010a	kauravyaḥ kuśalī rājā kuntīputro yudhiṣṭhiraḥ<BR>
03,251.010c	ahaṃ ca bhrātaraś cāsya yāṃś cānyān paripṛcchasi<BR>
03,251.010d*1200_01	api te kuśalaṃ rājye rāṣṭre kośe bale tathā<BR>
03,251.010d*1200_02	kaccid ekaḥ śibīn āḍhyān sauvīrān saha sindhubhiḥ<BR>
03,251.010d*1200_03	anutiṣṭhasi dharmeṇa ye cānye viditās tvayā<BR>
03,251.010d*1201_01	api tvaṃ kuśalī rājan sahāmātyaḥ sahaprajaḥ<BR>
03,251.011a	pādyaṃ pratigṛhāṇedam āsanaṃ ca nṛpātmaja<BR>
03,251.011c	mṛgān pañcāśataṃ caiva prātarāśaṃ dadāni te<BR>
03,251.012a	aiṇeyān pṛṣatān nyaṅkūn hariṇāñ śarabhāñ śaśān<BR>
03,251.012c	ṛśyān rurūñ śambarāṃś ca gavayāṃś ca mṛgān bahūn<BR>
03,251.013a	varāhān mahiṣāṃś caiva yāś cānyā mṛgajātayaḥ<BR>
03,251.013c	pradāsyati svayaṃ tubhyaṃ kuntīputro yudhiṣṭhiraḥ<BR>
03,251.014	jayadratha uvāca<BR>
03,251.014a	kuśalaṃ prātarāśasya sarvā me 'pacitiḥ kṛtā<BR>
03,251.014c	ehi me ratham āroha sukham āpnuhi kevalam<BR>
03,251.015a	gataśrīkāṃś cyutān rājyāt kṛpaṇān gatacetasaḥ<BR>
03,251.015c	araṇyavāsinaḥ pārthān nānuroddhuṃ tvam arhasi<BR>
03,251.016a	na vai prājñā gataśrīkaṃ bhartāram upayuñjate<BR>
03,251.016c	yuñjānam anuyuñjīta na śriyaḥ saṃkṣaye vaset<BR>
03,251.017a	śriyā vihīnā rājyāc ca vinaṣṭāḥ śāśvatīḥ samāḥ<BR>
03,251.017c	alaṃ te pāṇḍuputrāṇāṃ bhaktyā kleśam upāsitum<BR>
03,251.018a	bhāryā me bhava suśroṇi tyajainān sukham āpnuhi<BR>
03,251.018c	akhilān sindhusauvīrān avāpnuhi mayā saha<BR>
03,251.019	vaiśaṃpāyana uvāca<BR>
03,251.019a	ity uktā sindhurājena vākyaṃ hṛdayakampanam<BR>
03,251.019c	kṛṣṇā tasmād apākrāmad deśāt sabhrukuṭīmukhī<BR>
03,251.020a	avamatyāsya tad vākyam ākṣipya ca sumadhyamā<BR>
03,251.020c	maivam ity abravīt kṛṣṇā lajjasveti ca saindhavam<BR>
03,251.021a	sā kāṅkṣamāṇā bhartṝṇām upayānam aninditā<BR>
03,251.021c	vilobhayām āsa paraṃ vākyair vākyāni yuñjatī<BR>
03,251.021d*1202_00	draupadī<BR>
03,251.021d*1202_01	naivaṃ vada mahābāho nyāyyaṃ tvaṃ na ca manyase<BR>
03,251.021d*1202_02	pāṇḍūnāṃ dhārtarāṣṭrāṇāṃ svasā caiva kanīyasī<BR>
03,251.021d*1202_03	duḥśalā nāma tasyās tvaṃ bhartā rājakulodbhavaḥ<BR>
03,251.021d*1202_04	mama bhrātā ca nyāyyena tvayā rakṣyā mahāratha<BR>
03,251.021d*1202_05	vaiśaṃpāyanaḥ<BR>
03,251.021d*1202_05	dharmiṣṭhānāṃ kule jāto na dharmaṃ tvam avekṣase<BR>
03,251.021d*1202_06	ity uktaḥ sindhurājo 'pi vākyam uttaram abravīt<BR>
03,251.021d*1202_07	rājñāṃ dharmaṃ na jānīṣe striyo ratnāni caiva hi<BR>
03,251.021d*1202_08	sādhāraṇāni loke 'smin pravadanti manīṣiṇaḥ<BR>
03,251.021d*1202_09	svasā ca svasriyā caiva bhrātṛbhāryā tathaiva ca<BR>
03,251.021d*1202_10	saṃgṛhṇanti ca rājānas tāś ca tatra nṛpodbhavāḥ<BR>
03,252.001	vaiśaṃpāyana uvāca<BR>
03,252.001a	saroṣarāgopahatena valgunā; sarāganetreṇa natonnatabhruvā<BR>
03,252.001c	mukhena visphūrya suvīrarāṣṭrapaṃ; tato 'bravīt taṃ drupadātmajā punaḥ<BR>
03,252.002a	yaśasvinas tīkṣṇaviṣān mahārathān; adhikṣipan mūḍha na lajjase katham<BR>
03,252.002c	mahendrakalpān niratān svakarmasu; sthitān samūheṣv api yakṣarakṣasām<BR>
03,252.003a	na kiṃ cid īḍyaṃ pravadanti pāpaṃ; vanecaraṃ vā gṛhamedhinaṃ vā<BR>
03,252.003c	tapasvinaṃ saṃparipūrṇavidyaṃ; bhaṣanti haivaṃ śvanarāḥ suvīra<BR>
03,252.004a	ahaṃ tu manye tava nāsti kaś cid; etādṛśe kṣatriyasaṃniveśe<BR>
03,252.004c	yas tvādya pātālamukhe patantaṃ; pāṇau gṛhītvā pratisaṃhareta<BR>
03,252.005a	nāgaṃ prabhinnaṃ girikūṭakalpam; upatyakāṃ haimavatīṃ carantam<BR>
03,252.005c	daṇḍīva yūthād apasedhase tvaṃ; yo jetum āśaṃsasi dharmarājam<BR>
03,252.006a	bālyāt prasuptasya mahābalasya; siṃhasya pakṣmāṇi mukhāl lunāsi<BR>
03,252.006c	padā samāhatya palāyamānaḥ; kruddhaṃ yadā drakṣyasi bhīmasenam<BR>
03,252.007a	mahābalaṃ ghorataraṃ pravṛddhaṃ; jātaṃ hariṃ parvatakandareṣu<BR>
03,252.007c	prasuptam ugraṃ prapadena haṃsi; yaḥ kruddham āsetsyasi jiṣṇum ugram<BR>
03,252.008a	kṛṣṇoragau tīkṣṇaviṣau dvijihvau; mattaḥ padākrāmasi pucchadeśe<BR>
03,252.008c	yaḥ pāṇḍavābhyāṃ puruṣottamābhyāṃ; jaghanyajābhyāṃ prayuyutsase tvam<BR>
03,252.009a	yathā ca veṇuḥ kadalī nalo vā; phalanty abhāvāya na bhūtaye ''tmanaḥ<BR>
03,252.009c	tathaiva māṃ taiḥ parirakṣyamāṇām; ādāsyase karkaṭakīva garbham<BR>
03,252.010	jayadratha uvāca<BR>
03,252.010a	jānāmi kṛṣṇe viditaṃ mamaitad; yathāvidhās te naradevaputrāḥ<BR>
03,252.010c	na tv evam etena vibhīṣaṇena; śakyā vayaṃ trāsayituṃ tvayādya<BR>
03,252.011a	vayaṃ punaḥ saptadaśeṣu kṛṣṇe; kuleṣu sarve 'navameṣu jātāḥ<BR>
03,252.011c	ṣaḍbhyo guṇebhyo 'bhyadhikā vihīnān; manyāmahe draupadi pāṇḍuputrān<BR>
03,252.012a	sā kṣipram ātiṣṭha gajaṃ rathaṃ vā; na vākyamātreṇa vayaṃ hi śakyāḥ<BR>
03,252.012c	āśaṃsa vā tvaṃ kṛpaṇaṃ vadantī; sauvīrarājasya punaḥ prasādam<BR>
03,252.013	draupady uvāca<BR>
03,252.013a	mahābalā kiṃ tv iha durbaleva; sauvīrarājasya matāham asmi<BR>
03,252.013c	yāhaṃ pramāthād iha saṃpratītā; sauvīrarājaṃ kṛpaṇaṃ vadeyam<BR>
03,252.014a	yasyā hi kṛṣṇau padavīṃ caretāṃ; samāsthitāv ekarathe sahāyau<BR>
03,252.014c	indro 'pi tāṃ nāpaharet kathaṃ cin; manuṣyamātraḥ kṛpaṇaḥ kuto 'nyaḥ<BR>
03,252.015a	yadā kirīṭī paravīraghātī; nighnan rathastho dviṣatāṃ manāṃsi<BR>
03,252.015c	madantare tvaddhvajinīṃ praveṣṭā; kakṣaṃ dahann agnir ivoṣṇageṣu<BR>
03,252.016a	janārdanasyānugā vṛṣṇivīrā; maheṣvāsāḥ kekayāś cāpi sarve<BR>
03,252.016c	ete hi sarve mama rājaputrāḥ; prahṛṣṭarūpāḥ padavīṃ careyuḥ<BR>
03,252.017a	maurvīvisṛṣṭāḥ stanayitnughoṣā; gāṇḍīvamuktās tv ativegavantaḥ<BR>
03,252.017c	hastaṃ samāhatya dhanaṃjayasya; bhīmāḥ śabdaṃ ghorataraṃ nadanti<BR>
03,252.018a	gāṇḍīvamuktāṃś ca mahāśaraughān; pataṃgasaṃghān iva śīghravegān<BR>
03,252.018b*1203_01	yadā draṣṭāsy arjunaṃ vīryaśālinaṃ<BR>
03,252.018b*1203_02	tadā svabuddhiṃ pratininditāsi<BR>
03,252.018c	saśaṅkhaghoṣaḥ satalatraghoṣo; gāṇḍīvadhanvā muhur udvamaṃś ca<BR>
03,252.018e	yadā śarān arpayitā tavorasi; tadā manas te kim ivābhaviṣyat<BR>
03,252.019a	gadāhastaṃ bhīmam abhidravantaṃ; mādrīputrau saṃpatantau diśaś ca<BR>
03,252.019c	amarṣajaṃ krodhaviṣaṃ vamantau; dṛṣṭvā ciraṃ tāpam upaiṣyase 'dhama<BR>
03,252.020a	yathā cāhaṃ nāticare kathaṃ cit; patīn mahārhān manasāpi jātu<BR>
03,252.020c	tenādya satyena vaśīkṛtaṃ tvāṃ; draṣṭāsmi pārthaiḥ parikṛṣyamāṇam<BR>
03,252.021a	na saṃbhramaṃ gantum ahaṃ hi śakṣye; tvayā nṛśaṃsena vikṛṣyamāṇā<BR>
03,252.021c	samāgatāhaṃ hi kurupravīraiḥ; punar vanaṃ kāmyakam āgatā ca<BR>
03,252.022	vaiśaṃpāyana uvāca<BR>
03,252.022a	sā tān anuprekṣya viśālanetrā; jighṛkṣamāṇān avabhartsayantī<BR>
03,252.022c	provāca mā mā spṛśateti bhītā; dhaumyaṃ pracukrośa purohitaṃ sā<BR>
03,252.023a	jagrāha tām uttaravastradeśe; jayadrathas taṃ samavākṣipat sā<BR>
03,252.023c	tayā samākṣiptatanuḥ sa pāpaḥ; papāta śākhīva nikṛttamūlaḥ<BR>
03,252.024a	pragṛhyamāṇā tu mahājavena; muhur viniḥśvasya ca rājaputrī<BR>
03,252.024c	sā kṛṣyamāṇā ratham āruroha; dhaumyasya pādāv abhivādya kṛṣṇā<BR>
03,252.025	dhaumya uvāca<BR>
03,252.025a	neyaṃ śakyā tvayā netum avijitya mahārathān<BR>
03,252.025c	dharmaṃ kṣatrasya paurāṇam avekṣasva jayadratha<BR>
03,252.026a	kṣudraṃ kṛtvā phalaṃ pāpaṃ prāpsyasi tvam asaṃśayam<BR>
03,252.026c	āsādya pāṇḍavān vīrān dharmarājapurogamān<BR>
03,252.027	vaiśaṃpāyana uvāca<BR>
03,252.027a	ity uktvā hriyamāṇāṃ tāṃ rājaputrīṃ yaśasvinīm<BR>
03,252.027c	anvagacchat tadā dhaumyaḥ padātigaṇamadhyagaḥ<BR>
03,253.001	vaiśaṃpāyana uvāca<BR>
03,253.001a	tato diśaḥ saṃpravihṛtya pārthā; mṛgān varāhān mahiṣāṃś ca hatvā<BR>
03,253.001c	dhanurdharāḥ śreṣṭhatamāḥ pṛthivyāṃ; pṛthak carantaḥ sahitā babhūvuḥ<BR>
03,253.002a	tato mṛgavyālagaṇānukīrṇaṃ; mahāvanaṃ tad vihagopaghuṣṭam<BR>
03,253.002c	bhrātṝṃś ca tān abhyavadad yudhiṣṭhiraḥ; śrutvā giro vyāharatāṃ mṛgāṇām<BR>
03,253.003a	ādityadīptāṃ diśam abhyupetya; mṛgadvijāḥ krūram ime vadanti<BR>
03,253.003c	āyāsam ugraṃ prativedayanto; mahāhavaṃ śatrubhir vāvamānam<BR>
03,253.004a	kṣipraṃ nivartadhvam alaṃ mṛgair no; mano hi me dūyati dahyate ca<BR>
03,253.004c	buddhiṃ samācchādya ca me samanyur; uddhūyate prāṇapatiḥ śarīre<BR>
03,253.005a	saraḥ suparṇena hṛtoragaṃ yathā; rāṣṭraṃ yathārājakam āttalakṣmi<BR>
03,253.005c	evaṃvidhaṃ me pratibhāti kāmyakaṃ; śauṇḍair yathā pītarasaś ca kumbhaḥ<BR>
03,253.006a	te saindhavair atyanilaughavegair; mahājavair vājibhir uhyamānāḥ<BR>
03,253.006c	yuktair bṛhadbhiḥ surathair nṛvīrās; tadāśramāyābhimukhā babhūvuḥ<BR>
03,253.007a	teṣāṃ tu gomāyur analpaghoṣo; nivartatāṃ vāmam upetya pārśvam<BR>
03,253.007c	pravyāharat taṃ pravimṛśya rājā; provāca bhīmaṃ ca dhanaṃjayaṃ ca<BR>
03,253.008a	yathā vadaty eṣa vihīnayoniḥ; śālāvṛko vāmam upetya pārśvam<BR>
03,253.008c	suvyaktam asmān avamanya pāpaiḥ; kṛto 'bhimardaḥ kurubhiḥ prasahya<BR>
03,253.009a	ity eva te tad vanam āviśanto; mahaty araṇye mṛgayāṃ caritvā<BR>
03,253.009c	bālām apaśyanta tadā rudantīṃ; dhātreyikāṃ preṣyavadhūṃ priyāyāḥ<BR>
03,253.010a	tām indrasenas tvarito 'bhisṛtya; rathād avaplutya tato 'bhyadhāvat<BR>
03,253.010c	provāca caināṃ vacanaṃ narendra; dhātreyikām ārtataras tadānīm<BR>
03,253.011a	kiṃ rodiṣi tvaṃ patitā dharaṇyāṃ; kiṃ te mukhaṃ śuṣyati dīnavarṇam<BR>
03,253.011b*1204_01	gateṣv araṇyaṃ hi suteṣu pāṇḍoḥ<BR>
03,253.011b*1204_02	kva cit parair nāpakṛtaṃ vane 'smin<BR>
03,253.011b*1204_03	paryākulā sā tu samīkṣya sūtam<BR>
03,253.011b*1204_04	abhyāpatantaṃ drutam indrasenam<BR>
03,253.011b*1204_05	uro ghnatī kaṣṭataraṃ tadānīm<BR>
03,253.011b*1204_06	uccaiḥ pracukrośa hṛteti devī<BR>
03,253.011b*1205_01	pativratā satyasaṃdhā tathaiva<BR>
03,253.011b*1205_02	kva sā nītā kena vā śaṃsa tathyam<BR>
03,253.011b*1206_01	kenātmanāśāya vadāpanītā<BR>
03,253.011b*1206_02	chidraṃ samāsādya narendrapatnī<BR>
03,253.011c	kaccin na pāpaiḥ sunṛśaṃsakṛdbhiḥ; pramāthitā draupadī rājaputrī<BR>
03,253.011e	anindyarūpā suviśālanetrā; śarīratulyā kurupuṃgavānām<BR>
03,253.012a	yady eva devī pṛthivīṃ praviṣṭā; divaṃ prapannāpy atha vā samudram<BR>
03,253.012c	tasyā gamiṣyanti padaṃ hi pārthās; tathā hi saṃtapyati dharmarājaḥ<BR>
03,253.013a	ko hīdṛśānām arimardanānāṃ; kleśakṣamāṇām aparājitānām<BR>
03,253.013c	prāṇaiḥ samām iṣṭatamāṃ jihīrṣed; anuttamaṃ ratnam iva pramūḍhaḥ<BR>
03,253.013e	na budhyate nāthavatīm ihādya; bahiścaraṃ hṛdayaṃ pāṇḍavānām<BR>
03,253.014a	kasyādya kāyaṃ pratibhidya ghorā; mahīṃ pravekṣyanti śitāḥ śarāgryāḥ<BR>
03,253.014c	mā tvaṃ śucas tāṃ prati bhīru viddhi; yathādya kṛṣṇā punar eṣyatīti<BR>
03,253.014e	nihatya sarvān dviṣataḥ samagrān; pārthāḥ sameṣyanty atha yājñasenyā<BR>
03,253.015a	athābravīc cārumukhaṃ pramṛjya; dhātreyikā sārathim indrasenam<BR>
03,253.015c	jayadrathenāpahṛtā pramathya; pañcendrakalpān paribhūya kṛṣṇā<BR>
03,253.016a	tiṣṭhanti vartmāni navāny amūni; vṛkṣāś ca na mlānti tathaiva bhagnāḥ<BR>
03,253.016c	āvartayadhvaṃ hy anuyāta śīghraṃ; na dūrayātaiva hi rājaputrī<BR>
03,253.017a	saṃnahyadhvaṃ sarva evendrakalpā; mahānti cārūṇi ca daṃśanāni<BR>
03,253.017c	gṛhṇīta cāpāni mahādhanāni; śarāṃś ca śīghraṃ padavīṃ vrajadhvam<BR>
03,253.018a	purā hi nirbhartsanadaṇḍamohitā; pramūḍhacittā vadanena śuṣyatā<BR>
03,253.018c	dadāti kasmai cid anarhate tanuṃ; varājyapūrṇām iva bhasmani srucam<BR>
03,253.019a	purā tuṣāgnāv iva hūyate haviḥ; purā śmaśāne srag ivāpavidhyate<BR>
03,253.019c	purā ca somo 'dhvarago 'valihyate; śunā yathā viprajane pramohite<BR>
03,253.019d*1207_01	purā hi pārthāś ca hatau ca kāpilam<BR>
03,253.019d*1207_02	prasicyate kṣīradhārā yatadhvam<BR>
03,253.019e	mahaty araṇye mṛgayāṃ caritvā; purā śṛgālo nalinīṃ vigāhate<BR>
03,253.019f*1208_01	śrutiṃ ca samyak prakṛtiṃ mahādhvare<BR>
03,253.019f*1208_02	grāmyo jano yadvad asau na nāśayet<BR>
03,253.019f*1209_01	purā hi mantrāhutipūjitāyāṃ<BR>
03,253.019f*1209_02	hutāgnivedyāṃ balibhuṅ nilīyate<BR>
03,253.020a	mā vaḥ priyāyāḥ sunasaṃ sulocanaṃ; candraprabhācchaṃ vadanaṃ prasannam<BR>
03,253.020c	spṛśyāc chubhaṃ kaś cid akṛtyakārī; śvā vai puroḍāśam ivopayuṅkṣīt<BR>
03,253.020e	etāni vartmāny anuyāta śīghraṃ; mā vaḥ kālaḥ kṣipram ihātyagād vai<BR>
03,253.020f*1210_01	śīghraṃ pradhāvadhvam ito narendro<BR>
03,253.020f*1210_02	yāvan na dūraṃ vrajatīti pāpaḥ<BR>
03,253.020f*1211_01	pratyāharadhvaṃ dviṣatāṃ sakāśāl<BR>
03,253.020f*1211_02	lakṣmīm iva svāṃ dayitāṃ nṛsiṃhāḥ<BR>
03,253.021	yudhiṣṭhira uvāca<BR>
03,253.021a	bhadre tūṣṇīm āssva niyaccha vācaṃ; māsmatsakāśe paruṣāṇy avocaḥ<BR>
03,253.021c	rājāno vā yadi vā rājaputrā; balena mattā vañcanāṃ prāpnuvanti<BR>
03,253.022	vaiśaṃpāyana uvāca<BR>
03,253.022a	etāvad uktvā prayayur hi śīghraṃ; tāny eva vartmāny anuvartamānāḥ<BR>
03,253.022c	muhur muhur vyālavad ucchvasanto; jyāṃ vikṣipantaś ca mahādhanurbhyaḥ<BR>
03,253.023a	tato 'paśyaṃs tasya sainyasya reṇum; uddhūtaṃ vai vājikhurapraṇunnam<BR>
03,253.023c	padātīnāṃ madhyagataṃ ca dhaumyaṃ; vikrośantaṃ bhīmam abhidraveti<BR>
03,253.024a	te sāntvya dhaumyaṃ paridīnasattvāḥ; sukhaṃ bhavān etv iti rājaputrāḥ<BR>
03,253.024c	śyenā yathaivāmiṣasaṃprayuktā; javena tat sainyam athābhyadhāvan<BR>
03,253.025a	teṣāṃ mahendropamavikramāṇāṃ; saṃrabdhānāṃ dharṣaṇād yājñasenyāḥ<BR>
03,253.025c	krodhaḥ prajajvāla jayadrathaṃ ca; dṛṣṭvā priyāṃ tasya rathe sthitāṃ ca<BR>
03,253.026a	pracukruśuś cāpy atha sindhurājaṃ; vṛkodaraś caiva dhanaṃjayaś ca<BR>
03,253.026c	yamau ca rājā ca mahādhanurdharās; tato diśaḥ saṃmumuhuḥ pareṣām<BR>
03,254.001	vaiśaṃpāyana uvāca<BR>
03,254.001a	tato ghorataraḥ śabdo vane samabhavat tadā<BR>
03,254.001c	bhīmasenārjunau dṛṣṭvā kṣatriyāṇām amarṣiṇām<BR>
03,254.002a	teṣāṃ dhvajāgrāṇy abhivīkṣya rājā; svayaṃ durātmā kurupuṃgavānām<BR>
03,254.002c	jayadratho yājñasenīm uvāca; rathe sthitāṃ bhānumatīṃ hataujāḥ<BR>
03,254.003a	āyāntīme pañca rathā mahānto; manye ca kṛṣṇe patayas tavaite<BR>
03,254.003c	sā jānatī khyāpaya naḥ sukeśi; paraṃ paraṃ pāṇḍavānāṃ rathastham<BR>
03,254.004	draupady uvāca<BR>
03,254.004a	kiṃ te jñātair mūḍha mahādhanurdharair; anāyuṣyaṃ karma kṛtvātighoram<BR>
03,254.004c	ete vīrāḥ patayo me sametā; na vaḥ śeṣaḥ kaś cid ihāsti yuddhe<BR>
03,254.005a	ākhyātavyaṃ tv eva sarvaṃ mumūrṣor; mayā tubhyaṃ pṛṣṭayā dharma eṣaḥ<BR>
03,254.005c	na me vyathā vidyate tvadbhayaṃ vā; saṃpaśyantyāḥ sānujaṃ dharmarājam<BR>
03,254.006a	yasya dhvajāgre nadato mṛdaṅgau; nandopanandau madhurau yuktarūpau<BR>
03,254.006c	etaṃ svadharmārthaviniścayajñaṃ; sadā janāḥ kṛtyavanto 'nuyānti<BR>
03,254.007a	ya eṣa jāmbūnadaśuddhagauraḥ; pracaṇḍaghoṇas tanur āyatākṣaḥ<BR>
03,254.007c	etaṃ kuruśreṣṭhatamaṃ vadanti; yudhiṣṭhiraṃ dharmasutaṃ patiṃ me<BR>
03,254.008a	apy eṣa śatroḥ śaraṇāgatasya; dadyāt prāṇān dharmacārī nṛvīraḥ<BR>
03,254.008c	paraihy enaṃ mūḍha javena bhūtaye; tvam ātmanaḥ prāñjalir nyastaśastraḥ<BR>
03,254.009a	athāpy enaṃ paśyasi yaṃ rathasthaṃ; mahābhujaṃ śālam iva pravṛddham<BR>
03,254.009c	saṃdaṣṭoṣṭhaṃ bhrukuṭīsaṃhatabhruvaṃ; vṛkodaro nāma patir mamaiṣaḥ<BR>
03,254.010a	ājāneyā balinaḥ sādhu dāntā; mahābalāḥ śūram udāvahanti<BR>
03,254.010c	etasya karmāṇy atimānuṣāṇi; bhīmeti śabdo 'sya gataḥ pṛthivyām<BR>
03,254.011a	nāsyāparāddhāḥ śeṣam ihāpnuvanti; nāpy asya vairaṃ vismarate kadā cit<BR>
03,254.011c	vairasyāntaṃ saṃvidhāyopayāti; paścāc chāntiṃ na ca gacchaty atīva<BR>
03,254.012a	mṛdur vadānyo dhṛtimān yaśasvī; jitendriyo vṛddhasevī nṛvīraḥ<BR>
03,254.012c	bhrātā ca śiṣyaś ca yudhiṣṭhirasya; dhanaṃjayo nāma patir mamaiṣaḥ<BR>
03,254.013a	yo vai na kāmān na bhayān na lobhāt; tyajed dharmaṃ na nṛśaṃsaṃ ca kuryāt<BR>
03,254.013c	sa eṣa vaiśvānaratulyatejāḥ; kuntīsutaḥ śatrusahaḥ pramāthī<BR>
03,254.014a	yaḥ sarvadharmārthaviniścayajño; bhayārtānāṃ bhayahartā manīṣī<BR>
03,254.014b*1212_01	bandhupriyaḥ śastrabhṛtāṃ variṣṭho<BR>
03,254.014b*1212_02	mahāhaveṣv aprativāryavīryaḥ<BR>
03,254.014c	yasyottamaṃ rūpam āhuḥ pṛthivyāṃ; yaṃ pāṇḍavāḥ parirakṣanti sarve<BR>
03,254.015a	prāṇair garīyāṃsam anuvrataṃ vai; sa eṣa vīro nakulaḥ patir me<BR>
03,254.015a*1213_01	**** **** śūraḥ kṛtajño dṛḍhasauhṛdaś ca<BR>
03,254.015a*1213_02	mahāhave yaś ca ripupramāthī<BR>
03,254.015c	yaḥ khaḍgayodhī laghucitrahasto; mahāṃś ca dhīmān sahadevo 'dvitīyaḥ<BR>
03,254.016a	yasyādya karma drakṣyase mūḍhasattva; śatakrator vā daityasenāsu saṃkhye<BR>
03,254.016c	śūraḥ kṛtāstro matimān manīṣī; priyaṃkaro dharmasutasya rājñaḥ<BR>
03,254.017a	ya eṣa candrārkasamānatejā; jaghanyajaḥ pāṇḍavānāṃ priyaś ca<BR>
03,254.017c	buddhyā samo yasya naro na vidyate; vaktā tathā satsu viniścayajñaḥ<BR>
03,254.018a	sa eṣa śūro nityam amarṣaṇaś ca; dhīmān prājñaḥ sahadevaḥ patir me<BR>
03,254.018c	tyajet prāṇān praviśed dhavyavāhaṃ; na tv evaiṣa vyāhared dharmabāhyam<BR>
03,254.018e	sadā manasvī kṣatradharme niviṣṭaḥ; kuntyāḥ prāṇair iṣṭatamo nṛvīraḥ<BR>
03,254.019a	viśīryantīṃ nāvam ivārṇavānte; ratnābhipūrṇāṃ makarasya pṛṣṭhe<BR>
03,254.019c	senāṃ tavemāṃ hatasarvayodhāṃ; vikṣobhitāṃ drakṣyasi pāṇḍuputraiḥ<BR>
03,254.020a	ity ete vai kathitāḥ pāṇḍuputrā; yāṃs tvaṃ mohād avamanya pravṛttaḥ<BR>
03,254.020c	yady etais tvaṃ mucyase 'riṣṭadehaḥ; punarjanma prāpsyase jīva eva<BR>
03,254.021	vaiśaṃpāyana uvāca<BR>
03,254.021a	tataḥ pārthāḥ pañca pañcendrakalpās; tyaktvā trastān prāñjalīṃs tān padātīn<BR>
03,254.021c	rathānīkaṃ śaravarṣāndhakāraṃ; cakruḥ kruddhāḥ sarvataḥ saṃnigṛhya<BR>
03,255.001	vaiśaṃpāyana uvāca<BR>
03,255.001a	saṃtiṣṭhata praharata tūrṇaṃ viparidhāvata<BR>
03,255.001c	iti sma saindhavo rājā codayām āsa tān nṛpān<BR>
03,255.002a	tato ghorataraḥ śabdo raṇe samabhavat tadā<BR>
03,255.002c	bhīmārjunayamān dṛṣṭvā sainyānāṃ sayudhiṣṭhirān<BR>
03,255.003a	śibisindhutrigartānāṃ viṣādaś cāpy ajāyata<BR>
03,255.003c	tān dṛṣṭvā puruṣavyāghrān vyāghrān iva balotkaṭān<BR>
03,255.004a	hemacitrasamutsedhāṃ sarvaśaikyāyasīṃ gadām<BR>
03,255.004c	pragṛhyābhyadravad bhīmaḥ saindhavaṃ kālacoditam<BR>
03,255.005a	tadantaram athāvṛtya koṭikāśyo 'bhyahārayat<BR>
03,255.005c	mahatā rathavaṃśena parivārya vṛkodaram<BR>
03,255.006a	śaktitomaranārācair vīrabāhupracoditaiḥ<BR>
03,255.006c	kīryamāṇo 'pi bahubhir na sma bhīmo 'bhyakampata<BR>
03,255.007a	gajaṃ tu sagajārohaṃ padātīṃś ca caturdaśa<BR>
03,255.007c	jaghāna gadayā bhīmaḥ saindhavadhvajinīmukhe<BR>
03,255.008a	pārthaḥ pañcaśatāñ śūrān pārvatīyān mahārathān<BR>
03,255.008c	parīpsamānaḥ sauvīraṃ jaghāna dhvajinīmukhe<BR>
03,255.009a	rājā svayaṃ suvīrāṇāṃ pravarāṇāṃ prahāriṇām<BR>
03,255.009c	nimeṣamātreṇa śataṃ jaghāna samare tadā<BR>
03,255.010a	dadṛśe nakulas tatra rathāt praskandya khaḍgadhṛk<BR>
03,255.010c	śirāṃsi pādarakṣāṇāṃ bījavat pravapan muhuḥ<BR>
03,255.011a	sahadevas tu saṃyāya rathena gajayodhinaḥ<BR>
03,255.011c	pātayām āsa nārācair drumebhya iva barhiṇaḥ<BR>
03,255.012a	tatas trigartaḥ sadhanur avatīrya mahārathāt<BR>
03,255.012c	gadayā caturo vāhān rājñas tasya tadāvadhīt<BR>
03,255.013a	tam abhyāśagataṃ rājā padātiṃ kuntinandanaḥ<BR>
03,255.013c	ardhacandreṇa bāṇena vivyādhorasi dharmarāṭ<BR>
03,255.014a	sa bhinnahṛdayo vīro vaktrāc choṇitam udvaman<BR>
03,255.014c	papātābhimukhaḥ pārthaṃ chinnamūla iva drumaḥ<BR>
03,255.015a	indrasenadvitīyas tu rathāt praskandya dharmarāṭ<BR>
03,255.015c	hatāśvaḥ sahadevasya pratipede mahāratham<BR>
03,255.016a	nakulaṃ tv abhisaṃdhāya kṣemaṃkaramahāmukhau<BR>
03,255.016c	ubhāv ubhayatas tīkṣṇaiḥ śaravarṣair avarṣatām<BR>
03,255.017a	tau śarair abhivarṣantau jīmūtāv iva vārṣikau<BR>
03,255.017c	ekaikena vipāṭhena jaghne mādravatīsutaḥ<BR>
03,255.018a	trigartarājaḥ surathas tasyātha rathadhūrgataḥ<BR>
03,255.018c	ratham ākṣepayām āsa gajena gajayānavit<BR>
03,255.019a	nakulas tv apabhīs tasmād rathāc carmāsipāṇimān<BR>
03,255.019c	udbhrāntaṃ sthānam āsthāya tasthau girir ivācalaḥ<BR>
03,255.020a	surathas taṃ gajavaraṃ vadhāya nakulasya tu<BR>
03,255.020c	preṣayām āsa sakrodham abhyucchritakaraṃ tataḥ<BR>
03,255.021a	nakulas tasya nāgasya samīpaparivartinaḥ<BR>
03,255.021c	saviṣāṇaṃ bhujaṃ mūle khaḍgena nirakṛntata<BR>
03,255.022a	sa vinadya mahānādaṃ gajaḥ kaṅkaṇabhūṣaṇaḥ<BR>
03,255.022c	patann avākśirā bhūmau hastyārohān apothayat<BR>
03,255.023a	sa tat karma mahat kṛtvā śūro mādravatīsutaḥ<BR>
03,255.023c	bhīmasenarathaṃ prāpya śarma lebhe mahārathaḥ<BR>
03,255.024a	bhīmas tv āpatato rājñaḥ koṭikāśyasya saṃgare<BR>
03,255.024c	sūtasya nudato vāhān kṣureṇāpāharac chiraḥ<BR>
03,255.025a	na bubodha hataṃ sūtaṃ sa rājā bāhuśālinā<BR>
03,255.025c	tasyāśvā vyadravan saṃkhye hatasūtās tatas tataḥ<BR>
03,255.026a	vimukhaṃ hatasūtaṃ taṃ bhīmaḥ praharatāṃ varaḥ<BR>
03,255.026c	jaghāna talayuktena prāsenābhyetya pāṇḍavaḥ<BR>
03,255.026d*1214_01	tadā tu saṃpravṛtte tu tumule yodhasaṃkṣaye<BR>
03,255.026d*1214_02	aṅgārakaḥ kuñjaraś ca saṃjayo guptakas tathā<BR>
03,255.026d*1214_03	śatruṃjayaḥ suprabuddho śubhakṛd bhramakā api<BR>
03,255.026d*1214_04	śūraḥ parākuḥ kuhako dvādaśaite mahārathāḥ<BR>
03,255.026d*1214_05	subalāḥ saindhavāś caiva trigartāś ca mahābalāḥ<BR>
03,255.026d*1214_06	ikṣvākuyodhāḥ prabalā rathinaḥ saha yad dvipāḥ<BR>
03,255.026d*1214_07	koṭīkṛtya ca pārthaṃ tu śaravarṣair avākiran<BR>
03,255.026d*1214_08	arjunas tu tataḥ kruddhaḥ śaravarṣaṃ nihatya ca<BR>
03,255.027a	dvādaśānāṃ tu sarveṣāṃ sauvīrāṇāṃ dhanaṃjayaḥ<BR>
03,255.027c	cakarta niṣitair bhallair dhanūṃṣi ca śirāṃsi ca<BR>
03,255.028a	śibīn ikṣvākumukhyāṃś ca trigartān saindhavān api<BR>
03,255.028c	jaghānātirathaḥ saṃkhye bāṇagocaram āgatān<BR>
03,255.029a	sāditāḥ pratyadṛśyanta bahavaḥ savyasācinā<BR>
03,255.029c	sapatākāś ca mātaṅgāḥ sadhvajāś ca mahārathāḥ<BR>
03,255.030a	pracchādya pṛthivīṃ tasthuḥ sarvam āyodhanaṃ prati<BR>
03,255.030c	śarīrāṇy aśiraskāni videhāni śirāṃsi ca<BR>
03,255.031a	śvagṛdhrakaṅkakākolabhāsagomāyuvāyasāḥ<BR>
03,255.031c	atṛpyaṃs tatra vīrāṇāṃ hatānāṃ māṃsaśoṇitaiḥ<BR>
03,255.031d@026_0001	evaṃ tīkṣṇaśarajvālair gāṇḍīvāgnipracoditaiḥ<BR>
03,255.031d@026_0002	senendhanaṃ dadāhāśu saroṣaḥ pārthayājakaḥ<BR>
03,255.031d@026_0003	cakrāṇāṃ patitānāṃ ca yugānāṃ ca mahīpate<BR>
03,255.031d@026_0004	tūṇīrāṇāṃ patākānāṃ dhvajānāṃ ca rathaiḥ saha<BR>
03,255.031d@026_0005	śarāṇām anukarṣāṇāṃ triveṇūnāṃ tathaiva ca<BR>
03,255.031d@026_0006	akṣāṇām atha yoktrāṇāṃ pratodānāṃ ca rāśayaḥ<BR>
03,255.031d@026_0007	śirasāṃ patitānāṃ ca kuṇḍaloṣṇīṣadhāriṇām<BR>
03,255.031d@026_0008	bhujānāṃ mukuṭānāṃ ca hārāṇām aṅgadaiḥ saha<BR>
03,255.031d@026_0009	chattrāṇāṃ vyajanānāṃ ca carmaṇāṃ caiva rāśayaḥ<BR>
03,255.031d@026_0010	chinnānāṃ kārmukāṇāṃ ca paṭṭasānāṃ tathaiva ca<BR>
03,255.031d@026_0011	śaktīnām atha khaḍgānāṃ daṇḍānām atha tomaraiḥ<BR>
03,255.031d@026_0012	rāśayas tatra dṛśyante tatra tatra viśāṃ pate<BR>
03,255.031d@026_0013	patitaiś caiva mātaṅgaiḥ sayodhaiḥ parvatopamaiḥ<BR>
03,255.031d@026_0014	hayair nipatitaiḥ sārdhaṃ sādibhiḥ sāyudhais tadā<BR>
03,255.031d@026_0015	vipraviṣṭai rathaiś caiva nihataiś ca padātibhiḥ<BR>
03,255.031d@026_0016	agamyarūpā pṛthivī māṃsaśoṇitakardamā<BR>
03,255.032a	hateṣu teṣu vīreṣu sindhurājo jayadrathaḥ<BR>
03,255.032c	vimucya kṛṣṇāṃ saṃtrastaḥ palāyanaparo 'bhavat<BR>
03,255.032d*1215_01	vidrāvyamāne sainye tu makarair arṇavo yathā<BR>
03,255.033a	sa tasmin saṃkule sainye draupadīm avatārya vai<BR>
03,255.033c	prāṇaprepsur upādhāvad vanaṃ yena narādhamaḥ<BR>
03,255.034a	draupadīṃ dharmarājas tu dṛṣṭvā dhaumyapuraskṛtām<BR>
03,255.034c	mādrīputreṇa vīreṇa ratham āropayat tadā<BR>
03,255.035a	tatas tad vidrutaṃ sainyam apayāte jayadrathe<BR>
03,255.035c	ādiśyādiśya nārācair ājaghāna vṛkodaraḥ<BR>
03,255.036a	savyasācī tu taṃ dṛṣṭvā palāyantaṃ jayadratham<BR>
03,255.036c	vārayām āsa nighnantaṃ bhīmaṃ saindhavasainikān<BR>
03,255.037	arjuna uvāca<BR>
03,255.037a	yasyāpacārāt prāpto 'yam asmān kleśo durāsadaḥ<BR>
03,255.037c	tam asmin samaroddeśe na paśyāmi jayadratham<BR>
03,255.038a	tam evānviṣa bhadraṃ te kiṃ te yodhair nipātitaiḥ<BR>
03,255.038c	anāmiṣam idaṃ karma kathaṃ vā manyate bhavān<BR>
03,255.039	vaiśaṃpāyana uvāca<BR>
03,255.039a	ity ukto bhīmasenas tu guḍākeśena dhīmatā<BR>
03,255.039c	yudhiṣṭhiram abhiprekṣya vāgmī vacanam abravīt<BR>
03,255.040a	hatapravīrā ripavo bhūyiṣṭhaṃ vidrutā diśaḥ<BR>
03,255.040c	gṛhītvā draupadīṃ rājan nivartatu bhavān itaḥ<BR>
03,255.041a	yamābhyāṃ saha rājendra dhaumyena ca mahātmanā<BR>
03,255.041c	prāpyāśramapadaṃ rājan draupadīṃ parisāntvaya<BR>
03,255.042a	na hi me mokṣyate jīvan mūḍhaḥ saindhavako nṛpaḥ<BR>
03,255.042c	pātālatalasaṃstho 'pi yadi śakro 'sya sārathiḥ<BR>
03,255.043	yudhiṣṭhira uvāca<BR>
03,255.043a	na hantavyo mahābāho durātmāpi sa saindhavaḥ<BR>
03,255.043c	duḥśalām abhisaṃsmṛtya gāndhārīṃ ca yaśasvinīm<BR>
03,255.044	vaiśaṃpāyana uvāca<BR>
03,255.044a	tac chrutvā draupadī bhīmam uvāca vyākulendriyā<BR>
03,255.044c	kupitā hrīmatī prājñā patī bhīmārjunāv ubhau<BR>
03,255.045a	kartavyaṃ cet priyaṃ mahyaṃ vadhyaḥ sa puruṣādhamaḥ<BR>
03,255.045c	saindhavāpasadaḥ pāpo durmatiḥ kulapāṃsanaḥ<BR>
03,255.046a	bhāryābhihartā nirvairo yaś ca rājyaharo ripuḥ<BR>
03,255.046c	yācamāno 'pi saṃgrāme na sa jīvitum arhati<BR>
03,255.047a	ity uktau tau naravyāghrau yayatur yatra saindhavaḥ<BR>
03,255.047c	rājā nivavṛte kṛṣṇām ādāya sapurohitaḥ<BR>
03,255.048a	sa praviśyāśramapadaṃ vyapaviddhabṛsīghaṭam<BR>
03,255.048c	mārkaṇḍeyādibhir viprair anukīrṇaṃ dadarśa ha<BR>
03,255.049a	draupadīm anuśocadbhir brāhmaṇais taiḥ samāgataiḥ<BR>
03,255.049c	samiyāya mahāprājñaḥ sabhāryo bhrātṛmadhyagaḥ<BR>
03,255.050a	te sma taṃ muditā dṛṣṭvā punar abhyāgataṃ nṛpam<BR>
03,255.050c	jitvā tān sindhusauvīrān draupadīṃ cāhṛtāṃ punaḥ<BR>
03,255.051a	sa taiḥ parivṛto rājā tatraivopaviveśa ha<BR>
03,255.051c	praviveśāśramaṃ kṛṣṇā yamābhyāṃ saha bhāminī<BR>
03,255.052a	bhīmārjunāv api śrutvā krośamātragataṃ ripum<BR>
03,255.052c	svayam aśvāṃs tudantau tau javenaivābhyadhāvatām<BR>
03,255.053a	idam atyadbhutaṃ cātra cakāra puruṣo 'rjunaḥ<BR>
03,255.053c	krośamātragatān aśvān saindhavasya jaghāna yat<BR>
03,255.054a	sa hi divyāstrasaṃpannaḥ kṛcchrakāle 'py asaṃbhramaḥ<BR>
03,255.054c	akarod duṣkaraṃ karma śarair astrānumantritaiḥ<BR>
03,255.055a	tato 'bhyadhāvatāṃ vīrāv ubhau bhīmadhanaṃjayau<BR>
03,255.055c	hatāśvaṃ saindhavaṃ bhītam ekaṃ vyākulacetasam<BR>
03,255.056a	saindhavas tu hatān dṛṣṭvā tathāśvān svān suduḥkhitaḥ<BR>
03,255.056b*1216_01	rathāt praskandya padbhyāṃ vai palāyanaparo 'bhavat<BR>
03,255.056c	dṛṣṭvā vikramakarmāṇi kurvāṇaṃ ca dhanaṃjayam<BR>
03,255.056e	palāyanakṛtotsāhaḥ prādravad yena vai vanam<BR>
03,255.057a	saindhavaṃ tvabhisaṃprekṣya parākrāntaṃ palāyane<BR>
03,255.057c	anuyāya mahābāhuḥ phalguno vākyam abravīt<BR>
03,255.058a	anena vīryeṇa kathaṃ striyaṃ prārthayase balāt<BR>
03,255.058c	rājaputra nivartasva na te yuktaṃ palāyanam<BR>
03,255.058e	kathaṃ cānucarān hitvā śatrumadhye palāyase<BR>
03,255.059a	ity ucyamānaḥ pārthena saindhavo na nyavartata<BR>
03,255.059a*1217_01	**** **** arjunena ca dhīmatā<BR>
03,255.059a*1217_02	saindhavo 'pi ca pāpātmā<BR>
03,255.059c	tiṣṭha tiṣṭheti taṃ bhīmaḥ sahasābhyadravad balī<BR>
03,255.059e	mā vadhīr iti pārthas taṃ dayāvān abhyabhāṣata<BR>
03,256.001	vaiśaṃpāyana uvāca<BR>
03,256.001a	jayadrathas tu saṃprekṣya bhrātarāv udyatāyudhau<BR>
03,256.001c	prādravat tūrṇam avyagro jīvitepsuḥ suduḥkhitaḥ<BR>
03,256.001d*1218_01	salatābhiḥ *saṃvṛte kirīṭaṃ ratnabhāsvaram<BR>
03,256.001d*1218_02	āpe vidravya dhāvantaṃ nilīyantaṃ vanāntaram<BR>
03,256.001d*1218_03	bhīmasenas tu taṃ kakṣe līyamānaṃ bhayākulam<BR>
03,256.001d*1218_04	mārgamāṇo 'vatīryāśu rathād ratnavibhūṣitāt<BR>
03,256.002a	taṃ bhīmaseno dhāvantam avatīrya rathād balī<BR>
03,256.002c	abhidrutya nijagrāha keśapakṣe 'tyamarṣaṇaḥ<BR>
03,256.003a	samudyamya ca taṃ roṣān niṣpipeṣa mahītale<BR>
03,256.003c	gale gṛhītvā rājānaṃ tāḍayām āsa caiva ha<BR>
03,256.004a	punaḥ saṃjīvamānasya tasyotpatitum icchataḥ<BR>
03,256.004c	padā mūrdhni mahābāhuḥ prāharad vilapiṣyataḥ<BR>
03,256.005a	tasya jānuṃ dadau bhīmo jaghne cainam aratninā<BR>
03,256.005c	sa moham agamad rājā prahāravarapīḍitaḥ<BR>
03,256.006a	viroṣaṃ bhīmasenaṃ tu vārayām āsa phalgunaḥ<BR>
03,256.006c	duḥśalāyāḥ kṛte rājā yat tad āheti kaurava<BR>
03,256.007	bhīmasena uvāca<BR>
03,256.007a	nāyaṃ pāpasamācāro matto jīvitum arhati<BR>
03,256.007c	draupadyās tadanarhāyāḥ parikleṣṭā narādhamaḥ<BR>
03,256.008a	kiṃ nu śakyaṃ mayā kartuṃ yad rājā satataṃ ghṛṇī<BR>
03,256.008c	tvaṃ ca bāliśayā buddhyā sadaivāsmān prabādhase<BR>
03,256.009a	evam uktvā saṭās tasya pañca cakre vṛkodaraḥ<BR>
03,256.009c	ardhacandreṇa bāṇena kiṃ cid abruvatas tadā<BR>
03,256.010a	vikalpayitvā rājānaṃ tataḥ prāha vṛkodaraḥ<BR>
03,256.010b*1219_01	taṃ tathā na viceṣṭantam abudhvāpa vṛkodaraḥ<BR>
03,256.010c	jīvituṃ cecchase mūḍha hetuṃ me gadataḥ śṛṇu<BR>
03,256.011a	dāso 'smīti tvayā vācyaṃ saṃsatsu ca sabhāsu ca<BR>
03,256.011c	evaṃ te jīvitaṃ dadyām eṣa yuddhajito vidhiḥ<BR>
03,256.012a	evam astv iti taṃ rājā kṛcchraprāṇo jayadrathaḥ<BR>
03,256.012c	provāca puruṣavyāghraṃ bhīmam āhavaśobhinam<BR>
03,256.013a	tata enaṃ viceṣṭantaṃ baddhvā pārtho vṛkodaraḥ<BR>
03,256.013c	ratham āropayām āsa visaṃjñaṃ pāṃsuguṇṭhitam<BR>
03,256.014a	tatas taṃ ratham āsthāya bhīmaḥ pārthānugas tadā<BR>
03,256.014c	abhyetyāśramamadhyastham abhyagacchad yudhiṣṭhiram<BR>
03,256.015a	darśayām āsa bhīmas tu tadavasthaṃ jayadratham<BR>
03,256.015c	taṃ rājā prāhasad dṛṣṭvā mucyatām iti cābravīt<BR>
03,256.016a	rājānaṃ cābravīd bhīmo draupadyai kathayeti vai<BR>
03,256.016c	dāsabhāvaṃ gato hy eṣa pāṇḍūnāṃ pāpacetanaḥ<BR>
03,256.017a	tam uvāca tato jyeṣṭho bhrātā sapraṇayaṃ vacaḥ<BR>
03,256.017c	muñcainam adhamācāraṃ pramāṇaṃ yadi te vayam<BR>
03,256.018a	draupadī cābravīd bhīmam abhiprekṣya yudhiṣṭhiram<BR>
03,256.018c	dāso 'yaṃ mucyatāṃ rājñas tvayā pañcasaṭaḥ kṛtaḥ<BR>
03,256.018d*1220_01	evam uktaḥ sa bhīmas tu bhrātrā caiva ca kṛṣṇayā<BR>
03,256.018d*1220_02	mumoca taṃ mahāpāpaṃ jayadratham acetasam<BR>
03,256.018d*1221_01	sa mu[mo]caivam uktas tu bhīmas taṃ bandhanāt tadā<BR>
03,256.019a	sa mukto 'bhyetya rājānam abhivādya yudhiṣṭhiram<BR>
03,256.019c	vavande vihvalo rājā tāṃś ca sarvān munīṃs tadā<BR>
03,256.020a	tam uvāca ghṛṇī rājā dharmaputro yudhiṣṭhiraḥ<BR>
03,256.020c	tathā jayadrathaṃ dṛṣṭvā gṛhītaṃ savyasācinā<BR>
03,256.021a	adāso gaccha mukto 'si maivaṃ kārṣīḥ punaḥ kva cit<BR>
03,256.021c	strīkāmuka dhig astu tvāṃ kṣudraḥ kṣudrasahāyavān<BR>
03,256.021e	evaṃvidhaṃ hi kaḥ kuryāt tvad anyaḥ puruṣādhamaḥ<BR>
03,256.021f*1222_01	karma dharmaviruddhaṃ vai lokaduṣṭaṃ ca durmate<BR>
03,256.022a	gatasattvam iva jñātvā kartāram aśubhasya tam<BR>
03,256.022c	saṃprekṣya bharataśreṣṭhaḥ kṛpāṃ cakre narādhipaḥ<BR>
03,256.023a	dharme te vardhatāṃ buddhir mā cādharme manaḥ kṛthāḥ<BR>
03,256.023c	sāśvaḥ sarathapādātaḥ svasti gaccha jayadratha<BR>
03,256.024a	evam uktas tu savrīḍaṃ tūṣṇīṃ kiṃ cid avāṅmukhaḥ<BR>
03,256.024c	jagāma rājā duḥkhārto gaṅgādvārāya bhārata<BR>
03,256.025a	sa devaṃ śaraṇaṃ gatvā virūpākṣam umāpatim<BR>
03,256.025b*1223_01	nirāhāro jitakrodhaḥ pādāṅguṣṭhāgraviṣṭhitaḥ<BR>
03,256.025c	tapaś cacāra vipulaṃ tasya prīto vṛṣadhvajaḥ<BR>
03,256.026a	baliṃ svayaṃ pratyagṛhṇāt prīyamāṇas trilocanaḥ<BR>
03,256.026c	varaṃ cāsmai dadau devaḥ sa ca jagrāha tac chṛṇu<BR>
03,256.027a	samastān sarathān pañca jayeyaṃ yudhi pāṇḍavān<BR>
03,256.027c	iti rājābravīd devaṃ neti devas tam abravīt<BR>
03,256.028a	ajayyāṃś cāpy avadhyāṃś ca vārayiṣyasi tān yudhi<BR>
03,256.028c	ṛte 'rjunaṃ mahābāhuṃ devair api durāsadam<BR>
03,256.028c*1224_01	**** **** naraṃ nāma sureśavaram<BR>
03,256.028c*1224_02	badaryāṃ taptatapasaṃ nārāyaṇasahāyakam<BR>
03,256.028c*1224_03	ajitaṃ sarvalokānāṃ<BR>
03,256.028d*1225_01	mama pāśupatāstreṇa guptaṃ sarvatra sarvadā<BR>
03,256.028d@027_0001	mayā dattaṃ pāśupataṃ divyam apratimaṃ śaram<BR>
03,256.028d@027_0002	avāpa lokapālebhyo vajrādīn sa mahāśarān<BR>
03,256.028d@027_0003	devadevo hy anantātmā viṣṇuḥ suraguruḥ prabhuḥ<BR>
03,256.028d@027_0004	pradhānapuruṣo 'vyakto viśvātmā viśvamūrtimān<BR>
03,256.028d@027_0005	yugāntakāle saṃprāpte kālāgnir dahate jagat<BR>
03,256.028d@027_0006	saparvatārṇavadvīpaṃ saśailavanakānanam<BR>
03,256.028d@027_0007	nirdahan nāgalokāṃś ca pātālatalacāriṇaḥ<BR>
03,256.028d@027_0008	athāntarikṣe sumahannānāvarṇāḥ payodharāḥ<BR>
03,256.028d@027_0009	ghorasvarā vinadinas taḍinmālāvalambinaḥ<BR>
03,256.028d@027_0010	samuttiṣṭhan diśaḥ sarvā vivarṣantaḥ samantataḥ<BR>
03,256.028d@027_0011	tato 'gniṃ nāśayām āsuḥ saṃvartāgniniyāmakāḥ<BR>
03,256.028d@027_0012	akṣamātraiś ca dhārābhis tiṣṭhanty āpūrya sarvaśaḥ<BR>
03,256.028d@027_0013	ekārṇave tadā tasminn upaśāntacarācare<BR>
03,256.028d@027_0014	naṣṭacandrārkapavane grahanakṣatravarjite<BR>
03,256.028d@027_0015	caturyugasahasrānte salilenāplutā mahī<BR>
03,256.028d@027_0016	tato nārāyaṇākhyas tu sahasrākṣaḥ sahasrapāt<BR>
03,256.028d@027_0017	sahasraśīrṣā puruṣaḥ svaptukāmas tv atīndriyaḥ<BR>
03,256.028d@027_0018	phaṭāsahasravikaṭaṃ śeṣaṃ paryaṅkabhoginam<BR>
03,256.028d@027_0019	sahasram iva tigmāṃśusaṃghātam amitadyutim<BR>
03,256.028d@027_0020	kundenduhāragokṣīramṛṇālakumudaprabham<BR>
03,256.028d@027_0021	tatrāsau bhagavān devaḥ svapañ jalanidhau tadā<BR>
03,256.028d@027_0022	naiśena tamasā vyāptāṃ svāṃ rātriṃ kurute vibhuḥ<BR>
03,256.028d@027_0023	sattvodrekāt pravṛddhas tu śūnyaṃ lokam apaśyata<BR>
03,256.028d@027_0024	imaṃ codāharanty atra ślokaṃ nārāyaṇaṃ prati<BR>
03,256.028d@027_0025	āpo nārās tattanava ity apāṃ nāma śuśruma<BR>
03,256.028d@027_0026	ayanaṃ tena caivāste tena nārāyaṇaḥ smṛtaḥ<BR>
03,256.028d@027_0027	pradhyānasamakālaṃ tu prajāhetoḥ sanātanaḥ<BR>
03,256.028d@027_0028	dhyātamātre tu bhagavannābhyāṃ padmaḥ samutthitaḥ<BR>
03,256.028d@027_0029	tataś caturmukho brahmā nābhipadmād viniḥsṛtaḥ<BR>
03,256.028d@027_0030	tatropaviṣṭaḥ sahasā padme lokapitāmahaḥ<BR>
03,256.028d@027_0031	śūnyaṃ dṛṣṭvā jagat kṛtsnaṃ mānasān ātmanaḥ samān<BR>
03,256.028d@027_0032	tato marīcipramukhān maharṣīn asṛjan nava<BR>
03,256.028d@027_0033	te 'sṛjan sarvabhūtāni trasāni sthāvarāṇi ca<BR>
03,256.028d@027_0034	yakṣarākṣasabhūtāni piśācoragamānuṣān<BR>
03,256.028d@027_0035	sṛjate brahmamūrtis tu rakṣate pauruṣī tanuḥ<BR>
03,256.028d@027_0036	raudrībhāvena śamayet tisro 'vasthāḥ prajāpateḥ<BR>
03,256.028d@027_0037	na śrutaṃ te sindhupate viṣṇor adbhutakarmaṇaḥ<BR>
03,256.028d@027_0038	kathyamānāni munibhir brāhmaṇair vedapāragaiḥ<BR>
03,256.028d@027_0039	jalena samanuprāpte sarvataḥ pṛthivītale<BR>
03,256.028d@027_0040	tadā caikārṇave tasminn ekākāśe prabhuś caran<BR>
03,256.028d@027_0041	niśāyām iva khadyotaḥ prāvṛṭkāle samantataḥ<BR>
03,256.028d@027_0042	pratiṣṭhānāya pṛthivīṃ mārgamāṇas tadābhavat<BR>
03,256.028d@027_0043	jale nimagnāṃ gāṃ dṛṣṭvā coddhartuṃ manasecchati<BR>
03,256.028d@027_0044	kiṃ nu rūpam ahaṃ kṛtvā salilād uddhare mahīm<BR>
03,256.028d@027_0045	evaṃ saṃcintya manasā dṛṣṭvā divyena cakṣuṣā<BR>
03,256.028d@027_0046	jalakrīḍābhirucitaṃ vārāhaṃ rūpam asmarat<BR>
03,256.028d@027_0047	kṛtvā vārāhavapuṣaṃ vāṅmayaṃ vedasaṃmitam<BR>
03,256.028d@027_0048	daśayojanavistīrṇam āyataṃ śatayojanam<BR>
03,256.028d@027_0049	mahāparvatavarṣmābhaṃ tīkṣṇadaṃṣṭraṃ pradīptimat<BR>
03,256.028d@027_0050	mahāmeghaughanirghoṣaṃ nīlajīmūtasaṃnibham<BR>
03,256.028d@027_0051	bhūtvā yajñavarāho vai apaḥ saṃprāviśat prabhuḥ<BR>
03,256.028d@027_0052	daṃṣṭreṇaikena coddhṛtya sve sthāne nyaviśan mahīm<BR>
03,256.028d@027_0053	punar eva mahābāhur apūrvāṃ tanum āśritaḥ<BR>
03,256.028d@027_0054	narasya kṛtvārdhatanuṃ siṃhasyārdhatanuṃ prabhuḥ<BR>
03,256.028d@027_0055	daityendrasya sabhāṃ gatvā pāṇiṃ saṃspṛśya pāṇinā<BR>
03,256.028d@027_0056	daityānām ādipuruṣaḥ surārir ditinandanaḥ<BR>
03,256.028d@027_0057	dṛṣṭvā cāpūrvavapuṣaṃ krodhāt saṃraktalocanaḥ<BR>
03,256.028d@027_0058	śūlodyatakaraḥ sragvī hiraṇyakaśipus tadā<BR>
03,256.028d@027_0059	meghastanitanirghoṣo nīlābhracayasaṃnibhaḥ<BR>
03,256.028d@027_0060	devārir ditijo vīro nṛsiṃhaṃ samupādravat<BR>
03,256.028d@027_0061	samupetya tatas tīkṣṇair mṛgendreṇa balīyasā<BR>
03,256.028d@027_0062	nārasiṃhena vapuṣā dāritaḥ karajair bhṛśam<BR>
03,256.028d@027_0063	evaṃ nihatya bhagavān daityendraṃ ripughātinam<BR>
03,256.028d@027_0064	bhūyo 'nyaḥ puṇḍarīkākṣaḥ prabhur lokahitāya ca<BR>
03,256.028d@027_0065	kaśyapasyātmajaḥ śrīmān adityā garbhadhāritaḥ<BR>
03,256.028d@027_0066	pūrṇe varṣasahasre tu prasūtā garbham uttamam<BR>
03,256.028d@027_0067	durdināmbhodasadṛśo dīptākṣo vāmanākṛtiḥ<BR>
03,256.028d@027_0068	daṇḍī kamaṇḍaludharaḥ śrīvatsorasibhūṣitaḥ<BR>
03,256.028d@027_0069	jaṭī yajñopavītī ca bhagavān bālarūpadhṛk<BR>
03,256.028d@027_0070	yajñavāṭaṃ gataḥ śrīmān dānavendrasya vai tadā<BR>
03,256.028d@027_0071	bṛhaspatisahāyo 'sau praviṣṭo balino makhe<BR>
03,256.028d@027_0072	taṃ dṛṣṭvā vāmanatanuṃ prahṛṣṭo balir abravīt<BR>
03,256.028d@027_0073	prīto 'smi darśane vipra brūhi tvaṃ kiṃ dadāni te<BR>
03,256.028d@027_0074	evam uktas tu balinā vāmanaḥ pratyuvāca ha<BR>
03,256.028d@027_0075	svastīty uktvā baliṃ devaḥ smayamāno 'bhyabhāṣata<BR>
03,256.028d@027_0076	medinīṃ dānavapate dehi me vikramatrayam<BR>
03,256.028d@027_0077	balir dadau prasannātmā viprāyāmitatejase<BR>
03,256.028d@027_0078	tato divyādbhutatamaṃ rūpaṃ vikramato hareḥ<BR>
03,256.028d@027_0079	vikramais tribhir akṣobhyo jahārāśu sa medinīm<BR>
03,256.028d@027_0080	dadau śakrāya ca mahīṃ viṣṇur devaḥ sanātanaḥ<BR>
03,256.028d@027_0081	eṣa te vāmano nāma prādurbhāvaḥ prakīrtitaḥ<BR>
03,256.028d@027_0082	tena devāḥ prādur āsan vaiṣṇavaṃ cocyate jagat<BR>
03,256.028d@027_0083	asatāṃ nigrahārthāya dharmasaṃrakṣaṇāya ca<BR>
03,256.028d@027_0084	avatīrṇo manuṣyāṇām ajāyata yadukṣaye<BR>
03,256.028d@027_0085	sa evaṃ bhagavān viṣṇuḥ kṛṣṇeti parikīrtyate<BR>
03,256.028d@027_0086	anādyantam ajaṃ devaṃ prabhuṃ lokanamaskṛtam<BR>
03,256.028d@027_0087	yaṃ devaṃ viduṣo gānti tasya karmāṇi saindhava<BR>
03,256.029a	yam āhur ajitaṃ devaṃ śaṅkhacakragadādharam<BR>
03,256.029b*1226_01	śrīvatsadhāriṇaṃ devaṃ pītakauśeyavāsasam<BR>
03,256.029c	pradhānaḥ so 'straviduṣāṃ tena kṛṣṇena rakṣyate<BR>
03,256.029d*1227_01	sahāyaḥ puṇḍarīkākṣaḥ śrīmān atulavikramaḥ<BR>
03,256.029d*1227_02	samānasyandane pārtham āsthāya paravīrahā<BR>
03,256.029d*1227_03	na śakyate tena jetuṃ tridaśair api duḥsahaḥ<BR>
03,256.029d*1227_04	kaḥ punar mānuṣo bhāvo raṇe pārthaṃ vijeṣyati<BR>
03,256.029d*1227_05	tam ekaṃ varjayitvā tu sarvaṃ yaudhiṣṭhiraṃ balam<BR>
03,256.029d*1227_06	caturaḥ pāṇḍavān rājan dinaikaṃ jeṣyase ripūn<BR>
03,256.029d*1227_06	vaiśaṃpāyana uvāca<BR>
03,256.029d*1227_07	ity evam uktvā nṛpatiṃ sarvapāpaharo haraḥ<BR>
03,256.029d*1227_08	umāpatiḥ paśupatir yajñahā tripurārdanaḥ<BR>
03,256.029d*1227_09	vāmanair vikaṭaiḥ kubjair ugraśravaṇadarśanaiḥ<BR>
03,256.029d*1227_10	vṛtaḥ pāriṣadair ghorair nānāpraharaṇodyataiḥ<BR>
03,256.029d*1227_11	tryambako rājaśārdūla bhaganetranipātanaḥ<BR>
03,256.029d*1227_12	umāsahāyo bhagavāṃs tatraivāntaradhīyata<BR>
03,256.029d*1228_01	tasmāt tvaṃ pārtharahitān pāṇḍavān vārayiṣyasi<BR>
03,256.029d*1228_02	ekadā puruṣavyāghra mayā dattaṃ varaṃ tava<BR>
03,256.030a	evam uktas tu nṛpatiḥ svam eva bhavanaṃ yayau<BR>
03,256.030c	pāṇḍavāś ca vane tasmin nyavasan kāmyake tadā<BR>
03,257.001	janamejaya uvāca<BR>
03,257.001a	evaṃ hṛtāyāṃ kṛṣṇāyāṃ prāpya kleśam anuttamam<BR>
03,257.001c	ata ūrdhvaṃ naravyāghrāḥ kim akurvata pāṇḍavāḥ<BR>
03,257.002	vaiśaṃpāyana uvāca<BR>
03,257.002a	evaṃ kṛṣṇāṃ mokṣayitvā vinirjitya jayadratham<BR>
03,257.002c	āsāṃ cakre munigaṇair dharmarājo yudhiṣṭhiraḥ<BR>
03,257.003a	teṣāṃ madhye maharṣīṇāṃ śṛṇvatām anuśocatām<BR>
03,257.003c	mārkaṇḍeyam idaṃ vākyam abravīt pāṇḍunandanaḥ<BR>
03,257.003d*1229_00	yudhiṣṭhira uvāca<BR>
03,257.003d*1229_01	bhagavan devarṣīṇāṃ tvaṃ khyāto bhūtabhaviṣyavit<BR>
03,257.003d*1229_02	saṃśayaṃ paripṛcchāmi chindhi me hṛdi saṃsthitam<BR>
03,257.003d*1230_01	drupadasya sutā hy eṣā vedimadhyāt samutthitā<BR>
03,257.003d*1230_02	ayonijā mahābhāgā snuṣā pāṇḍor mahātmanaḥ<BR>
03,257.004a	manye kālaś ca balavān daivaṃ ca vidhinirmitam<BR>
03,257.004c	bhavitavyaṃ ca bhūtānāṃ yasya nāsti vyatikramaḥ<BR>
03,257.005a	kathaṃ hi patnīm asmākaṃ dharmajñāṃ dharmacāriṇīm<BR>
03,257.005c	saṃspṛśed īdṛśo bhāvaḥ śuciṃ stainyam ivānṛtam<BR>
03,257.006a	na hi pāpaṃ kṛtaṃ kiṃ cit karma vā ninditaṃ kva cit<BR>
03,257.006c	draupadyā brāhmaṇeṣv eva dharmaḥ sucarito mahān<BR>
03,257.007a	tāṃ jahāra balād rājā mūḍhabuddhir jayadrathaḥ<BR>
03,257.007c	tasyāḥ saṃharaṇāt prāptaḥ śirasaḥ keśavāpanam<BR>
03,257.007e	parājayaṃ ca saṃgrāme sasahāyaḥ samāptavān<BR>
03,257.008a	pratyāhṛtā tathāsmābhir hatvā tat saindhavaṃ balam<BR>
03,257.008c	tad dāraharaṇaṃ prāptam asmābhir avitarkitam<BR>
03,257.009a	duḥkhaś cāyaṃ vane vāso mṛgayāyāṃ ca jīvikā<BR>
03,257.009c	hiṃsā ca mṛgajātīnāṃ vanaukobhir vanaukasām<BR>
03,257.009e	jñātibhir vipravāsaś ca mithyā vyavasitair ayam<BR>
03,257.010a	asti nūnaṃ mayā kaś cid alpabhāgyataro naraḥ<BR>
03,257.010c	bhavatā dṛṣṭapūrvo vā śrutapūrvo 'pi vā bhavet<BR>
03,258.001	mārkaṇḍeya uvāca<BR>
03,258.001a	prāptam apratimaṃ duḥkhaṃ rāmeṇa bharatarṣabha<BR>
03,258.001b*1231_01	vyasanaṃ pitṛśokādi bhāryāyā haraṇaṃ mahat<BR>
03,258.001b*1231_02	pitur nideśād vasato vane 'sya svargataḥ pitā<BR>
03,258.001c	rakṣasā jānakī tasya hṛtā bhāryā balīyasā<BR>
03,258.002a	āśramād rākṣasendreṇa rāvaṇena vihāyasā<BR>
03,258.002c	māyām āsthāya tarasā hatvā gṛdhraṃ jaṭāyuṣam<BR>
03,258.003a	pratyājahāra tāṃ rāmaḥ sugrīvabalam āśritaḥ<BR>
03,258.003c	baddhvā setuṃ samudrasya dagdhvā laṅkāṃ śitaiḥ śaraiḥ<BR>
03,258.003d*1232_01	tatas taṃ balavān rāmo ripuṃ bhāryāpahāriṇam<BR>
03,258.003d*1232_02	saha vānarasainyena jaghāna raṇamūrdhani<BR>
03,258.004	yudhiṣṭhira uvāca<BR>
03,258.004a	kasmin rāmaḥ kule jātaḥ kiṃvīryaḥ kiṃparākramaḥ<BR>
03,258.004c	rāvaṇaḥ kasya vā putraḥ kiṃ vairaṃ tasya tena ha<BR>
03,258.005a	etan me bhagavan sarvaṃ samyag ākhyātum arhasi<BR>
03,258.005b*1233_01	tvayā pratyakṣato dṛṣṭaṃ yathā sarvam aśeṣataḥ<BR>
03,258.005c	śrotum icchāmi caritaṃ rāmasyākliṣṭakarmaṇaḥ<BR>
03,258.006	mārkaṇḍeya uvāca<BR>
03,258.006*1234_01	śṛṇu rājan purā vṛttam itihāsaṃ purātanam<BR>
03,258.006*1234_02	sabhāryeṇa yathā prāptaṃ duḥkhaṃ rāmeṇa bhārata<BR>
03,258.006a	ajo nāmābhavad rājā mahān ikṣvākuvaṃśajaḥ<BR>
03,258.006c	tasya putro daśarathaḥ śaśvat svādhyāyavāñ śuciḥ<BR>
03,258.007a	abhavaṃs tasya catvāraḥ putrā dharmārthakovidāḥ<BR>
03,258.007c	rāmalakṣmaṇaśatrughnā bharataś ca mahābalaḥ<BR>
03,258.008a	rāmasya mātā kausalyā kaikeyī bharatasya tu<BR>
03,258.008c	sutau lakṣmaṇaśatrughnau sumitrāyāḥ paraṃtapau<BR>
03,258.009a	videharājo janakaḥ sītā tasyātmajā vibho<BR>
03,258.009c	yāṃ cakāra svayaṃ tvaṣṭā rāmasya mahiṣīṃ priyām<BR>
03,258.010a	etad rāmasya te janma sītāyāś ca prakīrtitam<BR>
03,258.010c	rāvaṇasyāpi te janma vyākhyāsyāmi janeśvara<BR>
03,258.011a	pitāmaho rāvaṇasya sākṣād devaḥ prajāpatiḥ<BR>
03,258.011c	svayaṃbhūḥ sarvalokānāṃ prabhuḥ sraṣṭā mahātapāḥ<BR>
03,258.012a	pulastyo nāma tasyāsīn mānaso dayitaḥ sutaḥ<BR>
03,258.012c	tasya vaiśravaṇo nāma gavi putro 'bhavat prabhuḥ<BR>
03,258.013a	pitaraṃ sa samutsṛjya pitāmaham upasthitaḥ<BR>
03,258.013c	tasya kopāt pitā rājan sasarjātmānam ātmanā<BR>
03,258.014a	sa jajñe viśravā nāma tasyātmārdhena vai dvijaḥ<BR>
03,258.014c	pratīkārāya sakrodhas tato vaiśravaṇasya vai<BR>
03,258.015a	pitāmahas tu prītātmā dadau vaiśravaṇasya ha<BR>
03,258.015c	amaratvaṃ dhaneśatvaṃ lokapālatvam eva ca<BR>
03,258.016a	īśānena tathā sakhyaṃ putraṃ ca nalakūbaram<BR>
03,258.016c	rājadhānīniveśaṃ ca laṅkāṃ rakṣogaṇānvitām<BR>
03,258.016d*1235_01	vimānaṃ puṣpakaṃ nāma kāmagaṃ ca dadau prabhuḥ<BR>
03,258.016d*1235_02	yakṣāṇām ādhipatyaṃ ca rājarājatvam eva ca<BR>
03,259.001	mārkaṇḍeya uvāca<BR>
03,259.001a	pulastyasya tu yaḥ krodhād ardhadeho 'bhavan muniḥ<BR>
03,259.001c	viśravā nāma sakrodhaḥ sa vaiśravaṇam aikṣata<BR>
03,259.002a	bubudhe taṃ tu sakrodhaṃ pitaraṃ rākṣaseśvaraḥ<BR>
03,259.002c	kuberas tatprasādārthaṃ yatate sma sadā nṛpa<BR>
03,259.003a	sa rājarājo laṅkāyāṃ nivasan naravāhanaḥ<BR>
03,259.003c	rākṣasīḥ pradadau tisraḥ pitur vai paricārikāḥ<BR>
03,259.004a	tās tadā taṃ mahātmānaṃ saṃtoṣayitum udyatāḥ<BR>
03,259.004c	ṛṣiṃ bharataśārdūla nṛttagītaviśāradāḥ<BR>
03,259.005a	puṣpotkaṭā ca rākā ca mālinī ca viśāṃ pate<BR>
03,259.005c	anyonyaspardhayā rājañ śreyaskāmāḥ sumadhyamāḥ<BR>
03,259.006a	tāsāṃ sa bhagavāṃs tuṣṭo mahātmā pradadau varān<BR>
03,259.006c	lokapālopamān putrān ekaikasyā yathepsitān<BR>
03,259.007a	puṣpotkaṭāyāṃ jajñāte dvau putrau rākṣaseśvarau<BR>
03,259.007c	kumbhakarṇadaśagrīvau balenāpratimau bhuvi<BR>
03,259.008a	mālinī janayām āsa putram ekaṃ vibhīṣaṇam<BR>
03,259.008c	rākāyāṃ mithunaṃ jajñe kharaḥ śūrpaṇakhā tathā<BR>
03,259.009a	vibhīṣaṇas tu rūpeṇa sarvebhyo 'bhyadhiko 'bhavat<BR>
03,259.009c	sa babhūva mahābhāgo dharmagoptā kriyāratiḥ<BR>
03,259.010a	daśagrīvas tu sarveṣāṃ jyeṣṭho rākṣasapuṃgavaḥ<BR>
03,259.010c	mahotsāho mahāvīryo mahāsattvaparākramaḥ<BR>
03,259.011a	kumbhakarṇo balenāsīt sarvebhyo 'bhyadhikas tadā<BR>
03,259.011c	māyāvī raṇaśauṇḍaś ca raudraś ca rajanīcaraḥ<BR>
03,259.012a	kharo dhanuṣi vikrānto brahmadviṭ piśitāśanaḥ<BR>
03,259.012c	siddhavighnakarī cāpi raudrā śūrpaṇakhā tathā<BR>
03,259.013a	sarve vedavidaḥ śūrāḥ sarve sucaritavratāḥ<BR>
03,259.013c	ūṣuḥ pitrā saha ratā gandhamādanaparvate<BR>
03,259.014a	tato vaiśravaṇaṃ tatra dadṛśur naravāhanam<BR>
03,259.014c	pitrā sārdhaṃ samāsīnam ṛddhyā paramayā yutam<BR>
03,259.015a	jātaspardhās tatas te tu tapase dhṛtaniścayāḥ<BR>
03,259.015c	brahmāṇaṃ toṣayām āsur ghoreṇa tapasā tadā<BR>
03,259.016a	atiṣṭhad ekapādena sahasraṃ parivatsarān<BR>
03,259.016c	vāyubhakṣo daśagrīvaḥ pañcāgniḥ susamāhitaḥ<BR>
03,259.017a	adhaḥśāyī kumbhakarṇo yatāhāro yatavrataḥ<BR>
03,259.017c	vibhīṣaṇaḥ śīrṇaparṇam ekam abhyavahārayat<BR>
03,259.018a	upavāsaratir dhīmān sadā japyaparāyaṇaḥ<BR>
03,259.018c	tam eva kālam ātiṣṭhat tīvraṃ tapa udāradhīḥ<BR>
03,259.019a	kharaḥ śūrpaṇakhā caiva teṣāṃ vai tapyatāṃ tapaḥ<BR>
03,259.019c	paricaryāṃ ca rakṣāṃ ca cakratur hṛṣṭamānasau<BR>
03,259.019d*1236_01	vibhīṣaṇadaśagrīvau tepāte uttamaṃ tapaḥ<BR>
03,259.019d*1236_02	daśa varṣasahasrāṇi vāyubhakṣau paraṃtapau<BR>
03,259.019d*1236_03	sarake daśa varṣāṇi aṣṭa varṣāṇi sāgare<BR>
03,259.019d*1236_04	ūṣur varṣasahasrāṇi gokarṇe 'smiṃs tapovane<BR>
03,259.019d*1236_05	ceratus tṛṇaparṇāṇi mṛgaiḥ sārdham ariṃdamau<BR>
03,259.019d*1236_06	bādaryās tv āśrame rājan tepāte paramaṃ tapaḥ<BR>
03,259.019d*1236_07	ārādhayantau śaucena brahmāṇaṃ sutapasvinau<BR>
03,259.020a	pūrṇe varṣasahasre tu śiraś chittvā daśānanaḥ<BR>
03,259.020c	juhoty agnau durādharṣas tenātuṣyaj jagatprabhuḥ<BR>
03,259.021a	tato brahmā svayaṃ gatvā tapasas tān nyavārayat<BR>
03,259.021c	pralobhya varadānena sarvān eva pṛthak pṛthak<BR>
03,259.022	brahmovāca<BR>
03,259.022a	prīto 'smi vo nivartadhvaṃ varān vṛṇuta putrakāḥ<BR>
03,259.022c	yad yad iṣṭam ṛte tv ekam amaratvaṃ tathāstu tat<BR>
03,259.023a	yad yad agnau hutaṃ sarvaṃ śiras te mahad īpsayā<BR>
03,259.023c	tathaiva tāni te dehe bhaviṣyanti yathepsitam<BR>
03,259.024a	vairūpyaṃ ca na te dehe kāmarūpadharas tathā<BR>
03,259.024c	bhaviṣyasi raṇe 'rīṇāṃ vijetāsi na saṃśayaḥ<BR>
03,259.025	rāvaṇa uvāca<BR>
03,259.025a	gandharvadevāsurato yakṣarākṣasatas tathā<BR>
03,259.025c	sarpakiṃnarabhūtebhyo na me bhūyāt parābhavaḥ<BR>
03,259.026	brahmovāca<BR>
03,259.026a	ya ete kīrtitāḥ sarve na tebhyo 'sti bhayaṃ tava<BR>
03,259.026c	ṛte manuṣyād bhadraṃ te tathā tad vihitaṃ mayā<BR>
03,259.027	mārkaṇḍeya uvāca<BR>
03,259.027a	evam ukto daśagrīvas tuṣṭaḥ samabhavat tadā<BR>
03,259.027c	avamene hi durbuddhir manuṣyān puruṣādakaḥ<BR>
03,259.028a	kumbhakarṇam athovāca tathaiva prapitāmahaḥ<BR>
03,259.028b*1237_01	kumbhakarṇa mahābāho varaṃ varaya suvrata<BR>
03,259.028b*1238_01	varaṃ vṛṇīṣva bhadraṃ te prīto 'smīti punaḥ punaḥ<BR>
03,259.028c	sa vavre mahatīṃ nidrāṃ tamasā grastacetanaḥ<BR>
03,259.029a	tathā bhaviṣyatīty uktvā vibhīṣaṇam uvāca ha<BR>
03,259.029c	varaṃ vṛṇīṣva putra tvaṃ prīto 'smīti punaḥ punaḥ<BR>
03,259.030	vibhīṣaṇa uvāca<BR>
03,259.030a	paramāpadgatasyāpi nādharme me matir bhavet<BR>
03,259.030c	aśikṣitaṃ ca bhagavan brahmāstraṃ pratibhātu me<BR>
03,259.031	brahmovāca<BR>
03,259.031a	yasmād rākṣasayonau te jātasyāmitrakarśana<BR>
03,259.031c	nādharme ramate buddhir amaratvaṃ dadāmi te<BR>
03,259.032	mārkaṇḍeya uvāca<BR>
03,259.032a	rākṣasas tu varaṃ labdhvā daśagrīvo viśāṃ pate<BR>
03,259.032c	laṅkāyāś cyāvayām āsa yudhi jitvā dhaneśvaram<BR>
03,259.033a	hitvā sa bhagavāṃl laṅkām āviśad gandhamādanam<BR>
03,259.033c	gandharvayakṣānugato rakṣaḥkiṃpuruṣaiḥ saha<BR>
03,259.034a	vimānaṃ puṣpakaṃ tasya jahārākramya rāvaṇaḥ<BR>
03,259.034c	śaśāpa taṃ vaiśravaṇo na tvām etad vahiṣyati<BR>
03,259.035a	yas tu tvāṃ samare hantā tam evaitad vahiṣyati<BR>
03,259.035c	avamanya guruṃ māṃ ca kṣipraṃ tvaṃ na bhaviṣyasi<BR>
03,259.036a	vibhīṣaṇas tu dharmātmā satāṃ dharmam anusmaran<BR>
03,259.036c	anvagacchan mahārāja śriyā paramayā yutaḥ<BR>
03,259.037a	tasmai sa bhagavāṃs tuṣṭo bhrātā bhrātre dhaneśvaraḥ<BR>
03,259.037c	senāpatyaṃ dadau dhīmān yakṣarākṣasasenayoḥ<BR>
03,259.038a	rākṣasāḥ puruṣādāś ca piśācāś ca mahābalāḥ<BR>
03,259.038c	sarve sametya rājānam abhyaṣiñcad daśānanam<BR>
03,259.039a	daśagrīvas tu daityānāṃ devānāṃ ca balotkaṭaḥ<BR>
03,259.039c	ākramya ratnāny aharat kāmarūpī vihaṃgamaḥ<BR>
03,259.040a	rāvayām āsa lokān yat tasmād rāvaṇa ucyate<BR>
03,259.040c	daśagrīvaḥ kāmabalo devānāṃ bhayam ādadhat<BR>
03,260.001	mārkaṇḍeya uvāca<BR>
03,260.001a	tato brahmarṣayaḥ siddhā devarājarṣayas tathā<BR>
03,260.001c	havyavāhaṃ puraskṛtya brahmāṇaṃ śaraṇaṃ gatāḥ<BR>
03,260.001d*1239_01	tato devāḥ samāgamya sarve śakrapurogamāḥ<BR>
03,260.001d*1239_02	agnau vākyaṃ samādhāya brahmaṇe te 'bhyavādayan<BR>
03,260.001d*1239_03	tataḥ kṛśānur bhagavān bhagavantaṃ pitāmaham<BR>
03,260.001d*1239_04	praṇamyovāca lokeśaṃ kṛtāñjalir idaṃ vacaḥ<BR>
03,260.002	agnir uvāca<BR>
03,260.002a	yaḥ sa viśravasaḥ putro daśagrīvo mahābalaḥ<BR>
03,260.002c	avadhyo varadānena kṛto bhagavatā purā<BR>
03,260.003a	sa bādhate prajāḥ sarvā viprakārair mahābalaḥ<BR>
03,260.003c	tato nas trātu bhagavan nānyas trātā hi vidyate<BR>
03,260.004	brahmovāca<BR>
03,260.004a	na sa devāsuraiḥ śakyo yuddhe jetuṃ vibhāvaso<BR>
03,260.004c	vihitaṃ tatra yat kāryam abhitas tasya nigrahe<BR>
03,260.005a	tadartham avatīrṇo 'sau manniyogāc caturbhujaḥ<BR>
03,260.005c	viṣṇuḥ praharatāṃ śreṣṭhaḥ sa karmaitat kariṣyati<BR>
03,260.006	mārkaṇḍeya uvāca<BR>
03,260.006a	pitāmahas tatas teṣāṃ saṃnidhau vākyam abravīt<BR>
03,260.006c	sarvair devagaṇaiḥ sārdhaṃ saṃbhavadhvaṃ mahītale<BR>
03,260.007a	viṣṇoḥ sahāyān ṛkṣīṣu vānarīṣu ca sarvaśaḥ<BR>
03,260.007c	janayadhvaṃ sutān vīrān kāmarūpabalānvitān<BR>
03,260.007d*1240_01	te tathoktā bhagavatā tat pratiśrutya śāsanam<BR>
03,260.007d*1240_02	sasṛjur devagandharvāḥ putrān vānararūpiṇaḥ<BR>
03,260.008a	tato bhāgānubhāgena devagandharvadānavāḥ<BR>
03,260.008c	avatartuṃ mahīṃ sarve rañjayām āsur añjasā<BR>
03,260.008d*1241_01	ṛṣayaś ca mahātmānaḥ siddhāś ca saha kiṃnaraiḥ<BR>
03,260.008d*1241_02	cāraṇāś cāsṛjan ghorān vānarān vanacāriṇaḥ<BR>
03,260.008d*1241_03	te sṛṣṭā bahusāhasrā daśagrīvavadhe ratāḥ<BR>
03,260.008d*1241_04	aprameyabalāḥ śūrā vānarāḥ kāmarūpiṇaḥ<BR>
03,260.008d*1241_05	yasya devasya yad rūpaṃ veṣas tejaś ca yadvidham<BR>
03,260.008d*1241_06	ajāyanta samās tena tasya tasya sutās tadā<BR>
03,260.009a	teṣāṃ samakṣaṃ gandharvīṃ dundubhīṃ nāma nāmataḥ<BR>
03,260.009c	śaśāsa varado devo devakāryārthasiddhaye<BR>
03,260.010a	pitāmahavacaḥ śrutvā gandharvī dundubhī tataḥ<BR>
03,260.010c	mantharā mānuṣe loke kubjā samabhavat tadā<BR>
03,260.011a	śakraprabhṛtayaś caiva sarve te surasattamāḥ<BR>
03,260.011c	vānararkṣavarastrīṣu janayām āsur ātmajān<BR>
03,260.011e	te 'nvavartan pitṝn sarve yaśasā ca balena ca<BR>
03,260.012a	bhettāro giriśṛṅgāṇāṃ śālatālaśilāyudhāḥ<BR>
03,260.012c	vajrasaṃhananāḥ sarve sarve caughabalās tathā<BR>
03,260.013a	kāmavīryadharāś caiva sarve yuddhaviśāradāḥ<BR>
03,260.013c	nāgāyutasamaprāṇā vāyuvegasamā jave<BR>
03,260.013e	yatrecchakanivāsāś ca ke cid atra vanaukasaḥ<BR>
03,260.014a	evaṃ vidhāya tat sarvaṃ bhagavāṃl lokabhāvanaḥ<BR>
03,260.014c	mantharāṃ bodhayām āsa yad yat kāryaṃ yathā yathā<BR>
03,260.015a	sā tadvacanam ājñāya tathā cakre manojavā<BR>
03,260.015c	itaś cetaś ca gacchantī vairasaṃdhukṣaṇe ratā<BR>
03,261.001	yudhiṣṭhira uvāca<BR>
03,261.001a	uktaṃ bhagavatā janma rāmādīnāṃ pṛthak pṛthak<BR>
03,261.001b*1242_01	janmādi caritaṃ sarvaṃ vivāhādi mayā śrutam<BR>
03,261.001c	prasthānakāraṇaṃ brahmañ śrotum icchāmi kathyatām<BR>
03,261.002a	kathaṃ dāśarathī vīrau bhrātarau rāmalakṣmaṇau<BR>
03,261.002c	prasthāpitau vanaṃ brahma maithilī ca yaśasvinī<BR>
03,261.003	mārkaṇḍeya uvāca<BR>
03,261.003*1243_01	vṛṣṭir jayanto vijayaḥ siddhārtho rāṣṭravardhanaḥ<BR>
03,261.003*1243_02	aśoko dharmapālaś ca sumantraś cāṣṭamo 'bhavat<BR>
03,261.003*1243_03	eteṣṭau daśarathāmātyāḥ<BR>
03,261.003a	jātaputro daśarathaḥ prītimān abhavan nṛpaḥ<BR>
03,261.003c	kriyāratir dharmaparaḥ satataṃ vṛddhasevitā<BR>
03,261.004a	krameṇa cāsya te putrā vyavardhanta mahaujasaḥ<BR>
03,261.004c	vedeṣu sarahasyeṣu dhanurvede ca pāragāḥ<BR>
03,261.005a	caritabrahmacaryās te kṛtadārāś ca pārthiva<BR>
03,261.005c	yadā tadā daśarathaḥ prītimān abhavat sukhī<BR>
03,261.006a	jyeṣṭho rāmo 'bhavat teṣāṃ ramayām āsa hi prajāḥ<BR>
03,261.006c	manoharatayā dhīmān pitur hṛdayatoṣaṇaḥ<BR>
03,261.007a	tataḥ sa rājā matimān matvātmānaṃ vayo 'dhikam<BR>
03,261.007c	mantrayām āsa sacivair dharmajñaiś ca purohitaiḥ<BR>
03,261.008a	abhiṣekāya rāmasya yauvarājyena bhārata<BR>
03,261.008c	prāptakālaṃ ca te sarve menire mantrisattamāḥ<BR>
03,261.009a	lohitākṣaṃ mahābāhuṃ mattamātaṅgagāminam<BR>
03,261.009c	dīrghabāhuṃ mahoraskaṃ nīlakuñcitamūrdhajam<BR>
03,261.010a	dīpyamānaṃ śriyā vīraṃ śakrād anavamaṃ bale<BR>
03,261.010c	pāragaṃ sarvadharmāṇāṃ bṛhaspatisamaṃ matau<BR>
03,261.011a	sarvānuraktaprakṛtiṃ sarvavidyāviśāradam<BR>
03,261.011c	jitendriyam amitrāṇām api dṛṣṭimanoharam<BR>
03,261.012a	niyantāram asādhūnāṃ goptāraṃ dharmacāriṇām<BR>
03,261.012c	dhṛtimantam anādhṛṣyaṃ jetāram aparājitam<BR>
03,261.013a	putraṃ rājā daśarathaḥ kausalyānandavardhanam<BR>
03,261.013c	saṃdṛśya paramāṃ prītim agacchat kurunandana<BR>
03,261.014a	cintayaṃś ca mahātejā guṇān rāmasya vīryavān<BR>
03,261.014c	abhyabhāṣata bhadraṃ te prīyamāṇaḥ purohitam<BR>
03,261.015a	adya puṣyo niśi brahman puṇyaṃ yogam upaiṣyati<BR>
03,261.015c	saṃbhārāḥ saṃbhriyantāṃ me rāmaś copanimantryatām<BR>
03,261.015d*1244_01	śva eṣa puṣyo bhavitā yatra rāmaḥ suto mayā<BR>
03,261.015d*1244_02	yauvarājye 'bhiṣektavyaḥ pauraiś ca saha mantribhiḥ<BR>
03,261.016a	iti tad rājavacanaṃ pratiśrutyātha mantharā<BR>
03,261.016c	kaikeyīm abhigamyedaṃ kāle vacanam abravīt<BR>
03,261.017a	adya kaikeyi daurbhāgyaṃ rājñā te khyāpitaṃ mahat<BR>
03,261.017c	āśīviṣas tvāṃ saṃkruddhaś caṇḍo daśati durbhage<BR>
03,261.018a	subhagā khalu kausalyā yasyāḥ putro 'bhiṣekṣyate<BR>
03,261.018c	kuto hi tava saubhāgyaṃ yasyāḥ putro na rājyabhāk<BR>
03,261.019a	sā tad vacanam ājñāya sarvābharaṇabhūṣitā<BR>
03,261.019c	vedīvilagnamadhyeva bibhratī rūpam uttamam<BR>
03,261.020a	vivikte patim āsādya hasantīva śucismitā<BR>
03,261.020c	praṇayaṃ vyañjayantīva madhuraṃ vākyam abravīt<BR>
03,261.021a	satyapratijña yan me tvaṃ kāmam ekaṃ nisṛṣṭavān<BR>
03,261.021c	upākuruṣva tad rājaṃs tasmān mucyasva saṃkaṭāt<BR>
03,261.022	rājovāca<BR>
03,261.022a	varaṃ dadāni te hanta tad gṛhāṇa yad icchasi<BR>
03,261.022c	avadhyo vadhyatāṃ ko 'dya vadhyaḥ ko 'dya vimucyatām<BR>
03,261.023a	dhanaṃ dadāni kasyādya hriyatāṃ kasya vā punaḥ<BR>
03,261.023c	brāhmaṇasvād ihānyatra yat kiṃ cid vittam asti me<BR>
03,261.023d*1245_01	pṛthivyāṃ rājarājo 'smi cāturvarṇyasya rakṣitā<BR>
03,261.023d*1245_02	yas te 'bhilaṣitaḥ kāmo brūhi kalyāṇi māciram<BR>
03,261.024	mārkaṇḍeya uvāca<BR>
03,261.024a	sā tad vacanam ājñāya parigṛhya narādhipam<BR>
03,261.024c	ātmano balam ājñāya tata enam uvāca ha<BR>
03,261.025a	ābhiṣecanikaṃ yat te rāmārtham upakalpitam<BR>
03,261.025c	bharatas tad avāpnotu vanaṃ gacchatu rāghavaḥ<BR>
03,261.025d*1246_01	nava pañca ca varṣāṇi daṇḍakāraṇyam āśritaḥ<BR>
03,261.025d*1246_02	cīrājinajaṭādhārī rāmo vasatu tāpasaḥ<BR>
03,261.026a	sa tad rājā vacaḥ śrutvā vipriyaṃ dāruṇodayam<BR>
03,261.026c	duḥkhārto bharataśreṣṭha na kiṃ cid vyājahāra ha<BR>
03,261.027a	tatas tathoktaṃ pitaraṃ rāmo vijñāya vīryavān<BR>
03,261.027c	vanaṃ pratasthe dharmātmā rājā satyo bhavatv iti<BR>
03,261.028a	tam anvagacchal lakṣmīvān dhanuṣmāṃl lakṣmaṇas tadā<BR>
03,261.028c	sītā ca bhāryā bhadraṃ te vaidehī janakātmajā<BR>
03,261.029a	tato vanaṃ gate rāme rājā daśarathas tadā<BR>
03,261.029c	samayujyata dehasya kālaparyāyadharmaṇā<BR>
03,261.030a	rāmaṃ tu gatam ājñāya rājānaṃ ca tathāgatam<BR>
03,261.030c	ānāyya bharataṃ devī kaikeyī vākyam abravīt<BR>
03,261.031a	gato daśarathaḥ svargaṃ vanasthau rāmalakṣmaṇau<BR>
03,261.031c	gṛhāṇa rājyaṃ vipulaṃ kṣemaṃ nihatakaṇṭakam<BR>
03,261.032a	tām uvāca sa dharmātmā nṛśaṃsaṃ bata te kṛtam<BR>
03,261.032c	patiṃ hatvā kulaṃ cedam utsādya dhanalubdhayā<BR>
03,261.033a	ayaśaḥ pātayitvā me mūrdhni tvaṃ kulapāṃsane<BR>
03,261.033c	sakāmā bhava me mātar ity uktvā praruroda ha<BR>
03,261.034a	sa cāritraṃ viśodhyātha sarvaprakṛtisaṃnidhau<BR>
03,261.034b*1247_01	saṃskṛtya pitaraṃ vṛttaṃ bharato dharmavatsalaḥ<BR>
03,261.034c	anvayād bhrātaraṃ rāmaṃ vinivartanalālasaḥ<BR>
03,261.035a	kausalyāṃ ca sumitrāṃ ca kaikeyīṃ ca suduḥkhitaḥ<BR>
03,261.035c	agre prasthāpya yānaiḥ sa śatrughnasahito yayau<BR>
03,261.036a	vasiṣṭhavāmadevābhyāṃ vipraiś cānyaiḥ sahasraśaḥ<BR>
03,261.036c	paurajānapadaiḥ sārdhaṃ rāmānayanakāṅkṣayā<BR>
03,261.037a	dadarśa citrakūṭasthaṃ sa rāmaṃ sahalakṣmaṇam<BR>
03,261.037b*1249_01	sa rāmo bharataṃ dṛṣṭvā śrutvā svargagatiṃ pituḥ<BR>
03,261.037b*1249_02	kṛtvā tasyodakaṃ samyag uvāca bhrātaraṃ priyam<BR>
03,261.037b*1249_03	gaccha tāta prajā rakṣa satyaṃ rakṣāmy ahaṃ pituḥ<BR>
03,261.037c	tāpasānām alaṃkāraṃ dhārayantaṃ dhanurdharam<BR>
03,261.037d*1248_01	uvāca prāñjalir bhūtvā praṇipatya raghūttamam<BR>
03,261.037d*1248_02	śaśaṃsa maraṇaṃ rājñaḥ so 'nāthāṃś caiva kośalān<BR>
03,261.037d*1248_03	nātha tvaṃ pratipadyasva svarājyam iti coktavān<BR>
03,261.037d*1248_04	tasya tad vacanaṃ śrutvā rāmaḥ paramaduḥkhitaḥ<BR>
03,261.037d*1248_05	cakāra devakalpasya pituḥ snātvodakakriyām<BR>
03,261.037d*1248_06	abravīc ca tadā rāmo bharataṃ bhrātṛvatsalam<BR>
03,261.037d*1248_07	pāduke me bhaviṣyete rājyagopte paraṃtapa<BR>
03,261.037d*1248_08	evam astv iti taṃ prāha bharataḥ praṇatas tadā<BR>
03,261.038a	visarjitaḥ sa rāmeṇa pitur vacanakāriṇā<BR>
03,261.038c	nandigrāme 'karod rājyaṃ puraskṛtyāsya pāduke<BR>
03,261.039a	rāmas tu punar āśaṅkya paurajānapadāgamam<BR>
03,261.039c	praviveśa mahāraṇyaṃ śarabhaṅgāśramaṃ prati<BR>
03,261.040a	satkṛtya śarabhaṅgaṃ sa daṇḍakāraṇyam āśritaḥ<BR>
03,261.040c	nadīṃ godāvarīṃ ramyām āśritya nyavasat tadā<BR>
03,261.041a	vasatas tasya rāmasya tataḥ śūrpaṇakhākṛtam<BR>
03,261.041c	khareṇāsīn mahad vairaṃ janasthānanivāsinā<BR>
03,261.042a	rakṣārthaṃ tāpasānāṃ ca rāghavo dharmavatsalaḥ<BR>
03,261.042c	caturdaśa sahasrāṇi jaghāna bhuvi rakṣasām<BR>
03,261.043a	dūṣaṇaṃ ca kharaṃ caiva nihatya sumahābalau<BR>
03,261.043c	cakre kṣemaṃ punar dhīmān dharmāraṇyaṃ sa rāghavaḥ<BR>
03,261.043d*1250_01	tena śūrpaṇakhā dṛṣṭvā sahasrāṇi caturdaśa<BR>
03,261.043d*1250_02	hatāni yudhi rāmeṇa śarais tīkṣṇaiḥ padātinā<BR>
03,261.044a	hateṣu teṣu rakṣaḥsu tataḥ śūrpaṇakhā punaḥ<BR>
03,261.044c	yayau nikṛttanāsoṣṭhī laṅkāṃ bhrātur niveśanam<BR>
03,261.045a	tato rāvaṇam abhyetya rākṣasī duḥkhamūrchitā<BR>
03,261.045c	papāta pādayor bhrātuḥ saṃśuṣkarudhirānanā<BR>
03,261.046a	tāṃ tathā vikṛtāṃ dṛṣṭvā rāvaṇaḥ krodhamūrchitaḥ<BR>
03,261.046c	utpapātāsanāt kruddho dantair dantān upaspṛśan<BR>
03,261.047a	svān amātyān visṛjyātha vivikte tām uvāca saḥ<BR>
03,261.047c	kenāsy evaṃ kṛtā bhadre mām acintyāvamanya ca<BR>
03,261.048a	kaḥ śūlaṃ tīkṣṇam āsādya sarvagātrair niṣevate<BR>
03,261.048c	kaḥ śirasy agnim ādāya viśvastaḥ svapate sukham<BR>
03,261.049a	āśīviṣaṃ ghorataraṃ pādena spṛśatīha kaḥ<BR>
03,261.049c	siṃhaṃ kesariṇaṃ kaś ca daṃṣṭrāsu spṛśya tiṣṭhati<BR>
03,261.050a	ity evaṃ bruvatas tasya srotobhyas tejaso 'rciṣaḥ<BR>
03,261.050c	niścerur dahyato rātrau vṛkṣasyeva svarandhrataḥ<BR>
03,261.051a	tasya tat sarvam ācakhyau bhaginī rāmavikramam<BR>
03,261.051c	kharadūṣaṇasaṃyuktaṃ rākṣasānāṃ parābhavam<BR>
03,261.051d*1251_01	tato jñātivadhaṃ śrutvā rāvaṇaḥ kālanoditaḥ<BR>
03,261.051d*1251_02	rāmasya vadham ākāṅkṣan mārīcaṃ manasāgamat<BR>
03,261.052a	sa niścitya tataḥ kṛtyaṃ svasāram upasāntvya ca<BR>
03,261.052c	ūrdhvam ācakrame rājā vidhāya nagare vidhim<BR>
03,261.053a	trikūṭaṃ samatikramya kālaparvatam eva ca<BR>
03,261.053c	dadarśa makarāvāsaṃ gambhīrodaṃ mahodadhim<BR>
03,261.054a	tam atītyātha gokarṇam abhyagacchad daśānanaḥ<BR>
03,261.054c	dayitaṃ sthānam avyagraṃ śūlapāṇer mahātmanaḥ<BR>
03,261.055a	tatrābhyagacchan mārīcaṃ pūrvāmātyaṃ daśānanaḥ<BR>
03,261.055c	purā rāmabhayād eva tāpasyaṃ samupāśritam<BR>
03,262.001	mārkaṇḍeya uvāca<BR>
03,262.001a	mārīcas tv atha saṃbhrānto dṛṣṭvā rāvaṇam āgatam<BR>
03,262.001c	pūjayām āsa satkāraiḥ phalamūlādibhis tathā<BR>
03,262.002a	viśrāntaṃ cainam āsīnam anvāsīnaḥ sa rākṣasaḥ<BR>
03,262.002c	uvāca praśritaṃ vākyaṃ vākyajño vākyakovidam<BR>
03,262.003a	na te prakṛtimān varṇaḥ kaccit kṣemaṃ pure tava<BR>
03,262.003c	kaccit prakṛtayaḥ sarvā bhajante tvāṃ yathā purā<BR>
03,262.004a	kim ihāgamane cāpi kāryaṃ te rākṣaseśvara<BR>
03,262.004c	kṛtam ity eva tad viddhi yady api syāt suduṣkaram<BR>
03,262.005a	śaśaṃsa rāvaṇas tasmai tat sarvaṃ rāmaceṣṭitam<BR>
03,262.005b*1252_01	samāsenaiva kāryāṇi krodhamarṣasamanvitaḥ<BR>
03,262.005c	mārīcas tv abravīc chrutvā samāsenaiva rāvaṇam<BR>
03,262.006a	alaṃ te rāmam āsādya vīryajño hy asmi tasya vai<BR>
03,262.006c	bāṇavegaṃ hi kas tasya śaktaḥ soḍhuṃ mahātmanaḥ<BR>
03,262.007a	pravrajyāyāṃ hi me hetuḥ sa eva puruṣarṣabhaḥ<BR>
03,262.007c	vināśamukham etat te kenākhyātaṃ durātmanā<BR>
03,262.008a	tam uvācātha sakrodho rāvaṇaḥ paribhartsayan<BR>
03,262.008c	akurvato 'smadvacanaṃ syān mṛtyur api te dhruvam<BR>
03,262.009a	mārīcaś cintayām āsa viśiṣṭān maraṇaṃ varam<BR>
03,262.009c	avaśyaṃ maraṇe prāpte kariṣyāmy asya yan matam<BR>
03,262.010a	tatas taṃ pratyuvācātha mārīco rākṣaseśvaram<BR>
03,262.010c	kiṃ te sāhyaṃ mayā kāryaṃ kariṣyāmy avaśo 'pi tat<BR>
03,262.011a	tam abravīd daśagrīvo gaccha sītāṃ pralobhaya<BR>
03,262.011c	ratnaśṛṅgo mṛgo bhūtvā ratnacitratanūruhaḥ<BR>
03,262.012a	dhruvaṃ sītā samālakṣya tvāṃ rāmaṃ codayiṣyati<BR>
03,262.012c	apakrānte ca kākutsthe sītā vaśyā bhaviṣyati<BR>
03,262.013a	tām ādāyāpaneṣyāmi tataḥ sa na bhaviṣyati<BR>
03,262.013c	bhāryāviyogād durbuddhir etat sāhyaṃ kuruṣva me<BR>
03,262.014a	ity evam ukto mārīcaḥ kṛtvodakam athātmanaḥ<BR>
03,262.014c	rāvaṇaṃ purato yāntam anvagacchat suduḥkhitaḥ<BR>
03,262.015a	tatas tasyāśramaṃ gatvā rāmasyākliṣṭakarmaṇaḥ<BR>
03,262.015c	cakratus tat tathā sarvam ubhau yat pūrvamantritam<BR>
03,262.016a	rāvaṇas tu yatir bhūtvā muṇḍaḥ kuṇḍī tridaṇḍadhṛk<BR>
03,262.016c	mṛgaś ca bhūtvā mārīcas taṃ deśam upajagmatuḥ<BR>
03,262.017a	darśayām āsa vaidehīṃ mārīco mṛgarūpadhṛk<BR>
03,262.017c	codayām āsa tasyārthe sā rāmaṃ vidhicoditā<BR>
03,262.018a	rāmas tasyāḥ priyaṃ kurvan dhanur ādāya satvaraḥ<BR>
03,262.018c	rakṣārthe lakṣmaṇaṃ nyasya prayayau mṛgalipsayā<BR>
03,262.019a	sa dhanvī baddhatūṇīraḥ khaḍgagodhāṅgulitravān<BR>
03,262.019c	anvadhāvan mṛgaṃ rāmo rudras tārāmṛgaṃ yathā<BR>
03,262.020a	so 'ntarhitaḥ punas tasya darśanaṃ rākṣaso vrajan<BR>
03,262.020c	cakarṣa mahad adhvānaṃ rāmas taṃ bubudhe tataḥ<BR>
03,262.021a	niśācaraṃ viditvā taṃ rāghavaḥ pratibhānavān<BR>
03,262.021c	amoghaṃ śaram ādāya jaghāna mṛgarūpiṇam<BR>
03,262.022a	sa rāmabāṇābhihataḥ kṛtvā rāmasvaraṃ tadā<BR>
03,262.022c	hā sīte lakṣmaṇety evaṃ cukrośārtasvareṇa ha<BR>
03,262.023a	śuśrāva tasya vaidehī tatas tāṃ karuṇāṃ giram<BR>
03,262.023c	sā prādravad yataḥ śabdas tām uvācātha lakṣmaṇaḥ<BR>
03,262.024a	alaṃ te śaṅkayā bhīru ko rāmaṃ viṣahiṣyati<BR>
03,262.024c	muhūrtād drakṣyase rāmam āgataṃ taṃ śucismite<BR>
03,262.025a	ity uktvā sā prarudatī paryaśaṅkata devaram<BR>
03,262.025c	hatā vai strīsvabhāvena śuddhacāritrabhūṣaṇam<BR>
03,262.026a	sā taṃ paruṣam ārabdhā vaktuṃ sādhvī pativratā<BR>
03,262.026c	naiṣa kālo bhaven mūḍha yaṃ tvaṃ prārthayase hṛdā<BR>
03,262.027a	apy ahaṃ śastram ādāya hanyām ātmānam ātmanā<BR>
03,262.027c	pateyaṃ giriśṛṅgād vā viśeyaṃ vā hutāśanam<BR>
03,262.027d*1253_01	pibeyaṃ vā viṣaṃ ghoraṃ tyajāmy ātmānam adya vai<BR>
03,262.028a	rāmaṃ bhartāram utsṛjya na tv ahaṃ tvāṃ kathaṃ cana<BR>
03,262.028c	nihīnam upatiṣṭheyaṃ śārdūlī kroṣṭukaṃ yathā<BR>
03,262.029a	etādṛśaṃ vacaḥ śrutvā lakṣmaṇaḥ priyarāghavaḥ<BR>
03,262.029c	pidhāya karṇau sadvṛttaḥ prasthito yena rāghavaḥ<BR>
03,262.029e	sa rāmasya padaṃ gṛhya prasasāra dhanurdharaḥ<BR>
03,262.029f*1254_01	avekṣamāṇo vaidehīṃ prayayau lakṣmaṇas tadā<BR>
03,262.030a	etasminn antare rakṣo rāvaṇaḥ pratyadṛśyata<BR>
03,262.030c	abhavyo bhavyarūpeṇa bhasmacchanna ivānalaḥ<BR>
03,262.030e	yativeṣapraticchanno jihīrṣus tām aninditām<BR>
03,262.030f*1255_01	upāgacchat sa vaidehīṃ rāvaṇaḥ pāpaniścayaḥ<BR>
03,262.031a	sā tam ālakṣya saṃprāptaṃ dharmajñā janakātmajā<BR>
03,262.031c	nimantrayām āsa tadā phalamūlāśanādibhiḥ<BR>
03,262.032a	avamanya sa tat sarvaṃ svarūpaṃ pratipadya ca<BR>
03,262.032c	sāntvayām āsa vaidehīm iti rākṣasapuṃgavaḥ<BR>
03,262.033a	sīte rākṣasarājo 'haṃ rāvaṇo nāma viśrutaḥ<BR>
03,262.033c	mama laṅkā purī nāmnā ramyā pāre mahodadheḥ<BR>
03,262.034a	tatra tvaṃ varanārīṣu śobhiṣyasi mayā saha<BR>
03,262.034c	bhāryā me bhava suśroṇi tāpasaṃ tyaja rāghavam<BR>
03,262.035a	evamādīni vākyāni śrutvā sītātha jānakī<BR>
03,262.035c	pidhāya karṇau suśroṇī maivam ity abravīd vacaḥ<BR>
03,262.036a	prapated dyauḥ sanakṣatrā pṛthivī śakalībhavet<BR>
03,262.036b*1256_01	śuṣyet toyanidhau toyaṃ candraḥ śītāṃśutāṃ tyajet<BR>
03,262.036b*1256_02	uṣṇāṃśutvam atho jahyād ādityo vahnir uṣṇatām<BR>
03,262.036c	śaityam agnir iyān nāhaṃ tyajeyaṃ raghunandanam<BR>
03,262.037a	kathaṃ hi bhinnakaraṭaṃ padminaṃ vanagocaram<BR>
03,262.037c	upasthāya mahānāgaṃ kareṇuḥ sūkaraṃ spṛśet<BR>
03,262.038a	kathaṃ hi pītvā mādhvīkaṃ pītvā ca madhumādhavīm<BR>
03,262.038c	lobhaṃ sauvīrake kuryān nārī kā cid iti smare<BR>
03,262.039a	iti sā taṃ samābhāṣya praviveśāśramaṃ punaḥ<BR>
03,262.039b*1257_01	krodhāt prasphuramāṇauṣṭhī vidhunvānā karau muhuḥ<BR>
03,262.039c	tām anudrutya suśroṇīṃ rāvaṇaḥ pratyaṣedhayat<BR>
03,262.040a	bhartsayitvā tu rūkṣeṇa svareṇa gatacetanām<BR>
03,262.040c	mūrdhajeṣu nijagrāha kham upācakrame tataḥ<BR>
03,262.041a	tāṃ dadarśa tadā gṛdhro jaṭāyur girigocaraḥ<BR>
03,262.041c	rudatīṃ rāma rāmeti hriyamāṇāṃ tapasvinīm<BR>
03,263.001	mārkaṇḍeya uvāca<BR>
03,263.001a	sakhā daśarathasyāsīj jaṭāyur aruṇātmajaḥ<BR>
03,263.001c	gṛdhrarājo mahāvīryaḥ saṃpātir yasya sodaraḥ<BR>
03,263.002a	sa dadarśa tadā sītāṃ rāvaṇāṅkagatāṃ snuṣām<BR>
03,263.002c	krodhād abhyadravat pakṣī rāvaṇaṃ rākṣaseśvaram<BR>
03,263.003a	athainam abravīd gṛdhro muñca muñceti maithilīm<BR>
03,263.003c	dhriyamāṇe mayi kathaṃ hariṣyasi niśācara<BR>
03,263.003e	na hi me mokṣyase jīvan yadi notsṛjase vadhūm<BR>
03,263.004a	uktvaivaṃ rākṣasendraṃ taṃ cakarta nakharair bhṛśam<BR>
03,263.004c	pakṣatuṇḍaprahāraiś ca bahuśo jarjarīkṛtaḥ<BR>
03,263.004e	cakṣāra rudhiraṃ bhūri giriḥ prasravaṇair iva<BR>
03,263.005a	sa vadhyamāno gṛdhreṇa rāmapriyahitaiṣiṇā<BR>
03,263.005b*1258_01	abhidudrāva saṃkruddhaḥ patagendraṃ daśānanaḥ<BR>
03,263.005c	khaḍgam ādāya ciccheda bhujau tasya patatriṇaḥ<BR>
03,263.006a	nihatya gṛdhrarājaṃ sa chinnābhraśikharopamam<BR>
03,263.006c	ūrdhvam ācakrame sītāṃ gṛhītvāṅkena rākṣasaḥ<BR>
03,263.007a	yatra yatra tu vaidehī paśyaty āśramamaṇḍalam<BR>
03,263.007c	saro vā saritaṃ vāpi tatra muñcati bhūṣaṇam<BR>
03,263.008a	sā dadarśa giriprasthe pañca vānarapuṃgavān<BR>
03,263.008c	tatra vāso mahad divyam utsasarja manasvinī<BR>
03,263.009a	tat teṣāṃ vānarendrāṇāṃ papāta pavanoddhutam<BR>
03,263.009c	madhye supītaṃ pañcānāṃ vidyun meghāntare yathā<BR>
03,263.009d*1259_01	atha laṅkeśvaro mānī samuttīrya mahodadhim<BR>
03,263.009d*1259_02	sītāṃ niveśayām āsa bhavane nandanopame<BR>
03,263.009d*1260_01	acireṇāticakrāma khecaraḥ khe carann iva<BR>
03,263.009d*1260_02	dadarśātha purīṃ ramyāṃ bahudvārāṃ manoramām<BR>
03,263.009d*1260_03	prākāravaprasaṃbādhāṃ nirmitāṃ viśvakarmaṇā<BR>
03,263.009d*1260_04	praviveśa purīṃ laṅkāṃ sasīto rākṣaseśvaraḥ<BR>
03,263.009d*1261_01	evaṃ hṛtvā rāmapatnīṃ rāvaṇo 'gāt svakāṃ purīm<BR>
03,263.010a	evaṃ hṛtāyāṃ vaidehyāṃ rāmo hatvā mahāmṛgam<BR>
03,263.010c	nivṛtto dadṛśe dhīmān bhrātaraṃ lakṣmaṇaṃ tadā<BR>
03,263.011a	katham utsṛjya vaidehīṃ vane rākṣasasevite<BR>
03,263.011c	ity evaṃ bhrātaraṃ dṛṣṭvā prāpto 'sīti vyagarhayat<BR>
03,263.012a	mṛgarūpadhareṇātha rakṣasā so 'pakarṣaṇam<BR>
03,263.012c	bhrātur āgamanaṃ caiva cintayan paryatapyata<BR>
03,263.013a	garhayann eva rāmas tu tvaritas taṃ samāsadat<BR>
03,263.013c	api jīvati vaidehī neti paśyāmi lakṣmaṇa<BR>
03,263.014a	tasya tat sarvam ācakhyau sītāyā lakṣmaṇo vacaḥ<BR>
03,263.014c	yad uktavaty asadṛśaṃ vaidehī paścimaṃ vacaḥ<BR>
03,263.015a	dahyamānena tu hṛdā rāmo 'bhyapatad āśramam<BR>
03,263.015c	sa dadarśa tadā gṛdhraṃ nihataṃ parvatopamam<BR>
03,263.016a	rākṣasaṃ śaṅkamānas tu vikṛṣya balavad dhanuḥ<BR>
03,263.016c	abhyadhāvata kākutsthas tatas taṃ sahalakṣmaṇaḥ<BR>
03,263.017a	sa tāv uvāca tejasvī sahitau rāmalakṣmaṇau<BR>
03,263.017c	gṛdhrarājo 'smi bhadraṃ vāṃ sakhā daśarathasya ha<BR>
03,263.018a	tasya tad vacanaṃ śrutvā saṃgṛhya dhanuṣī śubhe<BR>
03,263.018c	ko 'yaṃ pitaram asmākaṃ nāmnāhety ūcatuś ca tau<BR>
03,263.019a	tato dadṛśatus tau taṃ chinnapakṣadvayaṃ tathā<BR>
03,263.019c	tayoḥ śaśaṃsa gṛdhras tu sītārthe rāvaṇād vadham<BR>
03,263.020a	apṛcchad rāghavo gṛdhraṃ rāvaṇaḥ kāṃ diśaṃ gataḥ<BR>
03,263.020c	tasya gṛdhraḥ śiraḥkampair ācacakṣe mamāra ca<BR>
03,263.021a	dakṣiṇām iti kākutstho viditvāsya tad iṅgitam<BR>
03,263.021c	saṃskāraṃ lambhayām āsa sakhāyaṃ pūjayan pituḥ<BR>
03,263.021d*1262_01	aho dhanyaḥ subhāgyo 'sau jaṭāyur iti bhāratīm<BR>
03,263.021d*1262_02	divi śṛṇvan gataḥ siddhiṃ siddhānām api durlabhām<BR>
03,263.022a	tato dṛṣṭvāśramapadaṃ vyapaviddhabṛsīghaṭam<BR>
03,263.022c	vidhvastakalaśaṃ śūnyaṃ gomāyubalasevitam<BR>
03,263.023a	duḥkhaśokasamāviṣṭau vaidehīharaṇārditau<BR>
03,263.023c	jagmatur daṇḍakāraṇyaṃ dakṣiṇena paraṃtapau<BR>
03,263.024a	vane mahati tasmiṃs tu rāmaḥ saumitriṇā saha<BR>
03,263.024c	dadarśa mṛgayūthāni dravamāṇāni sarvaśaḥ<BR>
03,263.024e	śabdaṃ ca ghoraṃ sattvānāṃ dāvāgner iva vardhataḥ<BR>
03,263.025a	apaśyetāṃ muhūrtāc ca kabandhaṃ ghoradarśanam<BR>
03,263.025c	meghaparvatasaṃkāśaṃ śālaskandhaṃ mahābhujam<BR>
03,263.025e	urogataviśālākṣaṃ mahodaramahāmukham<BR>
03,263.026a	yadṛcchayātha tad rakṣaḥ kare jagrāha lakṣmaṇam<BR>
03,263.026c	viṣādam agamat sadyaḥ saumitrir atha bhārata<BR>
03,263.027a	sa rāmam abhisaṃprekṣya kṛṣyate yena tanmukham<BR>
03,263.027c	viṣaṇṇaś cābravīd rāmaṃ paśyāvasthām imāṃ mama<BR>
03,263.028a	haraṇaṃ caiva vaidehyā mama cāyam upaplavaḥ<BR>
03,263.028c	rājyabhraṃśaś ca bhavatas tātasya maraṇaṃ tathā<BR>
03,263.029a	nāhaṃ tvāṃ saha vaidehyā sametaṃ kosalāgatam<BR>
03,263.029c	drakṣyāmi pṛthivīrājye pitṛpaitāmahe sthitam<BR>
03,263.030a	drakṣyanty āryasya dhanyā ye kuśalājaśamīlavaiḥ<BR>
03,263.030c	abhiṣiktasya vadanaṃ somaṃ sābhralavaṃ yathā<BR>
03,263.031a	evaṃ bahuvidhaṃ dhīmān vilalāpa sa lakṣmaṇaḥ<BR>
03,263.031c	tam uvācātha kākutsthaḥ saṃbhrameṣv apy asaṃbhramaḥ<BR>
03,263.032a	mā viṣīda naravyāghra naiṣa kaś cin mayi sthite<BR>
03,263.032b*1263_01	śakto dharṣayituṃ vīra sumitrānandivardhana<BR>
03,263.032c	chindhy asya dakṣiṇaṃ bāhuṃ chinnaḥ savyo mayā bhujaḥ<BR>
03,263.033a	ity evaṃ vadatā tasya bhujo rāmeṇa pātitaḥ<BR>
03,263.033c	khaḍgena bhṛśatīkṣṇena nikṛttas tilakāṇḍavat<BR>
03,263.034a	tato 'sya dakṣiṇaṃ bāhuṃ khaḍgenājaghnivān balī<BR>
03,263.034c	saumitrir api saṃprekṣya bhrātaraṃ rāghavaṃ sthitam<BR>
03,263.035a	punar abhyāhanat pārśve tad rakṣo lakṣmaṇo bhṛśam<BR>
03,263.035c	gatāsur apatad bhūmau kabandhaḥ sumahāṃs tataḥ<BR>
03,263.036a	tasya dehād viniḥsṛtya puruṣo divyadarśanaḥ<BR>
03,263.036c	dadṛśe divam āsthāya divi sūrya iva jvalan<BR>
03,263.037a	papraccha rāmas taṃ vāgmī kas tvaṃ prabrūhi pṛcchataḥ<BR>
03,263.037c	kāmayā kim idaṃ citram āścaryaṃ pratibhāti me<BR>
03,263.038a	tasyācacakṣe gandharvo viśvāvasur ahaṃ nṛpa<BR>
03,263.038c	prāpto brahmānuśāpena yoniṃ rākṣasasevitām<BR>
03,263.039a	rāvaṇena hṛtā sītā rājñā laṅkānivāsinā<BR>
03,263.039c	sugrīvam abhigacchasva sa te sāhyaṃ kariṣyati<BR>
03,263.040a	eṣā pampā śivajalā haṃsakāraṇḍavāyutā<BR>
03,263.040c	ṛśyamūkasya śailasya saṃnikarṣe taṭākinī<BR>
03,263.041a	saṃvasaty atra sugrīvaś caturbhiḥ sacivaiḥ saha<BR>
03,263.041c	bhrātā vānararājasya vālino hemamālinaḥ<BR>
03,263.041d*1264_01	tena tvaṃ saha saṃgamya duḥkhamūlaṃ nivedaya<BR>
03,263.041d*1264_02	samānaśīlo bhavataḥ sāhāyaṃ sa kariṣyati<BR>
03,263.042a	etāvac chakyam asmābhir vaktuṃ draṣṭāsi jānakīm<BR>
03,263.042c	dhruvaṃ vānararājasya vidito rāvaṇālayaḥ<BR>
03,263.043a	ity uktvāntarhito divyaḥ puruṣaḥ sa mahāprabhaḥ<BR>
03,263.043c	vismayaṃ jagmatuś cobhau tau vīrau rāmalakṣmaṇau<BR>
03,264.001	mārkaṇḍeya uvāca<BR>
03,264.001a	tato 'vidūre nalinīṃ prabhūtakamalotpalām<BR>
03,264.001c	sītāharaṇaduḥkhārtaḥ pampāṃ rāmaḥ samāsadat<BR>
03,264.002a	mārutena suśītena sukhenāmṛtagandhinā<BR>
03,264.002c	sevyamāno vane tasmiñ jagāma manasā priyām<BR>
03,264.003a	vilalāpa sa rājendras tatra kāntām anusmaran<BR>
03,264.003c	kāmabāṇābhisaṃtaptaḥ saumitris tam athābravīt<BR>
03,264.004a	na tvām evaṃvidho bhāvaḥ spraṣṭum arhati mānada<BR>
03,264.004c	ātmavantam iva vyādhiḥ puruṣaṃ vṛddhaśīlinam<BR>
03,264.005a	pravṛttir upalabdhā te vaidehyā rāvaṇasya ca<BR>
03,264.005c	tāṃ tvaṃ puruṣakāreṇa buddhyā caivopapādaya<BR>
03,264.006a	abhigacchāva sugrīvaṃ śailasthaṃ haripuṃgavam<BR>
03,264.006c	mayi śiṣye ca bhṛtye ca sahāye ca samāśvasa<BR>
03,264.007a	evaṃ bahuvidhair vākyair lakṣmaṇena sa rāghavaḥ<BR>
03,264.007c	uktaḥ prakṛtim āpede kārye cānantaro 'bhavat<BR>
03,264.008a	niṣevya vāri pampāyās tarpayitvā pitṝn api<BR>
03,264.008c	pratasthatur ubhau vīrau bhrātarau rāmalakṣmaṇau<BR>
03,264.009a	tāv ṛśyamūkam abhyetya bahumūlaphalaṃ girim<BR>
03,264.009c	giryagre vānarān pañca vīrau dadṛśatus tadā<BR>
03,264.010a	sugrīvaḥ preṣayām āsa sacivaṃ vānaraṃ tayoḥ<BR>
03,264.010c	buddhimantaṃ hanūmantaṃ himavantam iva sthitam<BR>
03,264.011a	tena saṃbhāṣya pūrvaṃ tau sugrīvam abhijagmatuḥ<BR>
03,264.011c	sakhyaṃ vānararājena cakre rāmas tato nṛpa<BR>
03,264.011d*1265_01	tataḥ sītāṃ hṛtāṃ śrutvā sugrīvo vālinā kṛtam<BR>
03,264.011d*1265_02	duḥkham ākhyātavān sarvaṃ rāmāyāmitatejase<BR>
03,264.012a	tad vāso darśayām āsus tasya kārye nivedite<BR>
03,264.012c	vānarāṇāṃ tu yat sītā hriyamāṇābhyavāsṛjat<BR>
03,264.013a	tat pratyayakaraṃ labdhvā sugrīvaṃ plavagādhipam<BR>
03,264.013c	pṛthivyāṃ vānaraiśvarye svayaṃ rāmo 'bhyaṣecayat<BR>
03,264.014a	pratijajñe ca kākutsthaḥ samare vālino vadham<BR>
03,264.014c	sugrīvaś cāpi vaidehyāḥ punar ānayanaṃ nṛpa<BR>
03,264.015a	ity uktvā samayaṃ kṛtvā viśvāsya ca parasparam<BR>
03,264.015c	abhyetya sarve kiṣkindhāṃ tasthur yuddhābhikāṅkṣiṇaḥ<BR>
03,264.016a	sugrīvaḥ prāpya kiṣkindhāṃ nanādaughanibhasvanaḥ<BR>
03,264.016c	nāsya tan mamṛṣe vālī taṃ tārā pratyaṣedhayat<BR>
03,264.017a	yathā nadati sugrīvo balavān eṣa vānaraḥ<BR>
03,264.017c	manye cāśrayavān prāpto na tvaṃ nirgantum arhasi<BR>
03,264.018a	hemamālī tato vālī tārāṃ tārādhipānanām<BR>
03,264.018c	provāca vacanaṃ vāgmī tāṃ vānarapatiḥ patiḥ<BR>
03,264.019a	sarvabhūtarutajñā tvaṃ paśya buddhyā samanvitā<BR>
03,264.019c	kenāpāśrayavān prāpto mamaiṣa bhrātṛgandhikaḥ<BR>
03,264.020a	cintayitvā muhūrtaṃ tu tārā tārādhipaprabhā<BR>
03,264.020c	patim ity abravīt prājñā śṛṇu sarvaṃ kapīśvara<BR>
03,264.021a	hṛtadāro mahāsattvo rāmo daśarathātmajaḥ<BR>
03,264.021c	tulyārimitratāṃ prāptaḥ sugrīveṇa dhanurdharaḥ<BR>
03,264.021d*1266_01	śrūyate dāśarathī rāmo vane pitur anujñayā<BR>
03,264.022a	bhrātā cāsya mahābāhuḥ saumitrir aparājitaḥ<BR>
03,264.022c	lakṣmaṇo nāma medhāvī sthitaḥ kāryārthasiddhaye<BR>
03,264.023a	maindaś ca dvividaś caiva hanūmāṃś cānilātmajaḥ<BR>
03,264.023c	jāmbavān ṛkṣarājaś ca sugrīvasacivāḥ sthitāḥ<BR>
03,264.024a	sarva ete mahātmāno buddhimanto mahābalāḥ<BR>
03,264.024c	alaṃ tava vināśāya rāmavīryavyapāśrayāt<BR>
03,264.025a	tasyās tad ākṣipya vaco hitam uktaṃ kapīśvaraḥ<BR>
03,264.025c	paryaśaṅkata tām īrṣuḥ sugrīvagatamānasām<BR>
03,264.026a	tārāṃ paruṣam uktvā sa nirjagāma guhāmukhāt<BR>
03,264.026c	sthitaṃ mālyavato 'bhyāśe sugrīvaṃ so 'bhyabhāṣata<BR>
03,264.027a	asakṛt tvaṃ mayā mūḍha nirjito jīvitapriyaḥ<BR>
03,264.027c	mukto jñātir iti jñātvā kā tvarā maraṇe punaḥ<BR>
03,264.028a	ity uktaḥ prāha sugrīvo bhrātaraṃ hetumad vacaḥ<BR>
03,264.028b*1267_01	ity uktas tu jahāsoccaiḥ sugrīvo bhrātaraṃ prati<BR>
03,264.028b*1267_02	hetumad vacanaṃ bhrātre provācedaṃ mahātmane<BR>
03,264.028c	prāptakālam amitraghno rāmaṃ saṃbodhayann iva<BR>
03,264.029a	hṛtadārasya me rājan hṛtarājyasya ca tvayā<BR>
03,264.029c	kiṃ nu jīvitasāmarthyam iti viddhi samāgatam<BR>
03,264.030a	evam uktvā bahuvidhaṃ tatas tau saṃnipetatuḥ<BR>
03,264.030c	samare vālisugrīvau śālatālaśilāyudhau<BR>
03,264.031a	ubhau jaghnatur anyonyam ubhau bhūmau nipetatuḥ<BR>
03,264.031c	ubhau vavalgatuś citraṃ muṣṭibhiś ca nijaghnatuḥ<BR>
03,264.032a	ubhau rudhirasaṃsiktau nakhadantaparikṣatau<BR>
03,264.032c	śuśubhāte tadā vīrau puṣpitāv iva kiṃśukau<BR>
03,264.033a	na viśeṣas tayor yuddhe tadā kaś cana dṛśyate<BR>
03,264.033b*1268_01	prajñānārthaṃ tadā rāmo niścitya manasā tadā<BR>
03,264.033c	sugrīvasya tadā mālāṃ hanūmān kaṇṭha āsajat<BR>
03,264.034a	sa mālayā tadā vīraḥ śuśubhe kaṇṭhasaktayā<BR>
03,264.034c	śrīmān iva mahāśailo malayo meghamālayā<BR>
03,264.035a	kṛtacihnaṃ tu sugrīvaṃ rāmo dṛṣṭvā mahādhanuḥ<BR>
03,264.035c	vicakarṣa dhanuḥśreṣṭhaṃ vālim uddiśya lakṣyavat<BR>
03,264.036a	visphāras tasya dhanuṣo yantrasyeva tadā babhau<BR>
03,264.036c	vitatrāsa tadā vālī śareṇābhihato hṛdi<BR>
03,264.037a	sa bhinnamarmābhihato vaktrāc choṇitam udvaman<BR>
03,264.037c	dadarśāvasthitaṃ rāmam ārāt saumitriṇā saha<BR>
03,264.038a	garhayitvā sa kākutsthaṃ papāta bhuvi mūrchitaḥ<BR>
03,264.038c	tārā dadarśa taṃ bhūmau tārāpatim iva cyutam<BR>
03,264.039a	hate vālini sugrīvaḥ kiṣkindhāṃ pratyapadyata<BR>
03,264.039c	tāṃ ca tārāpatimukhīṃ tārāṃ nipatiteśvarām<BR>
03,264.040a	rāmas tu caturo māsān pṛṣṭhe mālyavataḥ śubhe<BR>
03,264.040c	nivāsam akarod dhīmān sugrīveṇābhyupasthitaḥ<BR>
03,264.041a	rāvaṇo 'pi purīṃ gatvā laṅkāṃ kāmabalātkṛtaḥ<BR>
03,264.041c	sītāṃ niveśayām āsa bhavane nandanopame<BR>
03,264.041e	aśokavanikābhyāśe tāpasāśramasaṃnibhe<BR>
03,264.042a	bhartṛsmaraṇatanvaṅgī tāpasīveṣadhāriṇī<BR>
03,264.042c	upavāsatapaḥśīlā tatra sā pṛthulekṣaṇā<BR>
03,264.042e	uvāsa duḥkhavasatīḥ phalamūlakṛtāśanā<BR>
03,264.043a	dideśa rākṣasīs tatra rakṣaṇe rākṣasādhipaḥ<BR>
03,264.043c	prāsāsiśūlaparaśumudgarālātadhāriṇīḥ<BR>
03,264.044a	dvyakṣīṃ tryakṣīṃ lalāṭākṣīṃ dīrghajihvām ajihvikām<BR>
03,264.044c	tristanīm ekapādāṃ ca trijaṭām ekalocanām<BR>
03,264.045a	etāś cānyāś ca dīptākṣyaḥ karabhotkaṭamūrdhajāḥ<BR>
03,264.045c	parivāryāsate sītāṃ divārātram atandritāḥ<BR>
03,264.046a	tās tu tām āyatāpāṅgīṃ piśācyo dāruṇasvanāḥ<BR>
03,264.046c	tarjayanti sadā raudrāḥ paruṣavyañjanākṣarāḥ<BR>
03,264.047a	khādāma pāṭayāmaināṃ tilaśaḥ pravibhajya tām<BR>
03,264.047c	yeyaṃ bhartāram asmākam avamanyeha jīvati<BR>
03,264.048a	ity evaṃ paribhartsantīs trāsyamānā punaḥ punaḥ<BR>
03,264.048c	bhartṛśokasamāviṣṭā niḥśvasyedam uvāca tāḥ<BR>
03,264.049a	āryāḥ khādata māṃ śīghraṃ na me lobho 'sti jīvite<BR>
03,264.049c	vinā taṃ puṇḍarīkākṣaṃ nīlakuñcitamūrdhajam<BR>
03,264.050a	apy evāhaṃ nirāhārā jīvitapriyavarjitā<BR>
03,264.050c	śoṣayiṣyāmi gātrāṇi vyālī tālagatā yathā<BR>
03,264.051a	na tv anyam abhigaccheyaṃ pumāṃsaṃ rāghavād ṛte<BR>
03,264.051c	iti jānīta satyaṃ me kriyatāṃ yad anantaram<BR>
03,264.052a	tasyās tad vacanaṃ śrutvā rākṣasyas tāḥ kharasvanāḥ<BR>
03,264.052c	ākhyātuṃ rākṣasendrāya jagmus tat sarvam āditaḥ<BR>
03,264.053a	gatāsu tāsu sarvāsu trijaṭā nāma rākṣasī<BR>
03,264.053c	sāntvayām āsa vaidehīṃ dharmajñā priyavādinī<BR>
03,264.054a	sīte vakṣyāmi te kiṃ cid viśvāsaṃ kuru me sakhi<BR>
03,264.054c	bhayaṃ te vyetu vāmoru śṛṇu cedaṃ vaco mama<BR>
03,264.055a	avindhyo nāma medhāvī vṛddho rākṣasapuṃgavaḥ<BR>
03,264.055c	sa rāmasya hitānveṣī tvadarthe hi sa māvadat<BR>
03,264.056a	sītā madvacanād vācyā samāśvāsya prasādya ca<BR>
03,264.056c	bhartā te kuśalī rāmo lakṣmaṇānugato balī<BR>
03,264.057a	sakhyaṃ vānararājena śakrapratimatejasā<BR>
03,264.057c	kṛtavān rāghavaḥ śrīmāṃs tvadarthe ca samudyataḥ<BR>
03,264.058a	mā ca te 'stu bhayaṃ bhīru rāvaṇāl lokagarhitāt<BR>
03,264.058c	nalakūbaraśāpena rakṣitā hy asy anindite<BR>
03,264.059a	śapto hy eṣa purā pāpo vadhūṃ rambhāṃ parāmṛśan<BR>
03,264.059c	na śakto vivaśāṃ nārīm upaitum ajitendriyaḥ<BR>
03,264.060a	kṣipram eṣyati te bhartā sugrīveṇābhirakṣitaḥ<BR>
03,264.060c	saumitrisahito dhīmāṃs tvāṃ ceto mokṣayiṣyati<BR>
03,264.061a	svapnā hi sumahāghorā dṛṣṭā me 'niṣṭadarśanāḥ<BR>
03,264.061c	vināśāyāsya durbuddheḥ paulastyakulaghātinaḥ<BR>
03,264.062a	dāruṇo hy eṣa duṣṭātmā kṣudrakarmā niśācaraḥ<BR>
03,264.062c	svabhāvāc chīladoṣeṇa sarveṣāṃ bhayavardhanaḥ<BR>
03,264.063a	spardhate sarvadevair yaḥ kālopahatacetanaḥ<BR>
03,264.063c	mayā vināśaliṅgāni svapne dṛṣṭāni tasya vai<BR>
03,264.064a	tailābhiṣikto vikaco majjan paṅke daśānanaḥ<BR>
03,264.064c	asakṛt kharayukte tu rathe nṛtyann iva sthitaḥ<BR>
03,264.065a	kumbhakarṇādayaś ceme nagnāḥ patitamūrdhajāḥ<BR>
03,264.065c	kṛṣyante dakṣiṇām āśāṃ raktamālyānulepanāḥ<BR>
03,264.066a	śvetātapatraḥ soṣṇīṣaḥ śuklamālyavibhūṣaṇaḥ<BR>
03,264.066c	śvetaparvatam ārūḍha eka eva vibhīṣaṇaḥ<BR>
03,264.067a	sacivāś cāsya catvāraḥ śuklamālyānulepanāḥ<BR>
03,264.067c	śvetaparvatam ārūḍhā mokṣyante 'smān mahābhayāt<BR>
03,264.067d*1269_01	mokṣitā tvāṃ bhayād asmād rāmaḥ śatruniṣūdanaḥ<BR>
03,264.068a	rāmasyāstreṇa pṛthivī parikṣiptā sasāgarā<BR>
03,264.068c	yaśasā pṛthivīṃ kṛtsnāṃ pūrayiṣyati te patiḥ<BR>
03,264.069a	asthisaṃcayam ārūḍho bhuñjāno madhupāyasam<BR>
03,264.069c	lakṣmaṇaś ca mayā dṛṣṭo nirīkṣan sarvatodiśaḥ<BR>
03,264.070a	rudatī rudhirārdrāṅgī vyāghreṇa parirakṣitā<BR>
03,264.070c	asakṛt tvaṃ mayā dṛṣṭā gacchantī diśam uttarām<BR>
03,264.071a	harṣam eṣyasi vaidehi kṣipraṃ bhartṛsamanvitā<BR>
03,264.071c	rāghaveṇa saha bhrātrā sīte tvam acirād iva<BR>
03,264.072a	iti sā mṛgaśāvākṣī tac chrutvā trijaṭāvacaḥ<BR>
03,264.072c	babhūvāśāvatī bālā punar bhartṛsamāgame<BR>
03,264.073a	yāvad abhyāgatā raudrāḥ piśācyas tāḥ sudāruṇāḥ<BR>
03,264.073c	dadṛśus tāṃ trijaṭayā sahāsīnāṃ yathā purā<BR>
03,265.001	mārkaṇḍeya uvāca<BR>
03,265.001a	tatas tāṃ bhartṛśokārtāṃ dīnāṃ malinavāsasam<BR>
03,265.001c	maṇiśeṣābhyalaṃkārāṃ rudatīṃ ca pativratām<BR>
03,265.002a	rākṣasībhir upāsyantīṃ samāsīnāṃ śilātale<BR>
03,265.002c	rāvaṇaḥ kāmabāṇārto dadarśopasasarpa ca<BR>
03,265.003a	devadānavagandharvayakṣakiṃpuruṣair yudhi<BR>
03,265.003c	ajito 'śokavanikāṃ yayau kandarpamohitaḥ<BR>
03,265.004a	divyāmbaradharaḥ śrīmān sumṛṣṭamaṇikuṇḍalaḥ<BR>
03,265.004c	vicitramālyamukuṭo vasanta iva mūrtimān<BR>
03,265.005a	sa kalpavṛkṣasadṛśo yatnād api vibhūṣitaḥ<BR>
03,265.005c	śmaśānacaityadrumavad bhūṣito 'pi bhayaṃkaraḥ<BR>
03,265.006a	sa tasyās tanumadhyāyāḥ samīpe rajanīcaraḥ<BR>
03,265.006c	dadṛśe rohiṇīm etya śanaiścara iva grahaḥ<BR>
03,265.007a	sa tām āmantrya suśroṇīṃ puṣpaketuśarāhataḥ<BR>
03,265.007c	idam ity abravīd bālāṃ trastāṃ rauhīm ivābalām<BR>
03,265.008a	sīte paryāptam etāvat kṛto bhartur anugrahaḥ<BR>
03,265.008c	prasādaṃ kuru tanvaṅgi kriyatāṃ parikarma te<BR>
03,265.009a	bhajasva māṃ varārohe mahārhābharaṇāmbarā<BR>
03,265.009c	bhava me sarvanārīṇām uttamā varavarṇini<BR>
03,265.010a	santi me devakanyāś ca rājarṣīṇāṃ tathāṅganāḥ<BR>
03,265.010c	santi dānavakanyāś ca daityānāṃ cāpi yoṣitaḥ<BR>
03,265.011a	caturdaśa piśācānāṃ koṭyo me vacane sthitāḥ<BR>
03,265.011c	dvis tāvat puruṣādānāṃ rakṣasāṃ bhīmakarmaṇām<BR>
03,265.012a	tato me triguṇā yakṣā ye madvacanakāriṇaḥ<BR>
03,265.012c	ke cid eva dhanādhyakṣaṃ bhrātaraṃ me samāśritāḥ<BR>
03,265.013a	gandharvāpsaraso bhadre mām āpānagataṃ sadā<BR>
03,265.013c	upatiṣṭhanti vāmoru yathaiva bhrātaraṃ mama<BR>
03,265.014a	putro 'ham api viprarṣeḥ sākṣād viśravaso muneḥ<BR>
03,265.014c	pañcamo lokapālānām iti me prathitaṃ yaśaḥ<BR>
03,265.015a	divyāni bhakṣyabhojyāni pānāni vividhāni ca<BR>
03,265.015c	yathaiva tridaśeśasya tathaiva mama bhāmini<BR>
03,265.016a	kṣīyatāṃ duṣkṛtaṃ karma vanavāsakṛtaṃ tava<BR>
03,265.016c	bhāryā me bhava suśroṇi yathā mandodarī tathā<BR>
03,265.017a	ity uktā tena vaidehī parivṛtya śubhānanā<BR>
03,265.017c	tṛṇam antarataḥ kṛtvā tam uvāca niśācaram<BR>
03,265.018a	aśivenātivāmorūr ajasraṃ netravāriṇā<BR>
03,265.018c	stanāv apatitau bālā sahitāv abhivarṣatī<BR>
03,265.018d*1270_01	vyavasthāpya kathaṃ cit sā viṣādād atimohitā<BR>
03,265.018e	uvāca vākyaṃ taṃ kṣudraṃ vaidehī patidevatā<BR>
03,265.019a	asakṛd vadato vākyam īdṛśaṃ rākṣaseśvara<BR>
03,265.019c	viṣādayuktam etat te mayā śrutam abhāgyayā<BR>
03,265.020a	tad bhadrasukha bhadraṃ te mānasaṃ vinivartyatām<BR>
03,265.020c	paradārāsmy alabhyā ca satataṃ ca pativratā<BR>
03,265.021a	na caivopayikī bhāryā mānuṣī kṛpaṇā tava<BR>
03,265.021c	vivaśāṃ dharṣayitvā ca kāṃ tvaṃ prītim avāpsyasi<BR>
03,265.022a	prajāpatisamo vipro brahmayoniḥ pitā tava<BR>
03,265.022c	na ca pālayase dharmaṃ lokapālasamaḥ katham<BR>
03,265.023a	bhrātaraṃ rājarājānaṃ maheśvarasakhaṃ prabhum<BR>
03,265.023c	dhaneśvaraṃ vyapadiśan kathaṃ tv iha na lajjase<BR>
03,265.024a	ity uktvā prārudat sītā kampayantī payodharau<BR>
03,265.024c	śirodharāṃ ca tanvaṅgī mukhaṃ pracchādya vāsasā<BR>
03,265.025a	tasyā rudatyā bhāminyā dīrghā veṇī susaṃyatā<BR>
03,265.025c	dadṛśe svasitā snigdhā kālī vyālīva mūrdhani<BR>
03,265.026a	tac chrutvā rāvaṇo vākyaṃ sītayoktaṃ suniṣṭhuram<BR>
03,265.026c	pratyākhyāto 'pi durmedhāḥ punar evābravīd vacaḥ<BR>
03,265.027a	kāmam aṅgāni me sīte dunotu makaradhvajaḥ<BR>
03,265.027c	na tvām akāmāṃ suśroṇīṃ sameṣye cāruhāsinīm<BR>
03,265.028a	kiṃ nu śakyaṃ mayā kartuṃ yat tvam adyāpi mānuṣam<BR>
03,265.028c	āhārabhūtam asmākaṃ rāmam evānurudhyase<BR>
03,265.029a	ity uktvā tām anindyāṅgīṃ sa rākṣasagaṇeśvaraḥ<BR>
03,265.029c	tatraivāntarhito bhūtvā jagāmābhimatāṃ diśam<BR>
03,265.030a	rākṣasībhiḥ parivṛtā vaidehī śokakarśitā<BR>
03,265.030c	sevyamānā trijaṭayā tatraiva nyavasat tadā<BR>
03,266.001	mārkaṇḍeya uvāca<BR>
03,266.001a	rāghavas tu sasaumitriḥ sugrīveṇābhipālitaḥ<BR>
03,266.001c	vasan mālyavataḥ pṛṣṭhe dadarśa vimalaṃ nabhaḥ<BR>
03,266.002a	sa dṛṣṭvā vimale vyomni nirmalaṃ śaśalakṣaṇam<BR>
03,266.002c	grahanakṣatratārābhir anuyātam amitrahā<BR>
03,266.003a	kumudotpalapadmānāṃ gandham ādāya vāyunā<BR>
03,266.003c	mahīdharasthaḥ śītena sahasā pratibodhitaḥ<BR>
03,266.004a	prabhāte lakṣmaṇaṃ vīram abhyabhāṣata durmanāḥ<BR>
03,266.004c	sītāṃ saṃsmṛtya dharmātmā ruddhāṃ rākṣasaveśmani<BR>
03,266.005a	gaccha lakṣmaṇa jānīhi kiṣkindhāyāṃ kapīśvaram<BR>
03,266.005c	pramattaṃ grāmyadharmeṣu kṛtaghnaṃ svārthapaṇḍitam<BR>
03,266.006a	yo 'sau kulādhamo mūḍho mayā rājye 'bhiṣecitaḥ<BR>
03,266.006c	sarvavānaragopucchā yam ṛkṣāś ca bhajanti vai<BR>
03,266.007a	yadarthaṃ nihato vālī mayā raghukulodvaha<BR>
03,266.007c	tvayā saha mahābāho kiṣkindhopavane tadā<BR>
03,266.008a	kṛtaghnaṃ tam ahaṃ manye vānarāpasadaṃ bhuvi<BR>
03,266.008c	yo mām evaṃgato mūḍho na jānīte 'dya lakṣmaṇa<BR>
03,266.009a	asau manye na jānīte samayapratipādanam<BR>
03,266.009c	kṛtopakāraṃ māṃ nūnam avamanyālpayā dhiyā<BR>
03,266.010a	yadi tāvad anudyuktaḥ śete kāmasukhātmakaḥ<BR>
03,266.010c	netavyo vālimārgeṇa sarvabhūtagatiṃ tvayā<BR>
03,266.011a	athāpi ghaṭate 'smākam arthe vānarapuṃgavaḥ<BR>
03,266.011c	tam ādāyaihi kākutstha tvarāvān bhava mā ciram<BR>
03,266.012a	ity ukto lakṣmaṇo bhrātrā guruvākyahite rataḥ<BR>
03,266.012c	pratasthe ruciraṃ gṛhya samārgaṇaguṇaṃ dhanuḥ<BR>
03,266.012e	kiṣkindhādvāram āsādya praviveśānivāritaḥ<BR>
03,266.013a	sakrodha iti taṃ matvā rājā pratyudyayau hariḥ<BR>
03,266.013c	taṃ sadāro vinītātmā sugrīvaḥ plavagādhipaḥ<BR>
03,266.013e	pūjayā pratijagrāha prīyamāṇas tadarhayā<BR>
03,266.014a	tam abravīd rāmavacaḥ saumitrir akutobhayaḥ<BR>
03,266.014c	sa tat sarvam aśeṣeṇa śrutvā prahvaḥ kṛtāñjaliḥ<BR>
03,266.015a	sabhṛtyadāro rājendra sugrīvo vānarādhipaḥ<BR>
03,266.015c	idam āha vacaḥ prīto lakṣmaṇaṃ narakuñjaram<BR>
03,266.016a	nāsmi lakṣmaṇa durmedhā na kṛtaghno na nirghṛṇaḥ<BR>
03,266.016c	śrūyatāṃ yaḥ prayatno me sītāparyeṣaṇe kṛtaḥ<BR>
03,266.017a	diśaḥ prasthāpitāḥ sarve vinītā harayo mayā<BR>
03,266.017c	sarveṣāṃ ca kṛtaḥ kālo māsenāgamanaṃ punaḥ<BR>
03,266.018a	yair iyaṃ savanā sādriḥ sapurā sāgarāmbarā<BR>
03,266.018c	vicetavyā mahī vīra sagrāmanagarākarā<BR>
03,266.019a	sa māsaḥ pañcarātreṇa pūrṇo bhavitum arhati<BR>
03,266.019c	tataḥ śroṣyasi rāmeṇa sahitaḥ sumahat priyam<BR>
03,266.020a	ity ukto lakṣmaṇas tena vānarendreṇa dhīmatā<BR>
03,266.020c	tyaktvā roṣam adīnātmā sugrīvaṃ pratyapūjayat<BR>
03,266.021a	sa rāmaṃ sahasugrīvo mālyavatpṛṣṭham āsthitam<BR>
03,266.021c	abhigamyodayaṃ tasya kāryasya pratyavedayat<BR>
03,266.022a	ity evaṃ vānarendrās te samājagmuḥ sahasraśaḥ<BR>
03,266.022a*1271_01	**** **** āyātā vānarās tadā<BR>
03,266.022a*1271_02	diśas tisro vānarendrāḥ<BR>
03,266.022c	diśas tisro vicityātha na tu ye dakṣiṇāṃ gatāḥ<BR>
03,266.023a	ācakhyus te tu rāmāya mahīṃ sāgaramekhalām<BR>
03,266.023c	vicitāṃ na tu vaidehyā darśanaṃ rāvaṇasya vā<BR>
03,266.024a	gatās tu dakṣiṇām āśāṃ ye vai vānarapuṃgavāḥ<BR>
03,266.024c	āśāvāṃs teṣu kākutsthaḥ prāṇān ārto 'py adhārayat<BR>
03,266.025a	dvimāsoparame kāle vyatīte plavagās tataḥ<BR>
03,266.025c	sugrīvam abhigamyedaṃ tvaritā vākyam abruvan<BR>
03,266.026a	rakṣitaṃ vālinā yat tat sphītaṃ madhuvanaṃ mahat<BR>
03,266.026c	tvayā ca plavagaśreṣṭha tad bhuṅkte pavanātmajaḥ<BR>
03,266.027a	vāliputro 'ṅgadaś caiva ye cānye plavagarṣabhāḥ<BR>
03,266.027c	vicetuṃ dakṣiṇām āśāṃ rājan prasthāpitās tvayā<BR>
03,266.028a	teṣāṃ taṃ praṇayaṃ śrutvā mene sa kṛtakṛtyatām<BR>
03,266.028c	kṛtārthānāṃ hi bhṛtyānām etad bhavati ceṣṭitam<BR>
03,266.029a	sa tad rāmāya medhāvī śaśaṃsa plavagarṣabhaḥ<BR>
03,266.029c	rāmaś cāpy anumānena mene dṛṣṭāṃ tu maithilīm<BR>
03,266.030a	hanūmatpramukhāś cāpi viśrāntās te plavaṃgamāḥ<BR>
03,266.030c	abhijagmur harīndraṃ taṃ rāmalakṣmaṇasaṃnidhau<BR>
03,266.031a	gatiṃ ca mukhavarṇaṃ ca dṛṣṭvā rāmo hanūmataḥ<BR>
03,266.031c	agamat pratyayaṃ bhūyo dṛṣṭā sīteti bhārata<BR>
03,266.032a	hanūmatpramukhās te tu vānarāḥ pūrṇamānasāḥ<BR>
03,266.032c	praṇemur vidhivad rāmaṃ sugrīvaṃ lakṣmaṇaṃ tathā<BR>
03,266.033a	tān uvācāgatān rāmaḥ pragṛhya saśaraṃ dhanuḥ<BR>
03,266.033c	api māṃ jīvayiṣyadhvam api vaḥ kṛtakṛtyatā<BR>
03,266.034a	api rājyam ayodhyāyāṃ kārayiṣyāmy ahaṃ punaḥ<BR>
03,266.034c	nihatya samare śatrūn āhṛtya janakātmajām<BR>
03,266.035a	amokṣayitvā vaidehīm ahatvā ca ripūn raṇe<BR>
03,266.035c	hṛtadāro 'vadhūtaś ca nāhaṃ jīvitum utsahe<BR>
03,266.036a	ity uktavacanaṃ rāmaṃ pratyuvācānilātmajaḥ<BR>
03,266.036c	priyam ākhyāmi te rāma dṛṣṭā sā jānakī mayā<BR>
03,266.037a	vicitya dakṣiṇām āśāṃ saparvatavanākarām<BR>
03,266.037c	śrāntāḥ kāle vyatīte sma dṛṣṭavanto mahāguhām<BR>
03,266.038a	praviśāmo vayaṃ tāṃ tu bahuyojanam āyatām<BR>
03,266.038c	andhakārāṃ suvipināṃ gahanāṃ kīṭasevitām<BR>
03,266.039a	gatvā sumahad adhvānam ādityasya prabhāṃ tataḥ<BR>
03,266.039c	dṛṣṭavantaḥ sma tatraiva bhavanaṃ divyam antarā<BR>
03,266.040a	mayasya kila daityasya tadāsīd veśma rāghava<BR>
03,266.040c	tatra prabhāvatī nāma tapo 'tapyata tāpasī<BR>
03,266.041a	tayā dattāni bhojyāni pānāni vividhāni ca<BR>
03,266.041c	bhuktvā labdhabalāḥ santas tayoktena pathā tataḥ<BR>
03,266.042a	niryāya tasmād uddeśāt paśyāmo lavaṇāmbhasaḥ<BR>
03,266.042c	samīpe sahyamalayau darduraṃ ca mahāgirim<BR>
03,266.043a	tato malayam āruhya paśyanto varuṇālayam<BR>
03,266.043c	viṣaṇṇā vyathitāḥ khinnā nirāśā jīvite bhṛśam<BR>
03,266.044a	anekaśatavistīrṇaṃ yojanānāṃ mahodadhim<BR>
03,266.044c	timinakrajhaṣāvāsaṃ cintayantaḥ suduḥkhitāḥ<BR>
03,266.045a	tatrānaśanasaṃkalpaṃ kṛtvāsīnā vayaṃ tadā<BR>
03,266.045c	tataḥ kathānte gṛdhrasya jaṭāyor abhavat kathā<BR>
03,266.046a	tataḥ parvataśṛṅgābhaṃ ghorarūpaṃ bhayāvaham<BR>
03,266.046c	pakṣiṇaṃ dṛṣṭavantaḥ sma vainateyam ivāparam<BR>
03,266.047a	so 'smān atarkayad bhoktum athābhyetya vaco 'bravīt<BR>
03,266.047c	bhoḥ ka eṣa mama bhrātur jaṭāyoḥ kurute kathām<BR>
03,266.048a	saṃpātir nāma tasyāhaṃ jyeṣṭho bhrātā khagādhipaḥ<BR>
03,266.048c	anyonyaspardhayārūḍhāv āvām ādityasaṃsadam<BR>
03,266.049a	tato dagdhāv imau pakṣau na dagdhau tu jaṭāyuṣaḥ<BR>
03,266.049c	tadā me ciradṛṣṭaḥ sa bhrātā gṛdhrapatiḥ priyaḥ<BR>
03,266.049e	nirdagdhapakṣaḥ patito hy aham asmin mahāgirau<BR>
03,266.049f*1272_01	draṣṭuṃ vīraṃ na śaknomi bhrātaraṃ vai jaṭāyuṣam<BR>
03,266.050a	tasyaivaṃ vadato 'smābhir hato bhrātā niveditaḥ<BR>
03,266.050c	vyasanaṃ bhavataś cedaṃ saṃkṣepād vai niveditam<BR>
03,266.051a	sa saṃpātis tadā rājañ śrutvā sumahad apriyam<BR>
03,266.051c	viṣaṇṇacetāḥ papraccha punar asmān ariṃdama<BR>
03,266.052a	kaḥ sa rāmaḥ kathaṃ sītā jaṭāyuś ca kathaṃ hataḥ<BR>
03,266.052c	icchāmi sarvam evaitac chrotuṃ plavagasattamāḥ<BR>
03,266.053a	tasyāhaṃ sarvam evaitaṃ bhavato vyasanāgamam<BR>
03,266.053c	prāyopaveśane caiva hetuṃ vistarato 'bruvam<BR>
03,266.054a	so 'smān utthāpayām āsa vākyenānena pakṣirāṭ<BR>
03,266.054c	rāvaṇo vidito mahyaṃ laṅkā cāsya mahāpurī<BR>
03,266.055a	dṛṣṭā pāre samudrasya trikūṭagirikandare<BR>
03,266.055c	bhavitrī tatra vaidehī na me 'sty atra vicāraṇā<BR>
03,266.056a	iti tasya vacaḥ śrutvā vayam utthāya satvarāḥ<BR>
03,266.056c	sāgaraplavane mantraṃ mantrayāmaḥ paraṃtapa<BR>
03,266.057a	nādhyavasyad yadā kaś cit sāgarasya vilaṅghane<BR>
03,266.057c	tataḥ pitaram āviśya pupluve 'haṃ mahārṇavam<BR>
03,266.057e	śatayojanavistīrṇaṃ nihatya jalarākṣasīm<BR>
03,266.058a	tatra sītā mayā dṛṣṭā rāvaṇāntaḥpure satī<BR>
03,266.058c	upavāsatapaḥśīlā bhartṛdarśanalālasā<BR>
03,266.058e	jaṭilā maladigdhāṅgī kṛśā dīnā tapasvinī<BR>
03,266.059a	nimittais tām ahaṃ sītām upalabhya pṛthagvidhaiḥ<BR>
03,266.059c	upasṛtyābruvaṃ cāryām abhigamya rahogatām<BR>
03,266.060a	sīte rāmasya dūto 'haṃ vānaro mārutātmajaḥ<BR>
03,266.060c	tvaddarśanam abhiprepsur iha prāpto vihāyasā<BR>
03,266.061a	rājaputrau kuśalinau bhrātarau rāmalakṣmaṇau<BR>
03,266.061c	sarvaśākhāmṛgendreṇa sugrīveṇābhipālitau<BR>
03,266.062a	kuśalaṃ tvābravīd rāmaḥ sīte saumitriṇā saha<BR>
03,266.062c	sakhibhāvāc ca sugrīvaḥ kuśalaṃ tvānupṛcchati<BR>
03,266.063a	kṣipram eṣyati te bhartā sarvaśākhāmṛgaiḥ saha<BR>
03,266.063c	pratyayaṃ kuru me devi vānaro 'smi na rākṣasaḥ<BR>
03,266.064a	muhūrtam iva ca dhyātvā sītā māṃ pratyuvāca ha<BR>
03,266.064c	avaimi tvāṃ hanūmantam avindhyavacanād aham<BR>
03,266.065a	avindhyo hi mahābāho rākṣaso vṛddhasaṃmataḥ<BR>
03,266.065c	kathitas tena sugrīvas tvadvidhaiḥ sacivair vṛtaḥ<BR>
03,266.066a	gamyatām iti coktvā māṃ sītā prādād imaṃ maṇim<BR>
03,266.066c	dhāritā yena vaidehī kālam etam aninditā<BR>
03,266.067a	pratyayārthaṃ kathāṃ cemāṃ kathayām āsa jānakī<BR>
03,266.067c	kṣiptām iṣīkāṃ kākasya citrakūṭe mahāgirau<BR>
03,266.067e	bhavatā puruṣavyāghra pratyabhijñānakāraṇāt<BR>
03,266.067f*1273_01	ekākṣī vikalaḥ kākaḥ suduṣṭātmā kṛtaś ca vai<BR>
03,266.068a	śrāvayitvā tadātmānaṃ tato dagdhvā ca tāṃ purīm<BR>
03,266.068c	saṃprāpta iti taṃ rāmaḥ priyavādinam arcayat<BR>
03,267.001	mārkaṇḍeya uvāca<BR>
03,267.001a	tatas tatraiva rāmasya samāsīnasya taiḥ saha<BR>
03,267.001c	samājagmuḥ kapiśreṣṭhāḥ sugrīvavacanāt tadā<BR>
03,267.002a	vṛtaḥ koṭisahasreṇa vānarāṇāṃ tarasvinām<BR>
03,267.002c	śvaśuro vālinaḥ śrīmān suṣeṇo rāmam abhyayāt<BR>
03,267.003a	koṭīśatavṛtau cāpi gajo gavaya eva ca<BR>
03,267.003c	vānarendrau mahāvīryau pṛthak pṛthag adṛśyatām<BR>
03,267.003d*1274_01	kumudo 'pi mahāvīryaḥ plavagarṣabhasattama<BR>
03,267.004a	ṣaṣṭikoṭisahasrāṇi prakarṣan pratyadṛśyata<BR>
03,267.004c	golāṅgūlo mahārāja gavākṣo bhīmadarśanaḥ<BR>
03,267.005a	gandhamādanavāsī tu prathito gandhamādanaḥ<BR>
03,267.005c	koṭīsahasram ugrāṇāṃ harīṇāṃ samakarṣata<BR>
03,267.006a	panaso nāma medhāvī vānaraḥ sumahābalaḥ<BR>
03,267.006c	koṭīr daśa dvādaśa ca triṃśatpañca prakarṣati<BR>
03,267.007a	śrīmān dadhimukho nāma harivṛddho 'pi vīryavān<BR>
03,267.007c	pracakarṣa mahat sainyaṃ harīṇāṃ bhīmatejasām<BR>
03,267.008a	kṛṣṇānāṃ mukhapuṇḍrāṇām ṛkṣāṇāṃ bhīmakarmaṇām<BR>
03,267.008c	koṭīśatasahasreṇa jāmbavān pratyadṛśyata<BR>
03,267.009a	ete cānye ca bahavo hariyūthapayūthapāḥ<BR>
03,267.009c	asaṃkhyeyā mahārāja samīyū rāmakāraṇāt<BR>
03,267.010a	śirīṣakusumābhānāṃ siṃhānām iva nardatām<BR>
03,267.010c	śrūyate tumulaḥ śabdas tatra tatra pradhāvatām<BR>
03,267.011a	girikūṭanibhāḥ ke cit ke cin mahiṣasaṃnibhāḥ<BR>
03,267.011c	śaradabhrapratīkāśāḥ piṣṭahiṅgulakānanāḥ<BR>
03,267.012a	utpatantaḥ patantaś ca plavamānāś ca vānarāḥ<BR>
03,267.012c	uddhunvanto 'pare reṇūn samājagmuḥ samantataḥ<BR>
03,267.013a	sa vānaramahālokaḥ pūrṇasāgarasaṃnibhaḥ<BR>
03,267.013c	niveśam akarot tatra sugrīvānumate tadā<BR>
03,267.014a	tatas teṣu harīndreṣu samāvṛtteṣu sarvaśaḥ<BR>
03,267.014c	tithau praśaste nakṣatre muhūrte cābhipūjite<BR>
03,267.015a	tena vyūḍhena sainyena lokān udvartayann iva<BR>
03,267.015c	prayayau rāghavaḥ śrīmān sugrīvasahitas tadā<BR>
03,267.016a	mukham āsīt tu sainyasya hanūmān mārutātmajaḥ<BR>
03,267.016c	jaghanaṃ pālayām āsa saumitrir akutobhayaḥ<BR>
03,267.017a	baddhagodhāṅgulitrāṇau rāghavau tatra rejatuḥ<BR>
03,267.017c	vṛtau harimahāmātraiś candrasūryau grahair iva<BR>
03,267.018a	prababhau harisainyaṃ tac chālatālaśilāyudham<BR>
03,267.018c	sumahac chālibhavanaṃ yathā sūryodayaṃ prati<BR>
03,267.019a	nalanīlāṅgadakrāthamaindadvividapālitā<BR>
03,267.019c	yayau sumahatī senā rāghavasyārthasiddhaye<BR>
03,267.020a	vidhivat supraśasteṣu bahumūlaphaleṣu ca<BR>
03,267.020c	prabhūtamadhumāṃseṣu vārimatsu śiveṣu ca<BR>
03,267.021a	nivasantī nirābādhā tathaiva girisānuṣu<BR>
03,267.021c	upāyād dharisenā sā kṣārodam atha sāgaram<BR>
03,267.022a	dvitīyasāgaranibhaṃ tad balaṃ bahuladhvajam<BR>
03,267.022c	velāvanaṃ samāsādya nivāsam akarot tadā<BR>
03,267.023a	tato dāśarathiḥ śrīmān sugrīvaṃ pratyabhāṣata<BR>
03,267.023c	madhye vānaramukhyānāṃ prāptakālam idaṃ vacaḥ<BR>
03,267.024a	upāyaḥ ko nu bhavatāṃ mataḥ sāgaralaṅghane<BR>
03,267.024c	iyaṃ ca mahatī senā sāgaraś cāpi dustaraḥ<BR>
03,267.025a	tatrānye vyāharanti sma vānarāḥ paṭumāninaḥ<BR>
03,267.025c	samarthā laṅghane sindhor na tu kṛtsnasya vānarāḥ<BR>
03,267.026a	ke cin naubhir vyavasyanti kecīc ca vividhaiḥ plavaiḥ<BR>
03,267.026c	neti rāmaś ca tān sarvān sāntvayan pratyabhāṣata<BR>
03,267.027a	śatayojanavistāraṃ na śaktāḥ sarvavānarāḥ<BR>
03,267.027c	krāntuṃ toyanidhiṃ vīrā naiṣā vo naiṣṭhikī matiḥ<BR>
03,267.028a	nāvo na santi senāyā bahvyas tārayituṃ tathā<BR>
03,267.028c	vaṇijām upaghātaṃ ca katham asmadvidhaś caret<BR>
03,267.029a	vistīrṇaṃ caiva naḥ sainyaṃ hanyāc chidreṣu vai paraḥ<BR>
03,267.029c	plavoḍupapratāraś ca naivātra mama rocate<BR>
03,267.030a	ahaṃ tv imaṃ jalanidhiṃ samārapsyāmy upāyataḥ<BR>
03,267.030c	pratiśeṣyāmy upavasan darśayiṣyati māṃ tataḥ<BR>
03,267.031a	na ced darśayitā mārgaṃ dhakṣyāmy enam ahaṃ tataḥ<BR>
03,267.031c	mahāstrair apratihatair atyagnipavanojjvalaiḥ<BR>
03,267.032a	ity uktvā sahasaumitrir upaspṛśyātha rāghavaḥ<BR>
03,267.032c	pratiśiśye jalanidhiṃ vidhivat kuśasaṃstare<BR>
03,267.033a	sāgaras tu tataḥ svapne darśayām āsa rāghavam<BR>
03,267.033c	devo nadanadībhartā śrīmān yādogaṇair vṛtaḥ<BR>
03,267.034a	kausalyāmātar ity evam ābhāṣya madhuraṃ vacaḥ<BR>
03,267.034c	idam ity āha ratnānām ākaraiḥ śataśo vṛtaḥ<BR>
03,267.035a	brūhi kiṃ te karomy atra sāhāyyaṃ puruṣarṣabha<BR>
03,267.035c	ikṣvākur asmi te jñātir iti rāmas tam abravīt<BR>
03,267.035d*1275_01	evam uktaḥ samudreṇa rāmo vākyam athābravīt<BR>
03,267.036a	mārgam icchāmi sainyasya dattaṃ nadanadīpate<BR>
03,267.036c	yena gatvā daśagrīvaṃ hanyāṃ paulastyapāṃsanam<BR>
03,267.036d*1276_01	rākṣasaṃ sānubandhaṃ tu mama bhāryāpahāriṇam<BR>
03,267.037a	yady evaṃ yācato mārgaṃ na pradāsyati me bhavān<BR>
03,267.037c	śarais tvāṃ śoṣayiṣyāmi divyāstrapratimantritaiḥ<BR>
03,267.038a	ity evaṃ bruvataḥ śrutvā rāmasya varuṇālayaḥ<BR>
03,267.038c	uvāca vyathito vākyam iti baddhāñjaliḥ sthitaḥ<BR>
03,267.039a	necchāmi pratighātaṃ te nāsmi vighnakaras tava<BR>
03,267.039c	śṛṇu cedaṃ vaco rāma śrutvā kartavyam ācara<BR>
03,267.040a	yadi dāsyāmi te mārgaṃ sainyasya vrajato ''jñayā<BR>
03,267.040c	anye 'py ājñāpayiṣyanti mām evaṃ dhanuṣo balāt<BR>
03,267.041a	asti tv atra nalo nāma vānaraḥ śilpisaṃmataḥ<BR>
03,267.041c	tvaṣṭur devasya tanayo balavān viśvakarmaṇaḥ<BR>
03,267.042a	sa yat kāṣṭhaṃ tṛṇaṃ vāpi śilāṃ vā kṣepsyate mayi<BR>
03,267.042c	sarvaṃ tad dhārayiṣyāmi sa te setur bhaviṣyati<BR>
03,267.043a	ity uktvāntarhite tasmin rāmo nalam uvāca ha<BR>
03,267.043c	kuru setuṃ samudre tvaṃ śakto hy asi mato mama<BR>
03,267.044a	tenopāyena kākutsthaḥ setubandham akārayat<BR>
03,267.044c	daśayojanavistāram āyataṃ śatayojanam<BR>
03,267.045a	nalasetur iti khyāto yo 'dyāpi prathito bhuvi<BR>
03,267.045c	rāmasyājñāṃ puraskṛtya dhāryate girisaṃnibhaḥ<BR>
03,267.046a	tatrasthaṃ sa tu dharmātmā samāgacchad vibhīṣaṇaḥ<BR>
03,267.046c	bhrātā vai rākṣasendrasya caturbhiḥ sacivaiḥ saha<BR>
03,267.047a	pratijagrāha rāmas taṃ svāgatena mahāmanāḥ<BR>
03,267.047c	sugrīvasya tu śaṅkābhūt praṇidhiḥ syād iti sma ha<BR>
03,267.048a	rāghavas tasya ceṣṭābhiḥ samyak ca cariteṅgitaiḥ<BR>
03,267.048c	yadā tattvena tuṣṭo 'bhūt tata enam apūjayat<BR>
03,267.049a	sarvarākṣasarājye cāpy abhyaṣiñcad vibhīṣaṇam<BR>
03,267.049c	cakre ca mantrānucaraṃ suhṛdaṃ lakṣmaṇasya ca<BR>
03,267.050a	vibhīṣaṇamate caiva so 'tyakrāman mahārṇavam<BR>
03,267.050c	sasainyaḥ setunā tena māsenaiva narādhipa<BR>
03,267.051a	tato gatvā samāsādya laṅkodyānāny anekaśaḥ<BR>
03,267.051c	bhedayām āsa kapibhir mahānti ca bahūni ca<BR>
03,267.052a	tatrāstāṃ rāvaṇāmātyau rākṣasau śukasāraṇau<BR>
03,267.052b*1277_01	draṣṭuṃ senām anuprāptau rāvaṇapriyakāriṇau<BR>
03,267.052c	cārau vānararūpeṇa tau jagrāha vibhīṣaṇaḥ<BR>
03,267.053a	pratipannau yadā rūpaṃ rākṣasaṃ tau niśācarau<BR>
03,267.053c	darśayitvā tataḥ sainyaṃ rāmaḥ paścād avāsṛjat<BR>
03,267.054a	niveśyopavane sainyaṃ tac chūraḥ prājñavānaram<BR>
03,267.054c	preṣayām āsa dautyena rāvaṇasya tato 'ṅgadam<BR>
03,268.001	mārkaṇḍeya uvāca<BR>
03,268.001a	prabhūtānnodake tasmin bahumūlaphale vane<BR>
03,268.001c	senāṃ niveśya kākutstho vidhivat paryarakṣata<BR>
03,268.002a	rāvaṇaś ca vidhiṃ cakre laṅkāyāṃ śāstranirmitam<BR>
03,268.002c	prakṛtyaiva durādharṣā dṛḍhaprākāratoraṇā<BR>
03,268.003a	agādhatoyāḥ parikhā mīnanakrasamākulāḥ<BR>
03,268.003c	babhūvuḥ sapta durdharṣāḥ khādiraiḥ śaṅkubhiś citāḥ<BR>
03,268.004a	karṇāṭṭayantradurdharṣā babhūvuḥ sahuḍopalāḥ<BR>
03,268.004c	sāśīviṣaghaṭāyodhāḥ sasarjarasapāṃsavaḥ<BR>
03,268.005a	musalālātanārācatomarāsiparaśvadhaiḥ<BR>
03,268.005c	anvitāś ca śataghnībhiḥ samadhūcchiṣṭamudgarāḥ<BR>
03,268.006a	puradvāreṣu sarveṣu gulmāḥ sthāvarajaṅgamāḥ<BR>
03,268.006c	babhūvuḥ pattibahulāḥ prabhūtagajavājinaḥ<BR>
03,268.007a	aṅgadas tv atha laṅkāyā dvāradeśam upāgataḥ<BR>
03,268.007c	vidito rākṣasendrasya praviveśa gatavyathaḥ<BR>
03,268.008a	madhye rākṣasakoṭīnāṃ bahvīnāṃ sumahābalaḥ<BR>
03,268.008c	śuśubhe meghamālābhir āditya iva saṃvṛtaḥ<BR>
03,268.009a	sa samāsādya paulastyam amātyair abhisaṃvṛtam<BR>
03,268.009c	rāmasaṃdeśam āmantrya vāgmī vaktuṃ pracakrame<BR>
03,268.010a	āha tvāṃ rāghavo rājan kosalendro mahāyaśāḥ<BR>
03,268.010c	prāptakālam idaṃ vākyaṃ tad ādatsva kuruṣva ca<BR>
03,268.011a	akṛtātmānam āsādya rājānam anaye ratam<BR>
03,268.011c	vinaśyanty anayāviṣṭā deśāś ca nagarāṇi ca<BR>
03,268.012a	tvayaikenāparāddhaṃ me sītām āharatā balāt<BR>
03,268.012c	vadhāyānaparāddhānām anyeṣāṃ tad bhaviṣyati<BR>
03,268.013a	ye tvayā baladarpābhyām āviṣṭena vanecarāḥ<BR>
03,268.013c	ṛṣayo hiṃsitāḥ pūrvaṃ devāś cāpy avamānitāḥ<BR>
03,268.014a	rājarṣayaś ca nihatā rudantyaś cāhṛtāḥ striyaḥ<BR>
03,268.014c	tad idaṃ samanuprāptaṃ phalaṃ tasyānayasya te<BR>
03,268.015a	hantāsmi tvāṃ sahāmātyaṃ yudhyasva puruṣo bhava<BR>
03,268.015c	paśya me dhanuṣo vīryaṃ mānuṣasya niśācara<BR>
03,268.016a	mucyatāṃ jānakī sītā na me mokṣyasi karhi cit<BR>
03,268.016c	arākṣasam imaṃ lokaṃ kartāsmi niśitaiḥ śaraiḥ<BR>
03,268.017a	iti tasya bruvāṇasya dūtasya paruṣaṃ vacaḥ<BR>
03,268.017c	śrutvā na mamṛṣe rājā rāvaṇaḥ krodhamūrchitaḥ<BR>
03,268.018a	iṅgitajñās tato bhartuś catvāro rajanīcarāḥ<BR>
03,268.018c	caturṣv aṅgeṣu jagṛhuḥ śārdūlam iva pakṣiṇaḥ<BR>
03,268.019a	tāṃs tathāṅgeṣu saṃsaktān aṅgado rajanīcarān<BR>
03,268.019c	ādāyaiva kham utpatya prāsādatalam āviśat<BR>
03,268.020a	vegenotpatatas tasya petus te rajanīcarāḥ<BR>
03,268.020c	bhuvi saṃbhinnahṛdayāḥ prahāraparipīḍitāḥ<BR>
03,268.021a	sa mukto harmyaśikharāt tasmāt punar avāpatat<BR>
03,268.021c	laṅghayitvā purīṃ laṅkāṃ svabalasya samīpataḥ<BR>
03,268.022a	kosalendram athābhyetya sarvam āvedya cāṅgadaḥ<BR>
03,268.022c	viśaśrāma sa tejasvī rāghaveṇābhinanditaḥ<BR>
03,268.023a	tataḥ sarvābhisāreṇa harīṇāṃ vātaraṃhasām<BR>
03,268.023c	bhedayām āsa laṅkāyāḥ prākāraṃ raghunandanaḥ<BR>
03,268.024a	vibhīṣaṇarkṣādhipatī puraskṛtyātha lakṣmaṇaḥ<BR>
03,268.024c	dakṣiṇaṃ nagaradvāram avāmṛdnād durāsadam<BR>
03,268.025a	karabhāruṇagātrāṇāṃ harīṇāṃ yuddhaśālinām<BR>
03,268.025c	koṭīśatasahasreṇa laṅkām abhyapatat tadā<BR>
03,268.025d*1278_01	pralambabāhūrukarajaṅghāntaravilambinām<BR>
03,268.025d*1278_02	ṛkṣāṇāṃ dhūmravarṇānāṃ tisraḥ koṭyo vyavasthitāḥ<BR>
03,268.026a	utpatadbhiḥ patadbhiś ca nipatadbhiś ca vānaraiḥ<BR>
03,268.026c	nādṛśyata tadā sūryo rajasā nāśitaprabhaḥ<BR>
03,268.027a	śāliprasūnasadṛśaiḥ śirīṣakusumaprabhaiḥ<BR>
03,268.027c	taruṇādityasadṛśaiḥ śaragauraiś ca vānaraiḥ<BR>
03,268.028a	prākāraṃ dadṛśus te tu samantāt kapilīkṛtam<BR>
03,268.028c	rākṣasā vismitā rājan sastrīvṛddhāḥ samantataḥ<BR>
03,268.029a	bibhidus te maṇistambhān karṇāṭṭaśikharāṇi ca<BR>
03,268.029c	bhagnonmathitavegāni yantrāṇi ca vicikṣipuḥ<BR>
03,268.030a	parigṛhya śataghnīś ca sacakrāḥ sahuḍopalāḥ<BR>
03,268.030c	cikṣipur bhujavegena laṅkāmadhye mahābalāḥ<BR>
03,268.031a	prākārasthāś ca ye ke cin niśācaragaṇās tadā<BR>
03,268.031c	pradudruvus te śataśaḥ kapibhiḥ samabhidrutāḥ<BR>
03,268.032a	tatas tu rājavacanād rākṣasāḥ kāmarūpiṇaḥ<BR>
03,268.032c	niryayur vikṛtākārāḥ sahasraśatasaṃghaśaḥ<BR>
03,268.033a	śastravarṣāṇi varṣanto drāvayanto vanaukasaḥ<BR>
03,268.033c	prākāraṃ śodhayantas te paraṃ vikramam āsthitāḥ<BR>
03,268.034a	sa māṣarāśisadṛśair babhūva kṣaṇadācaraiḥ<BR>
03,268.034c	kṛto nirvānaro bhūyaḥ prākāro bhīmadarśanaiḥ<BR>
03,268.035a	petuḥ śūlavibhinnāṅgā bahavo vānararṣabhāḥ<BR>
03,268.035c	stambhatoraṇabhagnāś ca petus tatra niśācarāḥ<BR>
03,268.036a	keśākeśy abhavad yuddhaṃ rakṣasāṃ vānaraiḥ saha<BR>
03,268.036c	nakhair dantaiś ca vīrāṇāṃ khādatāṃ vai parasparam<BR>
03,268.037a	niṣṭananto hy ubhayatas tatra vānararākṣasāḥ<BR>
03,268.037c	hatā nipatitā bhūmau na muñcanti parasparam<BR>
03,268.038a	rāmas tu śarajālāni vavarṣa jalado yathā<BR>
03,268.038c	tāni laṅkāṃ samāsādya jaghnus tān rajanīcarān<BR>
03,268.039a	saumitrir api nārācair dṛḍhadhanvā jitaklamaḥ<BR>
03,268.039c	ādiśyādiśya durgasthān pātayām āsa rākṣasān<BR>
03,268.040a	tataḥ pratyavahāro 'bhūt sainyānāṃ rāghavājñayā<BR>
03,268.040c	kṛte vimarde laṅkāyāṃ labdhalakṣo jayottaraḥ<BR>
03,269.001	mārkaṇḍeya uvāca<BR>
03,269.001a	tato niviśamānāṃs tān sainikān rāvaṇānugāḥ<BR>
03,269.001c	abhijagmur gaṇān eke piśācakṣudrarakṣasām<BR>
03,269.002a	parvaṇaḥ pūtano jambhaḥ kharaḥ krodhavaśo hariḥ<BR>
03,269.002c	prarujaś cārujaś caiva praghasaś caivam ādayaḥ<BR>
03,269.003a	tato 'bhipatatāṃ teṣām adṛśyānāṃ durātmanām<BR>
03,269.003c	antardhānavadhaṃ tajjñaś cakāra sa vibhīṣaṇaḥ<BR>
03,269.004a	te dṛśyamānā haribhir balibhir dūrapātibhiḥ<BR>
03,269.004c	nihatāḥ sarvaśo rājan mahīṃ jagmur gatāsavaḥ<BR>
03,269.005a	amṛṣyamāṇaḥ sabalo rāvaṇo niryayāv atha<BR>
03,269.005b*1279_01	rākṣasānāṃ balair ghoraiḥ piśācānāṃ ca saṃvṛtaḥ<BR>
03,269.005b*1279_02	yuddhaśāstravidhānajña uśanā iva cāparaḥ<BR>
03,269.005c	vyūhya cauśanasaṃ vyūhaṃ harīn sarvān ahārayat<BR>
03,269.006a	rāghavas tv abhiniryāya vyūḍhānīkaṃ daśānanam<BR>
03,269.006c	bārhaspatyaṃ vidhiṃ kṛtvā pratyavyūhan niśācaram<BR>
03,269.007a	sametya yuyudhe tatra tato rāmeṇa rāvaṇaḥ<BR>
03,269.007c	yuyudhe lakṣmaṇaś caiva tathaivendrajitā saha<BR>
03,269.008a	virūpākṣeṇa sugrīvas tāreṇa ca nikharvaṭaḥ<BR>
03,269.008c	tuṇḍena ca nalas tatra paṭuśaḥ panasena ca<BR>
03,269.009a	viṣahyaṃ yaṃ hi yo mene sa sa tena sameyivān<BR>
03,269.009c	yuyudhe yuddhavelāyāṃ svabāhubalam āśritaḥ<BR>
03,269.010a	sa saṃprahāro vavṛdhe bhīrūṇāṃ bhayavardhanaḥ<BR>
03,269.010c	lomasaṃharṣaṇo ghoraḥ purā devāsure yathā<BR>
03,269.011a	rāvaṇo rāmam ānarchac chaktiśūlāsivṛṣṭibhiḥ<BR>
03,269.011c	niśitair āyasais tīkṣṇai rāvaṇaṃ cāpi rāghavaḥ<BR>
03,269.012a	tathaivendrajitaṃ yattaṃ lakṣmaṇo marmabhedibhiḥ<BR>
03,269.012c	indrajic cāpi saumitriṃ bibheda bahubhiḥ śaraiḥ<BR>
03,269.013a	vibhīṣaṇaḥ prahastaṃ ca prahastaś ca vibhīṣaṇam<BR>
03,269.013c	khagapatraiḥ śarais tīkṣṇair abhyavarṣad gatavyathaḥ<BR>
03,269.014a	teṣāṃ balavatām āsīn mahāstrāṇāṃ samāgamaḥ<BR>
03,269.014c	vivyathuḥ sakalā yena trayo lokāś carācarāḥ<BR>
03,270.001	mārkaṇḍeya uvāca<BR>
03,270.001a	tataḥ prahastaḥ sahasā samabhyetya vibhīṣaṇam<BR>
03,270.001c	gadayā tāḍayām āsa vinadya raṇakarkaśaḥ<BR>
03,270.002a	sa tayābhihato dhīmān gadayā bhīmavegayā<BR>
03,270.002c	nākampata mahābāhur himavān iva susthiraḥ<BR>
03,270.003a	tataḥ pragṛhya vipulāṃ śataghaṇṭāṃ vibhīṣaṇaḥ<BR>
03,270.003c	abhimantrya mahāśaktiṃ cikṣepāsya śiraḥ prati<BR>
03,270.004a	patantyā sa tayā vegād rākṣaso 'śaninādayā<BR>
03,270.004c	hṛtottamāṅgo dadṛśe vātarugṇa iva drumaḥ<BR>
03,270.004d*1280_01	kṛttottamāṅgaṃ sahyaṃ tad anayānugatāsavām<BR>
03,270.004d*1280_02	papāta rakṣaḥ sahasā vātarugṇa iva drumaḥ<BR>
03,270.005a	taṃ dṛṣṭvā nihataṃ saṃkhye prahastaṃ kṣaṇadācaram<BR>
03,270.005c	abhidudrāva dhūmrākṣo vegena mahatā kapīn<BR>
03,270.006a	tasya meghopamaṃ sainyam āpatad bhīmadarśanam<BR>
03,270.006c	dṛṣṭvaiva sahasā dīrṇā raṇe vānarapuṃgavāḥ<BR>
03,270.007a	tatas tān sahasā dīrṇān dṛṣṭvā vānarapuṃgavān<BR>
03,270.007c	niryāya kapiśārdūlo hanūmān paryavasthitaḥ<BR>
03,270.008a	taṃ dṛṣṭvāvasthitaṃ saṃkhye harayaḥ pavanātmajam<BR>
03,270.008c	vegena mahatā rājan saṃnyavartanta sarvaśaḥ<BR>
03,270.009a	tataḥ śabdo mahān āsīt tumulo lomaharṣaṇaḥ<BR>
03,270.009c	rāmarāvaṇasainyānām anyonyam abhidhāvatām<BR>
03,270.010a	tasmin pravṛtte saṃgrāme ghore rudhirakardame<BR>
03,270.010c	dhūmrākṣaḥ kapisainyaṃ tad drāvayām āsa patribhiḥ<BR>
03,270.011a	taṃ rākṣasamahāmātram āpatantaṃ sapatnajit<BR>
03,270.011c	tarasā pratijagrāha hanūmān pavanātmajaḥ<BR>
03,270.012a	tayor yuddham abhūd ghoraṃ harirākṣasavīrayoḥ<BR>
03,270.012c	jigīṣator yudhānyonyam indraprahlādayor iva<BR>
03,270.013a	gadābhiḥ parighaiś caiva rākṣaso jaghnivān kapim<BR>
03,270.013c	kapiś ca jaghnivān rakṣaḥ saskandhaviṭapair drumaiḥ<BR>
03,270.013d*1281_01	śirasy abhyahanat pūrvaṃ kālayā ca punaḥ punaḥ<BR>
03,270.013d*1281_02	tṛṇarājena mahatā lohasārathibhedinā<BR>
03,270.014a	tatas tam atikāyena sāśvaṃ sarathasārathim<BR>
03,270.014c	dhūmrākṣam avadhīd dhīmān hanūmān mārutātmajaḥ<BR>
03,270.014d*1282_01	vegena mahatāviṣṭo rākṣasānāṃ mahad balam<BR>
03,270.014d*1282_02	yodhayām āsa rājendra śilāvarṣaiḥ samantataḥ<BR>
03,270.015a	tatas taṃ nihataṃ dṛṣṭvā dhūmrākṣaṃ rākṣasottamam<BR>
03,270.015c	harayo jātavisrambhā jaghnur abhyetya sainikān<BR>
03,270.016a	te vadhyamānā balibhir haribhir jitakāśibhiḥ<BR>
03,270.016c	rākṣasā bhagnasaṃkalpā laṅkām abhyapatan bhayāt<BR>
03,270.017a	te 'bhipatya puraṃ bhagnā hataśeṣā niśācarāḥ<BR>
03,270.017c	sarvaṃ rājñe yathāvṛttaṃ rāvaṇāya nyavedayan<BR>
03,270.018a	śrutvā tu rāvaṇas tebhyaḥ prahastaṃ nihataṃ yudhi<BR>
03,270.018c	dhūmrākṣaṃ ca maheṣvāsaṃ sasainyaṃ vānararṣabhaiḥ<BR>
03,270.019a	sudīrgham iva niḥśvasya samutpatya varāsanāt<BR>
03,270.019c	uvāca kumbhakarṇasya karmakālo 'yam āgataḥ<BR>
03,270.020a	ity evam uktvā vividhair vāditraiḥ sumahāsvanaiḥ<BR>
03,270.020c	śayānam atinidrāluṃ kumbhakarṇam abodhayat<BR>
03,270.021a	prabodhya mahatā cainaṃ yatnenāgatasādhvasaḥ<BR>
03,270.021c	svastham āsīnam avyagraṃ vinidraṃ rākṣasādhipaḥ<BR>
03,270.021e	tato 'bravīd daśagrīvaḥ kumbhakarṇaṃ mahābalam<BR>
03,270.022a	dhanyo 'si yasya te nidrā kumbhakarṇeyam īdṛśī<BR>
03,270.022c	ya imaṃ dāruṇaṃ kālaṃ na jānīṣe mahābhayam<BR>
03,270.023a	eṣa tīrtvārṇavaṃ rāmaḥ setunā haribhiḥ saha<BR>
03,270.023c	avamanyeha naḥ sarvān karoti kadanaṃ mahat<BR>
03,270.024a	mayā hy apahṛtā bhāryā sītā nāmāsya jānakī<BR>
03,270.024c	tāṃ mokṣayiṣur āyāto baddhvā setuṃ mahārṇave<BR>
03,270.025a	tena caiva prahastādir mahān naḥ svajano hataḥ<BR>
03,270.025c	tasya nānyo nihantāsti tvad ṛte śatrukarśana<BR>
03,270.026a	sa daṃśito 'bhiniryāya tvam adya balināṃ vara<BR>
03,270.026c	rāmādīn samare sarvāñ jahi śatrūn ariṃdama<BR>
03,270.027a	dūṣaṇāvarajau caiva vajravegapramāthinau<BR>
03,270.027c	tau tvāṃ balena mahatā sahitāv anuyāsyataḥ<BR>
03,270.028a	ity uktvā rākṣasapatiḥ kumbhakarṇaṃ tarasvinam<BR>
03,270.028c	saṃdideśetikartavye vajravegapramāthinau<BR>
03,270.029a	tathety uktvā tu tau vīrau rāvaṇaṃ dūṣaṇānujau<BR>
03,270.029c	kumbhakarṇaṃ puraskṛtya tūrṇaṃ niryayatuḥ purāt<BR>
03,271.001	mārkaṇḍeya uvāca<BR>
03,271.001a	tato viniryāya purāt kumbhakarṇaḥ sahānugaḥ<BR>
03,271.001c	apaśyat kapisainyaṃ taj jitakāśy agrataḥ sthitam<BR>
03,271.001d*1282a_01	sa vīkṣamāṇas tat sainyaṃ rāmadarśanakāṅkṣayā<BR>
03,271.001d*1282a_02	apaśyac cāpi saumitriṃ dhanuṣpāṇiṃ vyavasthitam<BR>
03,271.002a	tam abhyetyāśu harayaḥ parivārya samantataḥ<BR>
03,271.002b*1283_01	śailavṛkṣāyudhā nādān amuñcan bhīṣaṇās tataḥ<BR>
03,271.002c	abhyaghnaṃś ca mahākāyair bahubhir jagatīruhaiḥ<BR>
03,271.002e	karajair atudaṃś cānye vihāya bhayam uttamam<BR>
03,271.003a	bahudhā yudhyamānās te yuddhamārgaiḥ plavaṃgamāḥ<BR>
03,271.003c	nānāpraharaṇair bhīmaṃ rākṣasendram atāḍayan<BR>
03,271.004a	sa tāḍyamānaḥ prahasan bhakṣayām āsa vānarān<BR>
03,271.004c	panasaṃ ca gavākṣaṃ ca vajrabāhuṃ ca vānaram<BR>
03,271.005a	tad dṛṣṭvā vyathanaṃ karma kumbhakarṇasya rakṣasaḥ<BR>
03,271.005c	udakrośan paritrastās tāraprabhṛtayas tadā<BR>
03,271.006a	taṃ tāram uccaiḥ krośantam anyāṃś ca hariyūthapān<BR>
03,271.006c	abhidudrāva sugrīvaḥ kumbhakarṇam apetabhīḥ<BR>
03,271.007a	tato 'bhipatya vegena kumbhakarṇaṃ mahāmanāḥ<BR>
03,271.007c	śālena jaghnivān mūrdhni balena kapikuñjaraḥ<BR>
03,271.008a	sa mahātmā mahāvegaḥ kumbhakarṇasya mūrdhani<BR>
03,271.008c	bibheda śālaṃ sugrīvo na caivāvyathayat kapiḥ<BR>
03,271.009a	tato vinadya prahasañ śālasparśavibodhitaḥ<BR>
03,271.009c	dorbhyām ādāya sugrīvaṃ kumbhakarṇo 'harad balāt<BR>
03,271.010a	hriyamāṇaṃ tu sugrīvaṃ kumbhakarṇena rakṣasā<BR>
03,271.010b*1284_01	gacchan saṃbodhayām āsa prahāreṇālpacetasam<BR>
03,271.010b*1284_02	tataḥ saṃlabdhasaṃjñas tu hṛtvā karṇoṣṭanāsikām<BR>
03,271.010b*1284_03	sugrīvaḥ kumbhakarṇasya jagāma harivāhinīm<BR>
03,271.010b*1284_04	atha kruddhaḥ kumbhakarṇo miśritān harirākṣasān<BR>
03,271.010b*1284_05	bhakṣayām āsa balavān mamarda padayor api<BR>
03,271.010b*1284_06	bhakṣyamāṇān harīn sarvān kumbhakarṇena rakṣasā<BR>
03,271.010c	avekṣyābhyadravad vīraḥ saumitrir mitranandanaḥ<BR>
03,271.011a	so 'bhipatya mahāvegaṃ rukmapuṅkhaṃ mahāśaram<BR>
03,271.011c	prāhiṇot kumbhakarṇāya lakṣmaṇaḥ paravīrahā<BR>
03,271.012a	sa tasya dehāvaraṇaṃ bhittvā dehaṃ ca sāyakaḥ<BR>
03,271.012c	jagāma dārayan bhūmiṃ rudhireṇa samukṣitaḥ<BR>
03,271.013a	tathā sa bhinnahṛdayaḥ samutsṛjya kapīśvaram<BR>
03,271.013b*1285_01	vegena mahatāviṣṭas tiṣṭha tiṣṭheti cābravīt<BR>
03,271.013c	kumbhakarṇo maheṣvāsaḥ pragṛhītaśilāyudhaḥ<BR>
03,271.013e	abhidudrāva saumitrim udyamya mahatīṃ śilām<BR>
03,271.014a	tasyābhidravatas tūrṇaṃ kṣurābhyām ucchritau karau<BR>
03,271.014c	ciccheda niśitāgrābhyāṃ sa babhūva caturbhujaḥ<BR>
03,271.015a	tān apy asya bhujān sarvān pragṛhītaśilāyudhān<BR>
03,271.015c	kṣuraiś ciccheda laghv astraṃ saumitriḥ pratidarśayan<BR>
03,271.016a	sa babhūvātikāyaś ca bahupādaśirobhujaḥ<BR>
03,271.016b*1286_01	saumitrir adbhutaṃ dṛṣṭvā krūraḥ samarakovidaḥ<BR>
03,271.016c	taṃ brahmāstreṇa saumitrir dadāhādricayopamam<BR>
03,271.017a	sa papāta mahāvīryo divyāstrābhihato raṇe<BR>
03,271.017c	mahāśanivinirdagdhaḥ pādapo 'ṅkuravān iva<BR>
03,271.018a	taṃ dṛṣṭvā vṛtrasaṃkāśaṃ kumbhakarṇaṃ tarasvinam<BR>
03,271.018c	gatāsuṃ patitaṃ bhūmau rākṣasāḥ prādravan bhayāt<BR>
03,271.019a	tathā tān dravato yodhān dṛṣṭvā tau dūṣaṇānujau<BR>
03,271.019c	avasthāpyātha saumitriṃ saṃkruddhāv abhyadhāvatām<BR>
03,271.020a	tāv ādravantau saṃkruddhau vajravegapramāthinau<BR>
03,271.020c	pratijagrāha saumitrir vinadyobhau patatribhiḥ<BR>
03,271.021a	tataḥ sutumulaṃ yuddham abhaval lomaharṣaṇam<BR>
03,271.021c	dūṣaṇānujayoḥ pārtha lakṣmaṇasya ca dhīmataḥ<BR>
03,271.022a	mahatā śaravarṣeṇa rākṣasau so 'bhyavarṣata<BR>
03,271.022c	tau cāpi vīrau saṃkruddhāv ubhau tau samavarṣatām<BR>
03,271.023a	muhūrtam evam abhavad vajravegapramāthinoḥ<BR>
03,271.023c	saumitreś ca mahābāhoḥ saṃprahāraḥ sudāruṇaḥ<BR>
03,271.024a	athādriśṛṅgam ādāya hanūmān mārutātmajaḥ<BR>
03,271.024c	abhidrutyādade prāṇān vajravegasya rakṣasaḥ<BR>
03,271.025a	nīlaś ca mahatā grāvṇā dūṣaṇāvarajaṃ hariḥ<BR>
03,271.025c	pramāthinam abhidrutya pramamātha mahābalaḥ<BR>
03,271.026a	tataḥ prāvartata punaḥ saṃgrāmaḥ kaṭukodayaḥ<BR>
03,271.026c	rāmarāvaṇasainyānām anyonyam abhidhāvatām<BR>
03,271.027a	śataśo nairṛtān vanyā jaghnur vanyāṃś ca nairṛtāḥ<BR>
03,271.027c	nairṛtās tatra vadhyante prāyaśo na tu vānarāḥ<BR>
03,272.001	mārkaṇḍeya uvāca<BR>
03,272.001a	tataḥ śrutvā hataṃ saṃkhye kumbhakarṇaṃ sahānugam<BR>
03,272.001c	prahastaṃ ca maheṣvāsaṃ dhūmrākṣaṃ cātitejasam<BR>
03,272.002a	putram indrajitaṃ śūraṃ rāvaṇaḥ pratyabhāṣata<BR>
03,272.002c	jahi rāmam amitraghna sugrīvaṃ ca salakṣmaṇam<BR>
03,272.003a	tvayā hi mama satputra yaśo dīptam upārjitam<BR>
03,272.003c	jitvā vajradharaṃ saṃkhye sahasrākṣaṃ śacīpatim<BR>
03,272.004a	antarhitaḥ prakāśo vā divyair dattavaraiḥ śaraiḥ<BR>
03,272.004c	jahi śatrūn amitraghna mama śastrabhṛtāṃ vara<BR>
03,272.005a	rāmalakṣmaṇasugrīvāḥ śarasparśaṃ na te 'nagha<BR>
03,272.005c	samarthāḥ pratisaṃsoḍhuṃ kutas tadanuyāyinaḥ<BR>
03,272.006a	akṛtā yā prahastena kumbhakarṇena cānagha<BR>
03,272.006c	kharasyāpacitiḥ saṃkhye tāṃ gacchasva mahābhuja<BR>
03,272.007a	tvam adya niśitair bāṇair hatvā śatrūn sasainikān<BR>
03,272.007c	pratinandaya māṃ putra purā baddhveva vāsavam<BR>
03,272.008a	ity uktaḥ sa tathety uktvā ratham āsthāya daṃśitaḥ<BR>
03,272.008c	prayayāv indrajid rājaṃs tūrṇam āyodhanaṃ prati<BR>
03,272.009a	tatra viśrāvya vispaṣṭaṃ nāma rākṣasapuṃgavaḥ<BR>
03,272.009c	āhvayām āsa samare lakṣmaṇaṃ śubhalakṣaṇam<BR>
03,272.010a	taṃ lakṣmaṇo 'py abhyadhāvat pragṛhya saśaraṃ dhanuḥ<BR>
03,272.010c	trāsayaṃs talaghoṣeṇa siṃhaḥ kṣudramṛgaṃ yathā<BR>
03,272.011a	tayoḥ samabhavad yuddhaṃ sumahaj jayagṛddhinoḥ<BR>
03,272.011c	divyāstraviduṣos tīvram anyonyaspardhinos tadā<BR>
03,272.012a	rāvaṇis tu yadā nainaṃ viśeṣayati sāyakaiḥ<BR>
03,272.012c	tato gurutaraṃ yatnam ātiṣṭhad balināṃ varaḥ<BR>
03,272.013a	tata enaṃ mahāvegair ardayām āsa tomaraiḥ<BR>
03,272.013c	tān āgatān sa ciccheda saumitrir niśitaiḥ śaraiḥ<BR>
03,272.013e	te nikṛttāḥ śarais tīkṣṇair nyapatan vasudhātale<BR>
03,272.013f*1287_01	sāyakā rāvaṇerājau śataśaḥ śakalīkṛtāḥ<BR>
03,272.014a	tam aṅgado vālisutaḥ śrīmān udyamya pādapam<BR>
03,272.014c	abhidrutya mahāvegas tāḍayām āsa mūrdhani<BR>
03,272.015a	tasyendrajid asaṃbhrāntaḥ prāsenorasi vīryavān<BR>
03,272.015c	prahartum aicchat taṃ cāsya prāsaṃ ciccheda lakṣmaṇaḥ<BR>
03,272.016a	tam abhyāśagataṃ vīram aṅgadaṃ rāvaṇātmajaḥ<BR>
03,272.016c	gadayātāḍayat savye pārśve vānarapuṃgavam<BR>
03,272.017a	tam acintya prahāraṃ sa balavān vālinaḥ sutaḥ<BR>
03,272.017c	sasarjendrajitaḥ krodhāc chālaskandham amitrajit<BR>
03,272.018a	so 'ṅgadena ruṣotsṛṣṭo vadhāyendrajitas taruḥ<BR>
03,272.018c	jaghānendrajitaḥ pārtha rathaṃ sāśvaṃ sasārathim<BR>
03,272.019a	tato hatāśvāt praskandya rathāt sa hatasārathiḥ<BR>
03,272.019c	tatraivāntardadhe rājan māyayā rāvaṇātmajaḥ<BR>
03,272.020a	antarhitaṃ viditvā taṃ bahumāyaṃ ca rākṣasam<BR>
03,272.020c	rāmas taṃ deśam āgamya tat sainyaṃ paryarakṣata<BR>
03,272.021a	sa rāmam uddiśya śarais tato dattavarais tadā<BR>
03,272.021c	vivyādha sarvagātreṣu lakṣmaṇaṃ ca mahāratham<BR>
03,272.022a	tam adṛśyaṃ śaraiḥ śūrau māyayāntarhitaṃ tadā<BR>
03,272.022c	yodhayām āsatur ubhau rāvaṇiṃ rāmalakṣmaṇau<BR>
03,272.023a	sa ruṣā sarvagātreṣu tayoḥ puruṣasiṃhayoḥ<BR>
03,272.023c	vyasṛjat sāyakān bhūyaḥ śataśo 'tha sahasraśaḥ<BR>
03,272.024a	tam adṛśyaṃ vicinvantaḥ sṛjantam aniśaṃ śarān<BR>
03,272.024c	harayo viviśur vyoma pragṛhya mahatīḥ śilāḥ<BR>
03,272.025a	tāṃś ca tau cāpy adṛśyaḥ sa śarair vivyādha rākṣasaḥ<BR>
03,272.025c	sa bhṛśaṃ tāḍayan vīro rāvaṇir māyayāvṛtaḥ<BR>
03,272.026a	tau śarair ācitau vīrau bhrātarau rāmalakṣmaṇau<BR>
03,272.026c	petatur gaganād bhūmiṃ sūryācandramasāv iva<BR>
03,273.001	mārkaṇḍeya uvāca<BR>
03,273.001a	tāv ubhau patitau dṛṣṭvā bhrātarāv amitaujasau<BR>
03,273.001c	babandha rāvaṇir bhūyaḥ śarair dattavarais tadā<BR>
03,273.002a	tau vīrau śarajālena baddhāv indrajitā raṇe<BR>
03,273.002c	rejatuḥ puruṣavyāghrau śakuntāv iva pañjare<BR>
03,273.003a	tau dṛṣṭvā patitau bhūmau śataśaḥ sāyakaiś citau<BR>
03,273.003c	sugrīvaḥ kapibhiḥ sārdhaṃ parivārya tataḥ sthitaḥ<BR>
03,273.004a	suṣeṇamaindadvividaiḥ kumudenāṅgadena ca<BR>
03,273.004c	hanūmannīlatāraiś ca nalena ca kapīśvaraḥ<BR>
03,273.004d*1288_01	tataḥ samīravacanād rāmādhyātaḥ khageśvaraḥ<BR>
03,273.004d*1288_02	āgamyāmocayad vīrau sarpabandhāt sudāruṇāt<BR>
03,273.004d*1289_01	kṣaṇena garuḍas tāta patatrī samadṛśyata<BR>
03,273.004d*1289_02	darśanāt pakṣirājasya pannagāś ca pradudruvuḥ<BR>
03,273.004d*1289_03	sa cāgatya mahāpakṣī tāv ubhau rāmalakṣmaṇau<BR>
03,273.004d*1289_04	parāmṛjya kareṇātha yayau yena pathāgataḥ<BR>
03,273.005a	tatas taṃ deśam āgamya kṛtakarmā vibhīṣaṇaḥ<BR>
03,273.005c	bodhayām āsa tau vīrau prajñāstreṇa prabodhitau<BR>
03,273.006a	viśalyau cāpi sugrīvaḥ kṣaṇenobhau cakāra tau<BR>
03,273.006c	viśalyayā mahauṣadhyā divyamantraprayuktayā<BR>
03,273.007a	tau labdhasaṃjñau nṛvarau viśalyāv udatiṣṭhatām<BR>
03,273.007c	gatatandrīklamau cāstāṃ kṣaṇenobhau mahārathau<BR>
03,273.008a	tato vibhīṣaṇaḥ pārtha rāmam ikṣvākunandanam<BR>
03,273.008c	uvāca vijvaraṃ dṛṣṭvā kṛtāñjalir idaṃ vacaḥ<BR>
03,273.009a	ayam ambho gṛhītvā tu rājarājasya śāsanāt<BR>
03,273.009c	guhyako 'bhyāgataḥ śvetāt tvatsakāśam ariṃdama<BR>
03,273.010a	idam ambhaḥ kuberas te mahārājaḥ prayacchati<BR>
03,273.010c	antarhitānāṃ bhūtānāṃ darśanārthaṃ paraṃtapa<BR>
03,273.011a	anena spṛṣṭanayano bhūtāny antarhitāny uta<BR>
03,273.011c	bhavān drakṣyati yasmai ca bhavān etat pradāsyati<BR>
03,273.012a	tatheti rāmas tad vāri pratigṛhyātha satkṛtam<BR>
03,273.012c	cakāra netrayoḥ śaucaṃ lakṣmaṇaś ca mahāmanāḥ<BR>
03,273.013a	sugrīvajāmbavantau ca hanūmān aṅgadas tathā<BR>
03,273.013c	maindadvividanīlāś ca prāyaḥ plavagasattamāḥ<BR>
03,273.014a	tathā samabhavac cāpi yad uvāca vibhīṣaṇaḥ<BR>
03,273.014c	kṣaṇenātīndriyāṇy eṣāṃ cakṣūṃṣy āsan yudhiṣṭhira<BR>
03,273.014d*1290_01	tato bibheda paulastyaḥ śaktyā vakṣasi lakṣmaṇam<BR>
03,273.014d*1290_02	paulastyam etad ālakṣya prāpa mūrchāṃ sa lakṣmaṇaḥ<BR>
03,273.014d*1290_03	avahāraṃ tataḥ kṛtvā rāghavaḥ sarvavānarān<BR>
03,273.014d*1290_04	vākyam ity abravīd dīnaṃ tan me nigadataḥ śṛṇu<BR>
03,273.014d*1290_05	rājyabhaṅgo vane vāsaḥ sītā nītā pitā mṛtaḥ<BR>
03,273.014d*1290_06	lakṣmaṇo moham āpannaḥ kiṃ no duḥkham ataḥ param<BR>
03,273.014d*1290_07	bibhīṣaṇo hanumatā rāmas taṃ bodhya buddhimān<BR>
03,273.014d*1290_08	ānāyyauṣadhayo divyā lakṣmaṇaṃ samajīvayat<BR>
03,273.015a	indrajit kṛtakarmā tu pitre karma tadātmanaḥ<BR>
03,273.015c	nivedya punar āgacchat tvarayājiśiraḥ prati<BR>
03,273.016a	tam āpatantaṃ saṃkruddhaṃ punar eva yuyutsayā<BR>
03,273.016c	abhidudrāva saumitrir vibhīṣaṇamate sthitaḥ<BR>
03,273.017a	akṛtāhnikam evainaṃ jighāṃsur jitakāśinam<BR>
03,273.017c	śarair jaghāna saṃkruddhaḥ kṛtasaṃjño 'tha lakṣmaṇaḥ<BR>
03,273.018a	tayoḥ samabhavad yuddhaṃ tadānyonyaṃ jigīṣatoḥ<BR>
03,273.018c	atīva citram āścaryaṃ śakraprahlādayor iva<BR>
03,273.019a	avidhyad indrajit tīkṣṇaiḥ saumitriṃ marmabhedibhiḥ<BR>
03,273.019c	saumitriś cānalasparśair avidhyad rāvaṇiṃ śaraiḥ<BR>
03,273.020a	saumitriśarasaṃsparśād rāvaṇiḥ krodhamūrchitaḥ<BR>
03,273.020c	asṛjal lakṣmaṇāyāṣṭau śarān āśīviṣopamān<BR>
03,273.020d*1291_01	tāṃś ciccheda * saumitriḥ śarān aṣṭāv anāgatān<BR>
03,273.020d*1292_01	tān aprāptāñ śitair bāṇaiś ciccheda raghunandanaḥ<BR>
03,273.021a	tasyāsūn pāvakasparśaiḥ saumitriḥ patribhis tribhiḥ<BR>
03,273.021b*1293_01	vārayām āsa nārācaiḥ saumitrir mitranandanaḥ<BR>
03,273.021b*1293_02	asṛjal lakṣmaṇaś cāṣṭau rākṣasāya śarān punaḥ<BR>
03,273.021c	yathā niraharad vīras tan me nigadataḥ śṛṇu<BR>
03,273.022a	ekenāsya dhanuṣmantaṃ bāhuṃ dehād apātayat<BR>
03,273.022c	dvitīyena sanārācaṃ bhujaṃ bhūmau nyapātayat<BR>
03,273.023a	tṛtīyena tu bāṇena pṛthudhāreṇa bhāsvatā<BR>
03,273.023c	jahāra sunasaṃ cāru śiro bhrājiṣṇukuṇḍalam<BR>
03,273.024a	vinikṛttabhujaskandhaṃ kabandhaṃ bhīmadarśanam<BR>
03,273.024b*1294_01	papāta vasudhāyāṃ tu chinnamūla iva drumaḥ<BR>
03,273.024c	taṃ hatvā sūtam apy astrair jaghāna balināṃ varaḥ<BR>
03,273.025a	laṅkāṃ praveśayām āsur vājinas taṃ rathaṃ tadā<BR>
03,273.025c	dadarśa rāvaṇas taṃ ca rathaṃ putravinākṛtam<BR>
03,273.026a	sa putraṃ nihataṃ dṛṣṭvā trāsāt saṃbhrāntalocanaḥ<BR>
03,273.026c	rāvaṇaḥ śokamohārto vaidehīṃ hantum udyataḥ<BR>
03,273.027a	aśokavanikāsthāṃ tāṃ rāmadarśanalālasām<BR>
03,273.027c	khaḍgam ādāya duṣṭātmā javenābhipapāta ha<BR>
03,273.028a	taṃ dṛṣṭvā tasya durbuddher avindhyaḥ pāpaniścayam<BR>
03,273.028c	śamayām āsa saṃkruddhaṃ śrūyatāṃ yena hetunā<BR>
03,273.029a	mahārājye sthito dīpte na striyaṃ hantum arhasi<BR>
03,273.029c	hataivaiṣā yadā strī ca bandhanasthā ca te gṛhe<BR>
03,273.030a	na caiṣā dehabhedena hatā syād iti me matiḥ<BR>
03,273.030c	jahi bhartāram evāsyā hate tasmin hatā bhavet<BR>
03,273.031a	na hi te vikrame tulyaḥ sākṣād api śatakratuḥ<BR>
03,273.031c	asakṛd dhi tvayā sendrās trāsitās tridaśā yudhi<BR>
03,273.032a	evaṃ bahuvidhair vākyair avindhyo rāvaṇaṃ tadā<BR>
03,273.032c	kruddhaṃ saṃśamayām āsa jagṛhe ca sa tadvacaḥ<BR>
03,273.033a	niryāṇe sa matiṃ kṛtvā nidhāyāsiṃ kṣapācaraḥ<BR>
03,273.033c	ājñāpayām āsa tadā ratho me kalpyatām iti<BR>
03,274.001	mārkaṇḍeya uvāca<BR>
03,274.001a	tataḥ kruddho daśagrīvaḥ priye putre nipātite<BR>
03,274.001c	niryayau ratham āsthāya hemaratnavibhūṣitam<BR>
03,274.002a	saṃvṛto rākṣasair ghorair vividhāyudhapāṇibhiḥ<BR>
03,274.002c	abhidudrāva rāmaṃ sa pothayan hariyūthapān<BR>
03,274.003a	tam ādravantaṃ saṃkruddhaṃ maindanīlanalāṅgadāḥ<BR>
03,274.003c	hanūmāñ jāmbavāṃś caiva sasainyāḥ paryavārayan<BR>
03,274.004a	te daśagrīvasainyaṃ tad ṛkṣavānarayūthapāḥ<BR>
03,274.004c	drumair vidhvaṃsayāṃ cakrur daśagrīvasya paśyataḥ<BR>
03,274.005a	tataḥ svasainyam ālokya vadhyamānam arātibhiḥ<BR>
03,274.005c	māyāvī vyadadhān māyāṃ rāvaṇo rākṣaseśvaraḥ<BR>
03,274.006a	tasya dehād viniṣkrāntāḥ śataśo 'tha sahasraśaḥ<BR>
03,274.006c	rākṣasāḥ pratyadṛśyanta śaraśaktyṛṣṭipāṇayaḥ<BR>
03,274.007a	tān rāmo jaghnivān sarvān divyenāstreṇa rākṣasān<BR>
03,274.007c	atha bhūyo 'pi māyāṃ sa vyadadhād rākṣasādhipaḥ<BR>
03,274.008a	kṛtvā rāmasya rūpāṇi lakṣmaṇasya ca bhārata<BR>
03,274.008c	abhidudrāva rāmaṃ ca lakṣmaṇaṃ ca daśānanaḥ<BR>
03,274.009a	tatas te rāmam archanto lakṣmaṇaṃ ca kṣapācarāḥ<BR>
03,274.009c	abhipetus tadā rājan pragṛhītoccakārmukāḥ<BR>
03,274.010a	tāṃ dṛṣṭvā rākṣasendrasya māyām ikṣvākunandanaḥ<BR>
03,274.010c	uvāca rāmaṃ saumitrir asaṃbhrānto bṛhad vacaḥ<BR>
03,274.011a	jahīmān rākṣasān pāpān ātmanaḥ pratirūpakān<BR>
03,274.011b*1295_01	ity ukto lakṣmaṇaṃ pārtha tadā gantuṃ samudyataḥ<BR>
03,274.011c	jaghāna rāmas tāṃś cānyān ātmanaḥ pratirūpakān<BR>
03,274.012a	tato haryaśvayuktena rathenādityavarcasā<BR>
03,274.012c	upatasthe raṇe rāmaṃ mātaliḥ śakrasārathiḥ<BR>
03,274.013	mātalir uvāca<BR>
03,274.013a	ayaṃ haryaśvayug jaitro maghonaḥ syandanottamaḥ<BR>
03,274.013b*1296_01	tvad artham iha saṃprāptaḥ saṃdeśād vai śatakratoḥ<BR>
03,274.013c	anena śakraḥ kākutstha samare daityadānavān<BR>
03,274.013e	śataśaḥ puruṣavyāghra rathodāreṇa jaghnivān<BR>
03,274.014a	tad anena naravyāghra mayā yat tena saṃyuge<BR>
03,274.014c	syandanena jahi kṣipraṃ rāvaṇaṃ mā ciraṃ kṛthāḥ<BR>
03,274.015a	ity ukto rāghavas tathyaṃ vaco 'śaṅkata mātaleḥ<BR>
03,274.015c	māyeyaṃ rākṣasasyeti tam uvāca vibhīṣaṇaḥ<BR>
03,274.016a	neyaṃ māyā naravyāghra rāvaṇasya durātmanaḥ<BR>
03,274.016c	tad ātiṣṭha rathaṃ śīghram imam aindraṃ mahādyute<BR>
03,274.017a	tataḥ prahṛṣṭaḥ kākutsthas tathety uktvā vibhīṣaṇam<BR>
03,274.017c	rathenābhipapātāśu daśagrīvaṃ ruṣānvitaḥ<BR>
03,274.018a	hāhākṛtāni bhūtāni rāvaṇe samabhidrute<BR>
03,274.018c	siṃhanādāḥ sapaṭahā divi divyāś ca nānadan<BR>
03,274.018d*1297_01	tataḥ pravavṛte yuddhaṃ rāmarāvaṇayor mahat<BR>
03,274.018d*1298_01	daśakandhararājasūnvos tathā yuddham abhūn mahat<BR>
03,274.018d*1299_01	alabdhopamam anyatra tayor eva tathābhavat<BR>
03,274.019a	sa rāmāya mahāghoraṃ visasarja niśācaraḥ<BR>
03,274.019c	śūlam indrāśaniprakhyaṃ brahmadaṇḍam ivodyatam<BR>
03,274.020a	tac chūlam antarā rāmaś ciccheda niśitaiḥ śaraiḥ<BR>
03,274.020c	tad dṛṣṭvā duṣkaraṃ karma rāvaṇaṃ bhayam āviśat<BR>
03,274.021a	tataḥ kruddhaḥ sasarjāśu daśagrīvaḥ śitāñ śarān<BR>
03,274.021c	sahasrāyutaśo rāme śastrāṇi vividhāni ca<BR>
03,274.022a	tato bhuśuṇḍīḥ śūlāṃś ca musalāni paraśvadhān<BR>
03,274.022c	śaktīś ca vividhākārāḥ śataghnīś ca śitakṣurāḥ<BR>
03,274.023a	tāṃ māyāṃ vikṛtāṃ dṛṣṭvā daśagrīvasya rakṣasaḥ<BR>
03,274.023c	bhayāt pradudruvuḥ sarve vānarāḥ sarvatodiśam<BR>
03,274.024a	tataḥ supatraṃ sumukhaṃ hemapuṅkhaṃ śarottamam<BR>
03,274.024c	tūṇād ādāya kākutstho brahmāstreṇa yuyoja ha<BR>
03,274.025a	taṃ bāṇavaryaṃ rāmeṇa brahmāstreṇābhimantritam<BR>
03,274.025c	jahṛṣur devagandharvā dṛṣṭvā śakrapurogamāḥ<BR>
03,274.026a	alpāvaśeṣam āyuś ca tato 'manyanta rakṣasaḥ<BR>
03,274.026c	brahmāstrodīraṇāc chatror devagandharvakiṃnarāḥ<BR>
03,274.027a	tataḥ sasarja taṃ rāmaḥ śaram apratimaujasam<BR>
03,274.027c	rāvaṇāntakaraṃ ghoraṃ brahmadaṇḍam ivodyatam<BR>
03,274.027d*1300_01	muktamātreṇa rāmeṇa dūrākṛṣṭena bhārata<BR>
03,274.027d*1301_01	amogham aviṣahyaṃ ca sa devāsurapannagaiḥ<BR>
03,274.027d*1301_02	bhāsayantaṃ diśaḥ sarvāḥ svayā dīptyā mahāprabhā<BR>
03,274.028a	sa tena rākṣasaśreṣṭhaḥ sarathaḥ sāśvasārathiḥ<BR>
03,274.028c	prajajvāla mahājvālenāgninābhipariṣkṛtaḥ<BR>
03,274.029a	tataḥ prahṛṣṭās tridaśāḥ sagandharvāḥ sacāraṇāḥ<BR>
03,274.029c	nihataṃ rāvaṇaṃ dṛṣṭvā rāmeṇākliṣṭakarmaṇā<BR>
03,274.030a	tatyajus taṃ mahābhāgaṃ pañca bhūtāni rāvaṇam<BR>
03,274.030c	bhraṃśitaḥ sarvalokeṣu sa hi brahmāstratejasā<BR>
03,274.031a	śarīradhātavo hy asya māṃsaṃ rudhiram eva ca<BR>
03,274.031c	neśur brahmāstranirdagdhā na ca bhasmāpy adṛśyata<BR>
03,275.001	mārkaṇḍeya uvāca<BR>
03,275.001a	sa hatvā rāvaṇaṃ kṣudraṃ rākṣasendraṃ suradviṣam<BR>
03,275.001c	babhūva hṛṣṭaḥ sasuhṛd rāmaḥ saumitriṇā saha<BR>
03,275.002a	tato hate daśagrīve devāḥ sarṣipurogamāḥ<BR>
03,275.002c	āśīrbhir jayayuktābhir ānarcus taṃ mahābhujam<BR>
03,275.003a	rāmaṃ kamalapatrākṣaṃ tuṣṭuvuḥ sarvadevatāḥ<BR>
03,275.003c	gandharvāḥ puṣpavarṣaiś ca vāgbhiś ca tridaśālayāḥ<BR>
03,275.004a	pūjayitvā yathā rāmaṃ pratijagmur yathāgatam<BR>
03,275.004c	tan mahotsavasaṃkāśam āsīd ākāśam acyuta<BR>
03,275.005a	tato hatvā daśagrīvaṃ laṅkāṃ rāmo mahāyaśāḥ<BR>
03,275.005c	vibhīṣaṇāya pradadau prabhuḥ parapuraṃjayaḥ<BR>
03,275.006a	tataḥ sītāṃ puraskṛtya vibhīṣaṇapuraskṛtām<BR>
03,275.006c	avindhyo nāma suprajño vṛddhāmātyo viniryayau<BR>
03,275.007a	uvāca ca mahātmānaṃ kākutsthaṃ dainyam āsthitam<BR>
03,275.007c	pratīccha devīṃ sadvṛttāṃ mahātmañ jānakīm iti<BR>
03,275.008a	etac chrutvā vacas tasmād avatīrya rathottamāt<BR>
03,275.008c	bāṣpeṇāpihitāṃ sītāṃ dadarśekṣvākunandanaḥ<BR>
03,275.009a	tāṃ dṛṣṭvā cārusarvāṅgīṃ yānasthāṃ śokakarśitām<BR>
03,275.009c	malopacitasarvāṅgīṃ jaṭilāṃ kṛṣṇavāsasam<BR>
03,275.010a	uvāca rāmo vaidehīṃ parāmarśaviśaṅkitaḥ<BR>
03,275.010c	gaccha vaidehi muktā tvaṃ yat kāryaṃ tan mayā kṛtam<BR>
03,275.011a	mām āsādya patiṃ bhadre na tvaṃ rākṣasaveśmani<BR>
03,275.011c	jarāṃ vrajethā iti me nihato 'sau niśācaraḥ<BR>
03,275.012a	kathaṃ hy asmadvidho jātu jānan dharmaviniścayam<BR>
03,275.012c	parahastagatāṃ nārīṃ muhūrtam api dhārayet<BR>
03,275.013a	suvṛttām asuvṛttāṃ vāpy ahaṃ tvām adya maithili<BR>
03,275.013c	notsahe paribhogāya śvāvalīḍhaṃ havir yathā<BR>
03,275.014a	tataḥ sā sahasā bālā tac chrutvā dāruṇaṃ vacaḥ<BR>
03,275.014c	papāta devī vyathitā nikṛttā kadalī yathā<BR>
03,275.015a	yo hy asyā harṣasaṃbhūto mukharāgas tadābhavat<BR>
03,275.015c	kṣaṇena sa punar bhraṣṭo niḥśvāsād iva darpaṇe<BR>
03,275.016a	tatas te harayaḥ sarve tac chrutvā rāmabhāṣitam<BR>
03,275.016c	gatāsukalpā niśceṣṭā babhūvuḥ sahalakṣmaṇāḥ<BR>
03,275.016d@028_0001	amṛṣyamāṇā sā sītā vacanaṃ rāghavoditam<BR>
03,275.016d@028_0002	lakṣmaṇaṃ prāha me śīghraṃ prajvālaya hutāśanam<BR>
03,275.016d@028_0003	viśvāsārthe hi rāmasya lokānāṃ pratyayāya ca<BR>
03,275.016d@028_0004	rāghavasya mataṃ jñātvā lakṣmaṇo 'pi tadaiva hi<BR>
03,275.016d@028_0005	mahākāṣṭhacayaṃ kṛtvā jvālayitvā hutāśanam<BR>
03,275.016d@028_0006	rāmapārśvam upāgamya tasthau tūṣṇīm ariṃdamaḥ<BR>
03,275.016d@028_0007	tataḥ sītā parikramya rāghavaṃ bhaktisaṃyutā<BR>
03,275.016d@028_0008	paśyatāṃ sarvalokānāṃ devarākṣasayoṣitām<BR>
03,275.016d@028_0009	praṇamya daivatebhyaś ca brāhmaṇebhyaś ca maithilī<BR>
03,275.016d@028_0010	baddhāñjalipuṭā cedam uvācāgnisamīpagā<BR>
03,275.016d@028_0011	yathā me hṛdayaṃ nityaṃ nāpasarpati rāghavāt<BR>
03,275.016d@028_0012	tathā lokasya sākṣī māṃ sarvataḥ pātu pāvakaḥ<BR>
03,275.016d@028_0013	evam uktvā tu sā sītā parikramya hutāśanam<BR>
03,275.016d@028_0014	viveśa jvalanaṃ dīptaṃ nirbhayena hṛdā satī<BR>
03,275.017a	tato devo viśuddhātmā vimānena caturmukhaḥ<BR>
03,275.017c	pitāmaho jagatsraṣṭā darśayām āsa rāghavam<BR>
03,275.018a	śakraś cāgniś ca vāyuś ca yamo varuṇa eva ca<BR>
03,275.018c	yakṣādhipaś ca bhagavāṃs tathā saptarṣayo 'malāḥ<BR>
03,275.019a	rājā daśarathaś caiva divyabhāsvaramūrtimān<BR>
03,275.019c	vimānena mahārheṇa haṃsayuktena bhāsvatā<BR>
03,275.020a	tato 'ntarikṣaṃ tat sarvaṃ devagandharvasaṃkulam<BR>
03,275.020c	śuśubhe tārakācitraṃ śaradīva nabhastalam<BR>
03,275.021a	tata utthāya vaidehi teṣāṃ madhye yaśasvinī<BR>
03,275.021c	uvāca vākyaṃ kalyāṇī rāmaṃ pṛthulavakṣasam<BR>
03,275.022a	rājaputra na te kopaṃ karomi viditā hi me<BR>
03,275.022c	gatiḥ strīṇāṃ narāṇāṃ ca śṛṇu cedaṃ vaco mama<BR>
03,275.023a	antaś carati bhūtānāṃ mātariśvā sadāgatiḥ<BR>
03,275.023c	sa me vimuñcatu prāṇān yadi pāpaṃ carāmy aham<BR>
03,275.024a	agnir āpas tathākāśaṃ pṛthivī vāyur eva ca<BR>
03,275.024c	vimuñcantu mama prāṇān yadi pāpaṃ carāmy aham<BR>
03,275.024d*1302_01	yathāhaṃ tvad ṛte vīra nānyaṃ svapne 'py acintayam<BR>
03,275.024d*1302_02	tathā me devanirdiṣṭas tvam eva hi patir bhava<BR>
03,275.025a	tato 'ntarikṣe vāg āsīt sarvā viśrāvayan diśaḥ<BR>
03,275.025c	puṇyā saṃharṣaṇī teṣāṃ vānarāṇāṃ mahātmanām<BR>
03,275.026	vāyur uvāca<BR>
03,275.026a	bho bho rāghava satyaṃ vai vāyur asmi sadāgatiḥ<BR>
03,275.026c	apāpā maithilī rājan saṃgaccha saha bhāryayā<BR>
03,275.027	agnir uvāca<BR>
03,275.027a	aham antaḥśarīrastho bhūtānāṃ raghunandana<BR>
03,275.027c	susūkṣmam api kākutstha maithilī nāparādhyati<BR>
03,275.028	varuṇa uvāca<BR>
03,275.028a	rasā vai matprasūtā hi bhūtadeheṣu rāghava<BR>
03,275.028c	ahaṃ vai tvāṃ prabravīmi maithilī pratigṛhyatām<BR>
03,275.028d*1303_01	pāraṃ paraṃ tvam evāsīr viṣṇubrahmātmarūpavān<BR>
03,275.028d*1303_02	apārapāro 'si hare pārebhyo 'pi paraḥ sadā<BR>
03,275.028d*1303_03	brahmapāro 'si viśveśa parapāranayas tathā<BR>
03,275.028d*1303_04	parāṇāṃ ca parāsyasi pāraḥ pāraḥ sadaiva saḥ<BR>
03,275.028d*1303_05	sarvabhūtanivāsī ca bhūman sa paramas tathā<BR>
03,275.028d*1304_00	yamaḥ<BR>
03,275.028d*1304_01	dharmarājo 'smi kākutstha sākṣī lokasya karmaṇām<BR>
03,275.028d*1304_02	śubhāśubhānāṃ sīteyam apāpā pratigṛhyatām<BR>
03,275.029	brahmovāca<BR>
03,275.029a	putra naitad ihāścaryaṃ tvayi rājarṣidharmiṇi<BR>
03,275.029c	sādho sadvṛttamārgasthe śṛṇu cedaṃ vaco mama<BR>
03,275.030a	śatrur eṣa tvayā vīra devagandharvabhoginām<BR>
03,275.030c	yakṣāṇāṃ dānavānāṃ ca maharṣīṇāṃ ca pātitaḥ<BR>
03,275.031a	avadhyaḥ sarvabhūtānāṃ matprasādāt purābhavat<BR>
03,275.031c	kasmāc cit kāraṇāt pāpaḥ kaṃ cit kālam upekṣitaḥ<BR>
03,275.032a	vadhārtham ātmanas tena hṛtā sītā durātmanā<BR>
03,275.032c	nalakūbaraśāpena rakṣā cāsyāḥ kṛtā mayā<BR>
03,275.033a	yadi hy akāmām āsevet striyam anyām api dhruvam<BR>
03,275.033c	śatadhāsya phaled deha ity uktaḥ so 'bhavat purā<BR>
03,275.034a	nātra śaṅkā tvayā kāryā pratīcchemāṃ mahādyute<BR>
03,275.034c	kṛtaṃ tvayā mahat kāryaṃ devānām amaraprabha<BR>
03,275.035	daśaratha uvāca<BR>
03,275.035a	prīto 'smi vatsa bhadraṃ te pitā daśaratho 'smi te<BR>
03,275.035c	anujānāmi rājyaṃ ca praśādhi puruṣottama<BR>
03,275.036	rāma uvāca<BR>
03,275.036a	abhivādaye tvāṃ rājendra yadi tvaṃ janako mama<BR>
03,275.036c	gamiṣyāmi purīṃ ramyām ayodhyāṃ śāsanāt tava<BR>
03,275.037	mārkaṇḍeya uvāca<BR>
03,275.037a	tam uvāca pitā bhūyaḥ prahṛṣṭo manujādhipa<BR>
03,275.037c	gacchāyodhyāṃ praśādhi tvaṃ rāma raktāntalocana<BR>
03,275.037d*1305_01	saṃpūrṇāni hi varṣāṇi caturdaśa mahādyute<BR>
03,275.038a	tato devān namaskṛtya suhṛdbhir abhinanditaḥ<BR>
03,275.038c	mahendra iva paulomyā bhāryayā sa sameyivān<BR>
03,275.039a	tato varaṃ dadau tasmai avindhyāya paraṃtapaḥ<BR>
03,275.039c	trijaṭāṃ cārthamānābhyāṃ yojayām āsa rākṣasīm<BR>
03,275.040a	tam uvāca tato brahmā devaiḥ śakramukhair vṛtaḥ<BR>
03,275.040c	kausalyāmātar iṣṭāṃs te varān adya dadāni kān<BR>
03,275.041a	vavre rāmaḥ sthitiṃ dharme śatrubhiś cāparājayam<BR>
03,275.041c	rākṣasair nihatānāṃ ca vānarāṇāṃ samudbhavam<BR>
03,275.042a	tatas te brahmaṇā prokte tatheti vacane tadā<BR>
03,275.042c	samuttasthur mahārāja vānarā labdhacetasaḥ<BR>
03,275.043a	sītā cāpi mahābhāgā varaṃ hanumate dadau<BR>
03,275.043c	rāmakīrtyā samaṃ putra jīvitaṃ te bhaviṣyati<BR>
03,275.044a	divyās tvām upabhogāś ca matprasādakṛtāḥ sadā<BR>
03,275.044c	upasthāsyanti hanumann iti sma harilocana<BR>
03,275.045a	tatas te prekṣamāṇānāṃ teṣām akliṣṭakarmaṇām<BR>
03,275.045c	antardhānaṃ yayur devāḥ sarve śakrapurogamāḥ<BR>
03,275.046a	dṛṣṭvā tu rāmaṃ jānakyā sametaṃ śakrasārathiḥ<BR>
03,275.046c	uvāca paramaprītaḥ suhṛnmadhya idaṃ vacaḥ<BR>
03,275.047a	devagandharvayakṣāṇāṃ mānuṣāsurabhoginām<BR>
03,275.047c	apanītaṃ tvayā duḥkham idaṃ satyaparākrama<BR>
03,275.048a	sadevāsuragandharvā yakṣarākṣasapannagāḥ<BR>
03,275.048c	kathayiṣyanti lokās tvāṃ yāvad bhūmir dhariṣyati<BR>
03,275.049a	ity evam uktvānujñāpya rāmaṃ śastrabhṛtāṃ varam<BR>
03,275.049c	saṃpūjyāpākramat tena rathenādityavarcasā<BR>
03,275.050a	tataḥ sītāṃ puraskṛtya rāmaḥ saumitriṇā saha<BR>
03,275.050c	sugrīvapramukhaiś caiva sahitaḥ sarvavānaraiḥ<BR>
03,275.051a	vidhāya rakṣāṃ laṅkāyāṃ vibhīṣaṇapuraskṛtaḥ<BR>
03,275.051c	saṃtatāra punas tena setunā makarālayam<BR>
03,275.052a	puṣpakeṇa vimānena khecareṇa virājatā<BR>
03,275.052c	kāmagena yathā mukhyair amātyaiḥ saṃvṛto vaśī<BR>
03,275.053a	tatas tīre samudrasya yatra śiśye sa pārthivaḥ<BR>
03,275.053c	tatraivovāsa dharmātmā sahitaḥ sarvavānaraiḥ<BR>
03,275.054a	athainān rāghavaḥ kāle samānīyābhipūjya ca<BR>
03,275.054c	visarjayām āsa tadā ratnaiḥ saṃtoṣya sarvaśaḥ<BR>
03,275.055a	gateṣu vānarendreṣu gopuccharkṣeṣu teṣu ca<BR>
03,275.055c	sugrīvasahito rāmaḥ kiṣkindhāṃ punar āgamat<BR>
03,275.056a	vibhīṣaṇenānugataḥ sugrīvasahitas tadā<BR>
03,275.056c	puṣpakeṇa vimānena vaidehyā darśayan vanam<BR>
03,275.057a	kiṣkindhāṃ tu samāsādya rāmaḥ praharatāṃ varaḥ<BR>
03,275.057c	aṅgadaṃ kṛtakarmāṇaṃ yauvarājye 'bhyaṣecayat<BR>
03,275.058a	tatas tair eva sahito rāmaḥ saumitriṇā saha<BR>
03,275.058c	yathāgatena mārgeṇa prayayau svapuraṃ prati<BR>
03,275.059a	ayodhyāṃ sa samāsādya purīṃ rāṣṭrapatis tataḥ<BR>
03,275.059c	bharatāya hanūmantaṃ dūtaṃ prasthāpayat tadā<BR>
03,275.060a	lakṣayitveṅgitaṃ sarvaṃ priyaṃ tasmai nivedya ca<BR>
03,275.060c	vāyuputre punaḥ prāpte nandigrāmam upāgamat<BR>
03,275.061a	sa tatra maladigdhāṅgaṃ bharataṃ cīravāsasam<BR>
03,275.061b*1306_01	nandigrāmagataṃ rāmaḥ saśatrughnaṃ sa rāghavaḥ<BR>
03,275.061c	agrataḥ pāduke kṛtvā dadarśāsīnam āsane<BR>
03,275.062a	sametya bharatenātha śatrughnena ca vīryavān<BR>
03,275.062c	rāghavaḥ sahasaumitrir mumude bharatarṣabha<BR>
03,275.063a	tathā bharataśatrughnau sametau guruṇā tadā<BR>
03,275.063c	vaidehyā darśanenobhau praharṣaṃ samavāpatuḥ<BR>
03,275.064a	tasmai tad bharato rājyam āgatāyābhisatkṛtam<BR>
03,275.064c	nyāsaṃ niryātayām āsa yuktaḥ paramayā mudā<BR>
03,275.065a	tatas taṃ vaiṣṇave śūraṃ nakṣatre 'bhimate 'hani<BR>
03,275.065c	vasiṣṭho vāmadevaś ca sahitāv abhyaṣiñcatām<BR>
03,275.066a	so 'bhiṣiktaḥ kapiśreṣṭhaṃ sugrīvaṃ sasuhṛjjanam<BR>
03,275.066c	vibhīṣaṇaṃ ca paulastyam anvajānād gṛhān prati<BR>
03,275.067a	abhyarcya vividhai ratnaiḥ prītiyuktau mudā yutau<BR>
03,275.067c	samādhāyetikartavyaṃ duḥkhena visasarja ha<BR>
03,275.068a	puṣpakaṃ ca vimānaṃ tat pūjayitvā sa rāghavaḥ<BR>
03,275.068c	prādād vaiśravaṇāyaiva prītyā sa raghunandanaḥ<BR>
03,275.069a	tato devarṣisahitaḥ saritaṃ gomatīm anu<BR>
03,275.069c	daśāśvamedhān ājahre jārūthyān sa nirargalān<BR>
03,275.069d*1307_01	daśa varṣasahasrāṇi daśa varṣaśatāni ca<BR>
03,275.069d*1307_02	rājyaṃ kāritavān rāmaḥ paścāt sa tridivaṃ gataḥ<BR>
03,276.001	mārkaṇḍeya uvāca<BR>
03,276.001a	evam etan mahābāho rāmeṇāmitatejasā<BR>
03,276.001c	prāptaṃ vyasanam atyugraṃ vanavāsakṛtaṃ purā<BR>
03,276.001d*1308_01	tad uktaṃ bhavatāṃ sarvaṃ rāmāyaṇam anuttamam<BR>
03,276.001d*1308_02	āyuṣyam idam ākhyānaṃ śṛṇvatām aghanāśanam<BR>
03,276.001d*1308_03	putrapautrapradaṃ puṃsām āyurārogyavardhanam<BR>
03,276.001d*1308_04	tasmāt tvam api rājendra bhrātṛbhiḥ saha dharmaja<BR>
03,276.002a	mā śucaḥ puruṣavyāghra kṣatriyo 'si paraṃtapa<BR>
03,276.002c	bāhuvīryāśraye mārge vartase dīptanirṇaye<BR>
03,276.003a	na hi te vṛjinaṃ kiṃ cid dṛśyate param aṇv api<BR>
03,276.003c	asmin mārge viṣīdeyuḥ sendrā api surāsurāḥ<BR>
03,276.004a	saṃhatya nihato vṛtro marudbhir vajrapāṇinā<BR>
03,276.004c	namuciś caiva durdharṣo dīrghajihvā ca rākṣasī<BR>
03,276.005a	sahāyavati sarvārthāḥ saṃtiṣṭhantīha sarvaśaḥ<BR>
03,276.005c	kiṃ nu tasyājitaṃ saṃkhye bhrātā yasya dhanaṃjayaḥ<BR>
03,276.006a	ayaṃ ca balināṃ śreṣṭho bhīmo bhīmaparākramaḥ<BR>
03,276.006c	yuvānau ca maheṣvāsau yamau mādravatīsutau<BR>
03,276.006e	ebhiḥ sahāyaiḥ kasmāt tvaṃ viṣīdasi paraṃtapa<BR>
03,276.007a	ya ime vajriṇaḥ senāṃ jayeyuḥ samarudgaṇām<BR>
03,276.007c	tvam apy ebhir maheṣvāsaiḥ sahāyair devarūpibhiḥ<BR>
03,276.007e	vijeṣyasi raṇe sarvān amitrān bharatarṣabha<BR>
03,276.008a	itaś ca tvam imāṃ paśya saindhavena durātmanā<BR>
03,276.008c	balinā vīryamattena hṛtām ebhir mahātmabhiḥ<BR>
03,276.009a	ānītāṃ draupadīṃ kṛṣṇāṃ kṛtvā karma suduṣkaram<BR>
03,276.009c	jayadrathaṃ ca rājānaṃ vijitaṃ vaśam āgatam<BR>
03,276.010a	asahāyena rāmeṇa vaidehī punar āhṛtā<BR>
03,276.010c	hatvā saṃkhye daśagrīvaṃ rākṣasaṃ bhīmavikramam<BR>
03,276.011a	yasya śākhāmṛgā mitrā ṛkṣāḥ kālamukhās tathā<BR>
03,276.011c	jātyantaragatā rājann etad buddhyānucintaya<BR>
03,276.012a	tasmāt tvaṃ kuruśārdūla mā śuco bharatarṣabha<BR>
03,276.012c	tvadvidhā hi mahātmāno na śocanti paraṃtapa<BR>
03,276.012d@029_0000	vaiśaṃpāyana uvāca<BR>
03,276.012d@029_0001	ye cedaṃ kathayiṣyanti rāmasya caritaṃ mahat<BR>
03,276.012d@029_0002	śroṣyanti cāpy abhīkṣṇaṃ ye nālakṣmīs tān bhaviṣyati<BR>
03,276.012d@029_0003	arghās tebhyo bhaviṣyanti dhanatā ca bhaviṣyati<BR>
03,276.012d@029_0004	itihāsam imaṃ śrutvā purāṇaṃ śaśvad uttamam<BR>
03,276.012d@029_0005	putrān pautrān paśūṃś caiva vetsyante nṛṣu cāgryatām<BR>
03,276.012d@029_0006	arogāḥ pratibhāṃś caiva bhaviṣyanti na saṃśayaḥ<BR>
03,276.012d@029_0007	idam ākhyānakaṃ ramyaṃ ye smaranti narottamāḥ<BR>
03,276.012d@029_0008	putrapautraiś ca nandanti labhante viṣṇuvallabhām<BR>
03,276.012d@029_0009	śṛṇvantīdaṃ puṇyaśīlāḥ śrāvayec cedam uttamam<BR>
03,276.012d@029_0010	naraḥ phalam avāpnoti rājasūyāśvamedhayoḥ<BR>
03,276.012d@029_0011	kāñcanena vimānena svargaṃ yāti narottamaḥ<BR>
03,276.012d@029_0012	punar lakṣmīr upayuto jāyate pṛthivītale<BR>
03,276.012d@029_0013	śrutvā cedam upākhyānaṃ śrāvyam anyan na rocayet<BR>
03,276.012d@029_0014	puṃskokilarutaṃ śrutvā krauñcīdhvāṅkṣasya vāg iva<BR>
03,276.013	vaiśaṃpāyana uvāca<BR>
03,276.013a	evam āśvāsito rājā mārkaṇḍeyena dhīmatā<BR>
03,276.013c	tyaktvā duḥkham adīnātmā punar evedam abravīt<BR>
03,276.013d*1309_01	śrutvā rāmāyaṇaṃ sarvaṃ tyaktvā duḥkhaṃ yudhiṣṭhiraḥ<BR>
03,276.013d*1309_02	mārkaṇḍeyaṃ punaḥ prāha bhrātṛbhiḥ saha saṃmataiḥ<BR>
03,277.001	yudhiṣṭhira uvāca<BR>
03,277.001a	nātmānam anuśocāmi nemān bhrātṝn mahāmune<BR>
03,277.001c	haraṇaṃ cāpi rājyasya yathemāṃ drupadātmajām<BR>
03,277.002a	dyūte durātmabhiḥ kliṣṭāḥ kṛṣṇayā tāritā vayam<BR>
03,277.002c	jayadrathena ca punar vanād apahṛtā balāt<BR>
03,277.003a	asti sīmantinī kā cid dṛṣṭapūrvātha vā śrutā<BR>
03,277.003c	pativratā mahābhāgā yatheyaṃ drupadātmajā<BR>
03,277.004	mārkaṇḍeya uvāca<BR>
03,277.004a	śṛṇu rājan kulastrīṇāṃ mahābhāgyaṃ yudhiṣṭhira<BR>
03,277.004c	sarvam etad yathā prāptaṃ sāvitryā rājakanyayā<BR>
03,277.005a	āsīn madreṣu dharmātmā rājā paramadhārmikaḥ<BR>
03,277.005c	brahmaṇyaś ca śaraṇyaś ca satyasaṃdho jitendriyaḥ<BR>
03,277.006a	yajvā dānapatir dakṣaḥ paurajānapadapriyaḥ<BR>
03,277.006c	pārthivo 'śvapatir nāma sarvabhūtahite rataḥ<BR>
03,277.007a	kṣamāvān anapatyaś ca satyavāg vijitendriyaḥ<BR>
03,277.007c	atikrāntena vayasā saṃtāpam upajagmivān<BR>
03,277.008a	apatyotpādanārthaṃ sa tīvraṃ niyamam āsthitaḥ<BR>
03,277.008c	kāle parimitāhāro brahmacārī jitendriyaḥ<BR>
03,277.009a	hutvā śatasahasraṃ sa sāvitryā rājasattama<BR>
03,277.009c	ṣaṣṭhe ṣaṣṭhe tadā kāle babhūva mitabhojanaḥ<BR>
03,277.010a	etena niyamenāsīd varṣāṇy aṣṭādaśaiva tu<BR>
03,277.010c	pūrṇe tv aṣṭādaśe varṣe sāvitrī tuṣṭim abhyagāt<BR>
03,277.010e	svarūpiṇī tadā rājan darśayām āsa taṃ nṛpam<BR>
03,277.011a	agnihotrāt samutthāya harṣeṇa mahatānvitā<BR>
03,277.011c	uvāca cainaṃ varadā vacanaṃ pārthivaṃ tadā<BR>
03,277.011d*1310_01	sā tam aśvapatiṃ rājan sāvitrī niyamasthitam<BR>
03,277.012a	brahmacaryeṇa śuddhena damena niyamena ca<BR>
03,277.012c	sarvātmanā ca madbhaktyā tuṣṭāsmi tava pārthiva<BR>
03,277.013a	varaṃ vṛṇīṣvāśvapate madrarāja yathepsitam<BR>
03,277.013c	na pramādaś ca dharmeṣu kartavyas te kathaṃ cana<BR>
03,277.014	aśvapatir uvāca<BR>
03,277.014a	apatyārthaḥ samārambhaḥ kṛto dharmepsayā mayā<BR>
03,277.014c	putrā me bahavo devi bhaveyuḥ kulabhāvanāḥ<BR>
03,277.015a	tuṣṭāsi yadi me devi kāmam etaṃ vṛṇomy aham<BR>
03,277.015c	saṃtānaṃ hi paro dharma ity āhur māṃ dvijātayaḥ<BR>
03,277.015d*1311_01	evam uktvā tu sāvitrī pratyuvāca ca taṃ nṛpam<BR>
03,277.016	sāvitry uvāca<BR>
03,277.016a	pūrvam eva mayā rājann abhiprāyam imaṃ tava<BR>
03,277.016c	jñātvā putrārtham ukto vai tava hetoḥ pitāmahaḥ<BR>
03,277.017a	prasādāc caiva tasmāt te svayaṃbhuvihitād bhuvi<BR>
03,277.017c	kanyā tejasvinī saumya kṣipram eva bhaviṣyati<BR>
03,277.018a	uttaraṃ ca na te kiṃ cid vyāhartavyaṃ kathaṃ cana<BR>
03,277.018c	pitāmahanisargeṇa tuṣṭā hy etad bravīmi te<BR>
03,277.019	mārkaṇḍeya uvāca<BR>
03,277.019a	sa tatheti pratijñāya sāvitryā vacanaṃ nṛpaḥ<BR>
03,277.019c	prasādayām āsa punaḥ kṣipram evaṃ bhaved iti<BR>
03,277.020a	antarhitāyāṃ sāvitryāṃ jagāma svagṛhaṃ nṛpaḥ<BR>
03,277.020c	svarājye cāvasat prītaḥ prajā dharmeṇa pālayan<BR>
03,277.021a	kasmiṃś cit tu gate kāle sa rājā niyatavrataḥ<BR>
03,277.021c	jyeṣṭhāyāṃ dharmacāriṇyāṃ mahiṣyāṃ garbham ādadhe<BR>
03,277.022a	rājaputryāṃ tu garbhaḥ sa mālavyāṃ bharatarṣabha<BR>
03,277.022c	vyavardhata yathā śukle tārāpatir ivāmbare<BR>
03,277.023a	prāpte kāle tu suṣuve kanyāṃ rājīvalocanām<BR>
03,277.023c	kriyāś ca tasyā muditaś cakre sa nṛpatis tadā<BR>
03,277.024a	sāvitryā prītayā dattā sāvitryā hutayā hy api<BR>
03,277.024c	sāvitrīty eva nāmāsyāś cakrur viprās tathā pitā<BR>
03,277.025a	sā vigrahavatīva śrīr vyavardhata nṛpātmajā<BR>
03,277.025c	kālena cāpi sā kanyā yauvanasthā babhūva ha<BR>
03,277.026a	tāṃ sumadhyāṃ pṛthuśroṇīṃ pratimāṃ kāñcanīm iva<BR>
03,277.026c	prāpteyaṃ devakanyeti dṛṣṭvā saṃmenire janāḥ<BR>
03,277.027a	tāṃ tu padmapalāśākṣīṃ jvalantīm iva tejasā<BR>
03,277.027c	na kaś cid varayām āsa tejasā prativāritaḥ<BR>
03,277.028a	athopoṣya śiraḥsnātā daivatāny abhigamya sā<BR>
03,277.028c	hutvāgniṃ vidhivad viprān vācayām āsa parvaṇi<BR>
03,277.029a	tataḥ sumanasaḥ śeṣāḥ pratigṛhya mahātmanaḥ<BR>
03,277.029c	pituḥ sakāśam agamad devī śrīr iva rūpiṇī<BR>
03,277.030a	sābhivādya pituḥ pādau śeṣāḥ pūrvaṃ nivedya ca<BR>
03,277.030c	kṛtāñjalir varārohā nṛpateḥ pārśvataḥ sthitā<BR>
03,277.031a	yauvanasthāṃ tu tāṃ dṛṣṭvā svāṃ sutāṃ devarūpiṇīm<BR>
03,277.031c	ayācyamānāṃ ca varair nṛpatir duḥkhito 'bhavat<BR>
03,277.032	rājovāca<BR>
03,277.032a	putri pradānakālas te na ca kaś cid vṛṇoti mām<BR>
03,277.032c	svayam anviccha bhartāraṃ guṇaiḥ sadṛśam ātmanaḥ<BR>
03,277.033a	prārthitaḥ puruṣo yaś ca sa nivedyas tvayā mama<BR>
03,277.033c	vimṛśyāhaṃ pradāsyāmi varaya tvaṃ yathepsitam<BR>
03,277.034a	śrutaṃ hi dharmaśāstre me paṭhyamānaṃ dvijātibhiḥ<BR>
03,277.034c	tathā tvam api kalyāṇi gadato me vacaḥ śṛṇu<BR>
03,277.035a	apradātā pitā vācyo vācyaś cānupayan patiḥ<BR>
03,277.035c	mṛte bhartari putraś ca vācyo mātur arakṣitā<BR>
03,277.036a	idaṃ me vacanaṃ śrutvā bhartur anveṣaṇe tvara<BR>
03,277.036c	devatānāṃ yathā vācyo na bhaveyaṃ tathā kuru<BR>
03,277.037	mārkaṇḍeya uvāca<BR>
03,277.037a	evam uktvā duhitaraṃ tathā vṛddhāṃś ca mantriṇaḥ<BR>
03,277.037c	vyādideśānuyātraṃ ca gamyatām ity acodayat<BR>
03,277.038a	sābhivādya pituḥ pādau vrīḍiteva manasvinī<BR>
03,277.038c	pitur vacanam ājñāya nirjagāmāvicāritam<BR>
03,277.039a	sā haimaṃ ratham āsthāya sthaviraiḥ sacivair vṛtā<BR>
03,277.039c	tapovanāni ramyāṇi rājarṣīṇāṃ jagām aha<BR>
03,277.040a	mānyānāṃ tatra vṛddhānāṃ kṛtvā pādābhivandanam<BR>
03,277.040c	vanāni kramaśas tāta sarvāṇy evābhyagacchata<BR>
03,277.041a	evaṃ sarveṣu tīrtheṣu dhanotsargaṃ nṛpātmajā<BR>
03,277.041c	kurvatī dvijamukhyānāṃ taṃ taṃ deśaṃ jagāma ha<BR>
03,278.001	mārkaṇḍeya uvāca<BR>
03,278.001a	atha madrādhipo rājā nāradena samāgataḥ<BR>
03,278.001c	upaviṣṭaḥ sabhāmadhye kathāyogena bhārata<BR>
03,278.002a	tato 'bhigamya tīrthāni sarvāṇy evāśramāṃs tathā<BR>
03,278.002c	ājagāma pitur veśma sāvitrī saha mantribhiḥ<BR>
03,278.003a	nāradena sahāsīnaṃ dṛṣṭvā sā pitaraṃ śubhā<BR>
03,278.003c	ubhayor eva śirasā cakre pādābhivandanam<BR>
03,278.004	nārada uvāca<BR>
03,278.004a	kva gatābhūt suteyaṃ te kutaś caivāgatā nṛpa<BR>
03,278.004c	kimarthaṃ yuvatīṃ bhartre na caināṃ saṃprayacchasi<BR>
03,278.005	aśvapatir uvāca<BR>
03,278.005a	kāryeṇa khalv anenaiva preṣitādyaiva cāgatā<BR>
03,278.005c	tad asyāḥ śṛṇu devarṣe bhartāraṃ yo 'nayā vṛtaḥ<BR>
03,278.006	mārkaṇḍeya uvāca<BR>
03,278.006a	sā brūhi vistareṇeti pitrā saṃcoditā śubhā<BR>
03,278.006c	daivatasyeva vacanaṃ pratigṛhyedam abravīt<BR>
03,278.007a	āsīc chālveṣu dharmātmā kṣatriyaḥ pṛthivīpatiḥ<BR>
03,278.007c	dyumatsena iti khyātaḥ paścād andho babhūva ha<BR>
03,278.008a	vinaṣṭacakṣuṣas tasya bālaputrasya dhīmataḥ<BR>
03,278.008c	sāmīpyena hṛtaṃ rājyaṃ chidre 'smin pūrvavairiṇā<BR>
03,278.009a	sa bālavatsayā sārdhaṃ bhāryayā prasthito vanam<BR>
03,278.009c	mahāraṇyagataś cāpi tapas tepe mahāvrataḥ<BR>
03,278.010a	tasya putraḥ pure jātaḥ saṃvṛddhaś ca tapovane<BR>
03,278.010c	satyavān anurūpo me bharteti manasā vṛtaḥ<BR>
03,278.011	nārada uvāca<BR>
03,278.011a	aho bata mahat pāpaṃ sāvitryā nṛpate kṛtam<BR>
03,278.011c	ajānantyā yad anayā guṇavān satyavān vṛtaḥ<BR>
03,278.012a	satyaṃ vadaty asya pitā satyaṃ mātā prabhāṣate<BR>
03,278.012c	tato 'sya brāhmaṇāś cakrur nāmaitat satyavān iti<BR>
03,278.013a	bālasyāśvāḥ priyāś cāsya karoty aśvāṃś ca mṛnmayān<BR>
03,278.013c	citre 'pi ca likhaty aśvāṃś citrāśva iti cocyate<BR>
03,278.014	rājovāca<BR>
03,278.014a	apīdānīṃ sa tejasvī buddhimān vā nṛpātmajaḥ<BR>
03,278.014c	kṣamāvān api vā śūraḥ satyavān pitṛnandanaḥ<BR>
03,278.015	nārada uvāca<BR>
03,278.015a	vivasvān iva tejasvī bṛhaspatisamo matau<BR>
03,278.015c	mahendra iva śūraś ca vasudheva kṣamānvitaḥ<BR>
03,278.016	aśvapatir uvāca<BR>
03,278.016a	api rājātmajo dātā brahmaṇyo vāpi satyavān<BR>
03,278.016c	rūpavān apy udāro vāpy atha vā priyadarśanaḥ<BR>
03,278.017	nārada uvāca<BR>
03,278.017a	sāṅkṛte rantidevasya sa śaktyā dānataḥ samaḥ<BR>
03,278.017c	brahmaṇyaḥ satyavādī ca śibir auśīnaro yathā<BR>
03,278.018a	yayātir iva codāraḥ somavat priyadarśanaḥ<BR>
03,278.018c	rūpeṇānyatamo 'śvibhyāṃ dyumatsenasuto balī<BR>
03,278.018d*1312_01	sa vadānyaḥ sa tejasvī sa dhīmān sa kṣamānvitaḥ<BR>
03,278.019a	sa dāntaḥ sa mṛduḥ śūraḥ sa satyaḥ sa jitendriyaḥ<BR>
03,278.019c	sa maitraḥ so 'nasūyaś ca sa hrīmān dhṛtimāṃś ca saḥ<BR>
03,278.020a	nityaśaś cārjavaṃ tasmin sthitis tasyaiva ca dhruvā<BR>
03,278.020c	saṃkṣepatas tapovṛddhaiḥ śīlavṛddhaiś ca kathyate<BR>
03,278.021	aśvapatir uvāca<BR>
03,278.021a	guṇair upetaṃ sarvais taṃ bhagavan prabravīṣi me<BR>
03,278.021c	doṣān apy asya me brūhi yadi santīha ke cana<BR>
03,278.022	nārada uvāca<BR>
03,278.022*1313_01	eka evāsya doṣo hi guṇān ākramya tiṣṭhati<BR>
03,278.022*1313_02	sa ca doṣaḥ prayatnena na śakyam ativartitum<BR>
03,278.022a	eko doṣo 'sya nānyo 'sti so 'dya prabhṛti satyavān<BR>
03,278.022c	saṃvatsareṇa kṣīṇāyur dehanyāsaṃ kariṣyati<BR>
03,278.023	rājovāca<BR>
03,278.023a	ehi sāvitri gaccha tvam anyaṃ varaya śobhane<BR>
03,278.023c	tasya doṣo mahān eko guṇān ākramya tiṣṭhati<BR>
03,278.024a	yathā me bhagavān āha nārado devasatkṛtaḥ<BR>
03,278.024c	saṃvatsareṇa so 'lpāyur dehanyāsaṃ kariṣyati<BR>
03,278.025	sāvitry uvāca<BR>
03,278.025a	sakṛd aṃśo nipatati sakṛt kanyā pradīyate<BR>
03,278.025c	sakṛd āha dadānīti trīṇy etāni sakṛt sakṛt<BR>
03,278.026a	dīrghāyur atha vālpāyuḥ saguṇo nirguṇo 'pi vā<BR>
03,278.026c	sakṛd vṛto mayā bhartā na dvitīyaṃ vṛṇomy aham<BR>
03,278.027a	manasā niścayaṃ kṛtvā tato vācābhidhīyate<BR>
03,278.027c	kriyate karmaṇā paścāt pramāṇaṃ me manas tataḥ<BR>
03,278.028	nārada uvāca<BR>
03,278.028a	sthirā buddhir naraśreṣṭha sāvitryā duhitus tava<BR>
03,278.028b*1314_01	vilambo nātra kartavyo niścite karmaṇi dhruvam<BR>
03,278.028c	naiṣā cālayituṃ śakyā dharmād asmāt kathaṃ cana<BR>
03,278.029a	nānyasmin puruṣe santi ye satyavati vai guṇāḥ<BR>
03,278.029c	pradānam eva tasmān me rocate duhitus tava<BR>
03,278.030	rājovāca<BR>
03,278.030a	avicāryam etad uktaṃ hi tathyaṃ bhagavatā vacaḥ<BR>
03,278.030c	kariṣyāmy etad evaṃ ca gurur hi bhagavān mama<BR>
03,278.031	nārada uvāca<BR>
03,278.031a	avighnam astu sāvitryāḥ pradāne duhitus tava<BR>
03,278.031c	sādhayiṣyāmahe tāvat sarveṣāṃ bhadram astu vaḥ<BR>
03,278.032	mārkaṇḍeya uvāca<BR>
03,278.032a	evam uktvā kham utpatya nāradas tridivaṃ gataḥ<BR>
03,278.032c	rājāpi duhituḥ sarvaṃ vaivāhikam akārayat<BR>
03,279.001	mārkaṇḍeya uvāca<BR>
03,279.001a	atha kanyāpradāne sa tam evārthaṃ vicintayan<BR>
03,279.001c	samāninye ca tat sarvaṃ bhāṇḍaṃ vaivāhikaṃ nṛpaḥ<BR>
03,279.002a	tato vṛddhān dvijān sarvān ṛtvijaḥ sapurohitān<BR>
03,279.002c	samāhūya tithau puṇye prayayau saha kanyayā<BR>
03,279.003a	medhyāraṇyaṃ sa gatvā ca dyumatsenāśramaṃ nṛpaḥ<BR>
03,279.003c	padbhyām eva dvijaiḥ sārdhaṃ rājarṣiṃ tam upāgamat<BR>
03,279.004a	tatrāpaśyan mahābhāgaṃ śālavṛkṣam upāśritam<BR>
03,279.004c	kauśyāṃ bṛsyāṃ samāsīnaṃ cakṣurhīnaṃ nṛpaṃ tadā<BR>
03,279.005a	sa rājā tasya rājarṣeḥ kṛtvā pūjāṃ yathārhataḥ<BR>
03,279.005c	vācā suniyato bhūtvā cakārātmanivedanam<BR>
03,279.006a	tasyārghyam āsanaṃ caiva gāṃ cāvedya sa dharmavit<BR>
03,279.006c	kim āgamanam ity evaṃ rājā rājānam abravīt<BR>
03,279.007a	tasya sarvam abhiprāyam itikartavyatāṃ ca tām<BR>
03,279.007c	satyavantaṃ samuddiśya sarvam eva nyavedayat<BR>
03,279.008	aśvapatir uvāca<BR>
03,279.008a	sāvitrī nāma rājarṣe kanyeyaṃ mama śobhanā<BR>
03,279.008c	tāṃ svadharmeṇa dharmajña snuṣārthe tvaṃ gṛhāṇa me<BR>
03,279.009	dyumatsena uvāca<BR>
03,279.009a	cyutāḥ sma rājyād vanavāsam āśritāś; carāma dharmaṃ niyatās tapasvinaḥ<BR>
03,279.009c	kathaṃ tv anarhā vanavāsam āśrame; sahiṣyate kleśam imaṃ sutā tava<BR>
03,279.010	aśvapatir uvāca<BR>
03,279.010a	sukhaṃ ca duḥkhaṃ ca bhavābhavātmakaṃ; yadā vijānāti sutāham eva ca<BR>
03,279.010c	na madvidhe yujyati vākyam īdṛśaṃ; viniścayenābhigato 'smi te nṛpa<BR>
03,279.011a	āśāṃ nārhasi me hantuṃ sauhṛdād praṇayena ca<BR>
03,279.011c	abhitaś cāgataṃ premṇā pratyākhyātuṃ na mārhasi<BR>
03,279.012a	anurūpo hi saṃyoge tvaṃ mamāhaṃ tavāpi ca<BR>
03,279.012c	snuṣāṃ pratīccha me kanyāṃ bhāryāṃ satyavataḥ sutām<BR>
03,279.013	dyumatsena uvāca<BR>
03,279.013a	pūrvam evābhilaṣitaḥ saṃbandho me tvayā saha<BR>
03,279.013c	bhraṣṭarājyas tv aham iti tata etad vicāritam<BR>
03,279.014a	abhiprāyas tv ayaṃ yo me pūrvam evābhikāṅkṣitaḥ<BR>
03,279.014c	sa nirvartatu me 'dyaiva kāṅkṣito hy asi me 'tithiḥ<BR>
03,279.015	mārkaṇḍeya uvāca<BR>
03,279.015a	tataḥ sarvān samānīya dvijān āśramavāsinaḥ<BR>
03,279.015c	yathāvidhi samudvāhaṃ kārayām āsatur nṛpau<BR>
03,279.016a	dattvā tv aśvapatiḥ kanyāṃ yathārhaṃ ca paricchadam<BR>
03,279.016c	yayau svam eva bhavanaṃ yuktaḥ paramayā mudā<BR>
03,279.017a	satyavān api bhāryāṃ tāṃ labdhvā sarvaguṇānvitām<BR>
03,279.017c	mumude sā ca taṃ labdhvā bhartāraṃ manasepsitam<BR>
03,279.018a	gate pitari sarvāṇi saṃnyasyābharaṇāni sā<BR>
03,279.018c	jagṛhe valkalāny eva vastraṃ kāṣāyam eva ca<BR>
03,279.019a	paricārair guṇaiś caiva praśrayeṇa damena ca<BR>
03,279.019c	sarvakāmakriyābhiś ca sarveṣāṃ tuṣṭim āvahat<BR>
03,279.020a	śvaśrūṃ śarīrasatkāraiḥ sarvair ācchādanādibhiḥ<BR>
03,279.020c	śvaśuraṃ devakāryaiś ca vācaḥ saṃyamanena ca<BR>
03,279.021a	tathaiva priyavādena naipuṇena śamena ca<BR>
03,279.021c	rahaś caivopacāreṇa bhartāraṃ paryatoṣayat<BR>
03,279.022a	evaṃ tatrāśrame teṣāṃ tadā nivasatāṃ satām<BR>
03,279.022c	kālas tapasyatāṃ kaś cid aticakrāma bhārata<BR>
03,279.023a	sāvitryās tu śayānāyās tiṣṭhantyāś ca divāniśam<BR>
03,279.023c	nāradena yad uktaṃ tad vākyaṃ manasi vartate<BR>
03,279.023d*1315_01	tadā prabhṛti sāvitrī gaṇayām āsa vāsarān<BR>
03,280.001	mārkaṇḍeya uvāca<BR>
03,280.001a	tataḥ kāle bahutithe vyatikrānte kadā cana<BR>
03,280.001c	prāptaḥ sa kālo martavyaṃ yatra satyavatā nṛpa<BR>
03,280.002a	gaṇayantyāś ca sāvitryā divase divase gate<BR>
03,280.002c	tad vākyaṃ nāradenoktaṃ vartate hṛdi nityaśaḥ<BR>
03,280.003a	caturthe 'hani martavyam iti saṃcintya bhāminī<BR>
03,280.003c	vrataṃ trirātram uddiśya divārātraṃ sthitābhavat<BR>
03,280.004a	taṃ śrutvā niyamaṃ duḥkhaṃ vadhvā duḥkhānvito nṛpaḥ<BR>
03,280.004c	utthāya vākyaṃ sāvitrīm abravīt parisāntvayan<BR>
03,280.005a	atitīvro 'yam ārambhas tvayārabdho nṛpātmaje<BR>
03,280.005c	tisṛṇāṃ vasatīnāṃ hi sthānaṃ paramaduṣkaram<BR>
03,280.006	sāvitry uvāca<BR>
03,280.006a	na kāryas tāta saṃtāpaḥ pārayiṣyāmy ahaṃ vratam<BR>
03,280.006c	vyavasāyakṛtaṃ hīdaṃ vyavasāyaś ca kāraṇam<BR>
03,280.007	dyumatsena uvāca<BR>
03,280.007a	vrataṃ bhindhīti vaktuṃ tvāṃ nāsmi śaktaḥ kathaṃ cana<BR>
03,280.007c	pārayasveti vacanaṃ yuktam asmadvidho vadet<BR>
03,280.008	mārkaṇḍeya uvāca<BR>
03,280.008a	evam uktvā dyumatseno virarāma mahāmanāḥ<BR>
03,280.008c	tiṣṭhantī cāpi sāvitrī kāṣṭhabhūteva lakṣyate<BR>
03,280.009a	śvobhūte bhartṛmaraṇe sāvitryā bharatarṣabha<BR>
03,280.009c	duḥkhānvitāyās tiṣṭhantyāḥ sā rātrir vyatyavartata<BR>
03,280.010a	adya tad divasaṃ ceti hutvā dīptaṃ hutāśanam<BR>
03,280.010c	yugamātrodite sūrye kṛtvā paurvāhṇikīḥ kriyāḥ<BR>
03,280.010d*1316_01	vrataṃ samāpya sāvitrī snātvā śuddhā yaśasvinī<BR>
03,280.011a	tataḥ sarvān dvijān vṛddhāñ śvaśrūṃ śvaśuram eva ca<BR>
03,280.011c	abhivādyānupūrvyeṇa prāñjalir niyatā sthitā<BR>
03,280.012a	avaidhavyāśiṣas te tu sāvitryarthaṃ hitāḥ śubhāḥ<BR>
03,280.012c	ūcus tapasvinaḥ sarve tapovananivāsinaḥ<BR>
03,280.013a	evam astv iti sāvitrī dhyānayogaparāyaṇā<BR>
03,280.013c	manasā tā giraḥ sarvāḥ pratyagṛhṇāt tapasvinām<BR>
03,280.014a	taṃ kālaṃ ca muhūrtaṃ ca pratīkṣantī nṛpātmajā<BR>
03,280.014c	yathoktaṃ nāradavacaś cintayantī suduḥkhitā<BR>
03,280.015a	tatas tu śvaśrūśvaśurāv ūcatus tāṃ nṛpātmajām<BR>
03,280.015c	ekāntastham idaṃ vākyaṃ prītyā bharatasattama<BR>
03,280.016	śvaśurāv ūcatuḥ<BR>
03,280.016a	vrato yathopadiṣṭo 'yaṃ yathāvat pāritas tvayā<BR>
03,280.016c	āhārakālaḥ saṃprāptaḥ kriyatāṃ yad anantaram<BR>
03,280.017	sāvitry uvāca<BR>
03,280.017a	astaṃ gate mayāditye bhoktavyaṃ kṛtakāmayā<BR>
03,280.017c	eṣa me hṛdi saṃkalpaḥ samayaś ca kṛto mayā<BR>
03,280.018	mārkaṇḍeya uvāca<BR>
03,280.018a	evaṃ saṃbhāṣamāṇāyāḥ sāvitryā bhojanaṃ prati<BR>
03,280.018c	skandhe paraśum ādāya satyavān prasthito vanam<BR>
03,280.018c*1317_01	**** **** kaṭhinaṃ ca tathā kare<BR>
03,280.018c*1317_02	khanitraṃ satyavān gṛhya prasthitaś ca vanaṃ prati<BR>
03,280.018c*1317_03	taṃ praṇamyābravīt sādhvī nāradoktaṃ vaśānugā<BR>
03,280.019a	sāvitrī tv āha bhartāraṃ naikas tvaṃ gantum arhasi<BR>
03,280.019c	saha tvayāgamiṣyāmi na hi tvāṃ hātum utsahe<BR>
03,280.020	satyavān uvāca<BR>
03,280.020a	vanaṃ na gatapūrvaṃ te duḥkhaḥ panthāś ca bhāmini<BR>
03,280.020c	vratopavāsakṣāmā ca kathaṃ padbhyāṃ gamiṣyasi<BR>
03,280.021	sāvitry uvāca<BR>
03,280.021a	upavāsān na me glānir nāsti cāpi pariśramaḥ<BR>
03,280.021c	gamane ca kṛtotsāhāṃ pratiṣeddhuṃ na mārhasi<BR>
03,280.022	satyavān uvāca<BR>
03,280.022a	yadi te gamanotsāhaḥ kariṣyāmi tava priyam<BR>
03,280.022c	mama tv āmantraya gurūn na māṃ doṣaḥ spṛśed ayam<BR>
03,280.023	mārkaṇḍeya uvāca<BR>
03,280.023a	sābhigamyābravīc chvaśrūṃ śvaśuraṃ ca mahāvratā<BR>
03,280.023c	ayaṃ gacchati me bhartā phalāhāro mahāvanam<BR>
03,280.024a	iccheyam abhyanujñātum āryayā śvaśureṇa ca<BR>
03,280.024c	anena saha nirgantuṃ na hi me virahaḥ kṣamaḥ<BR>
03,280.025a	gurvagnihotrārthakṛte prasthitaś ca sutas tava<BR>
03,280.025c	na nivāryo nivāryaḥ syād anyathā prasthito vanam<BR>
03,280.026a	saṃvatsaraḥ kiṃ cid ūno na niṣkrāntāham āśramāt<BR>
03,280.026c	vanaṃ kusumitaṃ draṣṭuṃ paraṃ kautūhalaṃ hi me<BR>
03,280.027	dyumatsena uvāca<BR>
03,280.027a	yataḥ prabhṛti sāvitrī pitrā dattā snuṣā mama<BR>
03,280.027c	nānayābhyarthanāyuktam uktapūrvaṃ smarāmy aham<BR>
03,280.028a	tad eṣā labhatāṃ kāmaṃ yathābhilaṣitaṃ vadhūḥ<BR>
03,280.028c	apramādaś ca kartavyaḥ putri satyavataḥ pathi<BR>
03,280.029	mārkaṇḍeya uvāca<BR>
03,280.029a	ubhābhyām abhyanujñātā sā jagāma yaśasvinī<BR>
03,280.029c	saha bhartrā hasantīva hṛdayena vidūyatā<BR>
03,280.030a	sā vanāni vicitrāṇi ramaṇīyāni sarvaśaḥ<BR>
03,280.030c	mayūraravaghuṣṭāni dadarśa vipulekṣaṇā<BR>
03,280.031a	nadīḥ puṇyavahāś caiva puṣpitāṃś ca nagottamān<BR>
03,280.031c	satyavān āha paśyeti sāvitrīṃ madhurākṣaram<BR>
03,280.032a	nirīkṣamāṇā bhartāraṃ sarvāvastham aninditā<BR>
03,280.032c	mṛtam eva hi taṃ mene kāle munivacaḥ smaran<BR>
03,280.033a	anuvartatī tu bhartāraṃ jagāma mṛdugāminī<BR>
03,280.033c	dvidheva hṛdayaṃ kṛtvā taṃ ca kālam avekṣatī<BR>
03,281.001	mārkaṇḍeya uvāca<BR>
03,281.001a	atha bhāryāsahāyaḥ sa phalāny ādāya vīryavān<BR>
03,281.001c	kaṭhinaṃ pūrayām āsa tataḥ kāṣṭhāny apāṭayat<BR>
03,281.002a	tasya pāṭayataḥ kāṣṭhaṃ svedo vai samajāyata<BR>
03,281.002c	vyāyāmena ca tenāsya jajñe śirasi vedanā<BR>
03,281.003a	so 'bhigamya priyāṃ bhāryām uvāca śramapīḍitaḥ<BR>
03,281.003c	vyāyāmena mamānena jātā śirasi vedanā<BR>
03,281.004a	aṅgāni caiva sāvitri hṛdayaṃ dūyatīva ca<BR>
03,281.004c	asvastham iva cātmānaṃ lakṣaye mitabhāṣiṇi<BR>
03,281.005a	śūlair iva śiro viddham idaṃ saṃlakṣayāmy aham<BR>
03,281.005c	tat svaptum icche kalyāṇi na sthātuṃ śaktir asti me<BR>
03,281.005d*1318_01	bhramatīva diśaḥ sarvāś cakrārūḍhaṃ mano mama<BR>
03,281.006a	samāsādyātha sāvitrī bhartāram upagūhya ca<BR>
03,281.006c	utsaṅge 'sya śiraḥ kṛtvā niṣasāda mahītale<BR>
03,281.007a	tataḥ sā nāradavaco vimṛśantī tapasvinī<BR>
03,281.007c	taṃ muhūrtaṃ kṣaṇaṃ velāṃ divasaṃ ca yuyoja ha<BR>
03,281.007d*1319_01	hanta prāptaḥ sa kālo 'yam iti cintāparā satī<BR>
03,281.008a	muhūrtād iva cāpaśyat puruṣaṃ pītavāsasam<BR>
03,281.008c	baddhamauliṃ vapuṣmantam ādityasamatejasam<BR>
03,281.009a	śyāmāvadātaṃ raktākṣaṃ pāśahastaṃ bhayāvaham<BR>
03,281.009c	sthitaṃ satyavataḥ pārśve nirīkṣantaṃ tam eva ca<BR>
03,281.010a	taṃ dṛṣṭvā sahasotthāya bhartur nyasya śanaiḥ śiraḥ<BR>
03,281.010c	kṛtāñjalir uvācārtā hṛdayena pravepatā<BR>
03,281.011a	daivataṃ tvābhijānāmi vapur etad dhy amānuṣam<BR>
03,281.011c	kāmayā brūhi me deva kas tvaṃ kiṃ ca cikīrṣasi<BR>
03,281.012	yama uvāca<BR>
03,281.012a	pativratāsi sāvitri tathaiva ca taponvitā<BR>
03,281.012c	atas tvām abhibhāṣāmi viddhi māṃ tvaṃ śubhe yamam<BR>
03,281.013a	ayaṃ te satyavān bhartā kṣīṇāyuḥ pārthivātmajaḥ<BR>
03,281.013c	neṣyāmy enam ahaṃ baddhvā viddhy etan me cikīrṣitam<BR>
03,281.013d*1320_00	sāvitry uvāca<BR>
03,281.013d*1320_01	śrūyate bhagavan dūtās tavāgacchanti mānavān<BR>
03,281.013d*1320_02	netuṃ kila bhavān kasmād āgato 'si svayaṃ prabho<BR>
03,281.014	mārkaṇḍeya uvāca<BR>
03,281.014a	ity uktvā pitṛrājas tāṃ bhagavān svaṃ cikīrṣitam<BR>
03,281.014c	yathāvat sarvam ākhyātuṃ tatpriyārthaṃ pracakrame<BR>
03,281.015a	ayaṃ hi dharmasaṃyukto rūpavān guṇasāgaraḥ<BR>
03,281.015c	nārho matpuruṣair netum ato 'smi svayam āgataḥ<BR>
03,281.016a	tataḥ satyavataḥ kāyāt pāśabaddhaṃ vaśaṃ gatam<BR>
03,281.016c	aṅguṣṭhamātraṃ puruṣaṃ niścakarṣa yamo balāt<BR>
03,281.017a	tataḥ samuddhṛtaprāṇaṃ gataśvāsaṃ hataprabham<BR>
03,281.017c	nirviceṣṭaṃ śarīraṃ tad babhūvāpriyadarśanam<BR>
03,281.018a	yamas tu taṃ tathā baddhvā prayāto dakṣiṇāmukhaḥ<BR>
03,281.018c	sāvitrī cāpi duḥkhārtā yamam evānvagacchata<BR>
03,281.018d*1321_01	bhartuḥ śarīrarakṣāṃ ca vidhāya hi tapasvinī<BR>
03,281.018d*1321_02	bhartāram anugacchantī tathāvasthaṃ sumadhyamā<BR>
03,281.018e	niyamavratasaṃsiddhā mahābhāgā pativratā<BR>
03,281.019	yama uvāca<BR>
03,281.019a	nivarta gaccha sāvitri kuruṣvāsyaurdhvadehikam<BR>
03,281.019c	kṛtaṃ bhartus tvayānṛṇyaṃ yāvad gamyaṃ gataṃ tvayā<BR>
03,281.019d*1322_01	eṣa mārgo viśālākṣi na kenāpy anugamyate<BR>
03,281.020	sāvitry uvāca<BR>
03,281.020a	yatra me nīyate bhartā svayaṃ vā yatra gacchati<BR>
03,281.020c	mayāpi tatra gantavyam eṣa dharmaḥ sanātanaḥ<BR>
03,281.021a	tapasā guruvṛttyā ca bhartuḥ snehād vratena ca<BR>
03,281.021c	tava caiva prasādena na me pratihatā gatiḥ<BR>
03,281.022a	prāhuḥ saptapadaṃ mitraṃ budhās tattvārthadarśinaḥ<BR>
03,281.022c	mitratāṃ ca puraskṛtya kiṃ cid vakṣyāmi tac chṛṇu<BR>
03,281.023a	nānātmavantas tu vane caranti; dharmaṃ ca vāsaṃ ca pariśramaṃ ca<BR>
03,281.023c	vijñānato dharmam udāharanti; tasmāt santo dharmam āhuḥ pradhānam<BR>
03,281.024a	ekasya dharmeṇa satāṃ matena; sarve sma taṃ mārgam anuprapannāḥ<BR>
03,281.024c	mā vai dvitīyaṃ mā tṛtīyaṃ ca vāñche; tasmāt santo dharmam āhuḥ pradhānam<BR>
03,281.025	yama uvāca<BR>
03,281.025a	nivarta tuṣṭo 'smi tavānayā girā; svarākṣaravyañjanahetuyuktayā<BR>
03,281.025c	varaṃ vṛṇīṣveha vināsya jīvitaṃ; dadāni te sarvam anindite varam<BR>
03,281.026	sāvitry uvāca<BR>
03,281.026a	cyutaḥ svarājyād vanavāsam āśrito; vinaṣṭacakṣuḥ śvaśuro mamāśrame<BR>
03,281.026c	sa labdhacakṣur balavān bhaven nṛpas; tava prasādāj jvalanārkasaṃnibhaḥ<BR>
03,281.027	yama uvāca<BR>
03,281.027a	dadāni te sarvam anindite varaṃ; yathā tvayoktaṃ bhavitā ca tat tathā<BR>
03,281.027c	tavādhvanā glānim ivopalakṣaye; nivarta gacchasva na te śramo bhavet<BR>
03,281.028	sāvitry uvāca<BR>
03,281.028a	kutaḥ śramo bhartṛsamīpato hi me; yato hi bhartā mama sā gatir dhruvā<BR>
03,281.028c	yataḥ patiṃ neṣyasi tatra me gatiḥ; sureśa bhūyaś ca vaco nibodha me<BR>
03,281.029a	satāṃ sakṛt saṃgatam īpsitaṃ paraṃ; tataḥ paraṃ mitram iti pracakṣate<BR>
03,281.029c	na cāphalaṃ satpuruṣeṇa saṃgataṃ; tataḥ satāṃ saṃnivaset samāgame<BR>
03,281.030	yama uvāca<BR>
03,281.030a	manonukūlaṃ budhabuddhivardhanaṃ; tvayāham ukto vacanaṃ hitāśrayam<BR>
03,281.030c	vinā punaḥ satyavato 'sya jīvitaṃ; varaṃ dvitīyaṃ varayasva bhāmini<BR>
03,281.031	sāvitry uvāca<BR>
03,281.031a	hṛtaṃ purā me śvaśurasya dhīmataḥ; svam eva rājyaṃ sa labheta pārthivaḥ<BR>
03,281.031c	jahyāt svadharmaṃ na ca me gurur yathā; dvitīyam etaṃ varayāmi te varam<BR>
03,281.032	yama uvāca<BR>
03,281.032a	svam eva rājyaṃ pratipatsyate 'cirān; na ca svadharmāt parihāsyate nṛpaḥ<BR>
03,281.032c	kṛtena kāmena mayā nṛpātmaje; nivarta gacchasva na te śramo bhavet<BR>
03,281.033	sāvitry uvāca<BR>
03,281.033a	prajās tvayemā niyamena saṃyatā; niyamya caitā nayase na kāmayā<BR>
03,281.033c	ato yamatvaṃ tava deva viśrutaṃ; nibodha cemāṃ giram īritāṃ mayā<BR>
03,281.034a	adrohaḥ sarvabhūteṣu karmaṇā manasā girā<BR>
03,281.034c	anugrahaś ca dānaṃ ca satāṃ dharmaḥ sanātanaḥ<BR>
03,281.035a	evaṃprāyaś ca loko 'yaṃ manuṣyāḥ śaktipeśalāḥ<BR>
03,281.035c	santas tv evāpy amitreṣu dayāṃ prāpteṣu kurvate<BR>
03,281.036	yama uvāca<BR>
03,281.036a	pipāsitasyeva yathā bhavet payas; tathā tvayā vākyam idaṃ samīritam<BR>
03,281.036c	vinā punaḥ satyavato 'sya jīvitaṃ; varaṃ vṛṇīṣveha śubhe yad icchasi<BR>
03,281.037	sāvitry uvāca<BR>
03,281.037a	mamānapatyaḥ pṛthivīpatiḥ pitā; bhavet pituḥ putraśataṃ mamaurasam<BR>
03,281.037c	kulasya saṃtānakaraṃ ca yad bhavet; tṛtīyam etaṃ varayāmi te varam<BR>
03,281.038	yama uvāca<BR>
03,281.038a	kulasya saṃtānakaraṃ suvarcasaṃ; śataṃ sutānāṃ pitur astu te śubhe<BR>
03,281.038c	kṛtena kāmena narādhipātmaje; nivarta dūraṃ hi pathas tvam āgatā<BR>
03,281.039	sāvitry uvāca<BR>
03,281.039a	na dūram etan mama bhartṛsaṃnidhau; mano hi me dūrataraṃ pradhāvati<BR>
03,281.039c	tathā vrajann eva giraṃ samudyatāṃ; mayocyamānāṃ śṛṇu bhūya eva ca<BR>
03,281.040a	vivasvatas tvaṃ tanayaḥ pratāpavāṃs; tato hi vaivasvata ucyase budhaiḥ<BR>
03,281.040c	śamena dharmeṇa ca rañjitāḥ prajās; tatas taveheśvara dharmarājatā<BR>
03,281.041a	ātmany api na viśvāsas tāvān bhavati satsu yaḥ<BR>
03,281.041c	tasmāt satsu viśeṣeṇa sarvaḥ praṇayam icchati<BR>
03,281.042a	sauhṛdāt sarvabhūtānāṃ viśvāso nāma jāyate<BR>
03,281.042c	tasmāt satsu viśeṣeṇa viśvāsaṃ kurute janaḥ<BR>
03,281.043	yama uvāca<BR>
03,281.043a	udāhṛtaṃ te vacanaṃ yad aṅgane; śubhe na tādṛk tvad ṛte mayā śrutam<BR>
03,281.043c	anena tuṣṭo 'smi vināsya jīvitaṃ; varaṃ caturthaṃ varayasva gaccha ca<BR>
03,281.044	sāvitry uvāca<BR>
03,281.044a	mamātmajaṃ satyavatas tathaurasaṃ; bhaved ubhābhyām iha yat kulodvaham<BR>
03,281.044c	śataṃ sutānāṃ balavīryaśālinām; idaṃ caturthaṃ varayāmi te varam<BR>
03,281.044d*1323_01	varaṃ vṛṇe satyavato mayi prabho<BR>
03,281.044d*1323_02	bhavet sutānāṃ śatam etad īpsitam<BR>
03,281.045	yama uvāca<BR>
03,281.045a	śataṃ sutānāṃ balavīryaśālināṃ; bhaviṣyati prītikaraṃ tavābale<BR>
03,281.045c	pariśramas te na bhaven nṛpātmaje; nivarta dūraṃ hi pathas tvam āgatā<BR>
03,281.045d*1324_01	tathāstu te putraśataṃ śubhānane<BR>
03,281.045d*1324_02	drutaṃ nivartasva pariśramo na te<BR>
03,281.046	sāvitry uvāca<BR>
03,281.046a	satāṃ sadā śāśvatī dharmavṛttiḥ; santo na sīdanti na ca vyathanti<BR>
03,281.046c	satāṃ sadbhir nāphalaḥ saṃgamo 'sti; sadbhyo bhayaṃ nānuvartanti santaḥ<BR>
03,281.047a	santo hi satyena nayanti sūryaṃ; santo bhūmiṃ tapasā dhārayanti<BR>
03,281.047c	santo gatir bhūtabhavyasya rājan; satāṃ madhye nāvasīdanti santaḥ<BR>
03,281.048a	āryajuṣṭam idaṃ vṛttam iti vijñāya śāśvatam<BR>
03,281.048c	santaḥ parārthaṃ kurvāṇā nāvekṣante pratikriyām<BR>
03,281.049a	na ca prasādaḥ satpuruṣeṣu mogho; na cāpy artho naśyati nāpi mānaḥ<BR>
03,281.049c	yasmād etan niyataṃ satsu nityaṃ; tasmāt santo rakṣitāro bhavanti<BR>
03,281.050	yama uvāca<BR>
03,281.050a	yathā yathā bhāṣasi dharmasaṃhitaṃ; manonukūlaṃ supadaṃ mahārthavat<BR>
03,281.050c	tathā tathā me tvayi bhaktir uttamā; varaṃ vṛṇīṣvāpratimaṃ yatavrate<BR>
03,281.051	sāvitry uvāca<BR>
03,281.051a	na te 'pavargaḥ sukṛtād vinākṛtas; tathā yathānyeṣu vareṣu mānada<BR>
03,281.051c	varaṃ vṛṇe jīvatu satyavān ayaṃ; yathā mṛtā hy evam ahaṃ vinā patim<BR>
03,281.052a	na kāmaye bhartṛvinākṛtā sukhaṃ; na kāmaye bhartṛvinākṛtā divam<BR>
03,281.052c	na kāmaye bhartṛvinākṛtā śriyaṃ; na bhartṛhīnā vyavasāmi jīvitum<BR>
03,281.053a	varātisargaḥ śataputratā mama; tvayaiva datto hriyate ca me patiḥ<BR>
03,281.053c	varaṃ vṛṇe jīvatu satyavān ayaṃ; tavaiva satyaṃ vacanaṃ bhaviṣyati<BR>
03,281.054	mārkaṇḍeya uvāca<BR>
03,281.054a	tathety uktvā tu tān pāśān muktvā vaivasvato yamaḥ<BR>
03,281.054c	dharmarājaḥ prahṛṣṭātmā sāvitrīm idam abravīt<BR>
03,281.055a	eṣa bhadre mayā mukto bhartā te kulanandini<BR>
03,281.055b*1325_01	toṣitena tvayā sādhvī vākyair dharmārthasaṃhitaiḥ<BR>
03,281.055c	arogas tava neyaś ca siddhārthaś ca bhaviṣyati<BR>
03,281.056a	caturvarṣaśataṃ cāyus tvayā sārdham avāpsyati<BR>
03,281.056c	iṣṭvā yajñaiś ca dharmeṇa khyātiṃ loke gamiṣyati<BR>
03,281.057a	tvayi putraśataṃ caiva satyavāñ janayiṣyati<BR>
03,281.057c	te cāpi sarve rājānaḥ kṣatriyāḥ putrapautriṇaḥ<BR>
03,281.057e	khyātās tvannāmadheyāś ca bhaviṣyantīha śāśvatāḥ<BR>
03,281.058a	pituś ca te putraśataṃ bhavitā tava mātari<BR>
03,281.058c	mālavyāṃ mālavā nāma śāśvatāḥ putrapautriṇaḥ<BR>
03,281.058e	bhrātaras te bhaviṣyanti kṣatriyās tridaśopamāḥ<BR>
03,281.059a	evaṃ tasyai varaṃ dattvā dharmarājaḥ pratāpavān<BR>
03,281.059c	nivartayitvā sāvitrīṃ svam eva bhavanaṃ yayau<BR>
03,281.060a	sāvitry api yame yāte bhartāraṃ pratilabhya ca<BR>
03,281.060c	jagāma tatra yatrāsyā bhartuḥ śāvaṃ kalevaram<BR>
03,281.061a	sā bhūmau prekṣya bhartāram upasṛtyopagūhya ca<BR>
03,281.061c	utsaṅge śira āropya bhūmāv upaviveśa ha<BR>
03,281.062a	saṃjñāṃ ca satyavāṃl labdhvā sāvitrīm abhyabhāṣata<BR>
03,281.062c	proṣyāgata iva premṇā punaḥ punar udīkṣya vai<BR>
03,281.063	satyavān uvāca<BR>
03,281.063a	suciraṃ bata supto 'smi kimarthaṃ nāvabodhitaḥ<BR>
03,281.063c	kva cāsau puruṣaḥ śyāmo yo 'sau māṃ saṃcakarṣa ha<BR>
03,281.064	sāvitry uvāca<BR>
03,281.064a	suciraṃ bata supto 'si mamāṅke puruṣarṣabha<BR>
03,281.064c	gataḥ sa bhagavān devaḥ prajāsaṃyamano yamaḥ<BR>
03,281.065a	viśrānto 'si mahābhāga vinidraś ca nṛpātmaja<BR>
03,281.065c	yadi śakyaṃ samuttiṣṭha vigāḍhāṃ paśya śarvarīm<BR>
03,281.066	mārkaṇḍeya uvāca<BR>
03,281.066a	upalabhya tataḥ saṃjñāṃ sukhasupta ivotthitaḥ<BR>
03,281.066c	diśaḥ sarvā vanāntāṃś ca nirīkṣyovāca satyavān<BR>
03,281.067a	phalāhāro 'smi niṣkrāntas tvayā saha sumadhyame<BR>
03,281.067c	tataḥ pāṭayataḥ kāṣṭhaṃ śiraso me rujābhavat<BR>
03,281.068a	śirobhitāpasaṃtaptaḥ sthātuṃ ciram aśaknuvan<BR>
03,281.068c	tavotsaṅge prasupto 'ham iti sarvaṃ smare śubhe<BR>
03,281.069a	tvayopagūḍhasya ca me nidrayāpahṛtaṃ manaḥ<BR>
03,281.069c	tato 'paśyaṃ tamo ghoraṃ puruṣaṃ ca mahaujasam<BR>
03,281.070a	tad yadi tvaṃ vijānāsi kiṃ tad brūhi sumadhyame<BR>
03,281.070c	svapno me yadi vā dṛṣṭo yadi vā satyam eva tat<BR>
03,281.071a	tam uvācātha sāvitrī rajanī vyavagāhate<BR>
03,281.071c	śvas te sarvaṃ yathāvṛttam ākhyāsyāmi nṛpātmaja<BR>
03,281.072a	uttiṣṭhottiṣṭha bhadraṃ te pitarau paśya suvrata<BR>
03,281.072c	vigāḍhā rajanī ceyaṃ nivṛttaś ca divākaraḥ<BR>
03,281.073a	naktaṃcarāś caranty ete hṛṣṭāḥ krūrābhibhāṣiṇaḥ<BR>
03,281.073c	śrūyante parṇaśabdāś ca mṛgāṇāṃ caratāṃ vane<BR>
03,281.074a	etāḥ śivā ghoranādā diśaṃ dakṣiṇapaścimām<BR>
03,281.074c	āsthāya viruvanty ugrāḥ kampayantyo mano mama<BR>
03,281.075	satyavān uvāca<BR>
03,281.075a	vanaṃ pratibhayākāraṃ ghanena tamasā vṛtam<BR>
03,281.075c	na vijñāsyasi panthānaṃ gantuṃ caiva na śakṣyasi<BR>
03,281.076	sāvitry uvāca<BR>
03,281.076a	asminn adya vane dagdhe śuṣkavṛkṣaḥ sthito jvalan<BR>
03,281.076c	vāyunā dhamyamāno 'gnir dṛśyate 'tra kva cit kva cit<BR>
03,281.077a	tato 'gnim ānayitveha jvālayiṣyāmi sarvataḥ<BR>
03,281.077c	kāṣṭhānīmāni santīha jahi saṃtāpam ātmanaḥ<BR>
03,281.078a	yadi notsahase gantuṃ sarujaṃ tvābhilakṣaye<BR>
03,281.078c	na ca jñāsyasi panthānaṃ tamasā saṃvṛte vane<BR>
03,281.079a	śvaḥ prabhāte vane dṛśye yāsyāvo 'numate tava<BR>
03,281.079c	vasāveha kṣapām etāṃ rucitaṃ yadi te 'nagha<BR>
03,281.080	satyavān uvāca<BR>
03,281.080a	śirorujā nivṛttā me svasthāny aṅgāni lakṣaye<BR>
03,281.080c	mātāpitṛbhyām icchāmi saṃgamaṃ tvatprasādajam<BR>
03,281.081a	na kadā cid vikāle hi gatapūrvo mayāśramaḥ<BR>
03,281.081c	anāgatāyāṃ saṃdhyāyāṃ mātā me praruṇaddhi mām<BR>
03,281.082a	divāpi mayi niṣkrānte saṃtapyete gurū mama<BR>
03,281.082c	vicinoti ca māṃ tātaḥ sahaivāśramavāsibhiḥ<BR>
03,281.083a	mātrā pitrā ca subhṛśaṃ duḥkhitābhyām ahaṃ purā<BR>
03,281.083c	upālabdhaḥ subahuśaś cireṇāgacchasīti ha<BR>
03,281.084a	kā tv avasthā tayor adya madartham iti cintaye<BR>
03,281.084c	tayor adṛśye mayi ca mahad duḥkhaṃ bhaviṣyati<BR>
03,281.085a	purā mām ūcatuś caiva rātrāv asrāyamāṇakau<BR>
03,281.085c	bhṛśaṃ suduḥkhitau vṛddhau bahuśaḥ prītisaṃyutau<BR>
03,281.086a	tvayā hīnau na jīvāva muhūrtam api putraka<BR>
03,281.086c	yāvad dhariṣyase putra tāvan nau jīvitaṃ dhruvam<BR>
03,281.087a	vṛddhayor andhayor yaṣṭis tvayi vaṃśaḥ pratiṣṭhitaḥ<BR>
03,281.087c	tvayi piṇḍaś ca kīrtiś ca saṃtānaṃ cāvayor iti<BR>
03,281.088a	mātā vṛddhā pitā vṛddhas tayor yaṣṭir ahaṃ kila<BR>
03,281.088c	tau rātrau mām apaśyantau kām avasthāṃ gamiṣyataḥ<BR>
03,281.089a	nidrāyāś cābhyasūyāmi yasyā hetoḥ pitā mama<BR>
03,281.089c	mātā ca saṃśayaṃ prāptā matkṛte 'napakāriṇī<BR>
03,281.090a	ahaṃ ca saṃśayaṃ prāptaḥ kṛcchrām āpadam āsthitaḥ<BR>
03,281.090c	mātāpitṛbhyāṃ hi vinā nāhaṃ jīvitum utsahe<BR>
03,281.091a	vyaktam ākulayā buddhyā prajñācakṣuḥ pitā mama<BR>
03,281.091c	ekaikam asyāṃ velāyāṃ pṛcchaty āśramavāsinam<BR>
03,281.092a	nātmānam anuśocāmi yathāhaṃ pitaraṃ śubhe<BR>
03,281.092c	bhartāraṃ cāpy anugatāṃ mātaraṃ paridurbalām<BR>
03,281.093a	matkṛtena hi tāv adya saṃtāpaṃ param eṣyataḥ<BR>
03,281.093c	jīvantāv anujīvāmi bhartavyau tau mayeti ha<BR>
03,281.093e	tayoḥ priyaṃ me kartavyam iti jīvāmi cāpy aham<BR>
03,281.093f*1326_01	paramaṃ daivataṃ tau me pūjanīyau sadā mayā<BR>
03,281.093f*1327_01	tayos tu me sadāsty evaṃ vratam etat purātanam<BR>
03,281.094	mārkaṇḍeya uvāca<BR>
03,281.094a	evam uktvā sa dharmātmā guruvartī gurupriyaḥ<BR>
03,281.094c	ucchritya bāhū duḥkhārtaḥ sasvaraṃ praruroda ha<BR>
03,281.095a	tato 'bravīt tathā dṛṣṭvā bhartāraṃ śokakarśitam<BR>
03,281.095c	pramṛjyāśrūṇi netrābhyāṃ sāvitrī dharmacāriṇī<BR>
03,281.096a	yadi me 'sti tapas taptaṃ yadi dattaṃ hutaṃ yadi<BR>
03,281.096c	śvaśrūśvaśurabhartṝṇāṃ mama puṇyās tu śarvarī<BR>
03,281.097a	na smarāmy uktapūrvāṃ vai svaireṣv apy anṛtāṃ giram<BR>
03,281.097c	tena satyena tāv adya dhriyetāṃ śvaśurau mama<BR>
03,281.098	satyavān uvāca<BR>
03,281.098a	kāmaye darśanaṃ pitror yāhi sāvitri māciram<BR>
03,281.098b*1328_01	api nāma gurū tau hi paśyeyaṃ dhriyamāṇakau<BR>
03,281.098c	purā mātuḥ pitur vāpi yadi paśyāmi vipriyam<BR>
03,281.098e	na jīviṣye varārohe satyenātmānam ālabhe<BR>
03,281.099a	yadi dharme ca te buddhir māṃ cej jīvantam icchasi<BR>
03,281.099c	mama priyaṃ vā kartavyaṃ gacchasvāśramam antikāt<BR>
03,281.100	mārkaṇḍeya uvāca<BR>
03,281.100a	sāvitrī tata utthāya keśān saṃyamya bhāminī<BR>
03,281.100c	patim utthāpayām āsa bāhubhyāṃ parigṛhya vai<BR>
03,281.101a	utthāya satyavāṃś cāpi pramṛjyāṅgāni pāṇinā<BR>
03,281.101c	diśaḥ sarvāḥ samālokya kaṭhine dṛṣṭim ādadhe<BR>
03,281.102a	tam uvācātha sāvitrī śvaḥ phalānīha neṣyasi<BR>
03,281.102c	yogakṣemārtham etat te neṣyāmi paraśuṃ tv aham<BR>
03,281.103a	kṛtvā kaṭhinabhāraṃ sā vṛkṣaśākhāvalambinam<BR>
03,281.103c	gṛhītvā paraśuṃ bhartuḥ sakāśaṃ punar āgamat<BR>
03,281.104a	vāme skandhe tu vāmorūr bhartur bāhuṃ niveśya sā<BR>
03,281.104c	dakṣiṇena pariṣvajya jagāma mṛdugāminī<BR>
03,281.105	satyavān uvāca<BR>
03,281.105a	abhyāsagamanād bhīru panthāno viditā mama<BR>
03,281.105c	vṛkṣāntarālokitayā jyotsnayā cāpi lakṣaye<BR>
03,281.106a	āgatau svaḥ pathā yena phalāny avacitāni ca<BR>
03,281.106c	yathāgataṃ śubhe gaccha panthānaṃ mā vicāraya<BR>
03,281.107a	palāśaṣaṇḍe caitasmin panthā vyāvartate dvidhā<BR>
03,281.107c	tasyottareṇa yaḥ panthās tena gaccha tvarasva ca<BR>
03,281.107e	svastho 'smi balavān asmi didṛkṣuḥ pitarāv ubhau<BR>
03,281.108	mārkaṇḍeya uvāca<BR>
03,281.108a	bruvann evaṃ tvarāyuktaḥ sa prāyād āśramaṃ prati<BR>
03,281.108b*1329_01	sāvitrīsahitaḥ śrīmān satyavān saṃśitavrataḥ<BR>
03,282.001	mārkaṇḍeya uvāca<BR>
03,282.001a	etasminn eva kāle tu dyumatseno mahāvane<BR>
03,282.001c	labdhacakṣuḥ prasannātmā dṛṣṭyā sarvaṃ dadarśa ha<BR>
03,282.002a	sa sarvān āśramān gatvā śaibyayā saha bhāryayā<BR>
03,282.002c	putrahetoḥ parām ārtiṃ jagāma manujarṣabha<BR>
03,282.003a	tāv āśramān nadīś caiva vanāni ca sarāṃsi ca<BR>
03,282.003c	tāṃs tān deśān vicinvantau dampatī parijagmatuḥ<BR>
03,282.004a	śrutvā śabdaṃ tu yat kiṃ cid unmukhau sutaśaṅkayā<BR>
03,282.004c	sāvitrīsahito 'bhyeti satyavān ity adhāvatām<BR>
03,282.005a	bhinnaiś ca paruṣaiḥ pādaiḥ savraṇaiḥ śoṇitokṣitaiḥ<BR>
03,282.005c	kuśakaṇṭakaviddhāṅgāv unmattāv iva dhāvataḥ<BR>
03,282.006a	tato 'bhisṛtya tair vipraiḥ sarvair āśramavāsibhiḥ<BR>
03,282.006c	parivārya samāśvāsya samānītau svam āśramam<BR>
03,282.007a	tatra bhāryāsahāyaḥ sa vṛto vṛddhais tapodhanaiḥ<BR>
03,282.007c	āśvāsito vicitrārthaiḥ pūrvarājñāṃ kathāśrayaiḥ<BR>
03,282.008a	tatas tau punar āśvastau vṛddhau putradidṛkṣayā<BR>
03,282.008c	bālye vṛttāni putrasya smarantau bhṛśaduḥkhitau<BR>
03,282.008c*1330_01	**** **** sāvitryā darśanāni ca<BR>
03,282.008c*1330_02	śokaṃ jagmatur anyonyaṃ<BR>
03,282.009a	punar uktvā ca karuṇāṃ vācaṃ tau śokakarśitau<BR>
03,282.009c	hā putra hā sādhvi vadhūḥ kvāsi kvāsīty arodatām<BR>
03,282.009d*1331_01	brāhmaṇaḥ satyavāk teṣām uvācedaṃ tayor vacaḥ<BR>
03,282.010	suvarcā uvāca<BR>
03,282.010a	yathāsya bhāryā sāvitrī tapasā ca damena ca<BR>
03,282.010c	ācāreṇa ca saṃyuktā tathā jīvati satyavān<BR>
03,282.011	gautama uvāca<BR>
03,282.011a	vedāḥ sāṅgā mayādhītās tapo me saṃcitaṃ mahat<BR>
03,282.011c	kaumāraṃ brahmacaryaṃ me guravo 'gniś ca toṣitāḥ<BR>
03,282.012a	samāhitena cīrṇāni sarvāṇy eva vratāni me<BR>
03,282.012c	vāyubhakṣopavāsaś ca kuśalāni ca yāni me<BR>
03,282.013a	anena tapasā vedmi sarvaṃ paricikīrṣitam<BR>
03,282.013c	satyam etan nibodha tvaṃ dhriyate satyavān iti<BR>
03,282.014	śiṣya uvāca<BR>
03,282.014a	upādhyāyasya me vaktrād yathā vākyaṃ viniḥsṛtam<BR>
03,282.014c	naitaj jātu bhaven mithyā tathā jīvati satyavān<BR>
03,282.015	ṛṣaya ūcuḥ<BR>
03,282.015a	yathāsya bhāryā sāvitrī sarvair eva sulakṣaṇaiḥ<BR>
03,282.015c	avaidhavyakarair yuktā tathā jīvati satyavān<BR>
03,282.016	bhāradvāja uvāca<BR>
03,282.016a	yathāsya bhāryā sāvitrī tapasā ca damena ca<BR>
03,282.016c	ācāreṇa ca saṃyuktā tathā jīvati satyavān<BR>
03,282.017	dālbhya uvāca<BR>
03,282.017a	yathā dṛṣṭiḥ pravṛttā te sāvitryāś ca yathā vratam<BR>
03,282.017c	gatāhāram akṛtvā ca tathā jīvati satyavān<BR>
03,282.018	māṇḍavya uvāca<BR>
03,282.018a	yathā vadanti śāntāyāṃ diśi vai mṛgapakṣiṇaḥ<BR>
03,282.018c	pārthivī ca pravṛttis te tathā jīvati satyavān<BR>
03,282.019	dhaumya uvāca<BR>
03,282.019a	sarvair guṇair upetas te yathā putro janapriyaḥ<BR>
03,282.019c	dīrghāyur lakṣaṇopetas tathā jīvati satyavān<BR>
03,282.020	mārkaṇḍeya uvāca<BR>
03,282.020a	evam āśvāsitas tais tu satyavāgbhis tapasvibhiḥ<BR>
03,282.020c	tāṃs tān vigaṇayann arthān avasthita ivābhavat<BR>
03,282.021a	tato muhūrtāt sāvitrī bhartrā satyavatā saha<BR>
03,282.021c	ājagāmāśramaṃ rātrau prahṛṣṭā praviveśa ha<BR>
03,282.021d*1332_01	dṛṣṭvā cotpatitāḥ sarve harṣaṃ jagmuś ca te dvijāḥ<BR>
03,282.021d*1332_02	kaṇṭhaṃ mātā pitā cāsya samāliṅgyābhyarodatām<BR>
03,282.022	brāhmaṇā ūcuḥ<BR>
03,282.022a	putreṇa saṃgataṃ tvādya cakṣuṣmantaṃ nirīkṣya ca<BR>
03,282.022c	sarve vayaṃ vai pṛcchāmo vṛddhiṃ te pṛthivīpate<BR>
03,282.023a	samāgamena putrasya sāvitryā darśanena ca<BR>
03,282.023c	cakṣuṣaś cātmano lābhāt tribhir diṣṭyā vivardhase<BR>
03,282.024a	sarvair asmābhir uktaṃ yat tathā tan nātra saṃśayaḥ<BR>
03,282.024c	bhūyo bhūyaś ca vṛddhis te kṣipram eva bhaviṣyati<BR>
03,282.025	mārkaṇḍeya uvāca<BR>
03,282.025a	tato 'gniṃ tatra saṃjvālya dvijās te sarva eva hi<BR>
03,282.025c	upāsāṃ cakrire pārtha dyumatsenaṃ mahīpatim<BR>
03,282.026a	śaibyā ca satyavāṃś caiva sāvitrī caikataḥ sthitāḥ<BR>
03,282.026c	sarvais tair abhyanujñātā viśokāḥ samupāviśan<BR>
03,282.027a	tato rājñā sahāsīnāḥ sarve te vanavāsinaḥ<BR>
03,282.027c	jātakautūhalāḥ pārtha papracchur nṛpateḥ sutam<BR>
03,282.028a	prāg eva nāgataṃ kasmāt sabhāryeṇa tvayā vibho<BR>
03,282.028c	virātre cāgataṃ kasmāt ko 'nubandhaś ca te 'bhavat<BR>
03,282.029a	saṃtāpitaḥ pitā mātā vayaṃ caiva nṛpātmaja<BR>
03,282.029c	nākasmād iti jānīmas tat sarvaṃ vaktum arhasi<BR>
03,282.030	satyavān uvāca<BR>
03,282.030a	pitrāham abhyanujñātaḥ sāvitrīsahito gataḥ<BR>
03,282.030c	atha me 'bhūc chiroduḥkhaṃ vane kāṣṭhāni bhindataḥ<BR>
03,282.031a	suptaś cāhaṃ vedanayā ciram ity upalakṣaye<BR>
03,282.031c	tāvat kālaṃ ca na mayā suptapūrvaṃ kadā cana<BR>
03,282.032a	sarveṣām eva bhavatāṃ saṃtāpo mā bhaved iti<BR>
03,282.032c	ato virātrāgamanaṃ nānyad astīha kāraṇam<BR>
03,282.033	gautama uvāca<BR>
03,282.033a	akasmāc cakṣuṣaḥ prāptir dyumatsenasya te pituḥ<BR>
03,282.033c	nāsya tvaṃ kāraṇaṃ vettha sāvitrī vaktum arhati<BR>
03,282.034a	śrotum icchāmi sāvitri tvaṃ hi vettha parāvaram<BR>
03,282.034c	tvāṃ hi jānāmi sāvitri sāvitrīm iva tejasā<BR>
03,282.035a	tvam atra hetuṃ jānīṣe tasmāt satyaṃ nirucyatām<BR>
03,282.035c	rahasyaṃ yadi te nāsti kiṃ cid atra vadasva naḥ<BR>
03,282.036	sāvitry uvāca<BR>
03,282.036a	evam etad yathā vettha saṃkalpo nānyathā hi vaḥ<BR>
03,282.036c	na ca kiṃ cid rahasyaṃ me śrūyatāṃ tathyam atra yat<BR>
03,282.037a	mṛtyur me bhartur ākhyāto nāradena mahātmanā<BR>
03,282.037c	sa cādya divasaḥ prāptas tato nainaṃ jahāmy aham<BR>
03,282.038a	suptaṃ cainaṃ yamaḥ sākṣād upāgacchat sakiṃkaraḥ<BR>
03,282.038c	sa enam anayad baddhvā diśaṃ pitṛniṣevitām<BR>
03,282.039a	astauṣaṃ tam ahaṃ devaṃ satyena vacasā vibhum<BR>
03,282.039c	pañca vai tena me dattā varāḥ śṛṇuta tān mama<BR>
03,282.040a	cakṣuṣī ca svarājyaṃ ca dvau varau śvaśurasya me<BR>
03,282.040c	labdhaṃ pituḥ putraśataṃ putrāṇām ātmanaḥ śatam<BR>
03,282.041a	caturvarṣaśatāyur me bhartā labdhaś ca satyavān<BR>
03,282.041c	bhartur hi jīvitārthaṃ tu mayā cīrṇaṃ sthiraṃ vratam<BR>
03,282.042a	etat satyaṃ mayākhyātaṃ kāraṇaṃ vistareṇa vaḥ<BR>
03,282.042c	yathā vṛttaṃ sukhodarkam idaṃ duḥkhaṃ mahan mama<BR>
03,282.043	ṛṣaya ūcuḥ<BR>
03,282.043a	nimajjamānaṃ vyasanair abhidrutaṃ; kulaṃ narendrasya tamomaye hrade<BR>
03,282.043c	tvayā suśīle dhṛtadharmapuṇyayā; samuddhṛtaṃ sādhvi punaḥ kulīnayā<BR>
03,282.044	mārkaṇḍeya uvāca<BR>
03,282.044a	tathā praśasya hy abhipūjya caiva te; varastriyaṃ tām ṛṣayaḥ samāgatāḥ<BR>
03,282.044c	narendram āmantrya saputram añjasā; śivena jagmur muditāḥ svam ālayam<BR>
03,283.001	mārkaṇḍeya uvāca<BR>
03,283.001a	tasyāṃ rātryāṃ vyatītāyām udite sūryamaṇḍale<BR>
03,283.001c	kṛtapūrvāhṇikāḥ sarve sameyus te tapodhanāḥ<BR>
03,283.002a	tad eva sarvaṃ sāvitryā mahābhāgyaṃ maharṣayaḥ<BR>
03,283.002c	dyumatsenāya nātṛpyan kathayantaḥ punaḥ punaḥ<BR>
03,283.003a	tataḥ prakṛtayaḥ sarvāḥ śālvebhyo 'bhyāgatā nṛpa<BR>
03,283.003c	ācakhyur nihataṃ caiva svenāmātyena taṃ nṛpam<BR>
03,283.004a	taṃ mantriṇā hataṃ śrutvā sasahāyaṃ sabāndhavam<BR>
03,283.004c	nyavedayan yathātattvaṃ vidrutaṃ ca dviṣadbalam<BR>
03,283.005a	aikamatyaṃ ca sarvasya janasyātha nṛpaṃ prati<BR>
03,283.005c	sacakṣur vāpy acakṣur vā sa no rājā bhavatv iti<BR>
03,283.006a	anena niścayeneha vayaṃ prasthāpitā nṛpa<BR>
03,283.006c	prāptānīmāni yānāni caturaṅgaṃ ca te balam<BR>
03,283.007a	prayāhi rājan bhadraṃ te ghuṣṭas te nagare jayaḥ<BR>
03,283.007c	adhyāssva cirarātrāya pitṛpaitāmahaṃ padam<BR>
03,283.008a	cakṣuṣmantaṃ ca taṃ dṛṣṭvā rājānaṃ vapuṣānvitam<BR>
03,283.008c	mūrdhabhiḥ patitāḥ sarve vismayotphullalocanāḥ<BR>
03,283.009a	tato 'bhivādya tān vṛddhān dvijān āśramavāsinaḥ<BR>
03,283.009c	taiś cābhipūjitaḥ sarvaiḥ prayayau nagaraṃ prati<BR>
03,283.010a	śaibyā ca saha sāvitryā svāstīrṇena suvarcasā<BR>
03,283.010c	narayuktena yānena prayayau senayā vṛtā<BR>
03,283.011a	tato 'bhiṣiṣicuḥ prītyā dyumatsenaṃ purohitāḥ<BR>
03,283.011c	putraṃ cāsya mahātmānaṃ yauvarājye 'bhyaṣecayan<BR>
03,283.012a	tataḥ kālena mahatā sāvitryāḥ kīrtivardhanam<BR>
03,283.012c	tad vai putraśataṃ jajñe śūrāṇām anivartinām<BR>
03,283.013a	bhrātṝṇāṃ sodarāṇāṃ ca tathaivāsyābhavac chatam<BR>
03,283.013c	madrādhipasyāśvapater mālavyāṃ sumahābalam<BR>
03,283.014a	evam ātmā pitā mātā śvaśrūḥ śvaśura eva ca<BR>
03,283.014c	bhartuḥ kulaṃ ca sāvitryā sarvaṃ kṛcchrāt samuddhṛtam<BR>
03,283.015a	tathaivaiṣāpi kalyāṇī draupadī śīlasaṃmatā<BR>
03,283.015c	tārayiṣyati vaḥ sarvān sāvitrīva kulāṅganā<BR>
03,283.016	vaiśaṃpāyana uvāca<BR>
03,283.016a	evaṃ sa pāṇḍavas tena anunīto mahātmanā<BR>
03,283.016c	viśoko vijvaro rājan kāmyake nyavasat tadā<BR>
03,283.016d*1333_01	yaś cedaṃ śṛṇuyād bhaktyā sāvitryākhyānam uttamam<BR>
03,283.016d*1333_02	sa sukhī sarvasiddhārtho na duḥkhaṃ prāpnuyān naraḥ<BR>
03,284.001	janamejaya uvāca<BR>
03,284.001a	yat tat tadā mahābrahmaṃl lomaśo vākyam abravīt<BR>
03,284.001c	indrasya vacanād etya pāṇḍuputraṃ yudhiṣṭhiram<BR>
03,284.002a	yac cāpi te bhayaṃ tīvraṃ na ca kīrtayase kva cit<BR>
03,284.002c	tac cāpy apahariṣyāmi savyasācāv ihāgate<BR>
03,284.003a	kiṃ nu tad viduṣāṃ śreṣṭha karṇaṃ prati mahad bhayam<BR>
03,284.003c	āsīn na ca sa dharmātmā kathayām āsa kasya cit<BR>
03,284.004	vaiśaṃpāyana uvāca<BR>
03,284.004a	ahaṃ te rājaśārdūla kathayāmi kathām imām<BR>
03,284.004c	pṛcchate bharataśreṣṭha śuśrūṣasva giraṃ mama<BR>
03,284.005a	dvādaśe samatikrānte varṣe prāpte trayodaśe<BR>
03,284.005c	pāṇḍūnāṃ hitakṛc chakraḥ karṇaṃ bhikṣitum udyataḥ<BR>
03,284.006a	abhiprāyam atho jñātvā mahendrasya vibhāvasuḥ<BR>
03,284.006c	kuṇḍalārthe mahārāja sūryaḥ karṇam upāgamat<BR>
03,284.007a	mahārhe śayane vīraṃ spardhyāstaraṇasaṃvṛte<BR>
03,284.007c	śayānam abhiviśvastaṃ brahmaṇyaṃ satyavādinam<BR>
03,284.008a	svapnānte niśi rājendra darśayām āsa raśmivān<BR>
03,284.008c	kṛpayā parayāviṣṭaḥ putrasnehāc ca bhārata<BR>
03,284.009a	brāhmaṇo vedavid bhūtvā sūryo yogād dhi rūpavān<BR>
03,284.009c	hitārtham abravīt karṇaṃ sāntvapūrvam idaṃ vacaḥ<BR>
03,284.010a	karṇa madvacanaṃ tāta śṛṇu satyabhṛtāṃ vara<BR>
03,284.010c	bruvato 'dya mahābāho sauhṛdāt paramaṃ hitam<BR>
03,284.011a	upāyāsyati śakras tvāṃ pāṇḍavānāṃ hitepsayā<BR>
03,284.011c	brāhmaṇacchadmanā karṇa kuṇḍalāpajihīrṣayā<BR>
03,284.012a	viditaṃ tena śīlaṃ te sarvasya jagatas tathā<BR>
03,284.012c	yathā tvaṃ bhikṣitaḥ sadbhir dadāsy eva na yācase<BR>
03,284.013a	tvaṃ hi tāta dadāsy eva brāhmaṇebhyaḥ prayācitaḥ<BR>
03,284.013c	vittaṃ yac cānyad apy āhur na pratyākhyāsi karhi cit<BR>
03,284.014a	taṃ tvām evaṃvidhaṃ jñātvā svayaṃ vai pākaśāsanaḥ<BR>
03,284.014c	āgantā kuṇḍalārthāya kavacaṃ caiva bhikṣitum<BR>
03,284.015a	tasmai prayācamānāya na deye kuṇḍale tvayā<BR>
03,284.015c	anuneyaḥ paraṃ śaktyā śreya etad dhi te param<BR>
03,284.016a	kuṇḍalārthe bruvaṃs tāta kāraṇair bahubhis tvayā<BR>
03,284.016c	anyair bahuvidhair vittaiḥ sa nivāryaḥ punaḥ punaḥ<BR>
03,284.017a	ratnaiḥ strībhis tathā bhogair dhanair bahuvidhair api<BR>
03,284.017c	nidarśanaiś ca bahubhiḥ kuṇḍalepsuḥ puraṃdaraḥ<BR>
03,284.018a	yadi dāsyasi karṇa tvaṃ sahaje kuṇḍale śubhe<BR>
03,284.018c	āyuṣaḥ prakṣayaṃ gatvā mṛtyor vaśam upeṣyasi<BR>
03,284.019a	kavacena ca saṃyuktaḥ kuṇḍalābhyāṃ ca mānada<BR>
03,284.019c	avadhyas tvaṃ raṇe 'rīṇām iti viddhi vaco mama<BR>
03,284.020a	amṛtād utthitaṃ hy etad ubhayaṃ ratnasaṃbhavam<BR>
03,284.020c	tasmād rakṣyaṃ tvayā karṇa jīvitaṃ cet priyaṃ tava<BR>
03,284.021	karṇa uvāca<BR>
03,284.021a	ko mām evaṃ bhavān prāha darśayan sauhṛdaṃ param<BR>
03,284.021c	kāmayā bhagavan brūhi ko bhavān dvijaveṣadhṛk<BR>
03,284.022	brāhmaṇa uvāca<BR>
03,284.022a	ahaṃ tāta sahasrāṃśuḥ sauhṛdāt tvāṃ nidarśaye<BR>
03,284.022c	kuruṣvaitad vaco me tvam etac chreyaḥ paraṃ hi te<BR>
03,284.023	karṇa uvāca<BR>
03,284.023a	śreya eva mamātyantaṃ yasya me gopatiḥ prabhuḥ<BR>
03,284.023c	pravaktādya hitānveṣī śṛṇu cedaṃ vaco mama<BR>
03,284.024a	prasādaye tvāṃ varadaṃ praṇayāc ca bravīmy aham<BR>
03,284.024c	na nivāryo vratād asmād ahaṃ yady asmi te priyaḥ<BR>
03,284.025a	vrataṃ vai mama loko 'yaṃ vetti kṛtsno vibhāvaso<BR>
03,284.025c	yathāhaṃ dvijamukhyebhyo dadyāṃ prāṇān api dhruvam<BR>
03,284.026a	yady āgacchati śakro māṃ brāhmaṇacchadmanāvṛtaḥ<BR>
03,284.026c	hitārthaṃ pāṇḍuputrāṇāṃ khecarottama bhikṣitum<BR>
03,284.027a	dāsyāmi vibudhaśreṣṭha kuṇḍale varma cottamam<BR>
03,284.027c	na me kīrtiḥ praṇaśyeta triṣu lokeṣu viśrutā<BR>
03,284.028a	madvidhasyāyaśasyaṃ hi na yuktaṃ prāṇarakṣaṇam<BR>
03,284.028c	yuktaṃ hi yaśasā yuktaṃ maraṇaṃ lokasaṃmatam<BR>
03,284.029a	so 'ham indrāya dāsyāmi kuṇḍale saha varmaṇā<BR>
03,284.029c	yadi māṃ balavṛtraghno bhikṣārtham upayāsyati<BR>
03,284.030a	hitārthaṃ pāṇḍuputrāṇāṃ kuṇḍale me prayācitum<BR>
03,284.030c	tan me kīrtikaraṃ loke tasyākīrtir bhaviṣyati<BR>
03,284.031a	vṛṇomi kīrtiṃ loke hi jīvitenāpi bhānuman<BR>
03,284.031c	kīrtimān aśnute svargaṃ hīnakīrtis tu naśyati<BR>
03,284.032a	kīrtir hi puruṣaṃ loke saṃjīvayati mātṛvat<BR>
03,284.032c	akīrtir jīvitaṃ hanti jīvato 'pi śarīriṇaḥ<BR>
03,284.033a	ayaṃ purāṇaḥ śloko hi svayaṃ gīto vibhāvaso<BR>
03,284.033c	dhātrā lokeśvara yathā kīrtir āyur narasya vai<BR>
03,284.034a	puruṣasya pare loke kīrtir eva parāyaṇam<BR>
03,284.034c	iha loke viśuddhā ca kīrtir āyurvivardhanī<BR>
03,284.035a	so 'haṃ śarīraje dattvā kīrtiṃ prāpsyāmi śāśvatīm<BR>
03,284.035c	dattvā ca vidhivad dānaṃ brāhmaṇebhyo yathāvidhi<BR>
03,284.036a	hutvā śarīraṃ saṃgrāme kṛtvā karma suduṣkaram<BR>
03,284.036c	vijitya vā parān ājau yaśaḥ prāpsyāmi kevalam<BR>
03,284.037a	bhītānām abhayaṃ dattvā saṃgrāme jīvitārthinām<BR>
03,284.037c	vṛddhān bālān dvijātīṃś ca mokṣayitvā mahābhayāt<BR>
03,284.038a	prāpsyāmi paramaṃ loke yaśaḥ svarbhānusūdana<BR>
03,284.038c	jīvitenāpi me rakṣyā kīrtis tad viddhi me vratam<BR>
03,284.039a	so 'haṃ dattvā maghavate bhikṣām etām anuttamām<BR>
03,284.039c	brāhmaṇacchadmine deva loke gantā parāṃ gatim<BR>
03,285.001	sūrya uvāca<BR>
03,285.001a	māhitaṃ karṇa kārṣīs tvam ātmanaḥ suhṛdāṃ tathā<BR>
03,285.001c	putrāṇām atha bhāryāṇām atho mātur atho pituḥ<BR>
03,285.002a	śarīrasyāvirodhena prāṇināṃ prāṇabhṛdvara<BR>
03,285.002c	iṣyate yaśasaḥ prāptiḥ kīrtiś ca tridive sthirā<BR>
03,285.003a	yas tvaṃ prāṇavirodhena kīrtim icchasi śāśvatīm<BR>
03,285.003c	sā te prāṇān samādāya gamiṣyati na saṃśayaḥ<BR>
03,285.004a	jīvatāṃ kurute kāryaṃ pitā mātā sutās tathā<BR>
03,285.004c	ye cānye bāndhavāḥ ke cil loke 'smin puruṣarṣabha<BR>
03,285.004e	rājānaś ca naravyāghra pauruṣeṇa nibodha tat<BR>
03,285.005a	kīrtiś ca jīvataḥ sādhvī puruṣasya mahādyute<BR>
03,285.005c	mṛtasya kīrtyā kiṃ kāryaṃ bhasmībhūtasya dehinaḥ<BR>
03,285.005e	mṛtaḥ kīrtiṃ na jānāti jīvan kīrtiṃ samaśnute<BR>
03,285.006a	mṛtasya kīrtir martyasya yathā mālā gatāyuṣaḥ<BR>
03,285.006c	ahaṃ tu tvāṃ bravīmy etad bhakto 'sīti hitepsayā<BR>
03,285.007a	bhaktimanto hi me rakṣyā ity etenāpi hetunā<BR>
03,285.007c	bhakto 'yaṃ parayā bhaktyā mām ity eva mahābhuja<BR>
03,285.007e	mamāpi bhaktir utpannā sa tvaṃ kuru vaco mama<BR>
03,285.008a	asti cātra paraṃ kiṃ cid adhyātmaṃ devanirmitam<BR>
03,285.008c	ataś ca tvāṃ bravīmy etat kriyatām aviśaṅkayā<BR>
03,285.009a	devaguhyaṃ tvayā jñātuṃ na śakyaṃ puruṣarṣabha<BR>
03,285.009c	tasmān nākhyāmi te guhyaṃ kāle vetsyati tad bhavān<BR>
03,285.010a	punar uktaṃ ca vakṣyāmi tvaṃ rādheya nibodha tat<BR>
03,285.010c	māsmai te kuṇḍale dadyā bhikṣave vajrapāṇaye<BR>
03,285.011a	śobhase kuṇḍalābhyāṃ hi rucirābhyāṃ mahādyute<BR>
03,285.011c	viśākhayor madhyagataḥ śaśīva vimalo divi<BR>
03,285.012a	kīrtiś ca jīvataḥ sādhvī puruṣasyeti viddhi tat<BR>
03,285.012c	pratyākhyeyas tvayā tāta kuṇḍalārthe puraṃdaraḥ<BR>
03,285.012d*1334_01	pāṇḍavānāṃ hite yukto bhikṣan brāhmaṇaveṣadhṛk<BR>
03,285.013a	śakyā bahuvidhair vākyaiḥ kuṇḍalepsā tvayānagha<BR>
03,285.013c	vihantuṃ devarājasya hetuyuktaiḥ punaḥ punaḥ<BR>
03,285.014a	upapattyupapannārthair mādhuryakṛtabhūṣaṇaiḥ<BR>
03,285.014c	puraṃdarasya karṇa tvaṃ buddhim etām apānuda<BR>
03,285.015a	tva hi nityaṃ naravyāghra spardhase savyasācinā<BR>
03,285.015c	savyasācī tvayā caiva yudhi śūraḥ sameṣyati<BR>
03,285.016a	na tu tvām arjunaḥ śaktaḥ kuṇḍalābhyāṃ samanvitam<BR>
03,285.016c	vijetuṃ yudhi yady asya svayam indraḥ śaro bhavet<BR>
03,285.017a	tasmān na deye śakrāya tvayaite kuṇḍale śubhe<BR>
03,285.017c	saṃgrāme yadi nirjetuṃ karṇa kāmayase 'rjunam<BR>
03,286.001	karṇa uvāca<BR>
03,286.001a	bhagavantam ahaṃ bhakto yathā māṃ vettha gopate<BR>
03,286.001c	tathā paramatigmāṃśo nānyaṃ devaṃ kathaṃ cana<BR>
03,286.002a	na me dārā na me putrā na cātmā suhṛdo na ca<BR>
03,286.002c	tatheṣṭā vai sadā bhaktyā yathā tvaṃ gopate mama<BR>
03,286.003a	iṣṭānāṃ ca mahātmāno bhaktānāṃ ca na saṃśayaḥ<BR>
03,286.003c	kurvanti bhaktim iṣṭāṃ ca jānīṣe tvaṃ ca bhāskara<BR>
03,286.004a	iṣṭo bhaktaś ca me karṇo na cānyad daivataṃ divi<BR>
03,286.004c	jānīta iti vai kṛtvā bhagavān āha maddhitam<BR>
03,286.005a	bhūyaś ca śirasā yāce prasādya ca punaḥ punaḥ<BR>
03,286.005c	iti bravīmi tigmāṃśo tvaṃ tu me kṣantum arhasi<BR>
03,286.006a	bibhemi na tathā mṛtyor yathā bibhye 'nṛtād aham<BR>
03,286.006c	viśeṣeṇa dvijātīnāṃ sarveṣāṃ sarvadā satām<BR>
03,286.006e	pradāne jīvitasyāpi na me 'trāsti vicāraṇā<BR>
03,286.007a	yac ca mām āttha deva tvaṃ pāṇḍavaṃ phalgunaṃ prati<BR>
03,286.007c	vyetu saṃtāpajaṃ duḥkhaṃ tava bhāskara mānasam<BR>
03,286.007e	arjunaṃ prati māṃ caiva vijeṣyāmi raṇe 'rjunam<BR>
03,286.008a	tavāpi viditaṃ deva mamāpy astrabalaṃ mahat<BR>
03,286.008c	jāmadagnyād upāttaṃ yat tathā droṇān mahātmanaḥ<BR>
03,286.009a	idaṃ tvam anujānīhi suraśreṣṭha vrataṃ mama<BR>
03,286.009c	bhikṣate vajriṇe dadyām api jīvitam ātmanaḥ<BR>
03,286.010	sūrya uvāca<BR>
03,286.010a	yadi tāta dadāsy ete vajriṇe kuṇḍale śubhe<BR>
03,286.010c	tvam apy enam atho brūyā vijayārthaṃ mahābala<BR>
03,286.011a	niyamena pradadyās tvaṃ kuṇḍale vai śatakratoḥ<BR>
03,286.011c	avadhyo hy asi bhūtānāṃ kuṇḍalābhyāṃ samanvitaḥ<BR>
03,286.012a	arjunena vināśaṃ hi tava dānavasūdanaḥ<BR>
03,286.012c	prārthayāno raṇe vatsa kuṇḍale te jihīrṣati<BR>
03,286.013a	sa tvam apy enam ārādhya sūnṛtābhiḥ punaḥ punaḥ<BR>
03,286.013c	abhyarthayethā deveśam amoghārthaṃ puraṃdaram<BR>
03,286.014a	amoghāṃ dehi me śaktim amitravinibarhiṇīm<BR>
03,286.014c	dāsyāmi te sahasrākṣa kuṇḍale varma cottamam<BR>
03,286.015a	ity evaṃ niyamena tvaṃ dadyāḥ śakrāya kuṇḍale<BR>
03,286.015c	tayā tvaṃ karṇa saṃgrāme haniṣyasi raṇe ripūn<BR>
03,286.016a	nāhatvā hi mahābāho śatrūn eti karaṃ punaḥ<BR>
03,286.016c	sā śaktir devarājasya śataśo 'tha sahasraśaḥ<BR>
03,286.017	vaiśaṃpāyana uvāca<BR>
03,286.017a	evam uktvā sahasrāṃśuḥ sahasāntaradhīyata<BR>
03,286.017b*1335_01	karṇas tu bubudhe rājan svapnānte pravyathann iva<BR>
03,286.017b*1335_02	pratibuddhas tu rādheyaḥ svapnaṃ saṃcintya bhārata<BR>
03,286.017b*1335_03	cakāra niścayaṃ rājañ śaktyarthaṃ vadatāṃ vara<BR>
03,286.017b*1335_04	yadi mām indra āyāti kuṇḍalārthaṃ paraṃtapaḥ<BR>
03,286.017b*1335_05	śaktyā tasmai pradāsyāmi kuṇḍale varma caiva ha<BR>
03,286.017b*1335_06	sa kṛtvā prātar utthāya kāryāṇi bharatarṣabha<BR>
03,286.017b*1335_07	brāhmaṇān vācayitvā ca yathākāryam upākramat<BR>
03,286.017b*1335_08	vidhinā rājaśārdūla muhūrtam ajapat tataḥ<BR>
03,286.017c	tataḥ sūryāya japyānte karṇaḥ svapnaṃ nyavedayat<BR>
03,286.018a	yathādṛṣṭaṃ yathātattvaṃ yathoktam ubhayor niśi<BR>
03,286.018c	tat sarvam ānupūrvyeṇa śaśaṃsāsmai vṛṣas tadā<BR>
03,286.019a	tac chrutvā bhagavān devo bhānuḥ svarbhānusūdanaḥ<BR>
03,286.019c	uvāca taṃ tathety eva karṇaṃ sūryaḥ smayann iva<BR>
03,286.020a	tatas tattvam iti jñātvā rādheyaḥ paravīrahā<BR>
03,286.020c	śaktim evābhikāṅkṣan vai vāsavaṃ pratyapālayat<BR>
03,287.001	janamejaya uvāca<BR>
03,287.001a	kiṃ tad guhyaṃ na cākhyātaṃ karṇāyehoṣṇaraśminā<BR>
03,287.001c	kīdṛśe kuṇḍale te ca kavacaṃ caiva kīdṛśam<BR>
03,287.002a	kutaś ca kavacaṃ tasya kuṇḍale caiva sattama<BR>
03,287.002c	etad icchāmy ahaṃ śrotuṃ tan me brūhi tapodhana<BR>
03,287.002d*1336_01	yat tad vivasvato guhyaṃ yādṛśe kuṇḍale ca te<BR>
03,287.002d*1336_02	ubhayaṃ tad yathā brahmaṃs tan mamācakṣva sattama<BR>
03,287.003	vaiśaṃpāyana uvāca<BR>
03,287.003a	ayaṃ rājan bravīmy etad yat tad guhyaṃ vibhāvasoḥ<BR>
03,287.003c	yādṛśe kuṇḍale caiva kavacaṃ caiva yādṛśam<BR>
03,287.004a	kuntibhojaṃ purā rājan brāhmaṇaḥ samupasthitaḥ<BR>
03,287.004c	tigmatejā mahāprāṃśuḥ śmaśrudaṇḍajaṭādharaḥ<BR>
03,287.005a	darśanīyo 'navadyāṅgas tejasā prajvalann iva<BR>
03,287.005c	madhupiṅgo madhuravāk tapaḥsvādhyāyabhūṣaṇaḥ<BR>
03,287.006a	sa rājānaṃ kuntibhojam abravīt sumahātapāḥ<BR>
03,287.006c	bhikṣām icchāmy ahaṃ bhoktuṃ tava gehe vimatsara<BR>
03,287.007a	na me vyalīkaṃ kartavyaṃ tvayā vā tava cānugaiḥ<BR>
03,287.007c	evaṃ vatsyāmi te gehe yadi te rocate 'nagha<BR>
03,287.008a	yathākāmaṃ ca gaccheyam āgaccheyaṃ tathaiva ca<BR>
03,287.008c	śayyāsane ca me rājan nāparādhyeta kaś cana<BR>
03,287.009a	tam abravīt kuntibhojaḥ prītiyuktam idaṃ vacaḥ<BR>
03,287.009c	evam astu paraṃ ceti punaś cainam athābravīt<BR>
03,287.010a	mama kanyā mahābrahman pṛthā nāma yaśasvinī<BR>
03,287.010c	śīlavṛttānvitā sādhvī niyatā na ca māninī<BR>
03,287.011a	upasthāsyati sā tvāṃ vai pūjayānavamanya ca<BR>
03,287.011c	tasyāś ca śīlavṛttena tuṣṭiṃ samupayāsyasi<BR>
03,287.012a	evam uktvā tu taṃ vipram abhipūjya yathāvidhi<BR>
03,287.012c	uvāca kanyām abhyetya pṛthāṃ pṛthulalocanām<BR>
03,287.013a	ayaṃ vatse mahābhāgo brāhmaṇo vastum icchati<BR>
03,287.013c	mama gehe mayā cāsya tathety evaṃ pratiśrutam<BR>
03,287.014a	tvayi vatse parāśvasya brāhmaṇasyābhirādhanam<BR>
03,287.014c	tan me vākyaṃ na mithyā tvaṃ kartum arhasi karhi cit<BR>
03,287.015a	ayaṃ tapasvī bhagavān svādhyāyaniyato dvijaḥ<BR>
03,287.015c	yad yad brūyān mahātejās tat tad deyam amatsarāt<BR>
03,287.016a	brāhmaṇā hi paraṃ tejo brāhmaṇā hi paraṃ tapaḥ<BR>
03,287.016c	brāhmaṇānāṃ namaskāraiḥ sūryo divi virājate<BR>
03,287.017a	amānayan hi mānārhān vātāpiś ca mahāsuraḥ<BR>
03,287.017c	nihato brahmadaṇḍena tālajaṅghas tathaiva ca<BR>
03,287.018a	so 'yaṃ vatse mahābhāra āhitas tvayi sāṃpratam<BR>
03,287.018c	tvaṃ sadā niyatā kuryā brāhmaṇasyābhirādhanam<BR>
03,287.019a	jānāmi praṇidhānaṃ te bālyāt prabhṛti nandini<BR>
03,287.019c	brāhmaṇeṣv iha sarveṣu gurubandhuṣu caiva ha<BR>
03,287.020a	tathā preṣyeṣu sarveṣu mitrasaṃbandhimātṛṣu<BR>
03,287.020c	mayi caiva yathāvat tvaṃ sarvam ādṛtya vartase<BR>
03,287.021a	na hy atuṣṭo jano 'stīha pure cāntaḥpure ca te<BR>
03,287.021c	samyagvṛttyānavadyāṅgi tava bhṛtyajaneṣv api<BR>
03,287.022a	saṃdeṣṭavyāṃ tu manye tvāṃ dvijātiṃ kopanaṃ prati<BR>
03,287.022c	pṛthe bāleti kṛtvā vai sutā cāsi mameti ca<BR>
03,287.023a	vṛṣṇīnāṃ tvaṃ kule jātā śūrasya dayitā sutā<BR>
03,287.023c	dattā prītimatā mahyaṃ pitrā bālā purā svayam<BR>
03,287.024a	vasudevasya bhaginī sutānāṃ pravarā mama<BR>
03,287.024c	agryam agre pratijñāya tenāsi duhitā mama<BR>
03,287.025a	tādṛśe hi kule jātā kule caiva vivardhitā<BR>
03,287.025c	sukhāt sukham anuprāptā hradād dhradam ivāgatā<BR>
03,287.026a	dauṣkuleyā viśeṣeṇa kathaṃ cit pragrahaṃ gatāḥ<BR>
03,287.026c	bālabhāvād vikurvanti prāyaśaḥ pramadāḥ śubhe<BR>
03,287.027a	pṛthe rājakule janma rūpaṃ cādbhutadarśanam<BR>
03,287.027c	tena tenāsi saṃpannā samupetā ca bhāminī<BR>
03,287.028a	sā tvaṃ darpaṃ parityajya dambhaṃ mānaṃ ca bhāmini<BR>
03,287.028c	ārādhya varadaṃ vipraṃ śreyasā yokṣyase pṛthe<BR>
03,287.029a	evaṃ prāpsyasi kalyāṇi kalyāṇam anaghe dhruvam<BR>
03,287.029c	kopite tu dvijaśreṣṭhe kṛtsnaṃ dahyeta me kulam<BR>
03,288.001	kunty uvāca<BR>
03,288.001a	brāhmaṇaṃ yantritā rājan upasthāsyāmi pūjayā<BR>
03,288.001c	yathāpratijñaṃ rājendra na ca mithyā bravīmy aham<BR>
03,288.002a	eṣa caiva svabhāvo me pūjayeyaṃ dvijān iti<BR>
03,288.002c	tava caiva priyaṃ kāryaṃ śreyaś caitat paraṃ mama<BR>
03,288.003a	yady evaiṣyati sāyāhne yadi prātar atho niśi<BR>
03,288.003c	yady ardharātre bhagavān na me kopaṃ kariṣyati<BR>
03,288.004a	lābho mamaiṣa rājendra yad vai pūjayatī dvijān<BR>
03,288.004c	ādeśe tava tiṣṭhantī hitaṃ kuryāṃ narottama<BR>
03,288.005a	visrabdho bhava rājendra na vyalīkaṃ dvijottamaḥ<BR>
03,288.005c	vasan prāpsyati te gehe satyam etad bravīmi te<BR>
03,288.006a	yat priyaṃ ca dvijasyāsya hitaṃ caiva tavānagha<BR>
03,288.006c	yatiṣyāmi tathā rājan vyetu te mānaso jvaraḥ<BR>
03,288.007a	brāhmaṇā hi mahābhāgāḥ pūjitāḥ pṛthivīpate<BR>
03,288.007c	tāraṇāya samarthāḥ syur viparīte vadhāya ca<BR>
03,288.008a	sāham etad vijānantī toṣayiṣye dvijottamam<BR>
03,288.008c	na matkṛte vyathāṃ rājan prāpsyasi dvijasattamāt<BR>
03,288.009a	aparādhe hi rājendra rājñām aśreyase dvijāḥ<BR>
03,288.009c	bhavanti cyavano yadvat sukanyāyāḥ kṛte purā<BR>
03,288.010a	niyamena pareṇāham upasthāsye dvijottamam<BR>
03,288.010c	yathā tvayā narendredaṃ bhāṣitaṃ brāhmaṇaṃ prati<BR>
03,288.010d*1337_01	evaṃ bruvantīṃ bahuśaḥ pariṣvajya samarthya ca<BR>
03,288.010d*1337_02	iti ceti ca kartavyaṃ rājā sarvam athādiśat<BR>
03,288.011	rājovāca<BR>
03,288.011a	evam etat tvayā bhadre kartavyam aviśaṅkayā<BR>
03,288.011c	maddhitārthaṃ kulārthaṃ ca tathātmārthaṃ ca nandini<BR>
03,288.012	vaiśaṃpāyana uvāca<BR>
03,288.012a	evam uktvā tu tāṃ kanyāṃ kuntibhojo mahāyaśāḥ<BR>
03,288.012c	pṛthāṃ paridadau tasmai dvijāya sutavatsalaḥ<BR>
03,288.013a	iyaṃ brahman mama sutā bālā sukhavivardhitā<BR>
03,288.013c	aparādhyeta yat kiṃ cin na tat kāryaṃ hṛdi tvayā<BR>
03,288.014a	dvijātayo mahābhāgā vṛddhabālatapasviṣu<BR>
03,288.014c	bhavanty akrodhanāḥ prāyo viruddheṣv api nityadā<BR>
03,288.015a	sumahaty aparādhe 'pi kṣāntiḥ kāryā dvijātibhiḥ<BR>
03,288.015c	yathāśakti yathotsāhaṃ pūjā grāhyā dvijottama<BR>
03,288.016a	tatheti brāhmaṇenokte sa rājā prītamānasaḥ<BR>
03,288.016c	haṃsacandrāṃśusaṃkāśaṃ gṛham asya nyavedayat<BR>
03,288.017a	tatrāgniśaraṇe kḷptam āsanaṃ tasya bhānumat<BR>
03,288.017c	āhārādi ca sarvaṃ tat tathaiva pratyavedayat<BR>
03,288.018a	nikṣipya rājaputrī tu tandrīṃ mānaṃ tathaiva ca<BR>
03,288.018c	ātasthe paramaṃ yatnaṃ brāhmaṇasyābhirādhane<BR>
03,288.019a	tatra sā brāhmaṇaṃ gatvā pṛthā śaucaparā satī<BR>
03,288.019b*1338_01	paricaryāparā rājan kuṃ[? read naktaṃ]dinam atandritā<BR>
03,288.019c	vidhivat paricārārhaṃ devavat paryatoṣayat<BR>
03,289.001	vaiśaṃpāyana uvāca<BR>
03,289.001a	sā tu kanyā mahārāja brāhmaṇaṃ saṃśitavratam<BR>
03,289.001c	toṣayām āsa śuddhena manasā saṃśitavratā<BR>
03,289.002a	prātar āyāsya ity uktvā kadā cid dvijasattamaḥ<BR>
03,289.002c	tata āyāti rājendra sāye rātrāv atho punaḥ<BR>
03,289.003a	taṃ ca sarvāsu velāsu bhakṣyabhojyapratiśrayaiḥ<BR>
03,289.003c	pūjayām āsa sā kanyā vardhamānais tu sarvadā<BR>
03,289.004a	annādisamudācāraḥ śayyāsanakṛtas tathā<BR>
03,289.004c	divase divase tasya vardhate na tu hīyate<BR>
03,289.005a	nirbhartsanāpavādaiś ca tathaivāpriyayā girā<BR>
03,289.005c	brāhmaṇasya pṛthā rājan na cakārāpriyaṃ tadā<BR>
03,289.006a	vyaste kāle punaś caiti na caiti bahuśo dvijaḥ<BR>
03,289.006c	durlabhyam api caivānnaṃ dīyatām iti so 'bravīt<BR>
03,289.007a	kṛtam eva ca tat sarvaṃ pṛthā tasmai nyavedayat<BR>
03,289.007c	śiṣyavat putravac caiva svasṛvac ca susaṃyatā<BR>
03,289.008a	yathopajoṣaṃ rājendra dvijātipravarasya sā<BR>
03,289.008c	prītim utpādayām āsa kanyā yatnair aninditā<BR>
03,289.009a	tasyās tu śīlavṛttena tutoṣa dvijasattamaḥ<BR>
03,289.009c	avadhānena bhūyo 'sya paraṃ yatnam athākarot<BR>
03,289.010a	tāṃ prabhāte ca sāye ca pitā papraccha bhārata<BR>
03,289.010c	api tuṣyati te putri brāhmaṇaḥ paricaryayā<BR>
03,289.011a	taṃ sā paramam ity eva pratyuvāca yaśasvinī<BR>
03,289.011c	tataḥ prītim avāpāgryāṃ kuntibhojo mahāmanāḥ<BR>
03,289.012a	tataḥ saṃvatsare pūrṇe yadāsau japatāṃ varaḥ<BR>
03,289.012c	nāpaśyad duṣkṛtaṃ kiṃ cit pṛthāyāḥ sauhṛde rataḥ<BR>
03,289.013a	tataḥ prītamanā bhūtvā sa enāṃ brāhmaṇo 'bravīt<BR>
03,289.013c	prīto 'smi paramaṃ bhadre paricāreṇa te śubhe<BR>
03,289.014a	varān vṛṇīṣva kalyāṇi durāpān mānuṣair iha<BR>
03,289.014c	yais tvaṃ sīmantinīḥ sarvā yaśasābhibhaviṣyasi<BR>
03,289.015	kunty uvāca<BR>
03,289.015a	kṛtāni mama sarvāṇi yasyā me vedavittama<BR>
03,289.015c	tvaṃ prasannaḥ pitā caiva kṛtaṃ vipra varair mama<BR>
03,289.016	brāhmaṇa uvāca<BR>
03,289.016a	yadi necchasi bhadre tvaṃ varaṃ mattaḥ śucismite<BR>
03,289.016c	imaṃ mantraṃ gṛhāṇa tvam āhvānāya divaukasām<BR>
03,289.017a	yaṃ yaṃ devaṃ tvam etena mantreṇāvāhayiṣyasi<BR>
03,289.017c	tena tena vaśe bhadre sthātavyaṃ te bhaviṣyati<BR>
03,289.018a	akāmo vā sakāmo vā na sa naiṣyati te vaśam<BR>
03,289.018c	vibudho mantrasaṃśānto vākye bhṛtya ivānataḥ<BR>
03,289.019	vaiśaṃpāyana uvāca<BR>
03,289.019a	na śaśāka dvitīyaṃ sā pratyākhyātum aninditā<BR>
03,289.019c	taṃ vai dvijātipravaraṃ tadā śāpabhayān nṛpa<BR>
03,289.020a	tatas tām anavadyāṅgīṃ grāhayām āsa vai dvijaḥ<BR>
03,289.020c	mantragrāmaṃ tadā rājann atharvaśirasi śrutam<BR>
03,289.021a	taṃ pradāya tu rājendra kuntibhojam uvāca ha<BR>
03,289.021c	uṣito 'smi sukhaṃ rājan kanyayā paritoṣitaḥ<BR>
03,289.022a	tava gehe suvihitaḥ sadā supratipūjitaḥ<BR>
03,289.022c	sādhayiṣyāmahe tāvad ity uktvāntaradhīyata<BR>
03,289.023a	sa tu rājā dvijaṃ dṛṣṭvā tatraivāntarhitaṃ tadā<BR>
03,289.023c	babhūva vismayāviṣṭaḥ pṛthāṃ ca samapūjayat<BR>
03,290.001	vaiśaṃpāyana uvāca<BR>
03,290.001a	gate tasmin dvijaśreṣṭhe kasmiṃś cit kālaparyaye<BR>
03,290.001c	cintayām āsa sā kanyā mantragrāmabalābalam<BR>
03,290.002a	ayaṃ vai kīdṛśas tena mama datto mahātmanā<BR>
03,290.002c	mantragrāmo balaṃ tasya jñāsye nāticirād iva<BR>
03,290.003a	evaṃ saṃcintayantī sā dadarśartuṃ yadṛcchayā<BR>
03,290.003c	vrīḍitā sābhavad bālā kanyābhāve rajasvalā<BR>
03,290.003d*1339_01	tato harmyatalasthā sā mahārhaśayanocitā<BR>
03,290.004a	athodyantaṃ sahasrāṃśuṃ pṛthā dīptaṃ dadarśa ha<BR>
03,290.004b*1340_01	tatra baddhamanodṛṣṭir abhavat sā samudhyamā<BR>
03,290.004c	na tatarpa ca rūpeṇa bhānoḥ saṃdhyāgatasya sā<BR>
03,290.005a	tasyā dṛṣṭir abhūd divyā sāpaśyad divyadarśanam<BR>
03,290.005c	āmuktakavacaṃ devaṃ kuṇḍalābhyāṃ vibhūṣitam<BR>
03,290.006a	tasyāḥ kautūhalaṃ tv āsīn mantraṃ prati narādhipa<BR>
03,290.006c	āhvānam akarot sātha tasya devasya bhāminī<BR>
03,290.007a	prāṇān upaspṛśya tadā ājuhāva divākaram<BR>
03,290.007c	ājagāma tato rājaṃs tvaramāṇo divākaraḥ<BR>
03,290.008a	madhupiṅgo mahābāhuḥ kambugrīvo hasann iva<BR>
03,290.008c	aṅgadī baddhamukuṭo diśaḥ prajvālayann iva<BR>
03,290.009a	yogāt kṛtvā dvidhātmānam ājagāma tatāpa ca<BR>
03,290.009c	ābabhāṣe tataḥ kuntīṃ sāmnā paramavalgunā<BR>
03,290.010a	āgato 'smi vaśaṃ bhadre tava mantrabalātkṛtaḥ<BR>
03,290.010c	kiṃ karomy avaśo rājñi brūhi kartā tad asmi te<BR>
03,290.011	kunty uvāca<BR>
03,290.011a	gamyatāṃ bhagavaṃs tatra yato 'si samupāgataḥ<BR>
03,290.011c	kautūhalāt samāhūtaḥ prasīda bhagavann iti<BR>
03,290.012	sūrya uvāca<BR>
03,290.012a	gamiṣye 'haṃ yathā māṃ tvaṃ bravīṣi tanumadhyame<BR>
03,290.012c	na tu devaṃ samāhūya nyāyyaṃ preṣayituṃ vṛthā<BR>
03,290.013a	tavābhisaṃdhiḥ subhage sūryāt putro bhaved iti<BR>
03,290.013c	vīryeṇāpratimo loke kavacī kuṇḍalīti ca<BR>
03,290.014a	sā tvam ātmapradānaṃ vai kuruṣva gajagāmini<BR>
03,290.014c	utpatsyati hi putras te yathāsaṃkalpam aṅgane<BR>
03,290.015a	atha gacchāmy ahaṃ bhadre tvayāsaṃgamya susmite<BR>
03,290.015b*1341_01	yadi tvaṃ vacanaṃ nādya kariṣyasi mama priyam<BR>
03,290.015c	śapsyāmi tvām ahaṃ kruddho brāhmaṇaṃ pitaraṃ ca te<BR>
03,290.016a	tvatkṛte tān pradhakṣyāmi sarvān api na saṃśayaḥ<BR>
03,290.016c	pitaraṃ caiva te mūḍhaṃ yo na vetti tavānayam<BR>
03,290.017a	tasya ca brāhmaṇasyādya yo 'sau mantram adāt tava<BR>
03,290.017c	śīlavṛttam avijñāya dhāsyāmi vinayaṃ param<BR>
03,290.018a	ete hi vibudhāḥ sarve puraṃdaramukhā divi<BR>
03,290.018c	tvayā pralabdhaṃ paśyanti smayanta iva bhāmini<BR>
03,290.019a	paśya cainān suragaṇān divyaṃ cakṣur idaṃ hi te<BR>
03,290.019c	pūrvam eva mayā dattaṃ dṛṣṭavaty asi yena mām<BR>
03,290.020	vaiśaṃpāyana uvāca<BR>
03,290.020a	tato 'paśyat tridaśān rājaputrī; sarvān eva sveṣu dhiṣṇyeṣu khasthān<BR>
03,290.020c	prabhāsantaṃ bhānumantaṃ mahāntaṃ; yathādityaṃ rocamānaṃ tathaiva<BR>
03,290.021a	sā tān dṛṣṭvā vrīḍamāneva bālā; sūryaṃ devī vacanaṃ prāha bhītā<BR>
03,290.021c	gaccha tvaṃ vai gopate svaṃ vimānaṃ; kanyābhāvād duḥkha eṣopacāraḥ<BR>
03,290.022a	pitā mātā guravaś caiva ye 'nye; dehasyāsya prabhavanti pradāne<BR>
03,290.022c	nāhaṃ dharmaṃ lopayiṣyāmi loke; strīṇāṃ vṛttaṃ pūjyate deharakṣā<BR>
03,290.023a	mayā mantrabalaṃ jñātum āhūtas tvaṃ vibhāvaso<BR>
03,290.023c	bālyād bāleti kṛtvā tat kṣantum arhasi me vibho<BR>
03,290.024	sūrya uvāca<BR>
03,290.024a	bāleti kṛtvānunayaṃ tavāhaṃ; dadāni nānyānunayaṃ labheta<BR>
03,290.024c	ātmapradānaṃ kuru kuntikanye; śāntis tavaivaṃ hi bhavec ca bhīru<BR>
03,290.025a	na cāpi yuktaṃ gantuṃ hi mayā mithyākṛtena vai<BR>
03,290.025b*1342_01	asametya tvayā bhīru mantrāhūtena bhāvini<BR>
03,290.025c	gamiṣyāmy anavadyāṅgi loke samavahāsyatām<BR>
03,290.025d*1343_01	gaccheyam evaṃ suśroṇi gato 'haṃ vai nirākṛtaḥ<BR>
03,290.025e	sarveṣāṃ vibudhānāṃ ca vaktavyaḥ syām ahaṃ śubhe<BR>
03,290.026a	sā tvaṃ mayā samāgaccha putraṃ lapsyasi mādṛśam<BR>
03,290.026c	viśiṣṭā sarvalokeṣu bhaviṣyasi ca bhāmini<BR>
03,291.001	vaiśaṃpāyana uvāca<BR>
03,291.001a	sā tu kanyā bahuvidhaṃ bruvantī madhuraṃ vacaḥ<BR>
03,291.001c	anunetuṃ sahasrāṃśuṃ na śaśāka manasvinī<BR>
03,291.002a	na śaśāka yadā bālā pratyākhyātuṃ tamonudam<BR>
03,291.002c	bhītā śāpāt tato rājan dadhyau dīrgham athāntaram<BR>
03,291.003a	anāgasaḥ pituḥ śāpo brāhmaṇasya tathaiva ca<BR>
03,291.003c	mannimittaḥ kathaṃ na syāt kruddhād asmād vibhāvasoḥ<BR>
03,291.004a	bālenāpi satā mohād bhṛśaṃ sāpahnavāny api<BR>
03,291.004c	nātyāsādayitavyāni tejāṃsi ca tapāṃsi ca<BR>
03,291.005a	sāham adya bhṛśaṃ bhītā gṛhītā ca kare bhṛśam<BR>
03,291.005c	kathaṃ tv akāryaṃ kuryāṃ vai pradānaṃ hy ātmanaḥ svayam<BR>
03,291.006a	saivaṃ śāpaparitrastā bahu cintayatī tadā<BR>
03,291.006c	mohenābhiparītāṅgī smayamānā punaḥ punaḥ<BR>
03,291.007a	taṃ devam abravīd bhītā bandhūnāṃ rājasattama<BR>
03,291.007c	vrīḍāvihvalayā vācā śāpatrastā viśāṃ pate<BR>
03,291.008	kunty uvāca<BR>
03,291.008a	pitā me dhriyate deva mātā cānye ca bāndhavāḥ<BR>
03,291.008c	na teṣu dhriyamāṇeṣu vidhilopo bhaved ayam<BR>
03,291.009a	tvayā me saṃgamo deva yadi syād vidhivarjitaḥ<BR>
03,291.009c	mannimittaṃ kulasyāsya loke kīrtir naśet tataḥ<BR>
03,291.010a	atha vā dharmam etaṃ tvaṃ manyase tapatāṃ vara<BR>
03,291.010c	ṛte pradānād bandhubhyas tava kāmaṃ karomy aham<BR>
03,291.011a	ātmapradānaṃ durdharṣa tava kṛtvā satī tv aham<BR>
03,291.011c	tvayi dharmo yaśaś caiva kīrtir āyuś ca dehinām<BR>
03,291.012	sūrya uvāca<BR>
03,291.012a	na te pitā na te mātā guravo vā śucismite<BR>
03,291.012c	prabhavanti varārohe bhadraṃ te śṛṇu me vacaḥ<BR>
03,291.013a	sarvān kāmayate yasmāt kaner dhātoś ca bhāmini<BR>
03,291.013c	tasmāt kanyeha suśroṇi svatantrā varavarṇini<BR>
03,291.014a	nādharmaś caritaḥ kaś cit tvayā bhavati bhāmini<BR>
03,291.014c	adharmaṃ kuta evāhaṃ careyaṃ lokakāmyayā<BR>
03,291.015a	anāvṛtāḥ striyaḥ sarvā narāś ca varavarṇini<BR>
03,291.015c	svabhāva eṣa lokānāṃ vikāro 'nya iti smṛtaḥ<BR>
03,291.016a	sā mayā saha saṃgamya punaḥ kanyā bhaviṣyasi<BR>
03,291.016c	putraś ca te mahābāhur bhaviṣyati mahāyaśāḥ<BR>
03,291.017	kunty uvāca<BR>
03,291.017a	yadi putro mama bhavet tvattaḥ sarvatamopaha<BR>
03,291.017c	kuṇḍalī kavacī śūro mahābāhur mahābalaḥ<BR>
03,291.017d*1344_01	tigmaraśme mahābāho saṃgamiṣye duhā[read rā]sada<BR>
03,291.017d*1345_01	astu me saṃgamo deva anena samayena te<BR>
03,291.018	sūrya uvāca<BR>
03,291.018a	bhaviṣyati mahābāhuḥ kuṇḍalī divyavarmabhṛt<BR>
03,291.018c	ubhayaṃ cāmṛtamayaṃ tasya bhadre bhaviṣyati<BR>
03,291.019	kunty uvāca<BR>
03,291.019a	yady etad amṛtād asti kuṇḍale varma cottamam<BR>
03,291.019c	mama putrasya yaṃ vai tvaṃ matta utpādayiṣyasi<BR>
03,291.020a	astu me saṃgamo deva yathoktaṃ bhagavaṃs tvayā<BR>
03,291.020c	tvadvīryarūpasattvaujā dharmayukto bhavet sa ca<BR>
03,291.021	sūrya uvāca<BR>
03,291.021a	adityā kuṇḍale rājñi datte me mattakāśini<BR>
03,291.021c	te 'sya dāsyāmi vai bhīru varma caivedam uttamam<BR>
03,291.022	pṛthovāca<BR>
03,291.022a	paramaṃ bhagavan deva saṃgamiṣye tvayā saha<BR>
03,291.022c	yadi putro bhaved evaṃ yathā vadasi gopate<BR>
03,291.023	vaiśaṃpāyana uvāca<BR>
03,291.023a	tathety uktvā tu tāṃ kuntīm āviveśa vihaṃgamaḥ<BR>
03,291.023c	svarbhānuśatrur yogātmā nābhyāṃ pasparśa caiva tām<BR>
03,291.024a	tataḥ sā vihvalevāsīt kanyā sūryasya tejasā<BR>
03,291.024c	papātātha ca sā devī śayane mūḍhacetanā<BR>
03,291.025	sūrya uvāca<BR>
03,291.025a	sādhayiṣyāmi suśroṇi putraṃ vai janayiṣyasi<BR>
03,291.025c	sarvaśastrabhṛtāṃ śreṣṭhaṃ kanyā caiva bhaviṣyasi<BR>
03,291.026	vaiśaṃpāyana uvāca<BR>
03,291.026a	tataḥ sā vrīḍitā bālā tadā sūryam athābravīt<BR>
03,291.026c	evam astv iti rājendra prasthitaṃ bhūrivarcasam<BR>
03,291.027a	iti smoktā kuntirājātmajā sā; vivasvantaṃ yācamānā salajjā<BR>
03,291.027c	tasmin puṇye śayanīye papāta; mohāviṣṭā bhajyamānā lateva<BR>
03,291.028a	tāṃ tigmāṃśus tejasā mohayitvā; yogenāviṣyātmasaṃsthāṃ cakāra<BR>
03,291.028c	na caivaināṃ dūṣayām āsa bhānuḥ; saṃjñāṃ lebhe bhūya evātha bālā<BR>
03,292.001	vaiśaṃpāyana uvāca<BR>
03,292.001a	tato garbhaḥ samabhavat pṛthāyāḥ pṛthivīpate<BR>
03,292.001c	śukle daśottare pakṣe tārāpatir ivāmbare<BR>
03,292.002a	sā bāndhavabhayād bālā taṃ garbhaṃ vinigūhatī<BR>
03,292.002c	dhārayām āsa suśroṇī na caināṃ bubudhe janaḥ<BR>
03,292.003a	na hi tāṃ veda nāry anyā kā cid dhātreyikām ṛte<BR>
03,292.003c	kanyāpuragatāṃ bālāṃ nipuṇāṃ parirakṣaṇe<BR>
03,292.004a	tataḥ kālena sā garbhaṃ suṣuve varavarṇinī<BR>
03,292.004c	kanyaiva tasya devasya prasādād amaraprabham<BR>
03,292.005a	tathaiva baddhakavacaṃ kanakojjvalakuṇḍalam<BR>
03,292.005c	haryakṣaṃ vṛṣabhaskandhaṃ yathāsya pitaraṃ tathā<BR>
03,292.006a	jātamātraṃ ca taṃ garbhaṃ dhātryā saṃmantrya bhāminī<BR>
03,292.006b*1346_01	utsraṣṭukāmā taṃ garbhaṃ kārayām āsa bhārata<BR>
03,292.006b*1346_02	mañjūṣāṃ śilpibhis tūrṇaṃ sunaddhāṃ supratiṣṭhitām<BR>
03,292.006b*1346_03	plavair bahuvidhair baddhāṃ plavanārthaṃ jale nṛpa<BR>
03,292.006b*1346_04	ajinair mṛdubhiś caiva saṃstīrṇaśayanāṃ tathā<BR>
03,292.006c	mañjūṣāyām avadadhe svāstīrṇāyāṃ samantataḥ<BR>
03,292.007a	madhūcchiṣṭasthitāyāṃ sā sukhāyāṃ rudatī tathā<BR>
03,292.007c	ślakṣṇāyāṃ supidhānāyām aśvanadyām avāsṛjat<BR>
03,292.008a	jānatī cāpy akartavyaṃ kanyāyā garbhadhāraṇam<BR>
03,292.008c	putrasnehena rājendra karuṇaṃ paryadevayat<BR>
03,292.009a	samutsṛjantī mañjūṣām aśvanadyās tadā jale<BR>
03,292.009c	uvāca rudatī kuntī yāni vākyāni tac chṛṇu<BR>
03,292.010a	svasti te 'stv āntarikṣebhyaḥ pārthivebhyaś ca putraka<BR>
03,292.010c	divyebhyaś caiva bhūtebhyas tathā toyacarāś ca ye<BR>
03,292.011a	śivās te santu panthāno mā ca te paripanthinaḥ<BR>
03,292.011c	āgamāś ca tathā putra bhavantv adrohacetasaḥ<BR>
03,292.012a	pātu tvāṃ varuṇo rājā salile salileśvaraḥ<BR>
03,292.012c	antarikṣe 'ntarikṣasthaḥ pavanaḥ sarvagas tathā<BR>
03,292.013a	pitā tvāṃ pātu sarvatra tapanas tapatāṃ varaḥ<BR>
03,292.013c	yena datto 'si me putra divyena vidhinā kila<BR>
03,292.014a	ādityā vasavo rudrāḥ sādhyā viśve ca devatāḥ<BR>
03,292.014c	marutaś ca sahendreṇa diśaś ca sadigīśvarāḥ<BR>
03,292.015a	rakṣantu tvāṃ surāḥ sarve sameṣu viṣameṣu ca<BR>
03,292.015c	vetsyāmi tvāṃ videśe 'pi kavacenopasūcitam<BR>
03,292.016a	dhanyas te putra janako devo bhānur vibhāvasuḥ<BR>
03,292.016c	yas tvāṃ drakṣyati divyena cakṣuṣā vāhinīgatam<BR>
03,292.017a	dhanyā sā pramadā yā tvāṃ putratve kalpayiṣyati<BR>
03,292.017c	yasyās tvaṃ tṛṣitaḥ putra stanaṃ pāsyasi devaja<BR>
03,292.018a	ko nu svapnas tayā dṛṣṭo yā tvām ādityavarcasam<BR>
03,292.018c	divyavarmasamāyuktaṃ divyakuṇḍalabhūṣitam<BR>
03,292.019a	padmāyataviśālākṣaṃ padmatāmratalojjvalam<BR>
03,292.019c	sulalāṭaṃ sukeśāntaṃ putratve kalpayiṣyati<BR>
03,292.020a	dhanyā drakṣyanti putra tvāṃ bhūmau saṃsarpamāṇakam<BR>
03,292.020c	avyaktakalavākyāni vadantaṃ reṇuguṇṭhitam<BR>
03,292.021a	dhanyā drakṣyanti putra tvāṃ punar yauvanage mukhe<BR>
03,292.021c	himavadvanasaṃbhūtaṃ siṃhaṃ kesariṇaṃ yathā<BR>
03,292.022a	evaṃ bahuvidhaṃ rājan vilapya karuṇaṃ pṛthā<BR>
03,292.022c	avāsṛjata mañjūṣām aśvanadyās tadā jale<BR>
03,292.023a	rudatī putraśokārtā niśīthe kamalekṣaṇā<BR>
03,292.023c	dhātryā saha pṛthā rājan putradarśanalālasā<BR>
03,292.024a	visarjayitvā mañjūṣāṃ saṃbodhanabhayāt pituḥ<BR>
03,292.024c	viveśa rājabhavanaṃ punaḥ śokāturā tataḥ<BR>
03,292.025a	mañjūṣā tv aśvanadyāḥ sā yayau carmaṇvatīṃ nadīm<BR>
03,292.025c	carmaṇvatyāś ca yamunāṃ tato gaṅgāṃ jagāma ha<BR>
03,292.026a	gaṅgāyāḥ sūtaviṣayaṃ campām abhyāyayau purīm<BR>
03,292.026c	sa mañjūṣāgato garbhas taraṅgair uhyamānakaḥ<BR>
03,292.027a	amṛtād utthitaṃ divyaṃ tat tu varma sakuṇḍalam<BR>
03,292.027c	dhārayām āsa taṃ garbhaṃ daivaṃ ca vidhinirmitam<BR>
03,293.001	vaiśaṃpāyana uvāca<BR>
03,293.001a	etasminn eva kāle tu dhṛtarāṣṭrasya vai sakhā<BR>
03,293.001c	sūto 'dhiratha ity eva sadāro jāhnavīṃ yayau<BR>
03,293.002a	tasya bhāryābhavad rājan rūpeṇāsadṛśī bhuvi<BR>
03,293.002c	rādhā nāma mahābhāgā na sā putram avindata<BR>
03,293.002e	apatyārthe paraṃ yatnam akaroc ca viśeṣataḥ<BR>
03,293.003a	sā dadarśātha mañjūṣām uhyamānāṃ yadṛcchayā<BR>
03,293.003c	dattarakṣāpratisarām anvālabhanaśobhitām<BR>
03,293.003e	ūrmītaraṅgair jāhnavyāḥ samānītām upahvaram<BR>
03,293.003f*1347_01	vivartamānāṃ bahuśaḥ punaḥ punar itas tataḥ<BR>
03,293.003f*1347_02	tataḥ sā vāyunā rājan srotasā ca balīyasā<BR>
03,293.003f*1347_03	upānītā yataḥ sūtaḥ sabhāryo jalam āśritaḥ<BR>
03,293.004a	sā tāṃ kautūhalāt prāptāṃ grāhayām āsa bhāminī<BR>
03,293.004c	tato nivedayām āsa sūtasyādhirathasya vai<BR>
03,293.005a	sa tām uddhṛtya mañjūṣām utsārya jalam antikāt<BR>
03,293.005c	yantrair udghāṭayām āsa so 'paśyat tatra bālakam<BR>
03,293.006a	taruṇādityasaṃkāśaṃ hemavarmadharaṃ tathā<BR>
03,293.006c	mṛṣṭakuṇḍalayuktena vadanena virājatā<BR>
03,293.006d*1348_01	parimlānamukhaṃ bālaṃ rudantaṃ kṣudhitaṃ bhṛśam<BR>
03,293.006d*1348_02	sa taṃ paramayā lakṣmyā dṛṣṭvā yuktaṃ varātmajam<BR>
03,293.007a	sa sūto bhāryayā sārdhaṃ vismayotphullalocanaḥ<BR>
03,293.007c	aṅkam āropya taṃ bālaṃ bhāryāṃ vacanam abravīt<BR>
03,293.008a	idam atyadbhutaṃ bhīru yato jāto 'smi bhāmini<BR>
03,293.008c	dṛṣṭavān devagarbho 'yaṃ manye 'smān samupāgataḥ<BR>
03,293.009a	anapatyasya putro 'yaṃ devair datto dhruvaṃ mama<BR>
03,293.009c	ity uktvā taṃ dadau putraṃ rādhāyai sa mahīpate<BR>
03,293.010a	pratijagrāha taṃ rādhā vidhivad divyarūpiṇam<BR>
03,293.010c	putraṃ kamalagarbhābhaṃ devagarbhaṃ śriyā vṛtam<BR>
03,293.010d*1349_01	stanyaṃ samāsravac cāsyā daivād ity atha niścayaḥ<BR>
03,293.011a	pupoṣa cainaṃ vidhivad vavṛdhe sa ca vīryavān<BR>
03,293.011c	tataḥ prabhṛti cāpy anye prābhavann aurasāḥ sutāḥ<BR>
03,293.011d*1350_01	nāmakarma ca cakrāte kuṇḍale tasya dṛśyate<BR>
03,293.011d*1350_02	karṇa ity eva taṃ bālaṃ dṛṣṭvā karṇaṃ sakuṇḍalam<BR>
03,293.012a	vasuvarmadharaṃ dṛṣṭvā taṃ bālaṃ hemakuṇḍalam<BR>
03,293.012c	nāmāsya vasuṣeṇeti tataś cakrur dvijātayaḥ<BR>
03,293.013a	evaṃ sa sūtaputratvaṃ jagāmāmitavikramaḥ<BR>
03,293.013c	vasuṣeṇa iti khyāto vṛṣa ity eva ca prabhuḥ<BR>
03,293.014a	sa jyeṣṭhaputraḥ sūtasya vavṛdhe 'ṅgeṣu vīryavān<BR>
03,293.014c	cāreṇa viditaś cāsīt pṛthāyā divyavarmabhṛt<BR>
03,293.015a	sūtas tv adhirathaḥ putraṃ vivṛddhaṃ samaye tataḥ<BR>
03,293.015c	dṛṣṭvā prasthāpayām āsa puraṃ vāraṇasāhvayam<BR>
03,293.016a	tatropasadanaṃ cakre droṇasyeṣvastrakarmaṇi<BR>
03,293.016c	sakhyaṃ duryodhanenaivam agacchat sa ca vīryavān<BR>
03,293.017a	droṇāt kṛpāc ca rāmāc ca so 'stragrāmaṃ caturvidham<BR>
03,293.017c	labdhvā loke 'bhavat khyātaḥ parameṣvāsatāṃ gataḥ<BR>
03,293.018a	saṃdhāya dhārtarāṣṭreṇa pārthānāṃ vipriye sthitaḥ<BR>
03,293.018c	yoddhum āśaṃsate nityaṃ phalgunena mahātmanā<BR>
03,293.019a	sadā hi tasya spardhāsīd arjunena viśāṃ pate<BR>
03,293.019c	arjunasya ca karṇena yato dṛṣṭo babhūva saḥ<BR>
03,293.019d*1351_01	etad guhyaṃ mahārāja sūryasyāsīn na saṃśayaḥ<BR>
03,293.019d*1351_02	yaḥ sūryasaṃbhavaḥ karṇaḥ kuntyāṃ sūtakule tadā<BR>
03,293.020a	taṃ tu kuṇḍalinaṃ dṛṣṭvā varmaṇā ca samanvitam<BR>
03,293.020c	avadhyaṃ samare matvā paryatapyad yudhiṣṭhiraḥ<BR>
03,293.021a	yadā tu karṇo rājendra bhānumantaṃ divākaram<BR>
03,293.021c	stauti madhyaṃdine prāpte prāñjaliḥ salile sthitaḥ<BR>
03,293.022a	tatrainam upatiṣṭhanti brāhmaṇā dhanahetavaḥ<BR>
03,293.022c	nādeyaṃ tasya tatkāle kiṃ cid asti dvijātiṣu<BR>
03,293.022d*1352_01	etasminn eva kāle tu pāṇḍavānāṃ hite rataḥ<BR>
03,293.023a	tam indro brāhmaṇo bhūtvā bhikṣāṃ dehīty upasthitaḥ<BR>
03,293.023c	svāgataṃ ceti rādheyas tam atha pratyabhāṣata<BR>
03,294.001	vaiśaṃpāyana uvāca<BR>
03,294.001a	devarājam anuprāptaṃ brāhmaṇacchadmanā vṛṣaḥ<BR>
03,294.001c	dṛṣṭvā svāgatam ity āha na bubodhāsya mānasam<BR>
03,294.002a	hiraṇyakaṇṭhīḥ pramadā grāmān vā bahugokulān<BR>
03,294.002c	kiṃ dadānīti taṃ vipram uvācādhirathis tataḥ<BR>
03,294.003	brāhmaṇa uvāca<BR>
03,294.003a	hiraṇyakaṇṭhyaḥ pramadā yac cānyat prītivardhanam<BR>
03,294.003c	nāhaṃ dattam ihecchāmi tadarthibhyaḥ pradīyatām<BR>
03,294.004a	yad etat sahajaṃ varma kuṇḍale ca tavānagha<BR>
03,294.004c	etad utkṛtya me dehi yadi satyavrato bhavān<BR>
03,294.005a	etad icchāmy ahaṃ kṣipraṃ tvayā dattaṃ paraṃtapa<BR>
03,294.005c	eṣa me sarvalābhānāṃ lābhaḥ paramako mataḥ<BR>
03,294.006	karṇa uvāca<BR>
03,294.006a	avaniṃ pramadā gāś ca nirvāpaṃ bahuvārṣikam<BR>
03,294.006c	tat te vipra pradāsyāmi na tu varma na kuṇḍale<BR>
03,294.007	vaiśaṃpāyana uvāca<BR>
03,294.007a	evaṃ bahuvidhair vākyair yācyamānaḥ sa tu dvijaḥ<BR>
03,294.007c	karṇena bharataśreṣṭha nānyaṃ varam ayācata<BR>
03,294.008a	sāntvitaś ca yathāśakti pūjitaś ca yathāvidhi<BR>
03,294.008c	naivānyaṃ sa dvijaśreṣṭhaḥ kāmayām āsa vai varam<BR>
03,294.009a	yadā nānyaṃ pravṛṇute varaṃ vai dvijasattamaḥ<BR>
03,294.009b*1353_01	vināsya sahajaṃ varma kuṇḍale ca viśāṃ pate<BR>
03,294.009c	tadainam abravīd bhūyo rādheyaḥ prahasann iva<BR>
03,294.010a	sahajaṃ varma me vipra kuṇḍale cāmṛtodbhave<BR>
03,294.010c	tenāvadhyo 'smi lokeṣu tato naitad dadāmy aham<BR>
03,294.011a	viśālaṃ pṛthivīrājyaṃ kṣemaṃ nihatakaṇṭakam<BR>
03,294.011c	pratigṛhṇīṣva mattas tvaṃ sādhu brāhmaṇapuṃgava<BR>
03,294.012a	kuṇḍalābhyāṃ vimukto 'haṃ varmaṇā sahajena ca<BR>
03,294.012c	gamanīyo bhaviṣyāmi śatrūṇāṃ dvijasattama<BR>
03,294.013a	yadā nānyaṃ varaṃ vavre bhagavān pākaśāsanaḥ<BR>
03,294.013c	tataḥ prahasya karṇas taṃ punar ity abravīd vacaḥ<BR>
03,294.014a	vidito devadeveśa prāg evāsi mama prabho<BR>
03,294.014c	na tu nyāyyaṃ mayā dātuṃ tava śakra vṛthā varam<BR>
03,294.015a	tvaṃ hi deveśvaraḥ sākṣāt tvayā deyo varo mama<BR>
03,294.015c	anyeṣāṃ caiva bhūtānām īśvaro hy asi bhūtakṛt<BR>
03,294.016a	yadi dāsyāmi te deva kuṇḍale kavacaṃ tathā<BR>
03,294.016c	vadhyatām upayāsyāmi tvaṃ ca śakrāvahāsyatām<BR>
03,294.017a	tasmād vinimayaṃ kṛtvā kuṇḍale varma cottamam<BR>
03,294.017c	harasva śakra kāmaṃ me na dadyām aham anyathā<BR>
03,294.018	śakra uvāca<BR>
03,294.018a	vidito 'haṃ raveḥ pūrvam āyann eva tavāntikam<BR>
03,294.018c	tena te sarvam ākhyātam evam etan na saṃśayaḥ<BR>
03,294.019a	kāmam astu tathā tāta tava karṇa yathecchasi<BR>
03,294.019c	varjayitvā tu me vajraṃ pravṛṇīṣva yad icchasi<BR>
03,294.020	vaiśaṃpāyana uvāca<BR>
03,294.020a	tataḥ karṇaḥ prahṛṣṭas tu upasaṃgamya vāsavam<BR>
03,294.020c	amoghāṃ śaktim abhyetya vavre saṃpūrṇamānasaḥ<BR>
03,294.021	karṇa uvāca<BR>
03,294.021a	varmaṇā kuṇḍalābhyāṃ ca śaktiṃ me dehi vāsava<BR>
03,294.021c	amoghāṃ śatrusaṃghānāṃ ghātanīṃ pṛtanāmukhe<BR>
03,294.022	vaiśaṃpāyana uvāca<BR>
03,294.022a	tataḥ saṃcintya manasā muhūrtam iva vāsavaḥ<BR>
03,294.022c	śaktyarthaṃ pṛthivīpāla karṇaṃ vākyam athābravīt<BR>
03,294.023a	kuṇḍale me prayacchasva varma caiva śarīrajam<BR>
03,294.023c	gṛhāṇa karṇa śaktiṃ tvam anena samayena me<BR>
03,294.024a	amoghā hanti śataśaḥ śatrūn mama karacyutā<BR>
03,294.024c	punaś ca pāṇim abhyeti mama daityān vinighnataḥ<BR>
03,294.025a	seyaṃ tava karaṃ prāpya hatvaikaṃ ripum ūrjitam<BR>
03,294.025c	garjantaṃ pratapantaṃ ca mām evaiṣyati sūtaja<BR>
03,294.026	karṇa uvāca<BR>
03,294.026a	ekam evāham icchāmi ripuṃ hantuṃ mahāhave<BR>
03,294.026c	garjantaṃ pratapantaṃ ca yato mama bhayaṃ bhavet<BR>
03,294.027	indra uvāca<BR>
03,294.027a	ekaṃ haniṣyasi ripuṃ garjantaṃ balinaṃ raṇe<BR>
03,294.027c	tvaṃ tu yaṃ prārthayasy ekaṃ rakṣyate sa mahātmanā<BR>
03,294.028a	yam āhur vedavidvāṃso varāham ajitaṃ harim<BR>
03,294.028c	nārāyaṇam acintyaṃ ca tena kṛṣṇena rakṣyate<BR>
03,294.029	karṇa uvāca<BR>
03,294.029*1354_01	evam etad yathāttha tvaṃ dānavānāṃ niṣūdana<BR>
03,294.029*1354_02	vadhiṣyāmi raṇe śatruṃ yo me sthātā puraḥsaraḥ<BR>
03,294.029a	evam apy astu bhagavann ekavīravadhe mama<BR>
03,294.029c	amoghā pravarā śaktir yena hanyāṃ pratāpinam<BR>
03,294.030a	utkṛtya tu pradāsyāmi kuṇḍale kavacaṃ ca te<BR>
03,294.030c	nikṛtteṣu ca gātreṣu na me bībhatsatā bhavet<BR>
03,294.031	indra uvāca<BR>
03,294.031a	na te bībhatsatā karṇa bhaviṣyati kathaṃ cana<BR>
03,294.031c	vraṇaś cāpi na gātreṣu yas tvaṃ nānṛtam icchasi<BR>
03,294.032a	yādṛśas te pitur varṇas tejaś ca vadatāṃ vara<BR>
03,294.032c	tādṛśenaiva varṇena tvaṃ karṇa bhavitā punaḥ<BR>
03,294.033a	vidyamāneṣu śastreṣu yady amoghām asaṃśaye<BR>
03,294.033c	pramatto mokṣyase cāpi tvayy evaiṣā patiṣyati<BR>
03,294.034	karṇa uvāca<BR>
03,294.034a	saṃśayaṃ paramaṃ prāpya vimokṣye vāsavīm imām<BR>
03,294.034c	yathā mām āttha śakra tvaṃ satyam etad bravīmi te<BR>
03,294.035	vaiśaṃpāyana uvāca<BR>
03,294.035a	tataḥ śaktiṃ prajvalitāṃ pratigṛhya viśāṃ pate<BR>
03,294.035c	śastraṃ gṛhītvā niśitaṃ sarvagātrāṇy akṛntata<BR>
03,294.036a	tato devā mānavā dānavāś ca; nikṛntantaṃ karṇam ātmānam evam<BR>
03,294.036c	dṛṣṭvā sarve siddhasaṃghāś ca nedur; na hy asyāsīd duḥkhajo vai vikāraḥ<BR>
03,294.037a	tato divyā dundubhayaḥ praṇeduḥ; papātoccaiḥ puṣpavarṣaṃ ca divyam<BR>
03,294.037c	dṛṣṭvā karṇaṃ śastrasaṃkṛttagātraṃ; muhuś cāpi smayamānaṃ nṛvīram<BR>
03,294.038a	tataś chittvā kavacaṃ divyam aṅgāt; tathaivārdraṃ pradadau vāsavāya<BR>
03,294.038c	tathotkṛtya pradadau kuṇḍale te; vaikartanaḥ karmaṇā tena karṇaḥ<BR>
03,294.038d*1355_01	tato devo mudito vajrapāṇir<BR>
03,294.038d*1355_02	dṛṣṭvā karṇaṃ śastranikṛttagātram<BR>
03,294.039a	tataḥ śakraḥ prahasan vañcayitvā; karṇaṃ loke yaśasā yojayitvā<BR>
03,294.039c	kṛtaṃ kāryaṃ pāṇḍavānāṃ hi mene; tataḥ paścād divam evotpapāta<BR>
03,294.040a	śrutvā karṇaṃ muṣitaṃ dhārtarāṣṭrā; dīnāḥ sarve bhagnadarpā ivāsan<BR>
03,294.040c	tāṃ cāvasthāṃ gamitaṃ sūtaputraṃ; śrutvā pārthā jahṛṣuḥ kānanasthāḥ<BR>
03,294.041	janamejaya uvāca<BR>
03,294.041a	kvasthā vīrāḥ pāṇḍavās te babhūvuḥ; kutaś caitac chrutavantaḥ priyaṃ te<BR>
03,294.041c	kiṃ vākārṣur dvādaśe 'bde vyatīte; tan me sarvaṃ bhagavān vyākarotu<BR>
03,294.042	vaiśaṃpāyana uvāca<BR>
03,294.042a	labdhvā kṛṣṇāṃ saindhavaṃ drāvayitvā; vipraiḥ sārdhaṃ kāmyakād āśramāt te<BR>
03,294.042c	mārkaṇḍeyāc chrutavantaḥ purāṇaṃ; devarṣīṇāṃ caritaṃ vistareṇa<BR>
03,294.043a	pratyājagmuḥ sarathāḥ sānuyātrāḥ; sarvaiḥ sārdhaṃ sūdapaurogavaiś ca<BR>
03,294.043c	tataḥ puṇyaṃ dvaitavanaṃ nṛvīrā; nistīryograṃ vanavāsaṃ samagram<BR>
03,295.001	janamejaya uvāca<BR>
03,295.001a	evaṃ hṛtāyāṃ kṛṣṇāyāṃ prāpya kleśam anuttamam<BR>
03,295.001c	pratilabhya tataḥ kṛṣṇāṃ kim akurvata pāṇḍavāḥ<BR>
03,295.002	vaiśaṃpāyana uvāca<BR>
03,295.002*1356_01	sarve puṣpaphalāhārāḥ sarva eva mitāśanāḥ<BR>
03,295.002a	evaṃ hṛtāyāṃ kṛṣṇāyāṃ prāpya kleśam anuttamam<BR>
03,295.002b*1357_01	pratilabhya tataḥ kṛṣṇāṃ yad akurvanta tac chṛṇu<BR>
03,295.002c	vihāya kāmyakaṃ rājā saha bhrātṛbhir acyutaḥ<BR>
03,295.003a	punar dvaitavanaṃ ramyam ājagāma yudhiṣṭhiraḥ<BR>
03,295.003c	svādumūlaphalaṃ ramyaṃ mārkaṇḍeyāśramaṃ prati<BR>
03,295.004a	anuguptaphalāhārāḥ sarva eva mitāśanāḥ<BR>
03,295.004c	nyavasan pāṇḍavās tatra kṛṣṇayā saha bhārata<BR>
03,295.005a	vasan dvaitavane rājā kuntīputro yudhiṣṭhiraḥ<BR>
03,295.005c	bhīmaseno 'rjunaś caiva mādrīputrau ca pāṇḍavau<BR>
03,295.006a	brāhmaṇārthe parākrāntā dharmātmāno yatavratāḥ<BR>
03,295.006c	kleśam ārchanta vipulaṃ sukhodarkaṃ paraṃtapāḥ<BR>
03,295.006d*1358_01	tasmin prativasantas te yat prāpuḥ kurusattamāḥ<BR>
03,295.006d*1358_02	vane kleśaṃ sukhodarkaṃ tat pravakṣyāmi tac chṛṇu<BR>
03,295.006d*1358_03	araṇīsahitaṃ manthaṃ brāhmaṇasya tapasvinaḥ<BR>
03,295.006d*1358_04	mṛgasya gharṣamāṇasya viṣāṇe samasajjata<BR>
03,295.006d*1358_05	tad ādāya gato rājaṃs tvaramāṇo mahāmṛgaḥ<BR>
03,295.006d*1358_06	āśramāntaritaḥ śīghraṃ plavamāno mahājavaḥ<BR>
03,295.006d*1358_07	hriyamāṇaṃ tu taṃ dṛṣṭvā sa vipraḥ kurusattama<BR>
03,295.006d*1358_08	tvarito 'bhyāgamat tatra agnihotraparīpsayā<BR>
03,295.006d*1359_01	teṣāṃ ca vasatāṃ tatra pāṇḍavānāṃ mahāratham<BR>
03,295.007a	ajātaśatrum āsīnaṃ bhrātṛbhiḥ sahitaṃ vane<BR>
03,295.007b@030_0001	ājagāma vane rājan durvāsāḥ kopano dvijaḥ<BR>
03,295.007b@030_0002	duryodhanapreritaś cā[pya]parāhṇe bubhukṣitaḥ<BR>
03,295.007b@030_0003	draupadyā sahite bhukte dharmarāje yudhiṣṭhire<BR>
03,295.007b@030_0004	tadā cintāparītātmā dharmasūnur janārdanam<BR>
03,295.007b@030_0005	cintayām āsa bhagavān ājagāma tvarānvitaḥ<BR>
03,295.007b@030_0006	gate durvāsasi tadā gaṅgāyāṃ snapanāya ca<BR>
03,295.007b@030_0007	śākapatraṃ tadā rājan bubhuje madhusūdanaḥ<BR>
03,295.007b@030_0008	tṛptāṃ trilokīm ity uvāca kāruṇyād bhaktavatsalaḥ<BR>
03,295.007b@030_0009	durvāsās tuṣṭim āpanno hṛṣṭas tasmai śivaṃ dadau<BR>
03,295.007b@030_0010	mārkaṇḍeyāśramāsīnaṃ dharmarājaṃ yudhiṣṭhiram<BR>
03,295.007c	āgamya brāhmaṇas tūrṇaṃ saṃtapta idam abravīt<BR>
03,295.008a	araṇīsahitaṃ mahyaṃ samāsaktaṃ vanaspatau<BR>
03,295.008c	mṛgasya gharṣamāṇasya viṣāṇe samasajjata<BR>
03,295.009a	tad ādāya gato rājaṃs tvaramāṇo mahāmṛgaḥ<BR>
03,295.009c	āśramāt tvaritaḥ śīghraṃ plavamāno mahājavaḥ<BR>
03,295.010a	tasya gatvā padaṃ śīghram āsādya ca mahāmṛgam<BR>
03,295.010c	agnihotraṃ na lupyeta tadānayata pāṇḍavāḥ<BR>
03,295.011a	brāhmaṇasya vacaḥ śrutvā saṃtapto 'tha yudhiṣṭhiraḥ<BR>
03,295.011c	dhanur ādāya kaunteyaḥ prādravad bhrātṛbhiḥ saha<BR>
03,295.012a	sannaddhā dhanvinaḥ sarve prādravan narapuṃgavāḥ<BR>
03,295.012c	brāhmaṇārthe yatantas te śīghram anvagaman mṛgam<BR>
03,295.013a	karṇinālīkanārācān utsṛjanto mahārathāḥ<BR>
03,295.013c	nāvidhyan pāṇḍavās tatra paśyanto mṛgam antikāt<BR>
03,295.014a	teṣāṃ prayatamānānāṃ nādṛśyata mahāmṛgaḥ<BR>
03,295.014c	apaśyanto mṛgaṃ śrāntā duḥkhaṃ prāptā manasvinaḥ<BR>
03,295.015a	śītalacchāyam āsādya nyagrodhaṃ gahane vane<BR>
03,295.015c	kṣutpipāsāparītāṅgāḥ pāṇḍavāḥ samupāviśan<BR>
03,295.016a	teṣāṃ samupaviṣṭānāṃ nakulo duḥkhitas tadā<BR>
03,295.016c	abravīd bhrātaraṃ jyeṣṭham amarṣāt kurusattama<BR>
03,295.017a	nāsmin kule jātu mamajja dharmo; na cālasyād arthalopo babhūva<BR>
03,295.017c	anuttarāḥ sarvabhūteṣu bhūyaḥ; saṃprāptāḥ smaḥ saṃśayaṃ kena rājan<BR>
03,296.001	yudhiṣṭhira uvāca<BR>
03,296.001a	nāpadām asti maryādā na nimittaṃ na kāraṇam<BR>
03,296.001c	dharmas tu vibhajaty atra ubhayoḥ puṇyapāpayoḥ<BR>
03,296.002	bhīma uvāca<BR>
03,296.002a	prātikāmy anayat kṛṣṇāṃ sabhāyāṃ preṣyavat tadā<BR>
03,296.002c	na mayā nihatas tatra tena prāptāḥ sma saṃśayam<BR>
03,296.003	arjuna uvāca<BR>
03,296.003a	vācas tīkṣṇāsthibhedinyaḥ sūtaputreṇa bhāṣitāḥ<BR>
03,296.003c	atitīkṣṇā mayā kṣāntās tena prāptāḥ sma saṃśayam<BR>
03,296.003d*1360_00	nakula uvāca<BR>
03,296.003d*1360_01	dhārtarāṣṭrāḥ kutsayanto yan me na nihatās tadā<BR>
03,296.003d*1360_02	dyūtakāle mahārāja tenemām āpadaṃ gatāḥ<BR>
03,296.004	sahadeva uvāca<BR>
03,296.004a	śakunis tvāṃ yadājaiṣīd akṣadyūtena bhārata<BR>
03,296.004c	sa mayā na hatas tatra tena prāptāḥ sma saṃśayam<BR>
03,296.005	vaiśaṃpāyana uvāca<BR>
03,296.005a	tato yudhiṣṭhiro rājā nakulaṃ vākyam abravīt<BR>
03,296.005c	āruhya vṛkṣaṃ mādreya nirīkṣasva diśo daśa<BR>
03,296.006a	pānīyam antike paśya vṛkṣān vāpy udakāśrayān<BR>
03,296.006c	ime hi bhrātaraḥ śrāntās tava tāta pipāsitāḥ<BR>
03,296.007a	nakulas tu tathety uktvā śīghram āruhya pādapam<BR>
03,296.007a*1361_01	**** **** bhrātur jyeṣṭhasya śāsanāt<BR>
03,296.007a*1361_02	tata utthāya matimān<BR>
03,296.007c	abravīd bhrātaraṃ jyeṣṭham abhivīkṣya samantataḥ<BR>
03,296.008a	paśyāmi bahulān rājan vṛkṣān udakasaṃśrayān<BR>
03,296.008c	sārasānāṃ ca nirhrādam atrodakam asaṃśayam<BR>
03,296.009a	tato 'bravīt satyadhṛtiḥ kuntīputro yudhiṣṭhiraḥ<BR>
03,296.009c	gaccha saumya tataḥ śīghraṃ tūrṇaṃ pānīyam ānaya<BR>
03,296.010a	nakulas tu tathety uktvā bhrātur jyeṣṭhasya śāsanāt<BR>
03,296.010c	prādravad yatra pānīyaṃ śīghraṃ caivānvapadyata<BR>
03,296.011a	sa dṛṣṭvā vimalaṃ toyaṃ sārasaiḥ parivāritam<BR>
03,296.011c	pātukāmas tato vācam antarikṣāt sa śuśruve<BR>
03,296.012a	mā tāta sāhasaṃ kārṣīr mama pūrvaparigrahaḥ<BR>
03,296.012c	praśnān uktvā tu mādreya tataḥ piba harasva ca<BR>
03,296.013a	anādṛtya tu tad vākyaṃ nakulaḥ supipāsitaḥ<BR>
03,296.013c	apibac chītalaṃ toyaṃ pītvā ca nipapāta ha<BR>
03,296.014a	cirāyamāṇe nakule kuntīputro yudhiṣṭhiraḥ<BR>
03,296.014c	abravīd bhrātaraṃ vīraṃ sahadevam ariṃdamam<BR>
03,296.015a	bhrātā cirāyate tāta sahadeva tavāgrajaḥ<BR>
03,296.015c	taṃ caivānaya sodaryaṃ pānīyaṃ ca tvam ānaya<BR>
03,296.016a	sahadevas tathety uktvā tāṃ diśaṃ pratyapadyata<BR>
03,296.016c	dadarśa ca hataṃ bhūmau bhrātaraṃ nakulaṃ tadā<BR>
03,296.017a	bhrātṛśokābhisaṃtaptas tṛṣayā ca prapīḍitaḥ<BR>
03,296.017c	abhidudrāva pānīyaṃ tato vāg abhyabhāṣata<BR>
03,296.018a	mā tāta sāhasaṃ kārṣīr mama pūrvaparigrahaḥ<BR>
03,296.018c	praśnān uktvā yathākāmaṃ tataḥ piba harasva ca<BR>
03,296.019a	anādṛtya tu tad vākyaṃ sahadevaḥ pipāsitaḥ<BR>
03,296.019c	apibac chītalaṃ toyaṃ pītvā ca nipapāta ha<BR>
03,296.020a	athābravīt sa vijayaṃ kuntīputro yudhiṣṭhiraḥ<BR>
03,296.020c	bhrātarau te ciragatau bībhatso śatrukarśana<BR>
03,296.020e	tau caivānaya bhadraṃ te pānīyaṃ ca tvam ānaya<BR>
03,296.020f*1362_01	tvaṃ hi nas tāta sarveṣāṃ duḥkhitānām apāśrayaḥ<BR>
03,296.021a	evam ukto guḍākeśaḥ pragṛhya saśaraṃ dhanuḥ<BR>
03,296.021c	āmuktakhaḍgo medhāvī tat saraḥ pratyapadyata<BR>
03,296.022a	yataḥ puruṣaśārdūlau pānīyaharaṇe gatau<BR>
03,296.022c	tau dadarśa hatau tatra bhrātarau śvetavāhanaḥ<BR>
03,296.022d*1363_01	vigatāsū naravyāghrau śayānau vasudhātale<BR>
03,296.023a	prasuptāv iva tau dṛṣṭvā narasiṃhaḥ suduḥkhitaḥ<BR>
03,296.023c	dhanur udyamya kaunteyo vyalokayata tad vanam<BR>
03,296.024a	nāpaśyat tatra kiṃ cit sa bhūtaṃ tasmin mahāvane<BR>
03,296.024c	savyasācī tataḥ śrāntaḥ pānīyaṃ so 'bhyadhāvata<BR>
03,296.025a	abhidhāvaṃs tato vācam antarikṣāt sa śuśruve<BR>
03,296.025c	kim āsīd asi pānīyaṃ naitac chakyaṃ balāt tvayā<BR>
03,296.026a	kaunteya yadi vai praśnān mayoktān pratipatsyase<BR>
03,296.026c	tataḥ pāsyasi pānīyaṃ hariṣyasi ca bhārata<BR>
03,296.027a	vāritas tv abravīt pārtho dṛśyamāno nivāraya<BR>
03,296.027c	yāvad bāṇair vinirbhinnaḥ punar naivaṃ vadiṣyasi<BR>
03,296.028a	evam uktvā tataḥ pārthaḥ śarair astrānumantritaiḥ<BR>
03,296.028c	vavarṣa tāṃ diśaṃ kṛtsnāṃ śabdavedhaṃ ca darśayan<BR>
03,296.029a	karṇinālīkanārācān utsṛjan bharatarṣabha<BR>
03,296.029c	anekair iṣusaṃghātair antarikṣaṃ vavarṣa ha<BR>
03,296.029d*1364_01	so 'py adṛśyāya bhūtāya nabhasy āmitatejase<BR>
03,296.029d*1364_02	utsasarja mahābāhur bāṇajālaṃ dhanaṃjayaḥ<BR>
03,296.029d*1364_03	tatas tān iṣusaṃghātān gāṇḍīvadhanuṣaś cyutān<BR>
03,296.029d*1364_04	meghān kṛtvā jahāsoccais tad adbhutam ivābhavat<BR>
03,296.030	yakṣa uvāca<BR>
03,296.030a	kiṃ vighātena te pārtha praśnān uktvā tataḥ piba<BR>
03,296.030c	anuktvā tu tataḥ praśnān pītvaiva na bhaviṣyasi<BR>
03,296.030d*1365_01	evam uktas tataḥ pārthaḥ savyasācī dhanaṃjayaḥ<BR>
03,296.031	vaiśaṃpāyana uvāca<BR>
03,296.031a	sa tv amoghān iṣūn muktvā tṛṣṇayābhiprapīḍitaḥ<BR>
03,296.031c	avijñāyaiva tān praśnān pītvaiva nipapāta ha<BR>
03,296.032a	athābravīd bhīmasenaṃ kuntīputro yudhiṣṭhiraḥ<BR>
03,296.032c	nakulaḥ sahadevaś ca bībhatsuś cāparājitaḥ<BR>
03,296.033a	ciraṃ gatās toyahetor na cāgacchanti bhārata<BR>
03,296.033c	tāṃś caivānaya bhadraṃ te pānīyaṃ ca tvam ānaya<BR>
03,296.034a	bhīmasenas tathety uktvā tāṃ diśaṃ pratyapadyata<BR>
03,296.034c	yatra te puruṣavyāghrā bhrātaro 'sya nipātitāḥ<BR>
03,296.035a	tān dṛṣṭvā duḥkhito bhīmas tṛṣayā ca prapīḍitaḥ<BR>
03,296.035c	amanyata mahābāhuḥ karma tad yakṣarakṣasām<BR>
03,296.035e	sa cintayām āsa tadā yoddhavyaṃ dhruvam adya me<BR>
03,296.036a	pāsyāmi tāvat pānīyam iti pārtho vṛkodaraḥ<BR>
03,296.036c	tato 'bhyadhāvat pānīyaṃ pipāsuḥ puruṣarṣabhaḥ<BR>
03,296.036d*1366_01	vāg uvācātha suspaṣṭam adṛśyā pāṇḍunandanam<BR>
03,296.037	yakṣa uvāca<BR>
03,296.037a	mā tāta sāhasaṃ kārṣīr mama pūrvaparigrahaḥ<BR>
03,296.037c	praśnān uktvā tu kaunteya tataḥ piba harasva ca<BR>
03,296.038	vaiśaṃpāyana uvāca<BR>
03,296.038a	evam uktas tato bhīmo yakṣeṇāmitatejasā<BR>
03,296.038c	avijñāyaiva tān praśnān pītvaiva nipapāta ha<BR>
03,296.038d*1367_01	tataḥ kuntīsuto rājā dharmaputro yudhiṣṭhiraḥ<BR>
03,296.038d*1368_01	tataś ciragatān bhrātṝn atha jñātuṃ yudhiṣṭhiraḥ<BR>
03,296.038d*1369_01	cirāyamānān bahuśaḥ punaḥ punar uvāca ha<BR>
03,296.038d*1369_02	mādreyau kiṃ cirāyete gāṇḍīvī kiṃ cirāyate<BR>
03,296.038d*1369_03	mahābaladharas tatra kiṃ nu bhīmaś cirāyate<BR>
03,296.038d*1369_04	gacchāmy eṣāṃ padaṃ draṣṭum iti kṛtvā yudhiṣṭhiraḥ<BR>
03,296.039a	tataḥ kuntīsuto rājā vicintya puruṣarṣabhaḥ<BR>
03,296.039b*1370_01	vaiśaṃpāyana uvāca<BR>
03,296.039b*1370_01	ātmanātmānam etac ca cintayann idam abravīt<BR>
03,296.039b*1370_02	tataś ciragatān bhrātṝn atha rājā yudhiṣṭhiraḥ<BR>
03,296.039b*1370_03	cirāyamāṇān bahuśaḥ punaḥ punar uvāca ha<BR>
03,296.039b*1370_04	kiṃ svid vanam idaṃ draṣṭuṃ kiṃ svid dṛṣṭo mṛgo bhavet<BR>
03,296.039b*1370_05	prāhasan vā mahābhūtaṃ śaptās tenātha te 'patan<BR>
03,296.039b*1370_06	na paśyanty atha vā vīrāḥ pānīyaṃ yatra te gatāḥ<BR>
03,296.039b*1370_07	anviṣadbhir vane toyaṃ kālo 'yam iti pātitaḥ<BR>
03,296.039b*1370_08	kiṃ nu tat kāraṇaṃ yena nāyānti puruṣarṣabhāḥ<BR>
03,296.039b*1370_09	gacchāmy eṣāṃ padaṃ draṣṭum iti kṛtvā yudhiṣṭhiraḥ<BR>
03,296.039b*1371_00	vaiśaṃpāyana uvāca<BR>
03,296.039b*1371_01	evamādīni vākyāni vimṛṣan nṛpasattamaḥ<BR>
03,296.039c	samutthāya mahābāhur dahyamānena cetasā<BR>
03,296.040a	apetajananirghoṣaṃ praviveśa mahāvanam<BR>
03,296.040c	rurubhiś ca varāhaiś ca pakṣibhiś ca niṣevitam<BR>
03,296.041a	nīlabhāsvaravarṇaiś ca pādapair upaśobhitam<BR>
03,296.041c	bhramarair upagītaṃ ca pakṣibhiś ca mahāyaśāḥ<BR>
03,296.041d*1372_01	mṛduśāḍvalasaṃkīrṇaṃ bhūmibhāgaṃ manoharam<BR>
03,296.042a	sa gacchan kānane tasmin hemajālapariṣkṛtam<BR>
03,296.042c	dadarśa tat saraḥ śrīmān viśvakarmakṛtaṃ yathā<BR>
03,296.043a	upetaṃ nalinījālaiḥ sindhuvāraiś ca vetasaiḥ<BR>
03,296.043c	ketakaiḥ karavīraiś ca pippalaiś caiva saṃvṛtam<BR>
03,296.043d*1373_01	tato dharmasutaḥ śrīmān bhrātṛdarśanalālasaḥ<BR>
03,296.043e	śramārtas tad upāgamya saro dṛṣṭvātha vismitaḥ<BR>
03,297.001	vaiśaṃpāyana uvāca<BR>
03,297.001a	sa dadarśa hatān bhrātṝṃl lokapālān iva cyutān<BR>
03,297.001c	yugānte samanuprāpte śakrapratimagauravān<BR>
03,297.002a	viprakīrṇadhanurbāṇaṃ dṛṣṭvā nihatam arjunam<BR>
03,297.002c	bhīmasenaṃ yamau cobhau nirviceṣṭān gatāyuṣaḥ<BR>
03,297.003a	sa dīrgham uṣṇaṃ niḥśvasya śokabāṣpapariplutaḥ<BR>
03,297.003b@031_0001	tān dṛṣṭvā patitān bhrātṝn sarvāṃś cintāsamanvitaḥ<BR>
03,297.003b@031_0002	dharmaputro mahābāhur vilalāpa suvistaram<BR>
03,297.003b@031_0003	nanu tvayā mahābāho pratijñātaṃ vṛkodara<BR>
03,297.003b@031_0004	suyodhanasya bhetsyāmi gadayā sakthinī raṇe<BR>
03,297.003b@031_0005	vyarthaṃ tad adya me sarvaṃ tvayi vīre nipātite<BR>
03,297.003b@031_0006	mahātmani mahābāho kurūṇāṃ kīrtivardhane<BR>
03,297.003b@031_0007	manuṣyasaṃbhavā vāco vidharmiṇyaḥ pratiśrutāḥ<BR>
03,297.003b@031_0008	bhavatāṃ divyavācas tu tā bhavantu kathaṃ mṛṣā<BR>
03,297.003b@031_0009	devāś cāpi yadāvocan sūtake tvāṃ dhanaṃjaya<BR>
03,297.003b@031_0010	sahasrākṣād anavaraḥ kunti putras taveti vai<BR>
03,297.003b@031_0011	uttare pāriyātre ca jagbur bhūtāni sarvaśaḥ<BR>
03,297.003b@031_0012	vipranaṣṭāṃ śriyaṃ caiṣām āhartā punar añjasā<BR>
03,297.003b@031_0013	nāsya jetā raṇe kaś cid ajetā naiṣa kasya cit<BR>
03,297.003b@031_0014	so 'yaṃ mṛtyuvaśaṃ yātaḥ kathaṃ jiṣṇur mahābalaḥ<BR>
03,297.003b@031_0015	ayaṃ mamāśāṃ saṃhatya śete bhūmau dhanaṃjayaḥ<BR>
03,297.003b@031_0016	āśritya yaṃ vayaṃ nāthaṃ duḥkhāny etāni sehima<BR>
03,297.003b@031_0017	raṇe 'pramattau vīrau ca sadā śatrunibarhaṇau<BR>
03,297.003b@031_0018	kathaṃ ripuvaśaṃ yātau kuntīputrau mahābalau<BR>
03,297.003b@031_0019	yau sarvāstrāpratihatau bhīmasenadhanaṃjayau<BR>
03,297.003b@031_0020	aśmasāramayaṃ nūnaṃ hṛdayaṃ mama durhṛdaḥ<BR>
03,297.003b@031_0021	yamau yad etau dṛṣṭvādya patitau nāvadīryate<BR>
03,297.003b@031_0022	śāstrajñā deśakālajñās tapoyuktāḥ kriyānvitāḥ<BR>
03,297.003b@031_0023	akṛtvā sadṛśaṃ karma kiṃ śedhvaṃ puruṣarṣabhāḥ<BR>
03,297.003b@031_0024	avikṣataśarīrāś cāpy apramṛṣṭaśarāsanāḥ<BR>
03,297.003b@031_0025	asaṃjñā bhuvi saṃgamya kiṃ śedhvam aparājitāḥ<BR>
03,297.003b@031_0026	sānūn ivādreḥ saṃsuptān dṛṣṭvā bhrātṝn mahāmatiḥ<BR>
03,297.003b@031_0027	sukhaṃ prasuptān prasvinnaḥ khinnaḥ kaṣṭāṃ daśāṃ gataḥ<BR>
03,297.003b@031_0028	evam evedam ity uktvā dharmātmā sa nareśvaraḥ<BR>
03,297.003b@031_0029	śokasāgaramadhyastho dadhyau kāraṇam ākulaḥ<BR>
03,297.003b@031_0030	itikartavyatāṃ ceti deśakālavibhāgavit<BR>
03,297.003b@031_0031	nābhipede mahābāhuś cintayāno mahāmatiḥ<BR>
03,297.003b@031_0032	atha saṃstabhya dharmātmā tadātmānaṃ tapaḥsutaḥ<BR>
03,297.003b@031_0033	evaṃ vilapya bahudhā dharmaputro yudhiṣṭhiraḥ<BR>
03,297.003c	buddhyā vicintayām āsa vīrāḥ kena nipātitāḥ<BR>
03,297.004a	naiṣāṃ śastraprahāro 'sti padaṃ nehāsti kasya cit<BR>
03,297.004c	bhūtaṃ mahad idaṃ manye bhrātaro yena me hatāḥ<BR>
03,297.004e	ekāgraṃ cintayiṣyāmi pītvā vetsyāmi vā jalam<BR>
03,297.004f*1374_01	bhrātṝṇāṃ vyasanaṃ ghoraṃ samam eva mahātmanām<BR>
03,297.005a	syāt tu duryodhanenedam upāṃśuvihitaṃ kṛtam<BR>
03,297.005c	gāndhārarājaracitaṃ satataṃ jihmabuddhinā<BR>
03,297.006a	yasya kāryam akāryaṃ vā samam eva bhavaty uta<BR>
03,297.006c	kas tasya viśvased vīro durmater akṛtātmanaḥ<BR>
03,297.007a	atha vā puruṣair gūḍhaiḥ prayogo 'yaṃ durātmanaḥ<BR>
03,297.007c	bhaved iti mahābāhur bahudhā samacintayat<BR>
03,297.007d*1375_01	ācāryaṃ kiṃ nu vakṣyāmi kṛpaṃ bhīṣmam ahaṃ nu kim<BR>
03,297.007d*1376_01	viduraṃ kiṃ nu vakṣyāmi bṛhaspatisamaṃ naye<BR>
03,297.007d*1377_01	ambāṃ ca kiṃ nu vakṣyāmi sadā duḥkhasya bhāginīm<BR>
03,297.007d*1377_02	dṛṣṭvā māṃ bhrātṛbhir hīnaṃ pṛcchantīṃ putragṛddhinīm<BR>
03,297.007d*1377_03	yadā tvaṃ bhrātṛbhiḥ sarvaiḥ śakratulyaparākramaiḥ<BR>
03,297.007d*1377_04	sārdhaṃ vanaṃ gato vīraiḥ katham ekas tvam āgataḥ<BR>
03,297.008a	tasyāsīn na viṣeṇedam udakaṃ dūṣitaṃ yathā<BR>
03,297.008b*1378_01	mṛtānām api caiteṣāṃ vikṛtaṃ naiva jāyate<BR>
03,297.008c	mukhavarṇāḥ prasannā me bhrātṝṇām ity acintayat<BR>
03,297.009a	ekaikaśaś caughabalān imān puruṣasattamān<BR>
03,297.009c	ko 'nyaḥ pratisamāseta kālāntakayamād ṛte<BR>
03,297.010a	etenādhyavasāyena tat toyam avagāḍhavān<BR>
03,297.010c	gāhamānaś ca tat toyam antarikṣāt sa śuśruve<BR>
03,297.011	yakṣa uvāca<BR>
03,297.011a	ahaṃ bakaḥ śaivalamatsyabhakṣo; mayā nītāḥ pretavaśaṃ tavānujāḥ<BR>
03,297.011c	tvaṃ pañcamo bhavitā rājaputra; na cet praśnān pṛcchato vyākaroṣi<BR>
03,297.012a	mā tāta sāhasaṃ kārṣīr mama pūrvaparigrahaḥ<BR>
03,297.012c	praśnān uktvā tu kaunteya tataḥ piba harasva ca<BR>
03,297.013	yudhiṣṭhira uvāca<BR>
03,297.013a	rudrāṇāṃ vā vasūnāṃ vā marutāṃ vā pradhānabhāk<BR>
03,297.013c	pṛcchāmi ko bhavān devo naitac chakuninā kṛtam<BR>
03,297.014a	himavān pāriyātraś ca vindhyo malaya eva ca<BR>
03,297.014c	catvāraḥ parvatāḥ kena pātitā bhuvi tejasā<BR>
03,297.015a	atīva te mahat karma kṛtaṃ balavatāṃ vara<BR>
03,297.015b*1379_01	vinighnatā maheṣvāsāṃś caturo 'pi mamānujān<BR>
03,297.015c	yan na devā na gandharvā nāsurā na ca rākṣasāḥ<BR>
03,297.015e	viṣaheran mahāyuddhe kṛtaṃ te tan mahādbhutam<BR>
03,297.016a	na te jānāmi yat kāryaṃ nābhijānāmi kāṅkṣitam<BR>
03,297.016c	kautūhalaṃ mahaj jātaṃ sādhvasaṃ cāgataṃ mama<BR>
03,297.017a	yenāsmy udvignahṛdayaḥ samutpannaśirojvaraḥ<BR>
03,297.017c	pṛcchāmi bhagavaṃs tasmāt ko bhavān iha tiṣṭhati<BR>
03,297.018	yakṣa uvāca<BR>
03,297.018a	yakṣo 'ham asmi bhadraṃ te nāsmi pakṣī jalecaraḥ<BR>
03,297.018c	mayaite nihatāḥ sarve bhrātaras te mahaujasaḥ<BR>
03,297.019	vaiśaṃpāyana uvāca<BR>
03,297.019a	tatas tām aśivāṃ śrutvā vācaṃ sa paruṣākṣarām<BR>
03,297.019c	yakṣasya bruvato rājann upakramya tadā sthitaḥ<BR>
03,297.019d*1380_01	tato rājann apākramya tasmād deśād avasthitaḥ<BR>
03,297.020a	virūpākṣaṃ mahākāyaṃ yakṣaṃ tālasamucchrayam<BR>
03,297.020c	jvalanārkapratīkāśam adhṛṣyaṃ parvatopamam<BR>
03,297.021a	setum āśritya tiṣṭhantaṃ dadarśa bharatarṣabhaḥ<BR>
03,297.021c	meghagambhīrayā vācā tarjayantaṃ mahābalam<BR>
03,297.021d*1381_01	uvāca yakṣaḥ kaunteyaṃ bhrātṛśokābhipīḍitam<BR>
03,297.022	yakṣa uvāca<BR>
03,297.022a	ime te bhrātaro rājan vāryamāṇā mayāsakṛt<BR>
03,297.022c	balāt toyaṃ jihīrṣantas tato vai sūditā mayā<BR>
03,297.023a	na peyam udakaṃ rājan prāṇān iha parīpsatā<BR>
03,297.023c	pārtha mā sāhasaṃ kārṣīr mama pūrvaparigrahaḥ<BR>
03,297.023e	praśnān uktvā tu kaunteya tataḥ piba harasva ca<BR>
03,297.024	yudhiṣṭhira uvāca<BR>
03,297.024a	naivāhaṃ kāmaye yakṣa tava pūrvaparigraham<BR>
03,297.024c	kāmaṃ naitat praśaṃsanti santo hi puruṣāḥ sadā<BR>
03,297.025a	yadātmanā svam ātmānaṃ praśaṃset puruṣaḥ prabho<BR>
03,297.025c	yathāprajñaṃ tu te praśnān prativakṣyāmi pṛccha mām<BR>
03,297.026	yakṣa uvāca<BR>
03,297.026a	kiṃ svid ādityam unnayati ke ca tasyābhitaś carāḥ<BR>
03,297.026c	kaś cainam astaṃ nayati kasmiṃś ca pratitiṣṭhati<BR>
03,297.027	yudhiṣṭhira uvāca<BR>
03,297.027a	brahmādityam unnayati devās tasyābhitaś carāḥ<BR>
03,297.027c	dharmaś cāstaṃ nayati ca satye ca pratitiṣṭhati<BR>
03,297.028	yakṣa uvāca<BR>
03,297.028a	kena svic chrotriyo bhavati kena svid vindate mahat<BR>
03,297.028c	kena dvitīyavān bhavati rājan kena ca buddhimān<BR>
03,297.029	yudhiṣṭhira uvāca<BR>
03,297.029a	śrutena śrotriyo bhavati tapasā vindate mahat<BR>
03,297.029c	dhṛtyā dvitīyavān bhavati buddhimān vṛddhasevayā<BR>
03,297.030	yakṣa uvāca<BR>
03,297.030a	kiṃ brāhmaṇānāṃ devatvaṃ kaś ca dharmaḥ satām iva<BR>
03,297.030c	kaś caiṣāṃ mānuṣo bhāvaḥ kim eṣām asatām iva<BR>
03,297.031	yudhiṣṭhira uvāca<BR>
03,297.031a	svādhyāya eṣāṃ devatvaṃ tapa eṣāṃ satām iva<BR>
03,297.031c	maraṇaṃ mānuṣo bhāvaḥ parivādo 'satām iva<BR>
03,297.032	yakṣa uvāca<BR>
03,297.032a	kiṃ kṣatriyāṇāṃ devatvaṃ kaś ca dharmaḥ satām iva<BR>
03,297.032c	kaś caiṣāṃ mānuṣo bhāvaḥ kim eṣām asatām iva<BR>
03,297.033	yudhiṣṭhira uvāca<BR>
03,297.033a	iṣvastram eṣāṃ devatvaṃ yajña eṣāṃ satām iva<BR>
03,297.033c	bhayaṃ vai mānuṣo bhāvaḥ parityāgo 'satām iva<BR>
03,297.034	yakṣa uvāca<BR>
03,297.034a	kim ekaṃ yajñiyaṃ sāma kim ekaṃ yajñiyaṃ yajuḥ<BR>
03,297.034c	kā caikā vṛścate yajñaṃ kāṃ yajño nātivartate<BR>
03,297.035	yudhiṣṭhira uvāca<BR>
03,297.035a	prāṇo vai yajñiyaṃ sāma mano vai yajñiyaṃ yajuḥ<BR>
03,297.035c	vāg ekā vṛścate yajñaṃ tāṃ yajño nātivartate<BR>
03,297.036	yakṣa uvāca<BR>
03,297.036a	kiṃ svid āpatatāṃ śreṣṭhaṃ kiṃ svin nipatatāṃ varam<BR>
03,297.036c	kiṃ svit pratiṣṭhamānānāṃ kiṃ svit pravadatāṃ varam<BR>
03,297.037	yudhiṣṭhira uvāca<BR>
03,297.037a	varṣam āpatatāṃ śreṣṭhaṃ bījaṃ nipatatāṃ varam<BR>
03,297.037c	gāvaḥ pratiṣṭhamānānāṃ putraḥ pravadatāṃ varaḥ<BR>
03,297.038	yakṣa uvāca<BR>
03,297.038a	indriyārthān anubhavan buddhimāṃl lokapūjitaḥ<BR>
03,297.038c	saṃmataḥ sarvabhūtānām ucchvasan ko na jīvati<BR>
03,297.039	yudhiṣṭhira uvāca<BR>
03,297.039a	devatātithibhṛtyānāṃ pitṝṇām ātmanaś ca yaḥ<BR>
03,297.039c	na nirvapati pañcānām ucchvasan na sa jīvati<BR>
03,297.040	yakṣa uvāca<BR>
03,297.040a	kiṃ svid gurutaraṃ bhūmeḥ kiṃ svid uccataraṃ ca khāt<BR>
03,297.040c	kiṃ svic chīghrataraṃ vāyoḥ kiṃ svid bahutaraṃ nṛṇām<BR>
03,297.041	yudhiṣṭhira uvāca<BR>
03,297.041a	mātā gurutarā bhūmeḥ pitā uccataraś ca khāt<BR>
03,297.041c	manaḥ śīghrataraṃ vāyoś cintā bahutarī nṛṇām<BR>
03,297.042	yakṣa uvāca<BR>
03,297.042a	kiṃ svit suptaṃ na nimiṣati kiṃ svij jātaṃ na copati<BR>
03,297.042c	kasya svid dhṛdayaṃ nāsti kiṃ svid vegena vardhate<BR>
03,297.043	yudhiṣṭhira uvāca<BR>
03,297.043a	matsyaḥ supto na nimiṣaty aṇḍaṃ jātaṃ na copati<BR>
03,297.043c	aśmano hṛdayaṃ nāsti nadī vegena vardhate<BR>
03,297.044	yakṣa uvāca<BR>
03,297.044a	kiṃ svit pravasato mitraṃ kiṃ svin mitraṃ gṛhe sataḥ<BR>
03,297.044c	āturasya ca kiṃ mitraṃ kiṃ svin mitraṃ mariṣyataḥ<BR>
03,297.045	yudhiṣṭhira uvāca<BR>
03,297.045a	sārthaḥ pravasato mitraṃ bhāryā mitraṃ gṛhe sataḥ<BR>
03,297.045c	āturasya bhiṣaṅ mitraṃ dānaṃ mitraṃ mariṣyataḥ<BR>
03,297.045d*1382_00	yakṣa uvāca<BR>
03,297.045d*1382_01	ko 'tithiḥ sarvabhūtānāṃ kiṃ svid dharmaṃ sanātanam<BR>
03,297.045d*1382_02	amṛtaṃ kiṃ svid rājendra kiṃ svit sarvam idaṃ jagat<BR>
03,297.045d*1382_02	yudhiṣṭhira uvāca<BR>
03,297.045d*1382_03	atithiḥ sarvabhūtānām agniḥ somo gavāmṛtam<BR>
03,297.045d*1382_04	sanātano 'mṛto dharmo vāyuḥ sarvam idaṃ jagat<BR>
03,297.046	yakṣa uvāca<BR>
03,297.046a	kiṃ svid eko vicarati jātaḥ ko jāyate punaḥ<BR>
03,297.046c	kiṃ svid dhimasya bhaiṣajyaṃ kiṃ svid āvapanaṃ mahat<BR>
03,297.047	yudhiṣṭhira uvāca<BR>
03,297.047a	sūrya eko vicarati candramā jāyate punaḥ<BR>
03,297.047c	agnir himasya bhaiṣajyaṃ bhūmir āvapanaṃ mahat<BR>
03,297.048	yakṣa uvāca<BR>
03,297.048a	kiṃ svid ekapadaṃ dharmyaṃ kiṃ svid ekapadaṃ yaśaḥ<BR>
03,297.048c	kiṃ svid ekapadaṃ svargyaṃ kiṃ svid ekapadaṃ sukham<BR>
03,297.049	yudhiṣṭhira uvāca<BR>
03,297.049a	dākṣyam ekapadaṃ dharmyaṃ dānam ekapadaṃ yaśaḥ<BR>
03,297.049c	satyam ekapadaṃ svargyaṃ śīlam ekapadaṃ sukham<BR>
03,297.050	yakṣa uvāca<BR>
03,297.050a	kiṃ svid ātmā manuṣyasya kiṃ svid daivakṛtaḥ sakhā<BR>
03,297.050c	upajīvanaṃ kiṃ svid asya kiṃ svid asya parāyaṇam<BR>
03,297.051	yudhiṣṭhira uvāca<BR>
03,297.051a	putra ātmā manuṣyasya bhāryā daivakṛtaḥ sakhā<BR>
03,297.051c	upajīvanaṃ ca parjanyo dānam asya parāyaṇam<BR>
03,297.052	yakṣa uvāca<BR>
03,297.052a	dhanyānām uttamaṃ kiṃ svid dhanānāṃ kiṃ svid uttamam<BR>
03,297.052c	lābhānām uttamaṃ kiṃ svit kiṃ sukhānāṃ tathottamam<BR>
03,297.053	yudhiṣṭhira uvāca<BR>
03,297.053a	dhanyānām uttamaṃ dākṣyaṃ dhanānām uttamaṃ śrutam<BR>
03,297.053c	lābhānāṃ śreṣṭham ārogyaṃ sukhānāṃ tuṣṭir uttamā<BR>
03,297.054	yakṣa uvāca<BR>
03,297.054a	kaś ca dharmaḥ paro loke kaś ca dharmaḥ sadāphalaḥ<BR>
03,297.054c	kiṃ niyamya na śocanti kaiś ca saṃdhir na jīryate<BR>
03,297.055	yudhiṣṭhira uvāca<BR>
03,297.055a	ānṛśaṃsyaṃ paro dharmas trayīdharmaḥ sadāphalaḥ<BR>
03,297.055c	mano yamya na śocanti sadbhiḥ saṃdhir na jīryate<BR>
03,297.056	yakṣa uvāca<BR>
03,297.056a	kiṃ nu hitvā priyo bhavati kiṃ nu hitvā na śocati<BR>
03,297.056c	kiṃ nu hitvārthavān bhavati kiṃ nu hitvā sukhī bhavet<BR>
03,297.057	yudhiṣṭhira uvāca<BR>
03,297.057a	mānaṃ hitvā priyo bhavati krodhaṃ hitvā na śocati<BR>
03,297.057c	kāmaṃ hitvārthavān bhavati lobhaṃ hitvā sukhī bhavet<BR>
03,297.057d*1383_00	yakṣa uvāca<BR>
03,297.057d*1383_01	kimarthaṃ brāhmaṇe dānaṃ kimarthaṃ naṭanartake<BR>
03,297.057d*1383_02	kimarthaṃ caiva bhṛtyeṣu kimarthaṃ caiva rājasu<BR>
03,297.057d*1383_02	yudhiṣṭhira uvāca<BR>
03,297.057d*1383_03	dharmārthaṃ brāhmaṇe dānaṃ yaśorthaṃ naṭanartake<BR>
03,297.057d*1383_04	bhṛtyeṣu bharaṇārthaṃ vai bhayārthaṃ caiva rājasu<BR>
03,297.057d*1383_04	yakṣa uvāca<BR>
03,297.057d*1383_05	kena svid āvṛto lokaḥ kena svin na prakāśate<BR>
03,297.057d*1383_06	kena tyajati mitrāṇi kena svargaṃ na gacchati<BR>
03,297.057d*1383_06	yudhiṣṭhira uvāca<BR>
03,297.057d*1383_07	ajñānenāvṛto lokas tamasā na prakāśate<BR>
03,297.057d*1383_08	lobhāt tyajati mitrāṇi saṅgāt svargaṃ na gacchati<BR>
03,297.058	yakṣa uvāca<BR>
03,297.058a	mṛtaḥ kathaṃ syāt puruṣaḥ kathaṃ rāṣṭraṃ mṛtaṃ bhavet<BR>
03,297.058c	śrāddhaṃ mṛtaṃ kathaṃ ca syāt kathaṃ yajño mṛto bhavet<BR>
03,297.059	yudhiṣṭhira uvāca<BR>
03,297.059a	mṛto daridraḥ puruṣo mṛtaṃ rāṣṭram arājakam<BR>
03,297.059c	mṛtam aśrotriyaṃ śrāddhaṃ mṛto yajñas tv adakṣiṇaḥ<BR>
03,297.060	yakṣa uvāca<BR>
03,297.060a	kā dik kim udakaṃ proktaṃ kim annaṃ pārtha kiṃ viṣam<BR>
03,297.060c	śrāddhasya kālam ākhyāhi tataḥ piba harasva ca<BR>
03,297.061	yudhiṣṭhira uvāca<BR>
03,297.061a	santo dig jalam ākāśaṃ gaur annaṃ prārthanā viṣam<BR>
03,297.061c	śrāddhasya brāhmaṇaḥ kālaḥ kathaṃ vā yakṣa manyase<BR>
03,297.061d@032_0000	yakṣa uvāca<BR>
03,297.061d@032_0001	tapaḥ kiṃlakṣaṇaṃ proktaṃ ko damaś ca prakīrtitaḥ<BR>
03,297.061d@032_0002	yudhiṣṭhira uvāca<BR>
03,297.061d@032_0002	kṣamā ca kā parā proktā kā ca hrīḥ parikīrtitā<BR>
03,297.061d@032_0003	tapaḥ svadharmavartitvaṃ manaso damanaṃ damaḥ<BR>
03,297.061d@032_0004	kṣamā dvaṃdvasahiṣṇutvaṃ hrīr akāryanivartanam<BR>
03,297.061d@032_0004	yakṣa uvāca<BR>
03,297.061d@032_0005	kiṃ jñānaṃ procyate rājan kaḥ śamaś ca prakīrtitaḥ<BR>
03,297.061d@032_0006	yudhiṣṭhira uvāca<BR>
03,297.061d@032_0006	dayā ca kā parā proktā kiṃ cārjavam udāhṛtam<BR>
03,297.061d@032_0007	jñānaṃ tattvārthasaṃbodhaḥ śamaś cittapraśāntatā<BR>
03,297.061d@032_0008	yakṣa uvāca<BR>
03,297.061d@032_0008	dayā sarvasukhaiṣitvam ārjavaṃ samacittatā<BR>
03,297.061d@032_0009	kaḥ śatrur durjayaḥ puṃsāṃ kaś ca vyādhir anantakaḥ<BR>
03,297.061d@032_0010	kīdṛśaś ca smṛtaḥ sādhur asādhuḥ kīdṛśaḥ smṛtaḥ<BR>
03,297.061d@032_0010	yudhiṣṭhira uvāca<BR>
03,297.061d@032_0011	krodhaḥ sudurjayaḥ śatrur lobho vyādhir anantakaḥ<BR>
03,297.061d@032_0012	yakṣa uvāca<BR>
03,297.061d@032_0012	sarvabhūtahitaḥ sādhur asādhur nirdayaḥ smṛtaḥ<BR>
03,297.061d@032_0013	ko mohaḥ procyate rājan kaś ca mānaḥ prakīrtitaḥ<BR>
03,297.061d@032_0014	yudhiṣṭhira uvāca<BR>
03,297.061d@032_0014	kim ālasyaṃ ca vijñeyaṃ kaś ca śokaḥ prakīrtitaḥ<BR>
03,297.061d@032_0015	moho hi dharmamūḍhatvaṃ mānas tv ātmābhimānitā<BR>
03,297.061d@032_0016	dharmaniṣkriyatālasyaṃ śokas tv ajñānam ucyate<BR>
03,297.061d@032_0016	yakṣa uvāca<BR>
03,297.061d@032_0017	kiṃ sthairyam ṛṣibhiḥ proktaṃ kiṃ ca dhairyam udāhṛtam<BR>
03,297.061d@032_0018	yudhiṣṭhira uvāca<BR>
03,297.061d@032_0018	snānaṃ ca kiṃ paraṃ proktaṃ dānaṃ ca kim ihocyate<BR>
03,297.061d@032_0019	svadharme sthiratā sthairyaṃ dhairyam indriyanigrahaḥ<BR>
03,297.061d@032_0020	yakṣa uvāca<BR>
03,297.061d@032_0020	snānaṃ manomalatyāgo dānaṃ vai bhūtarakṣaṇam<BR>
03,297.061d@032_0021	kaḥ paṇḍitaḥ pumāñ jñeyo nāstikaḥ kaś ca ucyate<BR>
03,297.061d@032_0022	ko mūrkhaḥ kaś ca kāmaḥ syāt ko matsara iti smṛtaḥ<BR>
03,297.061d@032_0022	yudhiṣṭhira uvāca<BR>
03,297.061d@032_0023	dharmajñaḥ paṇḍito jñeyo nāstiko mūrkha ucyate<BR>
03,297.061d@032_0024	yakṣa uvāca<BR>
03,297.061d@032_0024	kāmaḥ saṃsārahetuś ca hṛttāpo matsaraḥ smṛtaḥ<BR>
03,297.061d@032_0025	ko 'haṃkāra iti proktaḥ kaś ca dambhaḥ prakīrtitaḥ<BR>
03,297.061d@032_0026	yudhiṣṭhira uvāca<BR>
03,297.061d@032_0026	kiṃ tad daivaṃ paraṃ proktaṃ kiṃ tat paiśunyam ucyate<BR>
03,297.061d@032_0027	mahājñānam ahaṃkāro dambho dharmadhvajocchrayaḥ<BR>
03,297.061d@032_0028	daivaṃ dānaphalaṃ proktaṃ paiśunyaṃ paradūṣaṇam<BR>
03,297.061d@032_0028	yakṣa uvāca<BR>
03,297.061d@032_0029	dharmaś cārthaś ca kāmaś ca parasparavirodhinaḥ<BR>
03,297.061d@032_0030	yudhiṣṭhira uvāca<BR>
03,297.061d@032_0030	eṣāṃ nityaviruddhānāṃ katham ekatra saṃgamaḥ<BR>
03,297.061d@032_0031	yadā dharmaś ca bhāryā ca parasparavaśānugau<BR>
03,297.061d@032_0032	yakṣa uvāca<BR>
03,297.061d@032_0032	tadā dharmārthakāmānāṃ trayāṇām api saṃgamaḥ<BR>
03,297.061d@032_0033	akṣayo narakaḥ kena prāpyate bharatarṣabha<BR>
03,297.061d@032_0034	etan me pṛcchataḥ praśnaṃ tac chīghraṃ vaktum arhasi<BR>
03,297.061d@032_0034	yudhiṣṭhira uvāca<BR>
03,297.061d@032_0035	brāhmaṇaṃ svayam āhūya yācamānam akiṃcanam<BR>
03,297.061d@032_0036	paścān nāstīti yo brūyāt so 'kṣayaṃ narakaṃ vrajet<BR>
03,297.061d@032_0037	vedeṣu dharmaśāstreṣu mithyā yo vai dvijātiṣu<BR>
03,297.061d@032_0038	deveṣu pitṛdharmeṣu so 'kṣayaṃ narakaṃ vrajet<BR>
03,297.061d@032_0039	vidyamāne dhane lobhād dānabhogavivarjitaḥ<BR>
03,297.061d@032_0040	yakṣa uvāca<BR>
03,297.061d@032_0040	paścān nāstīti yo brūyāt so 'kṣayaṃ narakaṃ vrajet<BR>
03,297.061d@032_0041	rājan kulena vṛttena svādhyāyena śrutena vā<BR>
03,297.061d@032_0042	yudhiṣṭhira uvāca<BR>
03,297.061d@032_0042	brāhmaṇyaṃ kena bhavati prabrūhy etat suniścitam<BR>
03,297.061d@032_0043	śṛṇu yakṣa kulaṃ tāta na svādhyāyo na ca śrutam<BR>
03,297.061d@032_0044	kāraṇaṃ hi dvijatve ca vṛttam eva na saṃśayaḥ<BR>
03,297.061d@032_0045	vṛttaṃ yatnena saṃrakṣyaṃ brāhmaṇena viśeṣataḥ<BR>
03,297.061d@032_0046	akṣīṇavṛtto na kṣīṇo vṛttatas tu hato hataḥ<BR>
03,297.061d@032_0047	paṭhakāḥ pāṭhakāś caiva ye cānye śāstracintakāḥ<BR>
03,297.061d@032_0048	sarve vyasanino mūrkhā yaḥ kriyāvān sa paṇḍitaḥ<BR>
03,297.061d@032_0049	caturvedo 'pi durvṛttaḥ sa śūdrād atiricyate<BR>
03,297.061d@032_0050	yakṣa uvāca<BR>
03,297.061d@032_0050	yo 'gnihotraparo dāntaḥ sa brāhmaṇa iti smṛtaḥ<BR>
03,297.061d@032_0051	priyavacanavādī kiṃ labhate<BR>
03,297.061d@032_0052	vimṛśitakāryakaraḥ kiṃ labhate<BR>
03,297.061d@032_0053	bahumitrakaraḥ kiṃ labhate<BR>
03,297.061d@032_0054	yudhiṣṭhira uvāca<BR>
03,297.061d@032_0054	dharme rataḥ kiṃ labhate kathaya<BR>
03,297.061d@032_0055	priyavacanavādī priyo bhavati<BR>
03,297.061d@032_0056	vimṛśitakāryakaro 'dhikaṃ jayati<BR>
03,297.061d@032_0057	bahumitrakaraḥ sukhaṃ vasate<BR>
03,297.061d@032_0058	yakṣa uvāca<BR>
03,297.061d@032_0058	yaś ca dharmarataḥ sa gatiṃ labhate<BR>
03,297.061d@032_0059	ko modate kim āścaryaṃ kaḥ panthāḥ kā ca vārtikā<BR>
03,297.061d@032_0060	yudhiṣṭhira uvāca<BR>
03,297.061d@032_0060	vada me caturaḥ praśnān mṛtā jīvantu bāndhavāḥ<BR>
03,297.061d@032_0061	pañcame 'hani ṣaṣṭhe vā śākaṃ pacati sve gṛhe<BR>
03,297.061d@032_0062	anṛṇī cāpravāsī ca sa vāricara modate<BR>
03,297.061d@032_0063	ahany ahani bhūtāni gacchantīha yamālayam<BR>
03,297.061d@032_0064	śeṣāḥ sthāvaram icchanti kim āścaryam ataḥ param<BR>
03,297.061d@032_0065	tarko 'pratiṣṭhaḥ śrutayo vibhinnā<BR>
03,297.061d@032_0066	naiko ṛṣir yasya mataṃ pramāṇam<BR>
03,297.061d@032_0067	dharmasya tattvaṃ nihitaṃ guhāyāṃ<BR>
03,297.061d@032_0068	mahājano yena gataḥ sa panthāḥ<BR>
03,297.061d@032_0069	asmin mahāmohamaye kaṭāhe<BR>
03,297.061d@032_0070	sūryāgninā rātridivendhanena<BR>
03,297.061d@032_0071	māsartudarvīparighaṭṭanena<BR>
03,297.061d@032_0072	bhūtāni kālaḥ pacatīti vārtā<BR>
03,297.062	yakṣa uvāca<BR>
03,297.062a	vyākhyātā me tvayā praśnā yāthātathyaṃ paraṃtapa<BR>
03,297.062c	puruṣaṃ tv idānīm ākhyāhi yaś ca sarvadhanī naraḥ<BR>
03,297.063	yudhiṣṭhira uvāca<BR>
03,297.063a	divaṃ spṛśati bhūmiṃ ca śabdaḥ puṇyasya karmaṇaḥ<BR>
03,297.063c	yāvat sa śabdo bhavati tāvat puruṣa ucyate<BR>
03,297.064a	tulye priyāpriye yasya sukhaduḥkhe tathaiva ca<BR>
03,297.064b*1384_01	samatvaṃ yasya sarveṣu sa vai puruṣa ucyate<BR>
03,297.064b*1384_02	bhūtabhavyabhaviṣyeṣu niḥspṛhaḥ śāntamānasaḥ<BR>
03,297.064c	atītānāgate cobhe sa vai sarvadhanī naraḥ<BR>
03,297.065	yakṣa uvāca<BR>
03,297.065a	vyākhyātaḥ puruṣo rājan yaś ca sarvadhanī naraḥ<BR>
03,297.065c	tasmāt tavaiko bhrātṝṇāṃ yam icchasi sa jīvatu<BR>
03,297.066	yudhiṣṭhira uvāca<BR>
03,297.066a	śyāmo ya eṣa raktākṣo bṛhacchāla ivodgataḥ<BR>
03,297.066c	vyūḍhorasko mahābāhur nakulo yakṣa jīvatu<BR>
03,297.067	yakṣa uvāca<BR>
03,297.067a	priyas te bhīmaseno 'yam arjuno vaḥ parāyaṇam<BR>
03,297.067c	sa kasmān nakulaṃ rājan sāpatnaṃ jīvam icchasi<BR>
03,297.068a	yasya nāgasahasreṇa daśasaṃkhyena vai balam<BR>
03,297.068c	tulyaṃ taṃ bhīmam utsṛjya nakulaṃ jīvam icchasi<BR>
03,297.069a	tathainaṃ manujāḥ prāhur bhīmasenaṃ priyaṃ tava<BR>
03,297.069c	atha kenānubhāvena sāpatnaṃ jīvam icchasi<BR>
03,297.070a	yasya bāhubalaṃ sarve pāṇḍavāḥ samupāśritāḥ<BR>
03,297.070c	arjunaṃ tam apāhāya nakulaṃ jīvam icchasi<BR>
03,297.071	yudhiṣṭhira uvāca<BR>
03,297.071*1385_01	dharma eva hato hanti dharmo rakṣati rakṣitaḥ<BR>
03,297.071*1385_02	tasmād dharmaṃ na tyajāmi mā no dharmo hato vadhīt<BR>
03,297.071a	ānṛśaṃsyaṃ paro dharmaḥ paramārthāc ca me matam<BR>
03,297.071c	ānṛśaṃsyaṃ cikīrṣāmi nakulo yakṣa jīvatu<BR>
03,297.072a	dharmaśīlaḥ sadā rājā iti māṃ mānavā viduḥ<BR>
03,297.072c	svadharmān na caliṣyāmi nakulo yakṣa jīvatu<BR>
03,297.072d*1386_01	kuntī caiva tu mādrī ca dve bhārye tu pitur mama<BR>
03,297.072d*1386_02	ubhe saputre syātāṃ vai iti me dhīyate matiḥ<BR>
03,297.073a	yathā kuntī tathā mādrī viśeṣo nāsti me tayoḥ<BR>
03,297.073c	mātṛbhyāṃ samam icchāmi nakulo yakṣa jīvatu<BR>
03,297.074	yakṣa uvāca<BR>
03,297.074a	yasya te 'rthāc ca kāmāc ca ānṛśaṃsyaṃ paraṃ matam<BR>
03,297.074c	tasmāt te bhrātaraḥ sarve jīvantu bharatarṣabha<BR>
03,298.001	vaiśaṃpāyana uvāca<BR>
03,298.001a	tatas te yakṣavacanād udatiṣṭhanta pāṇḍavāḥ<BR>
03,298.001c	kṣutpipāse ca sarveṣāṃ kṣaṇe tasmin vyagacchatām<BR>
03,298.002	yudhiṣṭhira uvāca<BR>
03,298.002a	sarasy ekena pādena tiṣṭhantam aparājitam<BR>
03,298.002c	pṛcchāmi ko bhavān devo na me yakṣo mato bhavān<BR>
03,298.003a	vasūnāṃ vā bhavān eko rudrāṇām atha vā bhavān<BR>
03,298.003c	atha vā marutāṃ śreṣṭho vajrī vā tridaśeśvaraḥ<BR>
03,298.004a	mama hi bhrātara ime sahasraśatayodhinaḥ<BR>
03,298.004c	na taṃ yogaṃ prapaśyāmi yena syur vinipātitāḥ<BR>
03,298.005a	sukhaṃ prativibuddhānām indriyāṇy upalakṣaye<BR>
03,298.005c	sa bhavān suhṛd asmākam atha vā naḥ pitā bhavān<BR>
03,298.006	yakṣa uvāca<BR>
03,298.006a	ahaṃ te janakas tāta dharmo mṛduparākrama<BR>
03,298.006c	tvāṃ didṛkṣur anuprāpto viddhi māṃ bharatarṣabha<BR>
03,298.007a	yaśaḥ satyaṃ damaḥ śaucam ārjavaṃ hrīr acāpalam<BR>
03,298.007c	dānaṃ tapo brahmacaryam ity etās tanavo mama<BR>
03,298.008a	ahiṃsā samatā śāntis tapaḥ śaucam amatsaraḥ<BR>
03,298.008c	dvārāṇy etāni me viddhi priyo hy asi sadā mama<BR>
03,298.009a	diṣṭyā pañcasu rakto 'si diṣṭyā te ṣaṭpadī jitā<BR>
03,298.009c	dve pūrve madhyame dve ca dve cānte sāṃparāyike<BR>
03,298.010a	dharmo 'ham asmi bhadraṃ te jijñāsus tvām ihāgataḥ<BR>
03,298.010c	ānṛśaṃsyena tuṣṭo 'smi varaṃ dāsyāmi te 'nagha<BR>
03,298.010d*1387_01	kāmakrodhau tu prathamau lobhamohau tu madhyamau<BR>
03,298.010d*1387_02	ante bhayaviṣādau ca eṣā sā ṣaṭpadī smṛtā<BR>
03,298.011a	varaṃ vṛṇīṣva rājendra dātā hy asmi tavānagha<BR>
03,298.011c	ye hi me puruṣā bhaktā na teṣām asti durgatiḥ<BR>
03,298.012	yudhiṣṭhira uvāca<BR>
03,298.012a	araṇīsahitaṃ yasya mṛga ādāya gacchati<BR>
03,298.012c	tasyāgnayo na lupyeran prathamo 'stu varo mama<BR>
03,298.013	dharma uvāca<BR>
03,298.013a	araṇīsahitaṃ tasya brāhmaṇasya hṛtaṃ mayā<BR>
03,298.013c	mṛgaveṣeṇa kaunteya jijñāsārthaṃ tava prabho<BR>
03,298.014	vaiśaṃpāyana uvāca<BR>
03,298.014a	dadānīty eva bhagavān uttaraṃ pratyapadyata<BR>
03,298.014c	anyaṃ varaya bhadraṃ te varaṃ tvam amaropama<BR>
03,298.015	yudhiṣṭhira uvāca<BR>
03,298.015a	varṣāṇi dvādaśāraṇye trayodaśam upasthitam<BR>
03,298.015c	tatra no nābhijānīyur vasato manujāḥ kva cit<BR>
03,298.016	vaiśaṃpāyana uvāca<BR>
03,298.016a	dadānīty eva bhagavān uttaraṃ pratyapadyata<BR>
03,298.016c	bhūyaś cāśvāsayām āsa kaunteyaṃ satyavikramam<BR>
03,298.017a	yady api svena rūpeṇa cariṣyatha mahīm imām<BR>
03,298.017c	na vo vijñāsyate kaś cit triṣu lokeṣu bhārata<BR>
03,298.018a	varṣaṃ trayodaśaṃ cedaṃ matprasādāt kurūdvahāḥ<BR>
03,298.018c	virāṭanagare gūḍhā avijñātāś cariṣyatha<BR>
03,298.019a	yad vaḥ saṃkalpitaṃ rūpaṃ manasā yasya yādṛśam<BR>
03,298.019c	tādṛśaṃ tādṛśaṃ sarve chandato dhārayiṣyatha<BR>
03,298.020a	araṇīsahitaṃ cedaṃ brāhmaṇāya prayacchata<BR>
03,298.020c	jijñāsārthaṃ mayā hy etad āhṛtaṃ mṛgarūpiṇā<BR>
03,298.020d*1388_01	pravṛṇīṣvāparaṃ saumya varam iṣṭaṃ dadāni te<BR>
03,298.020d*1388_02	na tṛpyāmi naraśreṣṭha prayacchan vai varāṃs tava<BR>
03,298.021a	tṛtīyaṃ gṛhyatāṃ putra varam apratimaṃ mahat<BR>
03,298.021c	tvaṃ hi matprabhavo rājan viduraś ca mamāṃśabhāk<BR>
03,298.022	yudhiṣṭhira uvāca<BR>
03,298.022a	devadevo mayā dṛṣṭo bhavān sākṣāt sanātanaḥ<BR>
03,298.022c	yaṃ dadāsi varaṃ tuṣṭas taṃ grahīṣyāmy ahaṃ pitaḥ<BR>
03,298.023a	jayeyaṃ lobhamohau ca krodhaṃ cāhaṃ sadā vibho<BR>
03,298.023c	dāne tapasi satye ca mano me satataṃ bhavet<BR>
03,298.024	dharma uvāca<BR>
03,298.024a	upapanno guṇaiḥ sarvaiḥ svabhāvenāsi pāṇḍava<BR>
03,298.024c	bhavān dharmaḥ punaś caiva yathoktaṃ te bhaviṣyati<BR>
03,298.025	vaiśaṃpāyana uvāca<BR>
03,298.025a	ity uktvāntardadhe dharmo bhagavāṃl lokabhāvanaḥ<BR>
03,298.025c	sametāḥ pāṇḍavāś caiva sukhasuptā manasvinaḥ<BR>
03,298.026a	abhyetya cāśramaṃ vīrāḥ sarva eva gataklamāḥ<BR>
03,298.026c	āraṇeyaṃ dadus tasmai brāhmaṇāya tapasvine<BR>
03,298.027a	idaṃ samutthānasamāgamaṃ mahat; pituś ca putrasya ca kīrtivardhanam<BR>
03,298.027c	paṭhan naraḥ syād vijitendriyo vaśī; saputrapautraḥ śatavarṣabhāg bhavet<BR>
03,298.028a	na cāpy adharme na suhṛdvibhedane; parasvahāre paradāramarśane<BR>
03,298.028c	kadaryabhāve na ramen manaḥ sadā; nṛṇāṃ sadākhyānam idaṃ vijānatām<BR>
03,299.001	vaiśaṃpāyana uvāca<BR>
03,299.001a	dharmeṇa te 'bhyanujñātāḥ pāṇḍavāḥ satyavikramāḥ<BR>
03,299.001c	ajñātavāsaṃ vatsyantaś channā varṣaṃ trayodaśam<BR>
03,299.001e	upopaviśya vidvāṃsaḥ sahitāḥ saṃśitavratāḥ<BR>
03,299.002a	ye tadbhaktā vasanti sma vanavāse tapasvinaḥ<BR>
03,299.002c	tān abruvan mahātmānaḥ śiṣṭāḥ prāñjalayas tadā<BR>
03,299.002e	abhyanujñāpayiṣyantas taṃ nivāsaṃ dhṛtavratāḥ<BR>
03,299.003a	viditaṃ bhavatāṃ sarvaṃ dhārtarāṣṭrair yathā vayam<BR>
03,299.003c	chadmanā hṛtarājyāś ca niḥsvāś ca bahuśaḥ kṛtāḥ<BR>
03,299.004a	uṣitāś ca vane kṛcchraṃ yatra dvādaśa vatsarān<BR>
03,299.004c	ajñātavāsasamayaṃ śeṣaṃ varṣaṃ trayodaśam<BR>
03,299.004e	tad vatsyāmo vayaṃ channās tad anujñātum arhatha<BR>
03,299.005a	suyodhanaś ca duṣṭātmā karṇaś ca sahasaubalaḥ<BR>
03,299.005c	jānanto viṣamaṃ kuryur asmāsv atyantavairiṇaḥ<BR>
03,299.005e	yuktācārāś ca yuktāś ca paurasya svajanasya ca<BR>
03,299.005f*1389_01	durātmanāṃ hi kas teṣāṃ viśvāsaṃ gantum arhati<BR>
03,299.006a	api nas tad bhaved bhūyo yad vayaṃ brāhmaṇaiḥ saha<BR>
03,299.006c	samastāḥ sveṣu rāṣṭreṣu svarājyasthā bhavemahi<BR>
03,299.007a	ity uktvā duḥkhaśokārtaḥ śucir dharmasutas tadā<BR>
03,299.007c	saṃmūrchito 'bhavad rājā sāśrukaṇṭho yudhiṣṭhiraḥ<BR>
03,299.008a	tam athāśvāsayan sarve brāhmaṇā bhrātṛbhiḥ saha<BR>
03,299.008c	atha dhaumyo 'bravīd vākyaṃ mahārthaṃ nṛpatiṃ tadā<BR>
03,299.009a	rājan vidvān bhavān dāntaḥ satyasaṃdho jitendriyaḥ<BR>
03,299.009c	naivaṃvidhāḥ pramuhyanti narāḥ kasyāṃ cid āpadi<BR>
03,299.010a	devair apy āpadaḥ prāptāś channaiś ca bahuśas tathā<BR>
03,299.010c	tatra tatra sapatnānāṃ nigrahārthaṃ mahātmabhiḥ<BR>
03,299.011a	indreṇa niṣadhān prāpya giriprasthāśrame tadā<BR>
03,299.011c	channenoṣya kṛtaṃ karma dviṣatāṃ balanigrahe<BR>
03,299.012a	viṣṇunāśvaśiraḥ prāpya tathādityāṃ nivatsyatā<BR>
03,299.012c	garbhe vadhārthaṃ daityānām ajñātenoṣitaṃ ciram<BR>
03,299.013a	prāpya vāmanarūpeṇa pracchannaṃ brahmarūpiṇā<BR>
03,299.013c	baler yathā hṛtaṃ rājyaṃ vikramais tac ca te śrutam<BR>
03,299.014a	aurveṇa vasatā channam ūrau brahmarṣiṇā tadā<BR>
03,299.014c	yatkṛtaṃ tāta lokeṣu tac ca sarvaṃ śrutaṃ tvayā<BR>
03,299.015a	pracchannaṃ cāpi dharmajña hariṇā vṛtranigrahe<BR>
03,299.015c	vajraṃ praviśya śakrasya yatkṛtaṃ tac ca te śrutam<BR>
03,299.016a	hutāśanena yac cāpaḥ praviśya channam āsatā<BR>
03,299.016c	vibudhānāṃ kṛtaṃ karma tac ca sarvaṃ śrutaṃ tvayā<BR>
03,299.017a	evaṃ vivasvatā tāta channenottamatejasā<BR>
03,299.017c	nirdagdhāḥ śatravaḥ sarve vasatā bhuvi sarvaśaḥ<BR>
03,299.018a	viṣṇunā vasatā cāpi gṛhe daśarathasya vai<BR>
03,299.018c	daśagrīvo hataś channaṃ saṃyuge bhīmakarmaṇā<BR>
03,299.019a	evam ete mahātmānaḥ pracchannās tatra tatra ha<BR>
03,299.019c	ajayañ śātravān yuddhe tathā tvam api jeṣyasi<BR>
03,299.020a	tathā dhaumyena dharmajño vākyaiḥ saṃparitoṣitaḥ<BR>
03,299.020c	śāstrabuddhyā svabuddhyā ca na cacāla yudhiṣṭhiraḥ<BR>
03,299.021a	athābravīn mahābāhur bhīmaseno mahābalaḥ<BR>
03,299.021c	rājānaṃ balināṃ śreṣṭho girā saṃpariharṣayan<BR>
03,299.022a	avekṣayā mahārāja tava gāṇḍīvadhanvanā<BR>
03,299.022c	dharmānugatayā buddhyā na kiṃ cit sāhasaṃ kṛtam<BR>
03,299.023a	sahadevo mayā nityaṃ nakulaś ca nivāritau<BR>
03,299.023c	śaktau vidhvaṃsane teṣāṃ śatrughnau bhīmavikramau<BR>
03,299.024a	na vayaṃ tat prahāsyāmo yasmin yokṣyati no bhavān<BR>
03,299.024c	bhavān vidhattāṃ tat sarvaṃ kṣipraṃ jeṣyāmahe parān<BR>
03,299.025a	ity ukte bhīmasenena brāhmaṇāḥ paramāśiṣaḥ<BR>
03,299.025c	prayujyāpṛcchya bharatān yathāsvān svān yayur gṛhān<BR>
03,299.026a	sarve vedavido mukhyā yatayo munayas tathā<BR>
03,299.026c	āśīr uktvā yathānyāyaṃ punar darśanakāṅkṣiṇaḥ<BR>
03,299.027a	saha dhaumyena vidvāṃsas tathā te pañca pāṇḍavāḥ<BR>
03,299.027c	utthāya prayayur vīrāḥ kṛṣṇām ādāya bhārata<BR>
03,299.028a	krośamātram atikramya tasmād deśān nimittataḥ<BR>
03,299.028c	śvobhūte manujavyāghrāś channavāsārtham udyatāḥ<BR>
03,299.029a	pṛthakśāstravidaḥ sarve sarve mantraviśāradāḥ<BR>
03,299.029c	saṃdhivigrahakālajñā mantrāya samupāviśan<BR>
<BR>
<BR>
<BR>
<BR>
</body></html>
