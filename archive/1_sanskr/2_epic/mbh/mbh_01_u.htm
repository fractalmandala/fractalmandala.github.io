<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>% Mahabharata: Adiparvan</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

% Mahabharata: Adiparvan<BR>
% Electronic text (C) Bhandarkar Oriental Research Institute,<BR>
% Pune, India, 1999<BR>
<BR>
% On the basis of the text entered by Muneo Tokunaga et al., <BR>
% revised by John Smith, Cambridge, et al.<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>
<BR>

01,000.000*0001_01	jayati parāśarasūnuḥ satyavatīhṛdayanandano vyāsaḥ<BR>
01,000.000*0001_02	yasyāsyakamalakośe vāṅmayam amṛtaṃ pibati lokaḥ<BR>
01,000.000*0002_01	dharmadṛḍhabaddhamūlo vedaskandhaḥ purāṇaśākhāḍhyaḥ<BR>
01,000.000*0002_02	kratukusumo mokṣaphalo jayati kalpadrumo viṣṇuḥ<BR>
01,000.000*0003_01	pitāmahādyaṃ pravadanti ṣaṣṭhaṃ; maharṣim akṣayyavibhūtiyuktam<BR>
01,000.000*0003_02	nārāyaṇasyāṃśajam ekaputraṃ; dvaipāyanaṃ vedanidhiṃ namāmi<BR>
01,000.000*0004_01	pārāśaryavacassarojam amalaṃ gītārthagandhotkaṭaṃ<BR>
01,000.000*0004_02	nānākhyānakakesaraṃ harikathāsaṃbodhanābodhitam<BR>
01,000.000*0004_03	loke sajjanaṣaṭpadair aharahaḥ pepīyamānaṃ mudā<BR>
01,000.000*0004_04	bhūyād bhāratapaṅkajaṃ kalimalapradhvaṃsi naḥ śreyase<BR>
01,000.000*0005_01	yaḥ śvetatvam upāgataḥ kṛtayuge tretāyuge raktatāṃ<BR>
01,000.000*0005_02	yugme yaḥ kapilaḥ kalau ca bhagavān kṛṣṇatvam āyāga *<BR>
01,000.000*0005_03	. . . . . . . danti munayo yo yogibhir gīyate<BR>
01,000.000*0005_04	sa brahmā yadi vā haro yadi śivo yaḥ ko 'pi tasmai namaḥ<BR>
01,000.000*0006_01	vāgīśādyāḥ sumanasaḥ sarvārthānām u . . .<BR>
01,000.000*0006_02	. . tvā kṛtakṛtyāḥ syus taṃ namāmi gajānanam<BR>
01,000.000*0007_01	vyāsaṃ vasiṣṭhanaptāraṃ śakteḥ pautram akalmaṣam<BR>
01,000.000*0007_02	parāśarātmajaṃ vande śukatātaṃ taponidhim<BR>
01,000.000*0008_01	acaturvadano brahmā dvibāhur a . . . .<BR>
01,000.000*0008_02	abhālalocanaḥ śambhur bhagavān bādarāyaṇaḥ<BR>
01,000.000*0009_01	śuklāmbaradharaṃ devaṃ śaśivarṇaṃ caturbhujam<BR>
01,000.000*0009_02	prasannavadanaṃ dhyāyet sarvavighnopaśāntaye<BR>
01,000.000*0010_01	jñānānandamayaṃ devaṃ nirmalaṃ sphaṭikākṛtim<BR>
01,000.000*0010_02	ādhāraṃ sarvavidyānāṃ hayagrīvam upāsmahe<BR>
01,000.000*0011_01	vyāsāya viṣṇurūpāya vyāsarūpāya viṣṇave<BR>
01,000.000*0011_02	namo vai brahmanidhaye vāsiṣṭhāya namo namaḥ<BR>
01,000.000*0012_01	namo dharmāya mahate namaḥ kṛṣṇāya vedhase<BR>
01,000.000*0012_02	brāhmaṇebhyo namaskṛtvā dharmān vakṣyāmi śāśvatān<BR>
01,000.000*0013_01	abhraśyāmaḥ piṅgajaṭābaddhakalāpaḥ<BR>
01,000.000*0013_02	prāṃśur daṇḍī kṛṣṇamṛgatvakparidhānaḥ<BR>
01,000.000*0013_03	sākṣāl lokān pāvayamānaḥ kavimukhyaḥ<BR>
01,000.000*0013_04	pārāśaryaḥ parvasu rūpaṃ vivṛṇotu<BR>
01,000.000*0014_01	aśubhāni nirācaṣṭe tanoti śubhasaṃtatim<BR>
01,000.000*0014_02	smṛtamātreṇa yaḥ puṃsāṃ brahma tan maṅgalaṃ viduḥ<BR>
01,000.000*0015_01	dharmo vivardhati yudhiṣṭhirakīrtanena<BR>
01,000.000*0015_02	pāpaṃ praṇaśyati vṛkodarakīrtanena<BR>
01,000.000*0015_03	śatrur vinaśyati dhanaṃjayakīrtanena<BR>
01,000.000*0015_04	mādrīsutau kathayatāṃ na bhavanti rogāḥ<BR>
01,000.000*0016_01	sarasvatīpadaṃ vande śriyaḥ patim umāpatim<BR>
01,000.000*0016_02	tviṣāṃ patiṃ gaṇapatiṃ bṛhaspatimukhān ṛṣīn<BR>
01,000.000*0017_01	nārāyaṇaṃ suraguruṃ jagadekanāthaṃ<BR>
01,000.000*0017_02	bhaktapriyaṃ sakalalokanamaskṛtaṃ ca<BR>
01,000.000*0017_03	traiguṇyavarjitam ajaṃ vibhum ādyam īśaṃ<BR>
01,000.000*0017_04	vande bhavaghnam asurāsurasiddhavandyam<BR>
01,001.000a	nārāyaṇaṃ namaskṛtya naraṃ caiva narottamam<BR>
01,001.000c	devīṃ sarasvatīṃ caiva tato jayam udīrayet<BR>
01,001.001A	lomaharṣaṇaputra ugraśravāḥ sūtaḥ paurāṇiko naimiṣāraṇye śaunakasya kulapater dvādaśavārṣike satre<BR>
01,001.002a	samāsīnān abhyagacchad brahmarṣīn saṃśitavratān<BR>
01,001.002c	vinayāvanato bhūtvā kadā cit sūtanandanaḥ<BR>
01,001.003a	tam āśramam anuprāptaṃ naimiṣāraṇyavāsinaḥ<BR>
01,001.003b*0018_01	uvāca tān ṛṣīn sarvān dhanyo vo 'smy adya darśanāt<BR>
01,001.003b*0018_02	veda vaiyāsikīḥ sarvāḥ kathā dharmārthasaṃhitāḥ<BR>
01,001.003b*0018_03	vakṣyāmi vo dvijaśreṣṭhāḥ śṛṇvantv adya tapodhanāḥ<BR>
01,001.003b*0018_04	tasya tad vacanaṃ śrutvā naimiṣāraṇyavāsinaḥ<BR>
01,001.003c	citrāḥ śrotuṃ kathās tatra parivavrus tapasvinaḥ<BR>
01,001.004a	abhivādya munīṃs tāṃs tu sarvān eva kṛtāñjaliḥ<BR>
01,001.004c	apṛcchat sa tapovṛddhiṃ sadbhiś caivābhinanditaḥ<BR>
01,001.005a	atha teṣūpaviṣṭeṣu sarveṣv eva tapasviṣu<BR>
01,001.005c	nirdiṣṭam āsanaṃ bheje vinayāl lomaharṣaṇiḥ<BR>
01,001.006a	sukhāsīnaṃ tatas taṃ tu viśrāntam upalakṣya ca<BR>
01,001.006c	athāpṛcchad ṛṣis tatra kaś cit prastāvayan kathāḥ<BR>
01,001.007a	kuta āgamyate saute kva cāyaṃ vihṛtas tvayā<BR>
01,001.007c	kālaḥ kamalapatrākṣa śaṃsaitat pṛcchato mama<BR>
01,001.007d*0019_01	evaṃ pṛṣṭo 'bravīt samyag yathāval lomaharṣaṇiḥ<BR>
01,001.007d*0019_02	vākyaṃ vacanasaṃpannas teṣāṃ tu caritāśrayam<BR>
01,001.007d*0019_03	tasmin sadasi vistīrṇe munīnāṃ bhāvitātmanām<BR>
01,001.008	sūta uvāca<BR>
01,001.008a	janamejayasya rājarṣeḥ sarpasatre mahātmanaḥ<BR>
01,001.008c	samīpe pārthivendrasya samyak pārikṣitasya ca<BR>
01,001.009a	kṛṣṇadvaipāyanaproktāḥ supuṇyā vividhāḥ kathāḥ<BR>
01,001.009c	kathitāś cāpi vidhivad yā vaiśaṃpāyanena vai<BR>
01,001.010a	śrutvāhaṃ tā vicitrārthā mahābhāratasaṃśritāḥ<BR>
01,001.010c	bahūni saṃparikramya tīrthāny āyatanāni ca<BR>
01,001.011a	samantapañcakaṃ nāma puṇyaṃ dvijaniṣevitam<BR>
01,001.011c	gatavān asmi taṃ deśaṃ yuddhaṃ yatrābhavat purā<BR>
01,001.011e	pāṇḍavānāṃ kurūṇāṃ ca sarveṣāṃ ca mahīkṣitām<BR>
01,001.012a	didṛkṣur āgatas tasmāt samīpaṃ bhavatām iha<BR>
01,001.012c	āyuṣmantaḥ sarva eva brahmabhūtā hi me matāḥ<BR>
01,001.013a	asmin yajñe mahābhāgāḥ sūryapāvakavarcasaḥ<BR>
01,001.013c	kṛtābhiṣekāḥ śucayaḥ kṛtajapyā hutāgnayaḥ<BR>
01,001.013e	bhavanta āsate svasthā bravīmi kim ahaṃ dvijāḥ<BR>
01,001.014a	purāṇasaṃśritāḥ puṇyāḥ kathā vā dharmasaṃśritāḥ<BR>
01,001.014c	itivṛttaṃ narendrāṇām ṛṣīṇāṃ ca mahātmanām<BR>
01,001.014d*0020_01	śrutaṃ me bhāratākhyānaṃ dharmakāmārthamokṣadam<BR>
01,001.014d*0020_02	janamejayena pṛṣṭaḥ san vaiśaṃpāyana uktavān<BR>
01,001.014d*0020_03	ṛṣīṇām agratas tatra dharmiṣṭhānāṃ mahātmanām<BR>
01,001.014d*0020_04	vyāsadevājñayā tatra yad vaiśaṃpāyanas tadā<BR>
01,001.014d*0020_05	śrutaṃ vai bhāratākhyānaṃ vedārthaiś copabṛṃhitam<BR>
01,001.014d*0020_06	tatra me viditaṃ sarvaṃ bhāratākhyānam āditaḥ<BR>
01,001.015	ṛṣaya ūcuḥ<BR>
01,001.015a	dvaipāyanena yat proktaṃ purāṇaṃ paramarṣiṇā<BR>
01,001.015c	surair brahmarṣibhiś caiva śrutvā yad abhipūjitam<BR>
01,001.016a	tasyākhyānavariṣṭhasya vicitrapadaparvaṇaḥ<BR>
01,001.016c	sūkṣmārthanyāyayuktasya vedārthair bhūṣitasya ca<BR>
01,001.017a	bhāratasyetihāsasya puṇyāṃ granthārthasaṃyutām<BR>
01,001.017c	saṃskāropagatāṃ brāhmīṃ nānāśāstropabṛṃhitām<BR>
01,001.018a	janamejayasya yāṃ rājño vaiśaṃpāyana uktavān<BR>
01,001.018c	yathāvat sa ṛṣis tuṣṭyā satre dvaipāyanājñayā<BR>
01,001.019a	vedaiś caturbhiḥ samitāṃ vyāsasyādbhutakarmaṇaḥ<BR>
01,001.019c	saṃhitāṃ śrotum icchāmo dharmyāṃ pāpabhayāpahām<BR>
01,001.020	sūta uvāca<BR>
01,001.020a	ādyaṃ puruṣam īśānaṃ puruhūtaṃ puruṣṭutam<BR>
01,001.020c	ṛtam ekākṣaraṃ brahma vyaktāvyaktaṃ sanātanam<BR>
01,001.021a	asac ca sac caiva ca yad viśvaṃ sadasataḥ param<BR>
01,001.021c	parāvarāṇāṃ sraṣṭāraṃ purāṇaṃ param avyayam<BR>
01,001.022a	maṅgalyaṃ maṅgalaṃ viṣṇuṃ vareṇyam anaghaṃ śucim<BR>
01,001.022c	namaskṛtya hṛṣīkeśaṃ carācaraguruṃ harim<BR>
01,001.023a	maharṣeḥ pūjitasyeha sarvaloke mahātmanaḥ<BR>
01,001.023c	pravakṣyāmi mataṃ kṛtsnaṃ vyāsasyāmitatejasaḥ<BR>
01,001.023d*0021_01	namo bhagavate tasmai vyāsāyāmitatejase<BR>
01,001.023d*0021_02	yasya prasādād vakṣyāmi nārāyaṇakathām imām<BR>
01,001.023d*0021_03	sarvāśramābhigamanaṃ sarvatīrthāvagāhanam<BR>
01,001.023d*0021_04	na tathā phaladaṃ sūte nārāyaṇakathā yathā<BR>
01,001.023d*0021_05	nāsti nārāyaṇasamaṃ na bhūtaṃ na bhaviṣyati<BR>
01,001.023d*0021_06	etena satyavākyena sarvārthān sādhayāmy aham<BR>
01,001.024a	ācakhyuḥ kavayaḥ ke cit saṃpraty ācakṣate pare<BR>
01,001.024c	ākhyāsyanti tathaivānye itihāsam imaṃ bhuvi<BR>
01,001.025a	idaṃ tu triṣu lokeṣu mahaj jñānaṃ pratiṣṭhitam<BR>
01,001.025c	vistaraiś ca samāsaiś ca dhāryate yad dvijātibhiḥ<BR>
01,001.026a	alaṃkṛtaṃ śubhaiḥ śabdaiḥ samayair divyamānuṣaiḥ<BR>
01,001.026c	chandovṛttaiś ca vividhair anvitaṃ viduṣāṃ priyam<BR>
01,001.026d*0022_01	puṇye himavataḥ pāde medhye giriguhālaye<BR>
01,001.026d*0022_02	viśodhya dehaṃ dharmātmā darbhasaṃstaram āśritaḥ<BR>
01,001.026d*0022_03	śuciḥ saniyamo vyāsaḥ śāntātmā tapasi sthitaḥ<BR>
01,001.026d*0022_04	bhāratasyetihāsasya dharmeṇānvīkṣya tāṃ gatim<BR>
01,001.026d*0022_05	praviśya yogaṃ jñānena so 'paśyat sarvam antataḥ<BR>
01,001.027a	niṣprabhe 'smin nirāloke sarvatas tamasāvṛte<BR>
01,001.027c	bṛhad aṇḍam abhūd ekaṃ prajānāṃ bījam akṣayam<BR>
01,001.028a	yugasyādau nimittaṃ tan mahad divyaṃ pracakṣate<BR>
01,001.028c	yasmiṃs tac chrūyate satyaṃ jyotir brahma sanātanam<BR>
01,001.029a	adbhutaṃ cāpy acintyaṃ ca sarvatra samatāṃ gatam<BR>
01,001.029c	avyaktaṃ kāraṇaṃ sūkṣmaṃ yat tat sadasadātmakam<BR>
01,001.030a	yasmāt pitāmaho jajñe prabhur ekaḥ prajāpatiḥ<BR>
01,001.030c	brahmā suraguruḥ sthāṇur manuḥ kaḥ parameṣṭhy atha<BR>
01,001.031a	prācetasas tathā dakṣo dakṣaputrāś ca sapta ye<BR>
01,001.031c	tataḥ prajānāṃ patayaḥ prābhavann ekaviṃśatiḥ<BR>
01,001.032a	puruṣaś cāprameyātmā yaṃ sarvam ṛṣayo viduḥ<BR>
01,001.032c	viśvedevās tathādityā vasavo 'thāśvināv api<BR>
01,001.033a	yakṣāḥ sādhyāḥ piśācāś ca guhyakāḥ pitaras tathā<BR>
01,001.033c	tataḥ prasūtā vidvāṃsaḥ śiṣṭā brahmarṣayo 'malāḥ<BR>
01,001.034a	rājarṣayaś ca bahavaḥ sarvaiḥ samuditā guṇaiḥ<BR>
01,001.034c	āpo dyauḥ pṛthivī vāyur antarikṣaṃ diśas tathā<BR>
01,001.035a	saṃvatsarartavo māsāḥ pakṣāhorātrayaḥ kramāt<BR>
01,001.035b*0023_01	kṣaṇā lavā muhūrtāś ca nimeṣā yugaparyayāḥ<BR>
01,001.035c	yac cānyad api tat sarvaṃ saṃbhūtaṃ lokasākṣikam<BR>
01,001.036a	yad idaṃ dṛśyate kiṃ cid bhūtaṃ sthāvarajaṅgamam<BR>
01,001.036c	punaḥ saṃkṣipyate sarvaṃ jagat prāpte yugakṣaye<BR>
01,001.037a	yathartāv ṛtuliṅgāni nānārūpāṇi paryaye<BR>
01,001.037c	dṛśyante tāni tāny eva tathā bhāvā yugādiṣu<BR>
01,001.038a	evam etad anādyantaṃ bhūtasaṃhārakārakam<BR>
01,001.038c	anādinidhanaṃ loke cakraṃ saṃparivartate<BR>
01,001.039a	trayastriṃśatsahasrāṇi trayastriṃśacchatāni ca<BR>
01,001.039c	trayastriṃśac ca devānāṃ sṛṣṭiḥ saṃkṣepalakṣaṇā<BR>
01,001.040a	divasputro bṛhadbhānuś cakṣur ātmā vibhāvasuḥ<BR>
01,001.040c	savitā ca ṛcīko 'rko bhānur āśāvaho raviḥ<BR>
01,001.041a	putrā vivasvataḥ sarve mahyas teṣāṃ tathāvaraḥ<BR>
01,001.041c	devabhrāṭ tanayas tasya tasmāt subhrāḍ iti smṛtaḥ<BR>
01,001.042a	subhrājas tu trayaḥ putrāḥ prajāvanto bahuśrutāḥ<BR>
01,001.042c	daśajyotiḥ śatajyotiḥ sahasrajyotir ātmavān<BR>
01,001.043a	daśa putrasahasrāṇi daśajyoter mahātmanaḥ<BR>
01,001.043c	tato daśaguṇāś cānye śatajyoter ihātmajāḥ<BR>
01,001.044a	bhūyas tato daśaguṇāḥ sahasrajyotiṣaḥ sutāḥ<BR>
01,001.044c	tebhyo 'yaṃ kuruvaṃśaś ca yadūnāṃ bharatasya ca<BR>
01,001.045a	yayātīkṣvākuvaṃśaś ca rājarṣīṇāṃ ca sarvaśaḥ<BR>
01,001.045c	saṃbhūtā bahavo vaṃśā bhūtasargāḥ savistarāḥ<BR>
01,001.046a	bhūtasthānāni sarvāṇi rahasyaṃ trividhaṃ ca yat<BR>
01,001.046c	vedayogaṃ savijñānaṃ dharmo 'rthaḥ kāma eva ca<BR>
01,001.047a	dharmakāmārthaśāstrāṇi śāstrāṇi vividhāni ca<BR>
01,001.047c	lokayātrāvidhānaṃ ca saṃbhūtaṃ dṛṣṭavān ṛṣiḥ<BR>
01,001.047d*0024_01	nītir bharatavaṃśasya vistaraś caiva sarvaśaḥ<BR>
01,001.048a	itihāsāḥ savaiyākhyā vividhāḥ śrutayo 'pi ca<BR>
01,001.048c	iha sarvam anukrāntam uktaṃ granthasya lakṣaṇam<BR>
01,001.048d*0025_01	saṃkṣepeṇetihāsasya tato vakṣyāmi vistaram<BR>
01,001.049a	vistīryaitan mahaj jñānam ṛṣiḥ saṃkṣepam abravīt<BR>
01,001.049c	iṣṭaṃ hi viduṣāṃ loke samāsavyāsadhāraṇam<BR>
01,001.050a	manvādi bhārataṃ ke cid āstīkādi tathāpare<BR>
01,001.050c	tathoparicarādy anye viprāḥ samyag adhīyate<BR>
01,001.051a	vividhaṃ saṃhitājñānaṃ dīpayanti manīṣiṇaḥ<BR>
01,001.051c	vyākhyātuṃ kuśalāḥ ke cid granthaṃ dhārayituṃ pare<BR>
01,001.052a	tapasā brahmacaryeṇa vyasya vedaṃ sanātanam<BR>
01,001.052c	itihāsam imaṃ cakre puṇyaṃ satyavatīsutaḥ<BR>
01,001.053a	parāśarātmajo vidvān brahmarṣiḥ saṃśitavrataḥ<BR>
01,001.053b@002_0001	kṛṣṇadvaipāyanaṃ vyāsaṃ viddhi nārāyaṇaṃ prabhum<BR>
01,001.053b@002_0002	ko hy anyaḥ puṇḍarīkākṣān mahābhāratakṛd bhavet<BR>
01,001.053b@002_0003	bhāti sarveṣu vedeṣu ratiḥ sarveṣu jantuṣu<BR>
01,001.053b@002_0004	taraṇaṃ sarvalokānāṃ tasmād bhāratam ucyate<BR>
01,001.053c	mātur niyogād dharmātmā gāṅgeyasya ca dhīmataḥ<BR>
01,001.054a	kṣetre vicitravīryasya kṛṣṇadvaipāyanaḥ purā<BR>
01,001.054c	trīn agnīn iva kauravyāñ janayām āsa vīryavān<BR>
01,001.055a	utpādya dhṛtarāṣṭraṃ ca pāṇḍuṃ viduram eva ca<BR>
01,001.055c	jagāma tapase dhīmān punar evāśramaṃ prati<BR>
01,001.056a	teṣu jāteṣu vṛddheṣu gateṣu paramāṃ gatim<BR>
01,001.056b*0026_01	evaṃ vai saṃgrahādhyāyaḥ pūrvam eva maharṣiṇā<BR>
01,001.056b*0026_02	kramaṇaprastarair yuktaḥ kathaṃ cid apy atīva hi<BR>
01,001.056b*0026_03	etadarthaṃ ca vihitaḥ saṃgraho 'yaṃ yathāśrutaḥ<BR>
01,001.056b*0026_04	tac chrutvā sarvam ākhyātaṃ loke jñāsyanti mānavāḥ<BR>
01,001.056c	abravīd bhārataṃ loke mānuṣe 'smin mahān ṛṣiḥ<BR>
01,001.057a	janamejayena pṛṣṭaḥ san brāhmaṇaiś ca sahasraśaḥ<BR>
01,001.057c	śaśāsa śiṣyam āsīnaṃ vaiśaṃpāyanam antike<BR>
01,001.058a	sa sadasyaiḥ sahāsīnaḥ śrāvayām āsa bhāratam<BR>
01,001.058c	karmāntareṣu yajñasya codyamānaḥ punaḥ punaḥ<BR>
01,001.059a	vistaraṃ kuruvaṃśasya gāndhāryā dharmaśīlatām<BR>
01,001.059c	kṣattuḥ prajñāṃ dhṛtiṃ kuntyāḥ samyag dvaipāyano 'bravīt<BR>
01,001.060a	vāsudevasya māhātmyaṃ pāṇḍavānāṃ ca satyatām<BR>
01,001.060c	durvṛttaṃ dhārtarāṣṭrāṇām uktavān bhagavān ṛṣiḥ<BR>
01,001.060d*0027_01	idaṃ śatasahasrākhyaṃ ślokānāṃ puṇyakarmaṇām<BR>
01,001.060d*0027_02	upākhyānaiḥ saha jñeyaṃ śrāvyaṃ bhāratam uttamam<BR>
01,001.061a	caturviṃśatisāhasrīṃ cakre bhāratasaṃhitām<BR>
01,001.061c	upākhyānair vinā tāvad bhārataṃ procyate budhaiḥ<BR>
01,001.062a	tato 'dhyardhaśataṃ bhūyaḥ saṃkṣepaṃ kṛtavān ṛṣiḥ<BR>
01,001.062c	anukramaṇim adhyāyaṃ vṛttāntānāṃ saparvaṇām<BR>
01,001.062d@001=0057	sūtaḥ<BR>
01,001.062d@001_0001	tasyākhyānavariṣṭhasya kṛtvā dvaipāyanaḥ prabhuḥ<BR>
01,001.062d@001_0002	katham adhyāpayānīha śiṣyān ittham acintayat<BR>
01,001.062d@001_0003	tasya cintayataś cāpi ṛṣer dvaipāyanasya ca<BR>
01,001.062d@001_0004	smṛtvājagāma bhagavān brahmā lokaguruḥ svayam<BR>
01,001.062d@001_0005	priyārthaṃ maharṣeś cāpi lokānāṃ hitakāmyayā<BR>
01,001.062d@001_0006	taṃ dṛṣṭvā vismito bhūtvā prāñjaliḥ praṇataḥ sthitaḥ<BR>
01,001.062d@001_0007	āsanaṃ kalpayām āsa sarvadevagaṇair yutam<BR>
01,001.062d@001_0008	hiraṇyagarbham āsīnaṃ tasmiṃs tu paramāsane<BR>
01,001.062d@001_0009	parivṛtyāsanābhyāśe vāsaveyaḥ sthito nataḥ<BR>
01,001.062d@001_0010	anujñāto 'tha kṛṣṇas tu brahmaṇā parameṣṭhinā<BR>
01,001.062d@001_0011	niṣasādāsanābhyāśe prīyamāṇaḥ suvismitaḥ<BR>
01,001.062d@001_0012	uvāca sa mahātejā brahmāṇaṃ parameṣṭhinam<BR>
01,001.062d@001_0013	kṛtaṃ mayedaṃ bhagavan kāvyaṃ paramapūjitam<BR>
01,001.062d@001_0014	brahman vedarahasyaṃ ca yac cānyat khyāpitaṃ mayā<BR>
01,001.062d@001_0015	sāṅgopaniṣadānāṃ ca vedānāṃ vistarakriyā<BR>
01,001.062d@001_0016	itihāsapurāṇānām unmeṣaṃ nimiṣaṃ ca yat<BR>
01,001.062d@001_0017	bhūtaṃ bhavyaṃ bhaviṣyac ca trividhaṃ kālasaṃjñitam<BR>
01,001.062d@001_0018	jarāmṛtyubhayavyādhibhāvābhāvaviniścayam<BR>
01,001.062d@001_0019	vividhasya ca dharmasya hy āśramāṇāṃ ca lakṣaṇam<BR>
01,001.062d@001_0020	cāturvarṇyavidhānaṃ ca purāṇārthaṃ ca kṛtsnaśaḥ<BR>
01,001.062d@001_0021	tapaso brahmacaryasya pṛthivyāś candrasūryayoḥ<BR>
01,001.062d@001_0022	grahanakṣatratārāṇāṃ pramāṇaṃ ca yugaiḥ saha<BR>
01,001.062d@001_0023	ṛco yajūṃṣi sāmāni vedādhyātmaṃ tathaiva ca<BR>
01,001.062d@001_0024	nyāyaḥ śikṣā cikitsā ca jñānaṃ pāśupataṃ tathā<BR>
01,001.062d@001_0025	iti naikāśrayaṃ janma divyamānuṣasaṃśritam<BR>
01,001.062d@001_0026	tīrthānāṃ caiva puṇyānāṃ deśānāṃ caiva kīrtanam<BR>
01,001.062d@001_0027	nadīnāṃ parvatānāṃ ca vanānāṃ sāgarasya ca<BR>
01,001.062d@001_0028	purāṇāṃ caiva divyānāṃ kalpānāṃ yuddhakauśalam<BR>
01,001.062d@001_0029	vākyajātiviśeṣāṃś ca lokayātrākramaś ca yaḥ<BR>
01,001.062d@001_0030	yac cāpi sarvagaṃ vastu tat prabho kṣantum arhasi<BR>
01,001.062d@001_0031	tapoviśiṣṭād api vai vasiṣṭhān munipuṃgavāt<BR>
01,001.062d@001_0032	manye śreṣṭhatamaṃ tvādya rahasyajñānavedanāt<BR>
01,001.062d@001_0033	janmaprabhṛti satyāṃ te vidma gāṃ brahmavādinīm<BR>
01,001.062d@001_0034	tvayā ca kāvyam ity uktaṃ tasmāt kāvyaṃ bhaviṣyati<BR>
01,001.062d@001_0035	asya kāvyasya kavayo na samarthā viśeṣaṇe<BR>
01,001.062d@001_0036	viśeṣaṇe gṛhasthasya śeṣās traya ivāśramāḥ<BR>
01,001.062d@001_0037	jaḍāndhabadhironmattaṃ tamobhūtaṃ jagad bhavet<BR>
01,001.062d@001_0038	yadi jñānahutāśena tvayā nojjvalitaṃ bhavet<BR>
01,001.062d@001_0039	tamasāndhasya lokasya veṣṭitasya svakarmabhiḥ<BR>
01,001.062d@001_0040	jñānāñjanaśalākābhir buddhinetrotsavaḥ kṛtaḥ<BR>
01,001.062d@001_0041	dharmārthakāmamokṣārthaiḥ samāsavyāsakīrtanaiḥ<BR>
01,001.062d@001_0042	tvayā bhāratasūryeṇa nṛṇāṃ vinihataṃ tamaḥ<BR>
01,001.062d@001_0043	purāṇapūrṇacandreṇa śrutijyotsnāprakāśinā<BR>
01,001.062d@001_0044	nṛṇāṃ kumudasaumyānāṃ kṛtaṃ buddhiprabodhanam<BR>
01,001.062d@001_0045	itihāsapradīpena mohāvaraṇaghātinā<BR>
01,001.062d@001_0046	lokagarbhagṛhaṃ kṛtsnaṃ yathāvat saṃprakāśitam<BR>
01,001.062d@001_0047	saṃgrahādhyāyabījo vai paulomāstīkamūlavān<BR>
01,001.062d@001_0048	saṃbhavaskandhavistāraḥ sabhāraṇyaviṭaṅkavān<BR>
01,001.062d@001_0049	araṇīparvarūpāḍhyo virāṭodyogasāravān<BR>
01,001.062d@001_0050	bhīṣmaparvamahāśākho droṇaparvapalāśavān<BR>
01,001.062d@001_0051	karṇaparvacitaiḥ puṣpaiḥ śalyaparvasugandhibhiḥ<BR>
01,001.062d@001_0052	strīparvaiṣīkaviśrāmaḥ śāntiparvabṛhatphalaḥ<BR>
01,001.062d@001_0053	aśvamedhāmṛtarasas tvāśramasthānasaṃśrayaḥ<BR>
01,001.062d@001_0054	mausalaśrutisaṃkṣepaḥ śiṣṭadvijaniṣevitaḥ<BR>
01,001.062d@001_0055	sarveṣāṃ kavimukhyānām upajīvyo bhaviṣyati<BR>
01,001.062d@001_0056	parjanya iva bhūtānām akṣayo bhāratadrumaḥ<BR>
01,001.062d@001_0057	evam ābhāṣya taṃ brahmā jagāma svaṃ niveśanam<BR>
01,001.062d@001_0058	bhagavān sa jagatsraṣṭā ṛṣidevagaṇaiḥ saha<BR>
01,001.062d@001_0059	tasya vṛkṣasya vakṣyāmi śaśvat puṣpaphalodayam<BR>
01,001.062d@001_0060	svādumedhyarasopetam acchedyam amarair api<BR>
01,001.063a	idaṃ dvaipāyanaḥ pūrvaṃ putram adhyāpayac chukam<BR>
01,001.063c	tato 'nyebhyo 'nurūpebhyaḥ śiṣyebhyaḥ pradadau prabhuḥ<BR>
01,001.063d*0028_01	saṃhitās taiḥ pṛthaktvena bhāratasya prakīrtitāḥ<BR>
01,001.063d*0029_01	ṣaṣṭiṃ śatasahasrāṇi cakārānyāṃ sa saṃhitām<BR>
01,001.063d*0029_02	triṃśacchatasahasraṃ ca devaloke pratiṣṭhitam<BR>
01,001.063d*0029_03	pitrye pañcadaśa proktaṃ rakṣoyakṣe caturdaśa<BR>
01,001.063d*0029_04	ekaṃ śatasahasraṃ tu mānuṣeṣu pratiṣṭhitam<BR>
01,001.064a	nārado 'śrāvayad devān asito devalaḥ pitṝn<BR>
01,001.064c	gandharvayakṣarakṣāṃsi śrāvayām āsa vai śukaḥ<BR>
01,001.064d*0030_01	asmiṃs tu mānuṣe loke vaiśaṃpāyana uktavān<BR>
01,001.064d*0030_02	śiṣyo vyāsasya dharmātmā sarvavedavidāṃ varaḥ<BR>
01,001.064d*0030_03	ekaṃ śatasahasraṃ tu mayoktaṃ vai nibodhata<BR>
01,001.064d*0031_01	vaiśaṃpāyanaviprarṣiḥ śrāvayām āsa pārthivam<BR>
01,001.064d*0031_02	pārikṣitaṃ mahābāhuṃ nāmnā tu janamejayam<BR>
01,001.065a	duryodhano manyumayo mahādrumaḥ; skandhaḥ karṇaḥ śakunis tasya śākhāḥ<BR>
01,001.065c	duḥśāsanaḥ puṣpaphale samṛddhe; mūlaṃ rājā dhṛtarāṣṭro 'manīṣī<BR>
01,001.066a	yudhiṣṭhiro dharmamayo mahādrumaḥ; skandho 'rjuno bhīmaseno 'sya śākhāḥ<BR>
01,001.066c	mādrīsutau puṣpaphale samṛddhe; mūlaṃ kṛṣṇo brahma ca brāhmaṇāś ca<BR>
01,001.067a	pāṇḍur jitvā bahūn deśān yudhā vikramaṇena ca<BR>
01,001.067c	araṇye mṛgayāśīlo nyavasat sajanas tadā<BR>
01,001.068a	mṛgavyavāyanidhane kṛcchrāṃ prāpa sa āpadam<BR>
01,001.068c	janmaprabhṛti pārthānāṃ tatrācāravidhikramaḥ<BR>
01,001.069a	mātror abhyupapattiś ca dharmopaniṣadaṃ prati<BR>
01,001.069c	dharmasya vāyoḥ śakrasya devayoś ca tathāśvinoḥ<BR>
01,001.069d*0032_01	tato dharmopaniṣadaṃ bhūtvā bhartuḥ priyā pṛthā<BR>
01,001.069d*0032_02	dharmānilendrāṃs tābhiḥ sājuhāva sutavāñchayā<BR>
01,001.069d*0032_03	taddattopaniṣan mādrī cāśvināv ājuhāva ca<BR>
01,001.069d*0032_04	jātāḥ pārthās tataḥ sarve kuntyā mādryāś ca mantrataḥ<BR>
01,001.069d*0033_01	teṣu jāteṣu sarveṣu pāṇḍaveṣu mahātmasu<BR>
01,001.069d*0033_02	mādryā tu saha saṃgamya ṛṣiśāpaprabhāvataḥ<BR>
01,001.069d*0033_03	mṛtaḥ pāṇḍur mahāpuṇye śataśṛṅge mahāgirau<BR>
01,001.070a	tāpasaiḥ saha saṃvṛddhā mātṛbhyāṃ parirakṣitāḥ<BR>
01,001.070c	medhyāraṇyeṣu puṇyeṣu mahatām āśrameṣu ca<BR>
01,001.071a	ṛṣibhiś ca tadānītā dhārtarāṣṭrān prati svayam<BR>
01,001.071c	śiśavaś cābhirūpāś ca jaṭilā brahmacāriṇaḥ<BR>
01,001.072a	putrāś ca bhrātaraś ceme śiṣyāś ca suhṛdaś ca vaḥ<BR>
01,001.072c	pāṇḍavā eta ity uktvā munayo 'ntarhitās tataḥ<BR>
01,001.073a	tāṃs tair niveditān dṛṣṭvā pāṇḍavān kauravās tadā<BR>
01,001.073c	śiṣṭāś ca varṇāḥ paurā ye te harṣāc cukruśur bhṛśam<BR>
01,001.074a	āhuḥ ke cin na tasyaite tasyaita iti cāpare<BR>
01,001.074c	yadā ciramṛtaḥ pāṇḍuḥ kathaṃ tasyeti cāpare<BR>
01,001.075a	svāgataṃ sarvathā diṣṭyā pāṇḍoḥ paśyāma saṃtatim<BR>
01,001.075c	ucyatāṃ svāgatam iti vāco 'śrūyanta sarvaśaḥ<BR>
01,001.076a	tasminn uparate śabde diśaḥ sarvā vinādayan<BR>
01,001.076c	antarhitānāṃ bhūtānāṃ nisvanas tumulo 'bhavat<BR>
01,001.077a	puṣpavṛṣṭiḥ śubhā gandhāḥ śaṅkhadundubhinisvanāḥ<BR>
01,001.077c	āsan praveśe pārthānāṃ tad adbhutam ivābhavat<BR>
01,001.078a	tatprītyā caiva sarveṣāṃ paurāṇāṃ harṣasaṃbhavaḥ<BR>
01,001.078c	śabda āsīn mahāṃs tatra divaspṛk kīrtivardhanaḥ<BR>
01,001.079a	te 'py adhītyākhilān vedāñ śāstrāṇi vividhāni ca<BR>
01,001.079c	nyavasan pāṇḍavās tatra pūjitā akutobhayāḥ<BR>
01,001.080a	yudhiṣṭhirasya śaucena prītāḥ prakṛtayo 'bhavan<BR>
01,001.080c	dhṛtyā ca bhīmasenasya vikrameṇārjunasya ca<BR>
01,001.081a	guruśuśrūṣayā kuntyā yamayor vinayena ca<BR>
01,001.081c	tutoṣa lokaḥ sakalas teṣāṃ śauryaguṇena ca<BR>
01,001.082a	samavāye tato rājñāṃ kanyāṃ bhartṛsvayaṃvarām<BR>
01,001.082c	prāptavān arjunaḥ kṛṣṇāṃ kṛtvā karma suduṣkaram<BR>
01,001.083a	tataḥ prabhṛti loke 'smin pūjyaḥ sarvadhanuṣmatām<BR>
01,001.083c	āditya iva duṣprekṣyaḥ samareṣv api cābhavat<BR>
01,001.084a	sa sarvān pārthivāñ jitvā sarvāṃś ca mahato gaṇān<BR>
01,001.084c	ājahārārjuno rājñe rājasūyaṃ mahākratum<BR>
01,001.085a	annavān dakṣiṇāvāṃś ca sarvaiḥ samudito guṇaiḥ<BR>
01,001.085c	yudhiṣṭhireṇa saṃprāpto rājasūyo mahākratuḥ<BR>
01,001.086a	sunayād vāsudevasya bhīmārjunabalena ca<BR>
01,001.086c	ghātayitvā jarāsaṃdhaṃ caidyaṃ ca balagarvitam<BR>
01,001.087a	duryodhanam upāgacchann arhaṇāni tatas tataḥ<BR>
01,001.087c	maṇikāñcanaratnāni gohastyaśvadhanāni ca<BR>
01,001.087d*0034_01	vicitrāṇi ca vāsāṃsi prāvārāvaraṇāni ca<BR>
01,001.087d*0034_02	kambalājinaratnāni rāṅkavāstaraṇāni ca<BR>
01,001.088a	samṛddhāṃ tāṃ tathā dṛṣṭvā pāṇḍavānāṃ tadā śriyam<BR>
01,001.088c	īrṣyāsamutthaḥ sumahāṃs tasya manyur ajāyata<BR>
01,001.089a	vimānapratimāṃ cāpi mayena sukṛtāṃ sabhām<BR>
01,001.089c	pāṇḍavānām upahṛtāṃ sa dṛṣṭvā paryatapyata<BR>
01,001.090a	yatrāvahasitaś cāsīt praskandann iva saṃbhramāt<BR>
01,001.090c	pratyakṣaṃ vāsudevasya bhīmenānabhijātavat<BR>
01,001.091a	sa bhogān vividhān bhuñjan ratnāni vividhāni ca<BR>
01,001.091c	kathito dhṛtarāṣṭrasya vivarṇo hariṇaḥ kṛśaḥ<BR>
01,001.092a	anvajānāt tato dyūtaṃ dhṛtarāṣṭraḥ sutapriyaḥ<BR>
01,001.092c	tac chrutvā vāsudevasya kopaḥ samabhavan mahān<BR>
01,001.093a	nātiprītamanāś cāsīd vivādāṃś cānvamodata<BR>
01,001.093c	dyūtādīn anayān ghorān pravṛddhāṃś cāpy upaikṣata<BR>
01,001.094a	nirasya viduraṃ droṇaṃ bhīṣmaṃ śāradvataṃ kṛpam<BR>
01,001.094c	vigrahe tumule tasminn ahan kṣatraṃ parasparam<BR>
01,001.095a	jayatsu pāṇḍuputreṣu śrutvā sumahad apriyam<BR>
01,001.095c	duryodhanamataṃ jñātvā karṇasya śakunes tathā<BR>
01,001.095e	dhṛtarāṣṭraś ciraṃ dhyātvā saṃjayaṃ vākyam abravīt<BR>
01,001.096a	śṛṇu saṃjaya me sarvaṃ na me 'sūyitum arhasi<BR>
01,001.096c	śrutavān asi medhāvī buddhimān prājñasaṃmataḥ<BR>
01,001.097a	na vigrahe mama matir na ca prīye kurukṣaye<BR>
01,001.097c	na me viśeṣaḥ putreṣu sveṣu pāṇḍusuteṣu ca<BR>
01,001.098a	vṛddhaṃ mām abhyasūyanti putrā manyuparāyaṇāḥ<BR>
01,001.098c	ahaṃ tv acakṣuḥ kārpaṇyāt putraprītyā sahāmi tat<BR>
01,001.098e	muhyantaṃ cānumuhyāmi duryodhanam acetanam<BR>
01,001.099a	rājasūye śriyaṃ dṛṣṭvā pāṇḍavasya mahaujasaḥ<BR>
01,001.099c	tac cāvahasanaṃ prāpya sabhārohaṇadarśane<BR>
01,001.100a	amarṣitaḥ svayaṃ jetum aśaktaḥ pāṇḍavān raṇe<BR>
01,001.100c	nirutsāhaś ca saṃprāptuṃ śriyam akṣatriyo yathā<BR>
01,001.100e	gāndhārarājasahitaś chadmadyūtam amantrayat<BR>
01,001.101a	tatra yad yad yathā jñātaṃ mayā saṃjaya tac chṛṇu<BR>
01,001.101c	śrutvā hi mama vākyāni buddhyā yuktāni tattvataḥ<BR>
01,001.101e	tato jñāsyasi māṃ saute prajñācakṣuṣam ity uta<BR>
01,001.102a	yadāśrauṣaṃ dhanur āyamya citraṃ; viddhaṃ lakṣyaṃ pātitaṃ vai pṛthivyām<BR>
01,001.102c	kṛṣṇāṃ hṛtāṃ paśyatāṃ sarvarājñāṃ; tadā nāśaṃse vijayāya saṃjaya<BR>
01,001.103a	yadāśrauṣaṃ dvārakāyāṃ subhadrāṃ; prasahyoḍhāṃ mādhavīm arjunena<BR>
01,001.103c	indraprasthaṃ vṛṣṇivīrau ca yātau; tadā nāśaṃse vijayāya saṃjaya<BR>
01,001.104a	yadāśrauṣaṃ devarājaṃ pravṛṣṭaṃ; śarair divyair vāritaṃ cārjunena<BR>
01,001.104c	agniṃ tathā tarpitaṃ khāṇḍave ca; tadā nāśaṃse vijayāya saṃjaya<BR>
01,001.104d*0035_01	yadāśrauṣaṃ jātuṣād veśmanas tān<BR>
01,001.104d*0035_02	muktān pārthān pañca kuntyā sametān<BR>
01,001.104d*0035_03	yuktaṃ caiṣāṃ viduraṃ svārthasiddhyai<BR>
01,001.104d*0035_04	tadā nāśaṃse vijayāya saṃjaya<BR>
01,001.104d*0036_01	yadāśrauṣaṃ draupadīṃ raṅgamadhye<BR>
01,001.104d*0036_02	lakṣyaṃ bhittvā nirjitām arjunena<BR>
01,001.104d*0036_03	śūrān pāñcālān pāṇḍaveyāṃś ca yuktāṃs<BR>
01,001.104d*0036_04	tadā nāśaṃse vijayāya saṃjaya<BR>
01,001.104d*0037_01	yadāśrauṣaṃ māgadhānāṃ variṣṭhaṃ<BR>
01,001.104d*0037_02	jarāsaṃdhaṃ kṣatramadhye jvalantam<BR>
01,001.104d*0037_03	dorbhyāṃ hataṃ bhīmasenena gatvā<BR>
01,001.104d*0037_04	tadā nāśaṃse vijayāya saṃjaya<BR>
01,001.104d*0038_01	yadāśrauṣaṃ digjaye pāṇḍuputrair<BR>
01,001.104d*0038_02	vaśīkṛtān bhūmipālān prasahya<BR>
01,001.104d*0038_03	mahākratuṃ rājasūyaṃ kṛtaṃ ca<BR>
01,001.104d*0038_04	tadā nāśaṃse vijayāya saṃjaya<BR>
01,001.104d*0039_01	yadāśrauṣaṃ sarvaviśvasya sārāṃ<BR>
01,001.104d*0039_02	prītyā rājñe nirmitāṃ tāṃ mayena<BR>
01,001.104d*0039_03	gadāṃ cogrāṃ bhīmasenāya dattāṃ<BR>
01,001.104d*0039_04	tadā nāśaṃse vijayāya saṃjaya<BR>
01,001.105a	yadāśrauṣaṃ hṛtarājyaṃ yudhiṣṭhiraṃ; parājitaṃ saubalenākṣavatyām<BR>
01,001.105c	anvāgataṃ bhrātṛbhir aprameyais; tadā nāśaṃse vijayāya saṃjaya<BR>
01,001.106a	yadāśrauṣaṃ draupadīm aśrukaṇṭhīṃ; sabhāṃ nītāṃ duḥkhitām ekavastrām<BR>
01,001.106c	rajasvalāṃ nāthavatīm anāthavat; tadā nāśaṃse vijayāya saṃjaya<BR>
01,001.106d*0040_01	yadāśrauṣaṃ vāsasāṃ tatra rāśiṃ<BR>
01,001.106d*0040_02	samākṣipat kitavo mandabuddhiḥ<BR>
01,001.106d*0040_03	duḥśāsano gatavān naiva cāntaṃ<BR>
01,001.106d*0040_04	tadā nāśaṃse vijayāya saṃjaya<BR>
01,001.107a	yadāśrauṣaṃ vividhās tāta ceṣṭā; dharmātmanāṃ prasthitānāṃ vanāya<BR>
01,001.107c	jyeṣṭhaprītyā kliśyatāṃ pāṇḍavānāṃ; tadā nāśaṃse vijayāya saṃjaya<BR>
01,001.107d*0041_01	yadāśrauṣaṃ draupadīṃ tāṃ bruvāṇāṃ<BR>
01,001.107d*0041_02	pravrajyāyām aśrukaṇṭhīṃ rudantīm<BR>
01,001.107d*0041_03	patyau yuktāṃ nātra vastuṃ hi dharmas<BR>
01,001.107d*0041_04	tadā nāśaṃse vijayāya saṃjaya<BR>
01,001.108a	yadāśrauṣaṃ snātakānāṃ sahasrair; anvāgataṃ dharmarājaṃ vanastham<BR>
01,001.108c	bhikṣābhujāṃ brāhmaṇānāṃ mahātmanāṃ; tadā nāśaṃse vijayāya saṃjaya<BR>
01,001.108d*0042_01	yadāśrauṣaṃ vanavāseṣu pārthān<BR>
01,001.108d*0042_02	samāgatān ṛṣimukhyaiḥ purāṇaiḥ<BR>
01,001.108d*0042_03	upāsyamānān sagaṇair jātu sarvāṃs<BR>
01,001.108d*0042_04	tadā nāśaṃse vijayāya saṃjaya<BR>
01,001.109a	yadāśrauṣam arjuno devadevaṃ; kirātarūpaṃ tryambakaṃ toṣya yuddhe<BR>
01,001.109c	avāpa tat pāśupataṃ mahāstraṃ; tadā nāśaṃse vijayāya saṃjaya<BR>
01,001.110a	yadāśrauṣaṃ tridivasthaṃ dhanaṃjayaṃ; śakrāt sākṣād divyam astraṃ yathāvat<BR>
01,001.110c	adhīyānaṃ śaṃsitaṃ satyasaṃdhaṃ; tadā nāśaṃse vijayāya saṃjaya<BR>
01,001.110d*0043_01	yadāśrauṣaṃ kālakeyās tatas te<BR>
01,001.110d*0043_02	paulomāno varadattāś ca dṛptāḥ<BR>
01,001.110d*0043_03	devair ajeyā nirjitā arjunena<BR>
01,001.110d*0043_04	tadā nāśaṃse vijayāya saṃjaya<BR>
01,001.110d*0044_01	yadāśrauṣam asurāṇāṃ vadhārthaṃ<BR>
01,001.110d*0044_02	kirīṭinaṃ yātam amitrakarṣaṇam<BR>
01,001.110d*0044_03	kṛtārthaṃ cāpy āgataṃ śakralokāt<BR>
01,001.110d*0044_04	tadā nāśaṃse vijayāya saṃjaya<BR>
01,001.110d*0045_01	yadāśrauṣaṃ tīrthayātrāpravṛttaṃ<BR>
01,001.110d*0045_02	pāṇḍoḥ sutaṃ sahitaṃ romaśena<BR>
01,001.110d*0045_03	tasmāc chrutaṃ cārjunasyāstralābhaṃ<BR>
01,001.110d*0045_04	tadā nāśaṃse vijayāya saṃjaya<BR>
01,001.111a	yadāśrauṣaṃ vaiśravaṇena sārdhaṃ; samāgataṃ bhīmam anyāṃś ca pārthān<BR>
01,001.111c	tasmin deśe mānuṣāṇām agamye; tadā nāśaṃse vijayāya saṃjaya<BR>
01,001.112a	yadāśrauṣaṃ ghoṣayātrāgatānāṃ; bandhaṃ gandharvair mokṣaṇaṃ cārjunena<BR>
01,001.112c	sveṣāṃ sutānāṃ karṇabuddhau ratānāṃ; tadā nāśaṃse vijayāya saṃjaya<BR>
01,001.112d*0046_01	yadāśrauṣaṃ draupadīṃ saindhavena<BR>
01,001.112d*0046_02	nānītāṃ (sic) mokṣitāṃ cārjunena<BR>
01,001.112d*0046_03	jayadrathaṃ mokṣitaṃ jīvaśeṣaṃ<BR>
01,001.112d*0046_04	tadā nāśaṃse vijayāya saṃjaya<BR>
01,001.113a	yadāśrauṣaṃ yakṣarūpeṇa dharmaṃ; samāgataṃ dharmarājena sūta<BR>
01,001.113c	praśnān uktān vibruvantaṃ ca samyak; tadā nāśaṃse vijayāya saṃjaya<BR>
01,001.113d*0047_01	yadāśrauṣaṃ na vidur māmakās tān<BR>
01,001.113d*0047_02	pracchannarūpān vasataḥ pāṇḍaveyān<BR>
01,001.113d*0047_03	virāṭarāṣṭre saha kṛṣṇayā tāṃs<BR>
01,001.113d*0047_04	tadā nāśaṃse vijayāya saṃjaya<BR>
01,001.113d*0048_01	yadāśrauṣaṃ tān athājñātavāse<BR>
01,001.113d*0048_02	tv apaśyamānān vividhair upāyaiḥ<BR>
01,001.113d*0048_03	dakṣān pārthān me sutair agnikalpāṃs<BR>
01,001.113d*0048_04	tadā nāśaṃse vijayāya saṃjaya<BR>
01,001.113d*0049_01	yadāśrauṣaṃ kīcakānāṃ variṣṭhaṃ<BR>
01,001.113d*0049_02	niṣūditaṃ bhrātṛśatena sārdham<BR>
01,001.113d*0049_03	draupadyarthaṃ bhīmasenena saṃkhye<BR>
01,001.113d*0049_04	tadā nāśaṃse vijayāya saṃjaya<BR>
01,001.113d*0050_01	yadāśrauṣaṃ vasataḥ pāṇḍuputrān<BR>
01,001.113d*0050_02	adṛśyamānān vividhair upāyaiḥ<BR>
01,001.113d*0050_03	dakṣān pārthān bhīmasenena saṃkhye<BR>
01,001.113d*0050_04	tadā nāśaṃse vijayāya saṃjaya<BR>
01,001.114a	yadāśrauṣaṃ māmakānāṃ variṣṭhān; dhanaṃjayenaikarathena bhagnān<BR>
01,001.114c	virāṭarāṣṭre vasatā mahātmanā; tadā nāśaṃse vijayāya saṃjaya<BR>
01,001.115a	yadāśrauṣaṃ satkṛtāṃ matsyarājñā; sutāṃ dattām uttarām arjunāya<BR>
01,001.115c	tāṃ cārjunaḥ pratyagṛhṇāt sutārthe; tadā nāśaṃse vijayāya saṃjaya<BR>
01,001.116a	yadāśrauṣaṃ nirjitasyādhanasya; pravrājitasya svajanāt pracyutasya<BR>
01,001.116c	akṣauhiṇīḥ sapta yudhiṣṭhirasya; tadā nāśaṃse vijayāya saṃjaya<BR>
01,001.117a	yadāśrauṣaṃ naranārāyaṇau tau; kṛṣṇārjunau vadato nāradasya<BR>
01,001.117c	ahaṃ draṣṭā brahmaloke sadeti; tadā nāśaṃse vijayāya saṃjaya<BR>
01,001.118a	yadāśrauṣaṃ mādhavaṃ vāsudevaṃ; sarvātmanā pāṇḍavārthe niviṣṭam<BR>
01,001.118c	yasyemāṃ gāṃ vikramam ekam āhus; tadā nāśaṃse vijayāya saṃjaya<BR>
01,001.118d*0051_01	yadāśrauṣaṃ lokahitāya kṛṣṇaṃ<BR>
01,001.118d*0051_02	śamārthinam upayātaṃ kurūṇām<BR>
01,001.118d*0051_03	śamaṃ kurvāṇam akṛtārthaṃ ca yātaṃ<BR>
01,001.118d*0051_04	tadā nāśaṃse vijayāya saṃjaya<BR>
01,001.119a	yadāśrauṣaṃ karṇaduryodhanābhyāṃ; buddhiṃ kṛtāṃ nigrahe keśavasya<BR>
01,001.119c	taṃ cātmānaṃ bahudhā darśayānaṃ; tadā nāśaṃse vijayāya saṃjaya<BR>
01,001.120a	yadāśrauṣaṃ vāsudeve prayāte; rathasyaikām agratas tiṣṭhamānām<BR>
01,001.120c	ārtāṃ pṛthāṃ sāntvitāṃ keśavena; tadā nāśaṃse vijayāya saṃjaya<BR>
01,001.120d*0052_01	yadāśrauṣaṃ vāsudeve prayāte<BR>
01,001.120d*0052_02	rathāṅgahaste phālgunenānvite 'pi<BR>
01,001.120d*0052_03	grahītukāmaṃ mama putraṃ dvipena<BR>
01,001.120d*0052_04	tadā nāśaṃse vijayāya saṃjaya<BR>
01,001.121a	yadāśrauṣaṃ mantriṇaṃ vāsudevaṃ; tathā bhīṣmaṃ śāṃtanavaṃ ca teṣām<BR>
01,001.121c	bhāradvājaṃ cāśiṣo 'nubruvāṇaṃ; tadā nāśaṃse vijayāya saṃjaya<BR>
01,001.122a	yadāśrauṣaṃ karṇa uvāca bhīṣmaṃ; nāhaṃ yotsye yudhyamāne tvayīti<BR>
01,001.122c	hitvā senām apacakrāma caiva; tadā nāśaṃse vijayāya saṃjaya<BR>
01,001.123a	yadāśrauṣaṃ vāsudevārjunau tau; tathā dhanur gāṇḍivam aprameyam<BR>
01,001.123c	trīṇy ugravīryāṇi samāgatāni; tadā nāśaṃse vijayāya saṃjaya<BR>
01,001.124a	yadāśrauṣaṃ kaśmalenābhipanne; rathopasthe sīdamāne 'rjune vai<BR>
01,001.124c	kṛṣṇaṃ lokān darśayānaṃ śarīre; tadā nāśaṃse vijayāya saṃjaya<BR>
01,001.125a	yadāśrauṣaṃ bhīṣmam amitrakarśanaṃ; nighnantam ājāv ayutaṃ rathānām<BR>
01,001.125c	naiṣāṃ kaś cid vadhyate dṛśyarūpas; tadā nāśaṃse vijayāya saṃjaya<BR>
01,001.125d*0053_01	yadāśrauṣaṃ cāpageyena saṃkhye<BR>
01,001.125d*0053_02	svayaṃ mṛtyuṃ vihitaṃ dhārmikeṇa<BR>
01,001.125d*0053_03	tac cākārṣuḥ pāṇḍaveyāḥ prahṛṣṭās<BR>
01,001.125d*0053_04	tadā nāśaṃse vijayāya saṃjaya<BR>
01,001.126a	yadāśrauṣaṃ bhīṣmam atyantaśūraṃ; hataṃ pārthenāhaveṣv apradhṛṣyam<BR>
01,001.126c	śikhaṇḍinaṃ purataḥ sthāpayitvā; tadā nāśaṃse vijayāya saṃjaya<BR>
01,001.127a	yadāśrauṣaṃ śaratalpe śayānaṃ; vṛddhaṃ vīraṃ sāditaṃ citrapuṅkhaiḥ<BR>
01,001.127c	bhīṣmaṃ kṛtvā somakān alpaśeṣāṃs; tadā nāśaṃse vijayāya saṃjaya<BR>
01,001.128a	yadāśrauṣaṃ śāṃtanave śayāne; pānīyārthe coditenārjunena<BR>
01,001.128c	bhūmiṃ bhittvā tarpitaṃ tatra bhīṣmaṃ; tadā nāśaṃse vijayāya saṃjaya<BR>
01,001.129a	yadāśrauṣaṃ śukrasūryau ca yuktau; kaunteyānām anulomau jayāya<BR>
01,001.129c	nityaṃ cāsmāñ śvāpadā vyābhaṣantas; tadā nāśaṃse vijayāya saṃjaya<BR>
01,001.130a	yadā droṇo vividhān astramārgān; vidarśayan samare citrayodhī<BR>
01,001.130c	na pāṇḍavāñ śreṣṭhatamān nihanti; tadā nāśaṃse vijayāya saṃjaya<BR>
01,001.131a	yadāśrauṣaṃ cāsmadīyān mahārathān; vyavasthitān arjunasyāntakāya<BR>
01,001.131c	saṃśaptakān nihatān arjunena; tadā nāśaṃse vijayāya saṃjaya<BR>
01,001.132a	yadāśrauṣaṃ vyūham abhedyam anyair; bhāradvājenāttaśastreṇa guptam<BR>
01,001.132c	bhittvā saubhadraṃ vīram ekaṃ praviṣṭaṃ; tadā nāśaṃse vijayāya saṃjaya<BR>
01,001.133a	yadābhimanyuṃ parivārya bālaṃ; sarve hatvā hṛṣṭarūpā babhūvuḥ<BR>
01,001.133c	mahārathāḥ pārtham aśaknuvantas; tadā nāśaṃse vijayāya saṃjaya<BR>
01,001.134a	yadāśrauṣam abhimanyuṃ nihatya; harṣān mūḍhān krośato dhārtarāṣṭrān<BR>
01,001.134c	krodhaṃ muktaṃ saindhave cārjunena; tadā nāśaṃse vijayāya saṃjaya<BR>
01,001.135a	yadāśrauṣaṃ saindhavārthe pratijñāṃ; pratijñātāṃ tadvadhāyārjunena<BR>
01,001.135c	satyāṃ nistīrṇāṃ śatrumadhye ca tena; tadā nāśaṃse vijayāya saṃjaya<BR>
01,001.136a	yadāśrauṣaṃ śrāntahaye dhanaṃjaye; muktvā hayān pāyayitvopavṛttān<BR>
01,001.136c	punar yuktvā vāsudevaṃ prayātaṃ; tadā nāśaṃse vijayāya saṃjaya<BR>
01,001.137a	yadāśrauṣaṃ vāhaneṣv āśvasatsu; rathopasthe tiṣṭhatā gāṇḍivena<BR>
01,001.137c	sarvān yodhān vāritān arjunena; tadā nāśaṃse vijayāya saṃjaya<BR>
01,001.138a	yadāśrauṣaṃ nāgabalair durutsahaṃ; droṇānīkaṃ yuyudhānaṃ pramathya<BR>
01,001.138c	yātaṃ vārṣṇeyaṃ yatra tau kṛṣṇapārthau; tadā nāśaṃse vijayāya saṃjaya<BR>
01,001.139a	yadāśrauṣaṃ karṇam āsādya muktaṃ; vadhād bhīmaṃ kutsayitvā vacobhiḥ<BR>
01,001.139c	dhanuṣkoṭyā tudya karṇena vīraṃ; tadā nāśaṃse vijayāya saṃjaya<BR>
01,001.140a	yadā droṇaḥ kṛtavarmā kṛpaś ca; karṇo drauṇir madrarājaś ca śūraḥ<BR>
01,001.140c	amarṣayan saindhavaṃ vadhyamānaṃ; tadā nāśaṃse vijayāya saṃjaya<BR>
01,001.141a	yadāśrauṣaṃ devarājena dattāṃ; divyāṃ śaktiṃ vyaṃsitāṃ mādhavena<BR>
01,001.141c	ghaṭotkace rākṣase ghorarūpe; tadā nāśaṃse vijayāya saṃjaya<BR>
01,001.142a	yadāśrauṣaṃ karṇaghaṭotkacābhyāṃ; yuddhe muktāṃ sūtaputreṇa śaktim<BR>
01,001.142c	yayā vadhyaḥ samare savyasācī; tadā nāśaṃse vijayāya saṃjaya<BR>
01,001.143a	yadāśrauṣaṃ droṇam ācāryam ekaṃ; dhṛṣṭadyumnenābhyatikramya dharmam<BR>
01,001.143c	rathopasthe prāyagataṃ viśastaṃ; tadā nāśaṃse vijayāya saṃjaya<BR>
01,001.144a	yadāśrauṣaṃ drauṇinā dvairathasthaṃ; mādrīputraṃ nakulaṃ lokamadhye<BR>
01,001.144c	samaṃ yuddhe pāṇḍavaṃ yudhyamānaṃ; tadā nāśaṃse vijayāya saṃjaya<BR>
01,001.145a	yadā droṇe nihate droṇaputro; nārāyaṇaṃ divyam astraṃ vikurvan<BR>
01,001.145c	naiṣām antaṃ gatavān pāṇḍavānāṃ; tadā nāśaṃse vijayāya saṃjaya<BR>
01,001.145d*0054_01	yadāśrauṣaṃ bhīmasenena pītaṃ<BR>
01,001.145d*0054_02	raktaṃ bhrātur yudhi duḥśāsanasya<BR>
01,001.145d*0054_03	nivāritaṃ nānyatamena bhīmaṃ<BR>
01,001.145d*0054_04	tadā nāśaṃse vijayāya saṃjaya<BR>
01,001.145d*0055_01	yadāśrauṣaṃ bhīmakarmāṇam ugraṃ<BR>
01,001.145d*0055_02	raṇe bhīmaṃ śoṇitaṃ pītavantam<BR>
01,001.145d*0055_03	bhittvā vakṣo yuvarājasya sūta<BR>
01,001.145d*0055_04	tadā nāśaṃse vijayāya saṃjaya<BR>
01,001.146a	yadāśrauṣaṃ karṇam atyantaśūraṃ; hataṃ pārthenāhaveṣv apradhṛṣyam<BR>
01,001.146c	tasmin bhrātṝṇāṃ vigrahe devaguhye; tadā nāśaṃse vijayāya saṃjaya<BR>
01,001.147a	yadāśrauṣaṃ droṇaputraṃ kṛpaṃ ca; duḥśāsanaṃ kṛtavarmāṇam ugram<BR>
01,001.147c	yudhiṣṭhiraṃ śūnyam adharṣayantaṃ; tadā nāśaṃse vijayāya saṃjaya<BR>
01,001.148a	yadāśrauṣaṃ nihataṃ madrarājaṃ; raṇe śūraṃ dharmarājena sūta<BR>
01,001.148c	sadā saṃgrāme spardhate yaḥ sa kṛṣṇaṃ; tadā nāśaṃse vijayāya saṃjaya<BR>
01,001.149a	yadāśrauṣaṃ kalahadyūtamūlaṃ; māyābalaṃ saubalaṃ pāṇḍavena<BR>
01,001.149c	hataṃ saṃgrāme sahadevena pāpaṃ; tadā nāśaṃse vijayāya saṃjaya<BR>
01,001.150a	yadāśrauṣaṃ śrāntam ekaṃ śayānaṃ; hradaṃ gatvā stambhayitvā tad ambhaḥ<BR>
01,001.150c	duryodhanaṃ virathaṃ bhagnadarpaṃ; tadā nāśaṃse vijayāya saṃjaya<BR>
01,001.151a	yadāśrauṣaṃ pāṇḍavāṃs tiṣṭhamānān; gaṅgāhrade vāsudevena sārdham<BR>
01,001.151c	amarṣaṇaṃ dharṣayataḥ sutaṃ me; tadā nāśaṃse vijayāya saṃjaya<BR>
01,001.152a	yadāśrauṣaṃ vividhāṃs tāta mārgān; gadāyuddhe maṇḍalaṃ saṃcarantam<BR>
01,001.152c	mithyā hataṃ vāsudevasya buddhyā; tadā nāśaṃse vijayāya saṃjaya<BR>
01,001.153a	yadāśrauṣaṃ droṇaputrādibhis tair; hatān pāñcālān draupadeyāṃś ca suptān<BR>
01,001.153c	kṛtaṃ bībhatsam ayaśasyaṃ ca karma; tadā nāśaṃse vijayāya saṃjaya<BR>
01,001.154a	yadāśrauṣaṃ bhīmasenānuyātena; aśvatthāmnā paramāstraṃ prayuktam<BR>
01,001.154c	kruddhenaiṣīkam avadhīd yena garbhaṃ; tadā nāśaṃse vijayāya saṃjaya<BR>
01,001.155a	yadāśrauṣaṃ brahmaśiro 'rjunena; muktaṃ svastīty astram astreṇa śāntam<BR>
01,001.155c	aśvatthāmnā maṇiratnaṃ ca dattaṃ; tadā nāśaṃse vijayāya saṃjaya<BR>
01,001.156a	yadāśrauṣaṃ droṇaputreṇa garbhe; vairāṭyā vai pātyamāne mahāstre<BR>
01,001.156b*0056_01	saṃjīvayāmīti hareḥ pratijñāṃ<BR>
01,001.156b*0056_02	tadā nāśaṃse vijayāya saṃjaya<BR>
01,001.156c	dvaipāyanaḥ keśavo droṇaputraṃ; paraspareṇābhiśāpaiḥ śaśāpa<BR>
01,001.156d*0057_01	buddhvā cāhaṃ buddhihīno 'dya sūta<BR>
01,001.156d*0057_02	saṃtapye 'haṃ putrapautraiś ca hīnaḥ<BR>
01,001.156d*0057_03	saṃcintayann adya vihīnabuddhiḥ<BR>
01,001.156d*0057_04	kartavyatāṃ nābhijānāmi sūta<BR>
01,001.157a	śocyā gāndhārī putrapautrair vihīnā; tathā vadhvaḥ pitṛbhir bhrātṛbhiś ca<BR>
01,001.157c	kṛtaṃ kāryaṃ duṣkaraṃ pāṇḍaveyaiḥ; prāptaṃ rājyam asapatnaṃ punas taiḥ<BR>
01,001.158a	kaṣṭaṃ yuddhe daśa śeṣāḥ śrutā me; trayo 'smākaṃ pāṇḍavānāṃ ca sapta<BR>
01,001.158c	dvyūnā viṃśatir āhatākṣauhiṇīnāṃ; tasmin saṃgrāme vigrahe kṣatriyāṇām<BR>
01,001.158d*0058_01	kālābhipannā samitir mahātmanāṃ<BR>
01,001.158d*0058_02	niṣūditā hetur āsīt suto me<BR>
01,001.159a	tamasā tv abhyavastīrṇo moha āviśatīva mām<BR>
01,001.159c	saṃjñāṃ nopalabhe sūta mano vihvalatīva me<BR>
01,001.160a	ity uktvā dhṛtarāṣṭro 'tha vilapya bahuduḥkhitaḥ<BR>
01,001.160c	mūrcchitaḥ punar āśvastaḥ saṃjayaṃ vākyam abravīt<BR>
01,001.161a	saṃjayaivaṃgate prāṇāṃs tyaktum icchāmi māciram<BR>
01,001.161c	stokaṃ hy api na paśyāmi phalaṃ jīvitadhāraṇe<BR>
01,001.162a	taṃ tathāvādinaṃ dīnaṃ vilapantaṃ mahīpatim<BR>
01,001.162b*0059_01	niḥśvasantaṃ yathā nāgaṃ muhyamānaṃ punaḥ punaḥ<BR>
01,001.162c	gāvalgaṇir idaṃ dhīmān mahārthaṃ vākyam abravīt<BR>
01,001.163a	śrutavān asi vai rājño mahotsāhān mahābalān<BR>
01,001.163c	dvaipāyanasya vadato nāradasya ca dhīmataḥ<BR>
01,001.164a	mahatsu rājavaṃśeṣu guṇaiḥ samuditeṣu ca<BR>
01,001.164c	jātān divyāstraviduṣaḥ śakrapratimatejasaḥ<BR>
01,001.165a	dharmeṇa pṛthivīṃ jitvā yajñair iṣṭvāptadakṣiṇaiḥ<BR>
01,001.165c	asmiṃl loke yaśaḥ prāpya tataḥ kālavaśaṃ gatāḥ<BR>
01,001.166a	vainyaṃ mahārathaṃ vīraṃ sṛñjayaṃ jayatāṃ varam<BR>
01,001.166c	suhotraṃ rantidevaṃ ca kakṣīvantaṃ tathauśijam<BR>
01,001.167a	bāhlīkaṃ damanaṃ śaibyaṃ śaryātim ajitaṃ jitam<BR>
01,001.167c	viśvāmitram amitraghnam ambarīṣaṃ mahābalam<BR>
01,001.168a	maruttaṃ manum ikṣvākuṃ gayaṃ bharatam eva ca<BR>
01,001.168c	rāmaṃ dāśarathiṃ caiva śaśabinduṃ bhagīratham<BR>
01,001.168d*0060_01	kṛtavīryaṃ mahābhāgaṃ tathaiva janamejayam<BR>
01,001.169a	yayātiṃ śubhakarmāṇaṃ devair yo yājitaḥ svayam<BR>
01,001.169c	caityayūpāṅkitā bhūmir yasyeyaṃ savanākarā<BR>
01,001.170a	iti rājñāṃ caturviṃśan nāradena surarṣiṇā<BR>
01,001.170c	putraśokābhitaptāya purā śaibyāya kīrtitāḥ<BR>
01,001.171a	tebhyaś cānye gatāḥ pūrvaṃ rājāno balavattarāḥ<BR>
01,001.171c	mahārathā mahātmānaḥ sarvaiḥ samuditā guṇaiḥ<BR>
01,001.172a	pūruḥ kurur yaduḥ śūro viṣvagaśvo mahādhṛtiḥ<BR>
01,001.172c	anenā yuvanāśvaś ca kakutstho vikramī raghuḥ<BR>
01,001.173a	vijitī vītihotraś ca bhavaḥ śveto bṛhadguruḥ<BR>
01,001.173c	uśīnaraḥ śatarathaḥ kaṅko duliduho drumaḥ<BR>
01,001.174a	dambhodbhavaḥ paro venaḥ sagaraḥ saṃkṛtir nimiḥ<BR>
01,001.174c	ajeyaḥ paraśuḥ puṇḍraḥ śambhur devāvṛdho 'naghaḥ<BR>
01,001.175a	devāhvayaḥ supratimaḥ supratīko bṛhadrathaḥ<BR>
01,001.175c	mahotsāho vinītātmā sukratur naiṣadho nalaḥ<BR>
01,001.176a	satyavrataḥ śāntabhayaḥ sumitraḥ subalaḥ prabhuḥ<BR>
01,001.176c	jānujaṅgho 'naraṇyo 'rkaḥ priyabhṛtyaḥ śubhavrataḥ<BR>
01,001.177a	balabandhur nirāmardaḥ ketuśṛṅgo bṛhadbalaḥ<BR>
01,001.177c	dhṛṣṭaketur bṛhatketur dīptaketur nirāmayaḥ<BR>
01,001.178a	avikṣit prabalo dhūrtaḥ kṛtabandhur dṛḍheṣudhiḥ<BR>
01,001.178c	mahāpurāṇaḥ saṃbhāvyaḥ pratyaṅgaḥ parahā śrutiḥ<BR>
01,001.179a	ete cānye ca bahavaḥ śataśo 'tha sahasraśaḥ<BR>
01,001.179c	śrūyante 'yutaśaś cānye saṃkhyātāś cāpi padmaśaḥ<BR>
01,001.180a	hitvā suvipulān bhogān buddhimanto mahābalāḥ<BR>
01,001.180c	rājāno nidhanaṃ prāptās tava putrair mahattamāḥ<BR>
01,001.181a	yeṣāṃ divyāni karmāṇi vikramas tyāga eva ca<BR>
01,001.181c	māhātmyam api cāstikyaṃ satyatā śaucam ārjavam<BR>
01,001.182a	vidvadbhiḥ kathyate loke purāṇaiḥ kavisattamaiḥ<BR>
01,001.182c	sarvarddhiguṇasaṃpannās te cāpi nidhanaṃ gatāḥ<BR>
01,001.183a	tava putrā durātmānaḥ prataptāś caiva manyunā<BR>
01,001.183c	lubdhā durvṛttabhūyiṣṭhā na tāñ śocitum arhasi<BR>
01,001.184a	śrutavān asi medhāvī buddhimān prājñasaṃmataḥ<BR>
01,001.184c	yeṣāṃ śāstrānugā buddhir na te muhyanti bhārata<BR>
01,001.185a	nigrahānugrahau cāpi viditau te narādhipa<BR>
01,001.185c	nātyantam evānuvṛttiḥ śrūyate putrarakṣaṇe<BR>
01,001.186a	bhavitavyaṃ tathā tac ca nātaḥ śocitum arhasi<BR>
01,001.186c	daivaṃ prajñāviśeṣeṇa ko nivartitum arhati<BR>
01,001.187a	vidhātṛvihitaṃ mārgaṃ na kaś cid ativartate<BR>
01,001.187c	kālamūlam idaṃ sarvaṃ bhāvābhāvau sukhāsukhe<BR>
01,001.188a	kālaḥ pacati bhūtāni kālaḥ saṃharati prajāḥ<BR>
01,001.188c	nirdahantaṃ prajāḥ kālaṃ kālaḥ śamayate punaḥ<BR>
01,001.189a	kālo vikurute bhāvān sarvāṃl loke śubhāśubhān<BR>
01,001.189c	kālaḥ saṃkṣipate sarvāḥ prajā visṛjate punaḥ<BR>
01,001.189d*0061_01	kālaḥ supteṣu jāgarti kālo hi duratikramaḥ<BR>
01,001.189d*0062=00	saṃjaya uvāca<BR>
01,001.189d*0062_01	atītān āgatān vāpi vartamānās tathā budhāḥ<BR>
01,001.189d*0062_02	nānuśocanti rājendra kālo hi jagadantakaḥ<BR>
01,001.189e	kālaḥ sarveṣu bhūteṣu caraty avidhṛtaḥ samaḥ<BR>
01,001.190a	atītānāgatā bhāvā ye ca vartanti sāṃpratam<BR>
01,001.190c	tān kālanirmitān buddhvā na saṃjñāṃ hātum arhasi<BR>
01,001.190d*0063_01	ity evaṃ putraśokārtaṃ dhṛtarāṣṭraṃ janeśvaram<BR>
01,001.190d*0063_02	āśvāsya svastham akarot sūto gāvalgaṇis tadā<BR>
01,001.190d*0064_01	evam uktvā ca rājānaṃ saṃjayo virarāma ha<BR>
01,001.190d*0064_02	dhṛtarāṣṭro 'pi tac chrutvā dhṛtim eva samāśrayat<BR>
01,001.190d*0064_03	diṣṭyedam āgatam iti matvā sa prājñasattamaḥ<BR>
01,001.191	sūta uvāca<BR>
01,001.191a	atropaniṣadaṃ puṇyāṃ kṛṣṇadvaipāyano 'bravīt<BR>
01,001.191c	bhāratādhyayanāt puṇyād api pādam adhīyataḥ<BR>
01,001.191e	śraddadhānasya pūyante sarvapāpāny aśeṣataḥ<BR>
01,001.191f*0065_01	lokānāṃ ca hitārthāya kāruṇyān munisattamaḥ<BR>
01,001.191f*0066_01	bhārataṃ bhānumān indur yadi na syur amī trayaḥ<BR>
01,001.191f*0066_02	ajñānatimirāndhasya kāvasthā jagato bhavet<BR>
01,001.191f*0066_03	matimanthānam āvidhya yena vedamahārṇavāt<BR>
01,001.191f*0066_04	jagaddhitāya janito mahābhāratacandramāḥ<BR>
01,001.192a	devarṣayo hy atra puṇyā brahmarājarṣayas tathā<BR>
01,001.192c	kīrtyante śubhakarmāṇas tathā yakṣamahoragāḥ<BR>
01,001.193a	bhagavān vāsudevaś ca kīrtyate 'tra sanātanaḥ<BR>
01,001.193c	sa hi satyam ṛtaṃ caiva pavitraṃ puṇyam eva ca<BR>
01,001.194a	śāśvataṃ brahma paramaṃ dhruvaṃ jyotiḥ sanātanam<BR>
01,001.194c	yasya divyāni karmāṇi kathayanti manīṣiṇaḥ<BR>
01,001.195a	asat sat sad asac caiva yasmād devāt pravartate<BR>
01,001.195c	saṃtatiś ca pravṛttiś ca janma mṛtyuḥ punarbhavaḥ<BR>
01,001.196a	adhyātmaṃ śrūyate yac ca pañcabhūtaguṇātmakam<BR>
01,001.196c	avyaktādi paraṃ yac ca sa eva parigīyate<BR>
01,001.197a	yat tad yativarā yuktā dhyānayogabalānvitāḥ<BR>
01,001.197c	pratibimbam ivādarśe paśyanty ātmany avasthitam<BR>
01,001.198a	śraddadhānaḥ sadodyuktaḥ satyadharmaparāyaṇaḥ<BR>
01,001.198c	āsevann imam adhyāyaṃ naraḥ pāpāt pramucyate<BR>
01,001.199a	anukramaṇim adhyāyaṃ bhāratasyemam āditaḥ<BR>
01,001.199c	āstikaḥ satataṃ śṛṇvan na kṛcchreṣv avasīdati<BR>
01,001.200a	ubhe saṃdhye japan kiṃ cit sadyo mucyeta kilbiṣāt<BR>
01,001.200c	anukramaṇyā yāvat syād ahnā rātryā ca saṃcitam<BR>
01,001.201a	bhāratasya vapur hy etat satyaṃ cāmṛtam eva ca<BR>
01,001.201b*0067_01	divyā yajñāś ca nikhilā viṣṇuś copaniṣan mahat<BR>
01,001.201b*0068_01	āraṇyakaṃ ca vedebhya oṣadhibhyo 'mṛtaṃ yathā<BR>
01,001.201c	navanītaṃ yathā dadhno dvipadāṃ brāhmaṇo yathā<BR>
01,001.202a	hradānām udadhiḥ śreṣṭho gaur variṣṭhā catuṣpadām<BR>
01,001.202c	yathaitāni variṣṭhāni tathā bhāratam ucyate<BR>
01,001.203a	yaś cainaṃ śrāvayec chrāddhe brāhmaṇān pādam antataḥ<BR>
01,001.203c	akṣayyam annapānaṃ tat pitṝṃs tasyopatiṣṭhati<BR>
01,001.204a	itihāsapurāṇābhyāṃ vedaṃ samupabṛṃhayet<BR>
01,001.204c	bibhety alpaśrutād vedo mām ayaṃ pratariṣyati<BR>
01,001.205a	kārṣṇaṃ vedam imaṃ vidvāñ śrāvayitvārtham aśnute<BR>
01,001.205c	bhrūṇahatyākṛtaṃ cāpi pāpaṃ jahyān na saṃśayaḥ<BR>
01,001.206a	ya imaṃ śucir adhyāyaṃ paṭhet parvaṇi parvaṇi<BR>
01,001.206c	adhītaṃ bhārataṃ tena kṛtsnaṃ syād iti me matiḥ<BR>
01,001.207a	yaś cemaṃ śṛṇuyān nityam ārṣaṃ śraddhāsamanvitaḥ<BR>
01,001.207c	sa dīrgham āyuḥ kīrtiṃ ca svargatiṃ cāpnuyān naraḥ<BR>
01,001.208a	catvāra ekato vedā bhārataṃ caikam ekataḥ<BR>
01,001.208c	samāgataiḥ surarṣibhis tulām āropitaṃ purā<BR>
01,001.208d*0069_01	caturbhyaḥ sarahasyebhyo vedebhyo hy adhikaṃ yadā<BR>
01,001.208d*0069_02	tadā prabhṛti loke 'smin mahābhāratam ucyate<BR>
01,001.208e	mahattve ca gurutve ca dhriyamāṇaṃ tato 'dhikam<BR>
01,001.209a	mahattvād bhāravattvāc ca mahābhāratam ucyate<BR>
01,001.209c	niruktam asya yo veda sarvapāpaiḥ pramucyate<BR>
01,001.210a	tapo na kalko 'dhyayanaṃ na kalkaḥ; svābhāviko vedavidhir na kalkaḥ<BR>
01,001.210c	prasahya vittāharaṇaṃ na kalkas; tāny eva bhāvopahatāni kalkaḥ<BR>
01,001.210d@003=0000	śrīsūtaḥ<BR>
01,001.210d@003_0001	kṛṣṇadvaipāyanaṃ vyāsaṃ viddhi nārāyaṇaṃ vibhum<BR>
01,001.210d@003_0002	ko hy anyaḥ puṇḍarīkākṣān mahābhāratakṛd bhavet<BR>
01,001.210d@003_0003	matimanthānam āvidhya yena vedamahārṇavāt<BR>
01,001.210d@003_0004	jagaddhitāya janito mahābhāratacandramāḥ<BR>
01,001.210d@003_0005	stutyaṃ tasyāsti kiṃ cānyat sarvalokahitaiṣiṇaḥ<BR>
01,001.210d@003_0006	vedā vyastāḥ kṛtaṃ tena mahābhāratam adbhutam<BR>
01,001.210d@003_0007	sarve tarantu durgāṇi sarvo bhadrāṇi paśyatu<BR>
01,001.210d@003_0008	ity uktvā sarvavedārthān bhārate tena darśitāḥ<BR>
01,001.210d@003_0009	śrūyatāṃ siṃhanādo 'yam ṛṣabhasya mahātmanaḥ<BR>
01,001.210d@003_0010	dharme cārthe ca kāme ca mokṣe ca paramarṣabha<BR>
01,001.210d@003_0011	yad ihāsti tad anyatra yan nehāsti na tat kva cit<BR>
01,001.210d@003_0012	eṣa prakṛtyaiva yato lokaḥ sakto 'rthakāmayoḥ<BR>
01,001.210d@003_0013	dharmamokṣaparaṃ tasmāt kariṣye 'haṃ samuccayam<BR>
01,001.210d@003_0014	kāmino varṇayan kāmaṃ lobhaṃ lubdhasya varṇayan<BR>
01,001.210d@003_0015	naraḥ kiṃ phalam āpnoti kūpe 'ndham iva pātayan<BR>
01,001.210d@003_0016	munināpi ca kāmārthau matvā lokamanoharau<BR>
01,001.210d@003_0017	nindyāv api sthitāv etau dharmamokṣavivakṣayā<BR>
01,001.210d@003_0018	anyathā ghorasaṃsārabandhahetū janasya tau<BR>
01,001.210d@003_0019	varṇayeta kathaṃ dhīmān mahākāruṇiko muniḥ<BR>
01,001.210d@003_0020	lokacintāvatārārthaṃ varṇayitvā ca tena tau<BR>
01,001.210d@003_0021	itihāsair vicitrārthaiḥ punar atraiva ninditau<BR>
01,001.210d@003_0022	bhārataṃ bhānumān indur yadi na syur amī trayaḥ<BR>
01,001.210d@003_0023	ajñānatimirāndhe kā vyavasthā jagato bhavet<BR>
01,001.210d@003_0024	etad vijñāya vidvadbhir nityaṃ śraddhāsamanvitaiḥ<BR>
01,001.210d@003_0025	adhyeyo bhāratīyo 'yam itihāsasamuccayaḥ<BR>
01,001.210d@003_0026	ślokā ye bhārate vāpi kva cit ke cid vyavasthitāḥ<BR>
01,001.210d@003_0027	tulyārthās saṃhitāṃ puṇyāṃ yojayiṣye tu tām aham<BR>
01,001.210d@003_0028	tac chlokāṃś ca samuddhartuṃ kaḥ kṛtsnān bhārate kṣamaḥ<BR>
01,001.210d@003_0029	yogataḥ sarvaratnāni samuddhartuṃ mahārṇavāt<BR>
01,001.210d@003_0030	na ca prajñābhimānena yad ayaṃ kartum udyataḥ<BR>
01,001.210d@003_0031	kiṃ tu bhāratabhaktir māṃ vivaśaṃ samacūcudat<BR>
01,002.001	ṛṣaya ūcuḥ<BR>
01,002.001a	samantapañcakam iti yad uktaṃ sūtanandana<BR>
01,002.001c	etat sarvaṃ yathānyāyaṃ śrotum icchāmahe vayam<BR>
01,002.002	sūta uvāca<BR>
01,002.002a	śuśrūṣā yadi vo viprā bruvataś ca kathāḥ śubhāḥ<BR>
01,002.002c	samantapañcakākhyaṃ ca śrotum arhatha sattamāḥ<BR>
01,002.003a	tretādvāparayoḥ saṃdhau rāmaḥ śastrabhṛtāṃ varaḥ<BR>
01,002.003c	asakṛt pārthivaṃ kṣatraṃ jaghānāmarṣacoditaḥ<BR>
01,002.004a	sa sarvaṃ kṣatram utsādya svavīryeṇānaladyutiḥ<BR>
01,002.004c	samantapañcake pañca cakāra rudhirahradān<BR>
01,002.004d*0070_01	yojayānām avistīrṇāñ jāmadagnyaḥ pratāpavān<BR>
01,002.005a	sa teṣu rudhirāmbhassu hradeṣu krodhamūrcchitaḥ<BR>
01,002.005c	pitṝn saṃtarpayām āsa rudhireṇeti naḥ śrutam<BR>
01,002.006a	atharcīkādayo 'bhyetya pitaro brāhmaṇarṣabham<BR>
01,002.006b*0071=04	rāma uvāca<BR>
01,002.006b*0071_01	rāma rāma mahābhāga prītāḥ sma tava bhārgava<BR>
01,002.006b*0071_02	anayā pitṛbhaktyā ca vikrameṇa ca te vibho<BR>
01,002.006b*0071_03	varaṃ vṛṇīṣva bhadraṃ te kim icchasi mahādyute<BR>
01,002.006b*0071_04	yadi me pitaraḥ prītā yady anugrāhyatā mayi<BR>
01,002.006b*0071_05	yac ca roṣābhibhūtena kṣatram utsāditaṃ mayā<BR>
01,002.006b*0071_06	ataś ca pāpān mucyeham eṣa me prārthito varaḥ<BR>
01,002.006b*0071_07	hradāś ca tīrthabhūtā me bhaveyur bhuvi viśrutāḥ<BR>
01,002.006b*0071_08	evaṃ bhaviṣyatīty āhuḥ pitaro brāhmaṇarṣabhāḥ<BR>
01,002.006c	taṃ kṣamasveti siṣidhus tataḥ sa virarāma ha<BR>
01,002.007a	teṣāṃ samīpe yo deśo hradānāṃ rudhirāmbhasām<BR>
01,002.007c	samantapañcakam iti puṇyaṃ tatparikīrtitam<BR>
01,002.008a	yena liṅgena yo deśo yuktaḥ samupalakṣyate<BR>
01,002.008c	tenaiva nāmnā taṃ deśaṃ vācyam āhur manīṣiṇaḥ<BR>
01,002.009a	antare caiva saṃprāpte kalidvāparayor abhūt<BR>
01,002.009c	samantapañcake yuddhaṃ kurupāṇḍavasenayoḥ<BR>
01,002.010a	tasmin paramadharmiṣṭhe deśe bhūdoṣavarjite<BR>
01,002.010c	aṣṭādaśa samājagmur akṣauhiṇyo yuyutsayā<BR>
01,002.010d*0072_01	sametya taṃ dvijās tāś ca tatraiva nidhanaṃ gatāḥ<BR>
01,002.011a	evaṃ nāmābhinirvṛttaṃ tasya deśasya vai dvijāḥ<BR>
01,002.011c	puṇyaś ca ramaṇīyaś ca sa deśo vaḥ prakīrtitaḥ<BR>
01,002.012a	tad etat kathitaṃ sarvaṃ mayā vo munisattamāḥ<BR>
01,002.012c	yathā deśaḥ sa vikhyātas triṣu lokeṣu viśrutaḥ<BR>
01,002.013	ṛṣaya ūcuḥ<BR>
01,002.013a	akṣauhiṇya iti proktaṃ yat tvayā sūtanandana<BR>
01,002.013c	etad icchāmahe śrotuṃ sarvam eva yathātatham<BR>
01,002.014a	akṣauhiṇyāḥ parīmāṇaṃ rathāśvanaradantinām<BR>
01,002.014c	yathāvac caiva no brūhi sarvaṃ hi viditaṃ tava<BR>
01,002.015	sūta uvāca<BR>
01,002.015a	eko ratho gajaś caiko narāḥ pañca padātayaḥ<BR>
01,002.015c	trayaś ca turagās tajjñaiḥ pattir ity abhidhīyate<BR>
01,002.016a	pattiṃ tu triguṇām etām āhuḥ senāmukhaṃ budhāḥ<BR>
01,002.016c	trīṇi senāmukhāny eko gulma ity abhidhīyate<BR>
01,002.017a	trayo gulmā gaṇo nāma vāhinī tu gaṇās trayaḥ<BR>
01,002.017c	smṛtās tisras tu vāhinyaḥ pṛtaneti vicakṣaṇaiḥ<BR>
01,002.018a	camūs tu pṛtanās tisras tisraś camvas tv anīkinī<BR>
01,002.018c	anīkinīṃ daśaguṇāṃ prāhur akṣauhiṇīṃ budhāḥ<BR>
01,002.019a	akṣauhiṇyāḥ prasaṃkhyānaṃ rathānāṃ dvijasattamāḥ<BR>
01,002.019c	saṃkhyāgaṇitatattvajñaiḥ sahasrāṇy ekaviṃśatiḥ<BR>
01,002.020a	śatāny upari caivāṣṭau tathā bhūyaś ca saptatiḥ<BR>
01,002.020c	gajānāṃ tu parīmāṇam etad evātra nirdiśet<BR>
01,002.021a	jñeyaṃ śatasahasraṃ tu sahasrāṇi tathā nava<BR>
01,002.021c	narāṇām api pañcāśac chatāni trīṇi cānaghāḥ<BR>
01,002.022a	pañcaṣaṣṭisahasrāṇi tathāśvānāṃ śatāni ca<BR>
01,002.022c	daśottarāṇi ṣaṭ prāhur yathāvad iha saṃkhyayā<BR>
01,002.023a	etām akṣauhiṇīṃ prāhuḥ saṃkhyātattvavido janāḥ<BR>
01,002.023c	yāṃ vaḥ kathitavān asmi vistareṇa dvijottamāḥ<BR>
01,002.024a	etayā saṃkhyayā hy āsan kurupāṇḍavasenayoḥ<BR>
01,002.024c	akṣauhiṇyo dvijaśreṣṭhāḥ piṇḍenāṣṭādaśaiva tāḥ<BR>
01,002.025a	sametās tatra vai deśe tatraiva nidhanaṃ gatāḥ<BR>
01,002.025c	kauravān kāraṇaṃ kṛtvā kālenādbhutakarmaṇā<BR>
01,002.026a	ahāni yuyudhe bhīṣmo daśaiva paramāstravit<BR>
01,002.026c	ahāni pañca droṇas tu rarakṣa kuruvāhinīm<BR>
01,002.027a	ahanī yuyudhe dve tu karṇaḥ parabalārdanaḥ<BR>
01,002.027c	śalyo 'rdhadivasaṃ tv āsīd gadāyuddham ataḥ param<BR>
01,002.027d*0073_01	duryodhanasya bhīmasya dinārdham abhavat tayoḥ<BR>
01,002.028a	tasyaiva tu dinasyānte hārdikyadrauṇigautamāḥ<BR>
01,002.028c	prasuptaṃ niśi viśvastaṃ jaghnur yaudhiṣṭhiraṃ balam<BR>
01,002.029a	yat tu śaunakasatre te bhāratākhyānavistaram<BR>
01,002.029b*0074_01	janamejayasya tatsatre vyāsaśiṣyeṇa dhīmatā<BR>
01,002.029b*0074_02	kathitaṃ vistarārthaṃ ca yaśo vīryaṃ mahīkṣitām<BR>
01,002.029b*0075_01	ākhyānaṃ kathitaṃ kṛtsnaṃ mahābhāratam uttamam<BR>
01,002.029c	ākhyāsye tatra paulomam ākhyānaṃ cāditaḥ param<BR>
01,002.030a	vicitrārthapadākhyānam anekasamayānvitam<BR>
01,002.030c	abhipannaṃ naraiḥ prājñair vairāgyam iva mokṣibhiḥ<BR>
01,002.031a	ātmeva veditavyeṣu priyeṣv iva ca jīvitam<BR>
01,002.031c	itihāsaḥ pradhānārthaḥ śreṣṭhaḥ sarvāgameṣv ayam<BR>
01,002.032a	itihāsottame hy asminn arpitā buddhir uttamā<BR>
01,002.032c	svaravyañjanayoḥ kṛtsnā lokavedāśrayeva vāk<BR>
01,002.033a	asya prajñābhipannasya vicitrapadaparvaṇaḥ<BR>
01,002.033c	bhāratasyetihāsasya śrūyatāṃ parvasaṃgrahaḥ<BR>
01,002.033d*0076_01	ādiparva purā proktaṃ pārāśaryeṇa dhīmatā<BR>
01,002.034a	parvānukramaṇī pūrvaṃ dvitīyaṃ parvasaṃgrahaḥ<BR>
01,002.034c	pauṣyaṃ paulomam āstīkam ādivaṃśāvatāraṇam<BR>
01,002.035a	tataḥ saṃbhavaparvoktam adbhutaṃ devanirmitam<BR>
01,002.035c	dāho jatugṛhasyātra haiḍimbaṃ parva cocyate<BR>
01,002.036a	tato bakavadhaḥ parva parva caitrarathaṃ tataḥ<BR>
01,002.036c	tataḥ svayaṃvaraṃ devyāḥ pāñcālyāḥ parva cocyate<BR>
01,002.037a	kṣatradharmeṇa nirjitya tato vaivāhikaṃ smṛtam<BR>
01,002.037c	vidurāgamanaṃ parva rājyalambhas tathaiva ca<BR>
01,002.038a	arjunasya vane vāsaḥ subhadrāharaṇaṃ tataḥ<BR>
01,002.038c	subhadrāharaṇād ūrdhvaṃ jñeyaṃ haraṇahārikam<BR>
01,002.039a	tataḥ khāṇḍavadāhākhyaṃ tatraiva mayadarśanam<BR>
01,002.039c	sabhāparva tataḥ proktaṃ mantraparva tataḥ param<BR>
01,002.040a	jarāsaṃdhavadhaḥ parva parva digvijayas tathā<BR>
01,002.040c	parva digvijayād ūrdhvaṃ rājasūyikam ucyate<BR>
01,002.041a	tataś cārghābhiharaṇaṃ śiśupālavadhas tataḥ<BR>
01,002.041c	dyūtaparva tataḥ proktam anudyūtam ataḥ param<BR>
01,002.042a	tata āraṇyakaṃ parva kirmīravadha eva ca<BR>
01,002.042b*0077_01	arjunasyābhigamanaṃ parva jñeyam ataḥ param<BR>
01,002.042c	īśvarārjunayor yuddhaṃ parva kairātasaṃjñitam<BR>
01,002.043a	indralokābhigamanaṃ parva jñeyam ataḥ param<BR>
01,002.043c	tīrthayātrā tataḥ parva kururājasya dhīmataḥ<BR>
01,002.044a	jaṭāsuravadhaḥ parva yakṣayuddham ataḥ param<BR>
01,002.044b*0078_01	arjunasyāstrasaṃprāptir arjunāgamanaṃ tataḥ<BR>
01,002.044b*0079_01	nivātakavacair yuddhaṃ parva cājagaraṃ tataḥ<BR>
01,002.044c	tathaivājagaraṃ parva vijñeyaṃ tadanantaram<BR>
01,002.045a	mārkaṇḍeyasamasyā ca parvoktaṃ tadanantaram<BR>
01,002.045c	saṃvādaś ca tataḥ parva draupadīsatyabhāmayoḥ<BR>
01,002.046a	ghoṣayātrā tataḥ parva mṛgasvapnabhayaṃ tataḥ<BR>
01,002.046b*0082_01	rāmākhyānaṃ tataḥ parva sāvitryākhyānam eva ca<BR>
01,002.046b*0083_01	pativratāyā māhātmyaṃ sāvitryāś caivam adbhutam<BR>
01,002.046b*0083_02	rāmopākhyānam atraiva parva jñeyam ataḥ param<BR>
01,002.046c	vrīhidrauṇikam ākhyānaṃ tato 'nantaram ucyate<BR>
01,002.046d*0080_01	mantrasya niścayaṃ kṛtvā kāryasyāpi vicintayan<BR>
01,002.046d*0081_01	nalākhyānam ataḥ parva mṛgasvapnam ataḥ param<BR>
01,002.046d*0081_02	tato nahuṣam ākhyānaṃ tato 'nantaram ucyate<BR>
01,002.047a	draupadīharaṇaṃ parva saindhavena vanāt tataḥ<BR>
01,002.047c	kuṇḍalāharaṇaṃ parva tataḥ param ihocyate<BR>
01,002.048a	āraṇeyaṃ tataḥ parva vairāṭaṃ tadanantaram<BR>
01,002.048b*0084_01	pāṇḍavānāṃ praveśaś ca samayasya ca pālanam<BR>
01,002.048c	kīcakānāṃ vadhaḥ parva parva gograhaṇaṃ tataḥ<BR>
01,002.049a	abhimanyunā ca vairāṭyāḥ parva vaivāhikaṃ smṛtam<BR>
01,002.049c	udyogaparva vijñeyam ata ūrdhvaṃ mahādbhutam<BR>
01,002.050a	tataḥ saṃjayayānākhyaṃ parva jñeyam ataḥ param<BR>
01,002.050c	prajāgaraṃ tataḥ parva dhṛtarāṣṭrasya cintayā<BR>
01,002.051a	parva sānatsujātaṃ ca guhyam adhyātmadarśanam<BR>
01,002.051c	yānasaṃdhis tataḥ parva bhagavad yānam eva ca<BR>
01,002.051d*0085_01	mātalīyam upākhyānaṃ caritaṃ gālavasya ca<BR>
01,002.051d*0085_02	sāvitraṃ vāmadevyaṃ ca vainyopākhyānam eva ca<BR>
01,002.051d*0085_03	jāmadagnyam upākhyānaṃ parva ṣoḍaśarājakam<BR>
01,002.051d*0085_04	sabhāpraveśaḥ kṛṣṇasya vidulāputraśāsanam<BR>
01,002.051d*0085_05	udyogaḥ sainyaniryāṇaṃ śvetopākhyānam eva ca<BR>
01,002.052a	jñeyaṃ vivādaparvātra karṇasyāpi mahātmanaḥ<BR>
01,002.052b*0086_01	mantrasya niścayaṃ kṛtvā kāryaṃ samabhicintatam<BR>
01,002.052b*0086_02	kīrtyate cāpy upākhyānaṃ saināpatye 'bhiṣecanam<BR>
01,002.052b*0086_03	śvetasya vāsudevena citraṃ bahukathāśrayam<BR>
01,002.052c	niryāṇaṃ parva ca tataḥ kurupāṇḍavasenayoḥ<BR>
01,002.053a	rathātirathasaṃkhyā ca parvoktaṃ tadanantaram<BR>
01,002.053c	ulūkadūtāgamanaṃ parvāmarṣavivardhanam<BR>
01,002.054a	ambopākhyānam api ca parva jñeyam ataḥ param<BR>
01,002.054b*0087_01	divyaṃ cakṣur dadau yatra saṃjayāya mahān ṛṣiḥ<BR>
01,002.054c	bhīṣmābhiṣecanaṃ parva jñeyam adbhutakāraṇam<BR>
01,002.055a	jambūkhaṇḍavinirmāṇaṃ parvoktaṃ tadanantaram<BR>
01,002.055c	bhūmiparva tato jñeyaṃ dvīpavistarakīrtanam<BR>
01,002.056a	parvoktaṃ bhagavadgītā parva bhīṣmavadhas tataḥ<BR>
01,002.056c	droṇābhiṣekaḥ parvoktaṃ saṃśaptakavadhas tataḥ<BR>
01,002.057a	abhimanyuvadhaḥ parva pratijñāparva cocyate<BR>
01,002.057c	jayadrathavadhaḥ parva ghaṭotkacavadhas tataḥ<BR>
01,002.058a	tato droṇavadhaḥ parva vijñeyaṃ lomaharṣaṇam<BR>
01,002.058c	mokṣo nārāyaṇāstrasya parvānantaram ucyate<BR>
01,002.059a	karṇaparva tato jñeyaṃ śalyaparva tataḥ param<BR>
01,002.059c	hradapraveśanaṃ parva gadāyuddham ataḥ param<BR>
01,002.060a	sārasvataṃ tataḥ parva tīrthavaṃśaguṇānvitam<BR>
01,002.060c	ata ūrdhvaṃ tu bībhatsaṃ parva sauptikam ucyate<BR>
01,002.061a	aiṣīkaṃ parva nirdiṣṭam ata ūrdhvaṃ sudāruṇam<BR>
01,002.061c	jalapradānikaṃ parva strīparva ca tataḥ param<BR>
01,002.062a	śrāddhaparva tato jñeyaṃ kurūṇām aurdhvadehikam<BR>
01,002.062c	ābhiṣecanikaṃ parva dharmarājasya dhīmataḥ<BR>
01,002.063a	cārvākanigrahaḥ parva rakṣaso brahmarūpiṇaḥ<BR>
01,002.063c	pravibhāgo gṛhāṇāṃ ca parvoktaṃ tadanantaram<BR>
01,002.064a	śāntiparva tato yatra rājadharmānukīrtanam<BR>
01,002.064c	āpaddharmaś ca parvoktaṃ mokṣadharmas tataḥ param<BR>
01,002.064d*0088_01	śukapraśnābhigamanaṃ brahmapraśnānuśāsanam<BR>
01,002.064d*0088_02	prādurbhāvaś ca durvāsaḥ saṃvādaś caiva māyayā<BR>
01,002.065a	tataḥ parva parijñeyam ānuśāsanikaṃ param<BR>
01,002.065c	svargārohaṇikaṃ parva tato bhīṣmasya dhīmataḥ<BR>
01,002.066a	tato 'śvamedhikaṃ parva sarvapāpapraṇāśanam<BR>
01,002.066c	anugītā tataḥ parva jñeyam adhyātmavācakam<BR>
01,002.067a	parva cāśramavāsākhyaṃ putradarśanam eva ca<BR>
01,002.067c	nāradāgamanaṃ parva tataḥ param ihocyate<BR>
01,002.067d*0089_01	varṇadharmas tato jñeyam āśramāṇāṃ ca kīrtanam<BR>
01,002.067d*0089_02	mṛtānāṃ darśanaṃ caiva vyāsenādbhutakarmaṇā<BR>
01,002.068a	mausalaṃ parva ca tato ghoraṃ samanuvarṇyate<BR>
01,002.068c	mahāprasthānikaṃ parva svargārohaṇikaṃ tataḥ<BR>
01,002.068d*0090_01	svargārohaṇikaṃ parva tato jñeyam ataḥ param<BR>
01,002.069a	harivaṃśas tataḥ parva purāṇaṃ khilasaṃjñitam<BR>
01,002.069b*0091_01	viṣṇuparva śiśoś caryā viṣṇoḥ kaṃsavadhas tathā<BR>
01,002.069b*0092_01	saubhasya ca vadhaḥ parva bāṇasya narakasya ca<BR>
01,002.069b*0092_02	janamejayasya yajñe tu nakulākhyānam eva ca<BR>
01,002.069c	bhaviṣyatparva cāpy uktaṃ khileṣv evādbhutaṃ mahat<BR>
01,002.070a	etat parvaśataṃ pūrṇaṃ vyāsenoktaṃ mahātmanā<BR>
01,002.070c	yathāvat sūtaputreṇa lomaharṣaṇinā punaḥ<BR>
01,002.071a	kathitaṃ naimiṣāraṇye parvāṇy aṣṭādaśaiva tu<BR>
01,002.071c	samāso bhāratasyāyaṃ tatroktaḥ parvasaṃgrahaḥ<BR>
01,002.071d*0093_01	pauṣyaṃ paulomam āstīkam ādivaṃśāvatāraṇam<BR>
01,002.071d*0093_02	saṃbhavo jatuveśmākhyaṃ hiḍimbabakayor vadhaḥ<BR>
01,002.071d*0093_03	tathā caitrarathaṃ devyāḥ pāñcālyāś ca svayaṃvaraḥ<BR>
01,002.071d*0093_04	kṣātradharmeṇa nirjitya tato vaivāhikaṃ smṛtam<BR>
01,002.071d*0093_05	vidurāgamanaṃ caiva rājyalambhas tathaiva ca<BR>
01,002.071d*0093_06	vanavāso 'rjunasyāpi subhadrāharaṇaṃ tataḥ<BR>
01,002.071d*0093_07	haraṇāharaṇaṃ caiva dahanaṃ khāṇḍavasya ca<BR>
01,002.071d*0093_08	mayasya darśanaṃ caiva ādiparvaṇi kathyate<BR>
01,002.072a	pauṣye parvaṇi māhātmyam uttaṅkasyopavarṇitam<BR>
01,002.072c	paulome bhṛguvaṃśasya vistāraḥ parikīrtitaḥ<BR>
01,002.072d*0094_01	ślokānāṃ ca sahasraṃ ca pañcāśac chatam eva ca<BR>
01,002.072d*0094_02	adhyāyānāṃ tathāṣṭau ca parvaṇy asmin prakīrtitāḥ<BR>
01,002.073a	āstīke sarvanāgānāṃ garuḍasya ca saṃbhavaḥ<BR>
01,002.073c	kṣīrodamathanaṃ caiva janmocchaiḥśravasas tathā<BR>
01,002.074a	yajataḥ sarpasatreṇa rājñaḥ pārikṣitasya ca<BR>
01,002.074c	katheyam abhinirvṛttā bhāratānāṃ mahātmanām<BR>
01,002.074d*0095_01	ślokāgraṃ ca sahasraṃ ca triśataṃ cottaraṃ tathā<BR>
01,002.074d*0095_02	ślokāś ca caturāśītiḥ parvaṇy asmiṃs tathaiva ca<BR>
01,002.074d*0095_03	adhyāyānāṃ tataḥ proktaṃ catvāriṃśan maharṣiṇā<BR>
01,002.075a	vividhāḥ saṃbhavā rājñām uktāḥ saṃbhavaparvaṇi<BR>
01,002.075c	anyeṣāṃ caiva viprāṇām ṛṣer dvaipāyanasya ca<BR>
01,002.076a	aṃśāvataraṇaṃ cātra devānāṃ parikīrtitam<BR>
01,002.076c	daityānāṃ dānavānāṃ ca yakṣāṇāṃ ca mahaujasām<BR>
01,002.077a	nāgānām atha sarpāṇāṃ gandharvāṇāṃ patatriṇām<BR>
01,002.077c	anyeṣāṃ caiva bhūtānāṃ vividhānāṃ samudbhavaḥ<BR>
01,002.077d*0096_01	maharṣer āśramapade kaṇvasya ca tapasvinaḥ<BR>
01,002.077d*0096_02	śakuntalāyāṃ duṣyantād bharataś cāpi jajñivān<BR>
01,002.077d*0096_03	yasya lokeṣu nāmnedaṃ prathitaṃ bhārataṃ kulam<BR>
01,002.078a	vasūnāṃ punar utpattir bhāgīrathyāṃ mahātmanām<BR>
01,002.078c	śaṃtanor veśmani punas teṣāṃ cārohaṇaṃ divi<BR>
01,002.079a	tejoṃśānāṃ ca saṃghātād bhīṣmasyāpy atra saṃbhavaḥ<BR>
01,002.079c	rājyān nivartanaṃ caiva brahmacaryavrate sthitiḥ<BR>
01,002.080a	pratijñāpālanaṃ caiva rakṣā citrāṅgadasya ca<BR>
01,002.080c	hate citrāṅgade caiva rakṣā bhrātur yavīyasaḥ<BR>
01,002.081a	vicitravīryasya tathā rājye saṃpratipādanam<BR>
01,002.081c	dharmasya nṛṣu saṃbhūtir aṇīmāṇḍavyaśāpajā<BR>
01,002.082a	kṛṣṇadvaipāyanāc caiva prasūtir varadānajā<BR>
01,002.082c	dhṛtarāṣṭrasya pāṇḍoś ca pāṇḍavānāṃ ca saṃbhavaḥ<BR>
01,002.083a	vāraṇāvatayātrā ca mantro duryodhanasya ca<BR>
01,002.083b*0097_01	hitopadeśaś ca pathi dharmarājasya dhīmataḥ<BR>
01,002.083b*0097_02	vidureṇa kṛto yatra hitārthaṃ mlecchabhāṣayā<BR>
01,002.083c	vidurasya ca vākyena suruṅgopakramakriyā<BR>
01,002.083d*0098_01	niṣādyāḥ pañcaputrāyāḥ suptāyā jatuveśmani<BR>
01,002.083d*0098_02	purocanasya cātraiva dahanaṃ saṃprakīrtitam<BR>
01,002.084a	pāṇḍavānāṃ vane ghore hiḍimbāyāś ca darśanam<BR>
01,002.084b*0099_01	tatraiva ca hiḍimbasya vadho bhīmān mahābalāt<BR>
01,002.084c	ghaṭotkacasya cotpattir atraiva parikīrtitā<BR>
01,002.084d*0100_01	maharṣer darśanaṃ caiva vyāsasyāmitatejasaḥ<BR>
01,002.084d*0100_02	tadājñayaikacakrāyāṃ brāhmaṇasya niveśane<BR>
01,002.085a	ajñātacaryā pāṇḍūnāṃ vāso brāhmaṇaveśmani<BR>
01,002.085c	bakasya nidhanaṃ caiva nāgarāṇāṃ ca vismayaḥ<BR>
01,002.085d*0101_01	saṃbhavaś caiva kṛṣṇāyā dhṛṣṭadyumnasya caiva ha<BR>
01,002.085d*0101_02	brāhmaṇāt samupaśrutya vyāsavākyapracoditāḥ<BR>
01,002.085d*0101_03	draupadīṃ prārthayantas te svayaṃvaradidṛkṣavaḥ<BR>
01,002.085d*0101_04	pāñcālān abhito jagmur yatra kautūhalānvitāḥ<BR>
01,002.085d*0102_01	kūṭasya dhārtarāṣṭreṇa preṣaṇaṃ pāṇḍavān prati<BR>
01,002.086a	aṅgāraparṇaṃ nirjitya gaṅgākūle 'rjunas tadā<BR>
01,002.086b*0103_01	sakhyaṃ kṛtvā tatas tena tasmād eva sa śuśruve<BR>
01,002.086c	bhrātṛbhiḥ sahitaḥ sarvaiḥ pāñcālān abhito yayau<BR>
01,002.087a	tāpatyam atha vāsiṣṭham aurvaṃ cākhyānam uttamam<BR>
01,002.087b*0104_01	pāñcālanagare cāpi lakṣyaṃ bhittvā dhanaṃjayaḥ<BR>
01,002.087b*0104_02	draupadīṃ labdhavān atra madhye sarvamahīkṣitām<BR>
01,002.087b*0104_03	bhīmasenārjunau yatra saṃrabdhān pṛthivīpatīn<BR>
01,002.087b*0104_04	śalyakarṇau ca tarasā jitavantau mahāmṛdhe<BR>
01,002.087b*0104_05	dṛṣṭvā tayoś ca tad vīryam aprameyam amānuṣam<BR>
01,002.087b*0104_06	śaṅkamānau pāṇḍavāṃs tān rāmakṛṣṇau mahāmatī<BR>
01,002.087b*0104_07	jagmatus taiḥ samāgantuṃ śālāṃ bhārgavaveśmani<BR>
01,002.087b*0105_01	svayaṃvaraṃ ca pāñcālyā rārāyantraprabhedanam<BR>
01,002.087b*0105_02	nṛpāṇāṃ saha saṃgrāmaḥ pāṇḍavānāṃ mahādbhutam<BR>
01,002.087c	pañcendrāṇām upākhyānam atraivādbhutam ucyate<BR>
01,002.088a	pañcānām ekapatnītve vimarśo drupadasya ca<BR>
01,002.088c	draupadyā devavihito vivāhaś cāpy amānuṣaḥ<BR>
01,002.088d*0106_01	kṣattuś ca dhṛtarāṣṭreṇa preṣaṇaṃ pāṇḍavān prati<BR>
01,002.089a	vidurasya ca saṃprāptir darśanaṃ keśavasya ca<BR>
01,002.089c	khāṇḍavaprasthavāsaś ca tathā rājyārdhaśāsanam<BR>
01,002.090a	nāradasyājñayā caiva draupadyāḥ samayakriyā<BR>
01,002.090c	sundopasundayos tatra upākhyānaṃ prakīrtitam<BR>
01,002.090d*0107_01	anantaraṃ ca draupadyā sahāsīnaṃ yudhiṣṭhiram<BR>
01,002.090d*0107_02	anupraviśya viprārthaṃ phālguno gṛhya cāyudham<BR>
01,002.090d*0107_03	mokṣayitvā gṛhaṃ gatvā viprārthaṃ kṛtaniścayaḥ<BR>
01,002.090d*0107_04	samayaṃ pālayan vīro vanaṃ yatra jagāma ha<BR>
01,002.091a	pārthasya vanavāsaś ca ulūpyā pathi saṃgamaḥ<BR>
01,002.091c	puṇyatīrthānusaṃyānaṃ babhruvāhanajanma ca<BR>
01,002.091d*0108_01	tatraiva mokṣayām āsa pañca so 'psarasaḥ śubhāḥ<BR>
01,002.091d*0108_02	śāpād grāhatvam āpannā brāhmaṇasya tapasvinaḥ<BR>
01,002.091d*0108_03	prabhāsatīrthe pārthasya kṛṣṇena ca samāgamaḥ<BR>
01,002.092a	dvārakāyāṃ subhadrā ca kāmayānena kāminī<BR>
01,002.092c	vāsudevasyānumate prāptā caiva kirīṭinā<BR>
01,002.093a	haraṇaṃ gṛhya saṃprāpte kṛṣṇe devakinandane<BR>
01,002.093b*0109_01	śakraprasthaṃ mahābāhuḥ prītyā paramayā yutaḥ<BR>
01,002.093b*0109_02	nyavasat saha pārthena tatraivodārakarmaṇā<BR>
01,002.093c	saṃprāptiś cakradhanuṣoḥ khāṇḍavasya ca dāhanam<BR>
01,002.094a	abhimanyoḥ subhadrāyāṃ janma cottamatejasaḥ<BR>
01,002.094b*0110_01	draupadyās tanayānāṃ ca saṃbhavo 'traiva kīrtitaḥ<BR>
01,002.094b*0110_02	vihārārthaṃ ca gatayoḥ kṛṣṇayor yamunām anu<BR>
01,002.094c	mayasya mokṣo jvalanād bhujaṃgasya ca mokṣaṇam<BR>
01,002.094e	maharṣer mandapālasya śārṅgyaṃ tanayasaṃbhavaḥ<BR>
01,002.095a	ity etad ādhiparvoktaṃ prathamaṃ bahuvistaram<BR>
01,002.095c	adhyāyānāṃ śate dve tu saṃkhyāte paramarṣiṇā<BR>
01,002.095e	aṣṭādaśaiva cādhyāyā vyāsenottamatejasā<BR>
01,002.096a	sapta ślokasahasrāṇi tathā nava śatāni ca<BR>
01,002.096c	ślokāś ca caturāśītir dṛṣṭo grantho mahātmanā<BR>
01,002.097a	dvitīyaṃ tu sabhāparva bahuvṛttāntam ucyate<BR>
01,002.097c	sabhākriyā pāṇḍavānāṃ kiṃkarāṇāṃ ca darśanam<BR>
01,002.098a	lokapālasabhākhyānaṃ nāradād devadarśanāt<BR>
01,002.098c	rājasūyasya cārambho jarāsaṃdhavadhas tathā<BR>
01,002.099a	girivraje niruddhānāṃ rājñāṃ kṛṣṇena mokṣaṇam<BR>
01,002.099b*0111_01	tathā digvijayo 'traiva pāṇḍavānāṃ prakīrtitaḥ<BR>
01,002.099b*0111_02	rājñām āgamanaṃ caiva sārhaṇānāṃ mahākratau<BR>
01,002.099c	rājasūye 'rghasaṃvāde śiśupālavadhas tathā<BR>
01,002.100a	yajñe vibhūtiṃ tāṃ dṛṣṭvā duḥkhāmarṣānvitasya ca<BR>
01,002.100c	duryodhanasyāvahāso bhīmena ca sabhātale<BR>
01,002.101a	yatrāsya manyur udbhūto yena dyūtam akārayat<BR>
01,002.101c	yatra dharmasutaṃ dyūte śakuniḥ kitavo 'jayat<BR>
01,002.102a	yatra dyūtārṇave magnān draupadī naur ivārṇavāt<BR>
01,002.102b*0112_01	dhṛtarāṣṭro mahāprājñaḥ snuṣāṃ paramaduḥkhitām<BR>
01,002.102c	tārayām āsa tāṃs tīrṇāñ jñātvā duryodhano nṛpaḥ<BR>
01,002.102e	punar eva tato dyūte samāhvayata pāṇḍavān<BR>
01,002.102f*0113_01	jitvā ca vanavāsāya preṣayām āsa tāṃs tataḥ<BR>
01,002.103a	etat sarvaṃ sabhāparva samākhyātaṃ mahātmanā<BR>
01,002.103c	adhyāyāḥ saptatir jñeyās tathā dvau cātra saṃkhyayā<BR>
01,002.104a	ślokānāṃ dve sahasre tu pañca ślokaśatāni ca<BR>
01,002.104c	ślokāś caikādaśa jñeyāḥ parvaṇy asmin prakīrtitāḥ<BR>
01,002.105a	ataḥ paraṃ tṛtīyaṃ tu jñeyam āraṇyakaṃ mahat<BR>
01,002.105b*0114_01	vanavāsaṃ prayāteṣu pāṇḍaveṣu mahātmasu<BR>
01,002.105c	paurānugamanaṃ caiva dharmaputrasya dhīmataḥ<BR>
01,002.105d*0115_01	yatrādityād varaprāptir dharmarājasya dhīmataḥ<BR>
01,002.105d*0116_01	annauṣadhīnāṃ ca kṛte pāṇḍavena mahātmanā<BR>
01,002.105d*0116_02	dvijānāṃ bharaṇārthaṃ ca kṛtam ārādhanaṃ raveḥ<BR>
01,002.105d*0116_03	hitaṃ ca bruvataḥ kṣattuḥ parityāgo 'mbikāsutāt<BR>
01,002.105d*0116_04	tyaktasya pāṇḍuputrāṇāṃ samīpagamanaṃ tathā<BR>
01,002.105d*0116_05	punarāgamanaṃ caiva dhṛtarāṣṭrasya śāsanāt<BR>
01,002.105d*0116_06	karṇaprotsāhanaṃ caiva dhārtarāṣṭrasya durmateḥ<BR>
01,002.105d*0116_07	vanasthān pāṇḍavān hantuṃ mantro duryodhanasya ca<BR>
01,002.105d*0116_08	taṃ duṣṭabhāvaṃ vijñāya vyāsasyāgamanaṃ drutam<BR>
01,002.105d*0116_09	niryāṇapratiṣedhaś ca surabhyākhyānam eva ca<BR>
01,002.105d*0116_10	maitreyāgamanaṃ cātra rājñaś caivānuśāsanam<BR>
01,002.105d*0116_11	śāpotsargaś ca tenaiva rājño duryodhanasya ca<BR>
01,002.105d*0116_12	kirmīrasya vadhaś cātra bhīmasenena saṃyuge<BR>
01,002.105d*0117_01	dhaumyopadeśāt tigmāṃśuprasādād annasaṃbhavaḥ<BR>
01,002.105d*0118_01	maitreyaśāpotsargaś ca vidurasya pravāsanam<BR>
01,002.106a	vṛṣṇīnām āgamo yatra pāñcālānāṃ ca sarvaśaḥ<BR>
01,002.106b*0119_01	śrutvā śakuninā dyūte nikṛtyā nirjitāṃś ca tān<BR>
01,002.106b*0119_02	kruddhasyānupraśamanaṃ hareś caiva kirīṭinā<BR>
01,002.106b*0119_03	paridevanaṃ ca pāñcālyā vāsudevasya saṃnidhau<BR>
01,002.106b*0119_04	āśvāsanaṃ ca kṛṣṇena duḥkhārtāyāḥ prakīrtitam<BR>
01,002.106b*0120_01	bāndhavāgamanaṃ caiva draupadyāś cāśrumokṣaṇam<BR>
01,002.106b*0121_01	tat kirmīravadhākhyānaṃ vṛṣṇīnām āgamas tathā<BR>
01,002.106b*0121_02	pāñcālānāṃ ca sarveṣāṃ saubhākhyānaṃ tathaiva ca<BR>
01,002.106c	yatra saubhavadhākhyānaṃ kirmīravadha eva ca<BR>
01,002.106d*0122_01	subhadrāyāḥ saputrāyāḥ kṛṣṇena dvārakāṃ purīm<BR>
01,002.106d*0122_02	nayanaṃ draupadeyānāṃ dhṛṣṭadyumnena caiva hi<BR>
01,002.106d*0122_03	praveśaḥ pāṇḍaveyānāṃ ramye dvaitavane tataḥ<BR>
01,002.106d*0122_04	dharmarājasya cātraiva saṃvādaḥ kṛṣṇayā saha<BR>
01,002.106d*0122_05	saṃvādaś ca tathā rājñā bhīmasyāpi prakīrtitaḥ<BR>
01,002.106d*0122_06	samīpaṃ pāṇḍuputrāṇāṃ vyāsasyāgamanaṃ tathā<BR>
01,002.106d*0122_07	pratismṛtyātha vidyāyā dānaṃ rājño maharṣiṇā<BR>
01,002.106d*0122_08	gamanaṃ kāmyakaṃ cāpi vyāse pratigate tataḥ<BR>
01,002.106e	astrahetor vivāsaś ca pārthasyāmitatejasaḥ<BR>
01,002.107a	mahādevena yuddhaṃ ca kirātavapuṣā saha<BR>
01,002.107c	darśanaṃ lokapālānāṃ svargārohaṇam eva ca<BR>
01,002.107d*0123_01	mahendralokagamanam astrārthe ca kirīṭinaḥ<BR>
01,002.107d*0123_02	yatra cintā samutpannā dhṛtarāṣṭrasya bhūyasī<BR>
01,002.108a	darśanaṃ bṛhadaśvasya maharṣer bhāvitātmanaḥ<BR>
01,002.108c	yudhiṣṭhirasya cārtasya vyasane paridevanam<BR>
01,002.109a	nalopākhyānam atraiva dharmiṣṭhaṃ karuṇodayam<BR>
01,002.109c	damayantyāḥ sthitir yatra nalasya vyasanāgame<BR>
01,002.109d*0124_01	tathākṣahṛdayaprāptis tasmād eva maharṣitaḥ<BR>
01,002.109d*0124_02	lomaśasyāgamaś cātra svargāt pāṇḍusutān prati<BR>
01,002.110a	vanavāsagatānāṃ ca pāṇḍavānāṃ mahātmanām<BR>
01,002.110c	svarge pravṛttir ākhyātā lomaśenārjunasya vai<BR>
01,002.110d*0125_01	saṃdeśād arjunasyātra tīrthābhigamanakriyā<BR>
01,002.110d*0125_02	tīrthānāṃ ca phalaprāptiḥ puṇyatvaṃ cāpi kīrtitam<BR>
01,002.110d*0125_03	pulastyatīrthayātrā ca nāradena maharṣiṇā<BR>
01,002.111a	tīrthayātrā tathaivātra pāṇḍavānāṃ mahātmanām<BR>
01,002.111c	jaṭāsurasya tatraiva vadhaḥ samupavarṇyate<BR>
01,002.112a	niyukto bhīmasenaś ca draupadyā gandhamādane<BR>
01,002.112c	yatra mandārapuṣpārthaṃ nalinīṃ tām adharṣayat<BR>
01,002.113a	yatrāsya sumahad yuddham abhavat saha rākṣasaiḥ<BR>
01,002.113c	yakṣaiś cāpi mahāvīryair maṇimatpramukhais tathā<BR>
01,002.114a	āgastyam api cākhyānaṃ yatra vātāpibhakṣaṇam<BR>
01,002.114c	lopāmudrābhigamanam apatyārtham ṛṣer api<BR>
01,002.115a	tataḥ śyenakapotīyam upākhyānam anantaram<BR>
01,002.115c	indro 'gnir yatra dharmaś ca ajijñāsañ śibiṃ nṛpam<BR>
01,002.115d*0126_01	indraḥ śyenaḥ kapoto 'gnir bhūtvā yajñe 'bhijagmatuḥ<BR>
01,002.116a	ṛśyaśṛṅgasya caritaṃ kaumārabrahmacāriṇaḥ<BR>
01,002.116c	jāmadagnyasya rāmasya caritaṃ bhūritejasaḥ<BR>
01,002.117a	kārtavīryavadho yatra haihayānāṃ ca varṇyate<BR>
01,002.117c	saukanyam api cākhyānaṃ cyavano yatra bhārgavaḥ<BR>
01,002.118a	śaryātiyajñe nāsatyau kṛtavān somapīthinau<BR>
01,002.118c	tābhyāṃ ca yatra sa munir yauvanaṃ pratipāditaḥ<BR>
01,002.119a	jantūpākhyānam atraiva yatra putreṇa somakaḥ<BR>
01,002.119c	putrārtham ayajad rājā lebhe putraśataṃ ca saḥ<BR>
01,002.120a	aṣṭāvakrīyam atraiva vivāde yatra bandinam<BR>
01,002.120c	vijitya sāgaraṃ prāptaṃ pitaraṃ labdhavān ṛṣiḥ<BR>
01,002.120d*0127_01	pūrvaṃ prakṣiptam aśṛṇot pitaraṃ lavaṇāmbhasi<BR>
01,002.121a	avāpya divyāny astrāṇi gurvarthe savyasācinā<BR>
01,002.121c	nivātakavacair yuddhaṃ hiraṇyapuravāsibhiḥ<BR>
01,002.122a	samāgamaś ca pārthasya bhrātṛbhir gandhamādane<BR>
01,002.122c	ghoṣayātrā ca gandharvair yatra yuddhaṃ kirīṭinaḥ<BR>
01,002.123a	punarāgamanaṃ caiva teṣāṃ dvaitavanaṃ saraḥ<BR>
01,002.123c	jayadrathenāpahāro draupadyāś cāśramāntarāt<BR>
01,002.124a	yatrainam anvayād bhīmo vāyuvegasamo jave<BR>
01,002.124c	mārkaṇḍeyasamasyāyām upākhyānāni bhāgaśaḥ<BR>
01,002.125a	saṃdarśanaṃ ca kṛṣṇasya saṃvādaś caiva satyayā<BR>
01,002.125c	vrīhidrauṇikam ākhyānam aindradyumnaṃ tathaiva ca<BR>
01,002.126a	sāvitryauddālakīyaṃ ca vainyopākhyānam eva ca<BR>
01,002.126c	rāmāyaṇam upākhyānam atraiva bahuvistaram<BR>
01,002.126d*0128_01(127ab)	karṇasya parimoṣo 'tra kuṇḍalābhyāṃ puraṃdarāt<BR>
01,002.126d*0128_02	tathā yajñavibhūtiś ca gayasyātra prakīrtitā<BR>
01,002.126d*0128_03(114)	āgastyam api cākhyānaṃ yatra vātāpibhakṣaṇam<BR>
01,002.126d*0128_04(114)	lopāmudrābhigamanam apatyārtham ṛṣer api<BR>
01,002.126d*0128_05(116)	ṛśyaśṛṅgasya caritaṃ kaumārabrahmacāriṇaḥ<BR>
01,002.126d*0128_06(116)	jāmadagnyasya rāmasya caritaṃ bhūritejasaḥ<BR>
01,002.126d*0128_07(117ab)	kārtavīryavadho yatra haihayānāṃ ca varṇyate<BR>
01,002.126d*0128_08	prabhāsatīrthe pāṇḍūnāṃ vṛṣṇibhiś ca samāgamaḥ<BR>
01,002.126d*0128_09(117cd)	saukanyam api cākhyānaṃ cyavano yatra bhārgavaḥ<BR>
01,002.126d*0128_10(118)	śaryātiyajñe nāsatyau kṛtavān somapīthinau<BR>
01,002.126d*0128_11(118)	tābhyāṃ ca yatra sa munir yauvanaṃ pratipāditaḥ<BR>
01,002.126d*0128_12	māndhātuś cāpy upākhyānaṃ rājño 'traiva prakīrtitam<BR>
01,002.126d*0128_13(119)	jantūpākhyānam atraiva yatra putreṇa somakaḥ<BR>
01,002.126d*0128_14(119)	putrārtham ayajad rājā lebhe putraśataṃ ca saḥ<BR>
01,002.126d*0128_15(115)	tataḥ śyenakapotīyam upākhyānam anantaram<BR>
01,002.126d*0128_16(115)	indro 'gnir yatra dharmaś ca ajijñāsañ śibiṃ nṛpam<BR>
01,002.126d*0128_17(120ab)	aṣṭāvakrīyam atraiva vivādo yatra bandinā<BR>
01,002.126d*0128_18	aṣṭāvakrasya viprarṣer janakasyādhvare 'bhavat<BR>
01,002.126d*0128_19	naiyāyikānāṃ mukhyena varuṇasyātmajena hi<BR>
01,002.126d*0128_20	parājito yatra bandī vāde tena mahātmanā<BR>
01,002.126d*0128_21(120cd)	vijitya sāgaraṃ prāptaṃ pitaraṃ labdhavān ṛṣiḥ<BR>
01,002.126d*0128_22	yavakrītasya cākhyānaṃ raibhyasya ca mahātmanaḥ<BR>
01,002.126d*0128_23	gandhamādanayātrā ca vāso nārāyaṇāśrame<BR>
01,002.126d*0128_24(112ab)	niyukto bhīmasenaś ca draupadyā gandhamādane<BR>
01,002.126d*0128_25	vrajan pathi mahābāhur dṛṣṭavān pavanātmajam<BR>
01,002.126d*0128_26	kadalīkhaṇḍamadhyasthaṃ hanūmantaṃ mahābalam<BR>
01,002.126d*0128_27(112cd)	yatra mandārapuṣpārthaṃ nalinīṃ tām adharṣayat<BR>
01,002.126d*0128_28(113)	yatrāsya yuddham abhavat sumahad rākṣasaiḥ saha<BR>
01,002.126d*0128_29(113)	yakṣaiś caiva mahāvīryair maṇimatpramukhais tathā<BR>
01,002.126d*0128_30(111cd)	jaṭāsurasya ca vadho rākṣasasya vṛkodarāt<BR>
01,002.126d*0128_31	vṛṣaparvaṇaś ca rājarṣes tato 'bhigamanaṃ smṛtam<BR>
01,002.126d*0128_32	ārṣṭiṣeṇāśrame caiṣāṃ gamanaṃ vāsa eva ca<BR>
01,002.126d*0128_33	protsāhanaṃ ca pāñcālyā bhīmasyātra mahātmanaḥ<BR>
01,002.126d*0128_34	kailāsārohaṇaṃ proktaṃ yatra yakṣair balotkaṭaiḥ<BR>
01,002.126d*0128_35	yuddham āsīn mahāghoraṃ maṇimatpramukhaiḥ saha<BR>
01,002.126d*0128_36	samāgamaś ca pāṇḍūnāṃ yatra vaiśravaṇena ca<BR>
01,002.126d*0128_37	samāgamaś cārjunasya tatraiva bhrātṛbhiḥ saha<BR>
01,002.126d*0128_38(121)	avāpya divyāny astrāṇi gurvarthe savyasācinā<BR>
01,002.126d*0128_39(121)	nivātakavacair yuddhaṃ hiraṇyapuravāsibhiḥ<BR>
01,002.126d*0128_40	nivātakavacair ghorair dānavaiḥ suraśatrubhiḥ<BR>
01,002.126d*0128_41	paulomaiḥ kālakeyaiś ca yatra yuddhaṃ kirīṭinaḥ<BR>
01,002.126d*0128_42	vadhaś caiṣāṃ samākhyāto rājñas tenaiva dhīmatā<BR>
01,002.126d*0128_43	astrasaṃdarśanārambho dharmarājasya saṃnidhau<BR>
01,002.126d*0128_44	pārthasya pratiṣedhaś ca nāradena maharṣiṇā<BR>
01,002.126d*0128_45	avarohaṇaṃ punaś caiva pāṇḍūnāṃ gandhamādanāt<BR>
01,002.126d*0128_46	bhīmasya grahaṇaṃ cātra parvatābhogavarṣmaṇā<BR>
01,002.126d*0128_47	bhujagendreṇa balinā tasmin sugahane vane<BR>
01,002.126d*0128_48	amokṣayad yatra cainaṃ praśnān uktvā yudhiṣṭhiraḥ<BR>
01,002.126d*0128_49	kāmyakāgamanaṃ caiva punas teṣāṃ mahātmanām<BR>
01,002.126d*0128_50	tatrasthāṃś ca punar draṣṭuṃ pāṇḍavān puruṣarṣabhān<BR>
01,002.126d*0128_51	vāsudevasyāgamanam atraiva parikīrtitam<BR>
01,002.126d*0128_52(124cd)	mārkaṇḍeyasamasyāyām upākhyānāni sarvaśaḥ<BR>
01,002.126d*0128_53	pṛthor vainyasya cākhyānaṃ yatroktaṃ paramarṣiṇā<BR>
01,002.126d*0128_54	saṃvādaś ca sarasvatyās tārkṣyarṣeḥ sumahātmanaḥ<BR>
01,002.126d*0128_55	matsyopākhyānam atraiva procyate tadanantaram<BR>
01,002.126d*0128_56	mārkaṇḍeyasamasyā ca purāṇaṃ parikīrtyate<BR>
01,002.126d*0128_57	aindradyumnam upākhyānaṃ dhaundhumāraṃ tathaiva ca<BR>
01,002.126d*0128_58	pativratāyāś cākhyānaṃ tathaivāṅgirasaṃ smṛtam<BR>
01,002.126d*0128_59(125ab)	draupadyāḥ kīrtitaś cātra saṃvādaḥ satyabhāmayā<BR>
01,002.126d*0128_60(123ab)	punar dvaitavanaṃ caiva pāṇḍavāḥ samupāgatāḥ<BR>
01,002.126d*0128_61(122cd)	ghoṣayātrā ca gandharvair yatra baddhaḥ suyodhanaḥ<BR>
01,002.126d*0128_62	hriyamāṇas tu mandātmā mokṣito 'sau kirīṭinā<BR>
01,002.126d*0128_63	dharmarājasya cātraiva mṛgasvapnanidarśanam<BR>
01,002.126d*0128_64	kāmyake kānanaśreṣṭhe punargamanam ucyate<BR>
01,002.126d*0128_65	vrīhidrauṇikam ākhyānam atraiva bahuvistaram<BR>
01,002.126d*0128_66	durvāsaso 'py upākhyānam atraiva parikīrtitam<BR>
01,002.126d*0128_67(123cd)	jayadrathenāpaharo draupadyāś cāśramāntarāt<BR>
01,002.126d*0128_68(124ab)	yatrainam anvayād bhīmo vāyuvegasamo jave<BR>
01,002.126d*0128_69	cakre cainaṃ pañcaśikhaṃ yatra bhīmo mahābalaḥ<BR>
01,002.126d*0128_70(126cd)	rāmāyaṇam upākhyānam atraiva bahuvistaram<BR>
01,002.126d*0128_71	yatra rāmeṇa vikramya nihato rāvaṇo yudhi<BR>
01,002.126d*0128_72(126ab)	sāvitryāś cāpy upākhyānam atraiva parikīrtyate<BR>
01,002.126d*0129_01	mārkaṇḍeyasya ca tathā devarṣer nāradasya ca<BR>
01,002.127a	karṇasya parimoṣo 'tra kuṇḍalābhyāṃ puraṃdarāt<BR>
01,002.127b*0130_01	yatrāsya śaktiṃ tuṣṭo 'dād ekavīravadhāya ca<BR>
01,002.127c	āraṇeyam upākhyānaṃ yatra dharmo 'nvaśāt sutam<BR>
01,002.127e	jagmur labdhavarā yatra pāṇḍavāḥ paścimāṃ diśam<BR>
01,002.128a	etad āraṇyakaṃ parva tṛtīyaṃ parikīrtitam<BR>
01,002.128c	atrādhyāyaśate dve tu saṃkhyāte paramarṣiṇā<BR>
01,002.128e	ekonasaptatiś caiva tathādhyāyāḥ prakīrtitāḥ<BR>
01,002.129a	ekādaśa sahasrāṇi ślokānāṃ ṣaṭśatāni ca<BR>
01,002.129c	catuḥṣaṣṭis tathā ślokāḥ parvaitat parikīrtitam<BR>
01,002.130a	ataḥ paraṃ nibodhedaṃ vairāṭaṃ parvavistaram<BR>
01,002.130c	virāṭanagaraṃ gatvā śmaśāne vipulāṃ śamīm<BR>
01,002.130e	dṛṣṭvā saṃnidadhus tatra pāṇḍavā āyudhāny uta<BR>
01,002.131a	yatra praviśya nagaraṃ chadmabhir nyavasanta te<BR>
01,002.131b*0131_01	pāñcālīṃ prārthayānasya kāmopahatacetasaḥ<BR>
01,002.131c	durātmano vadho yatra kīcakasya vṛkodarāt<BR>
01,002.131d*0132_01	pāṇḍavānveṣaṇārthaṃ ca rājño duryodhanasya ca<BR>
01,002.131d*0132_02	cārāḥ prasthāpitāś cātra nipuṇāḥ sarvato diśam<BR>
01,002.131d*0132_03	na ca pravṛttis tair labdhā pāṇḍavānāṃ mahātmanām<BR>
01,002.131d*0132_04	gograhaś ca virāṭasya trigartaiḥ prathamaṃ kṛtaḥ<BR>
01,002.131d*0132_05	yatrāsya yuddhaṃ sumahat tair āsīl lomaharṣaṇam<BR>
01,002.131d*0132_06	hriyamāṇaś ca yatrāsau bhīmasenena mokṣitaḥ<BR>
01,002.132a	gograhe yatra pārthena nirjitāḥ kuravo yudhi<BR>
01,002.132b*0134_01	pratyāhṛtaṃ godhanaṃ ca vikrameṇa kirīṭinā<BR>
01,002.132c	godhanaṃ ca virāṭasya mokṣitaṃ yatra pāṇḍavaiḥ<BR>
01,002.132d*0133_01	anantaraṃ ca kurubhis tasya gograhaṇaṃ kṛtam<BR>
01,002.133a	virāṭenottarā dattā snuṣā yatra kirīṭinaḥ<BR>
01,002.133c	abhimanyuṃ samuddiśya saubhadram arighātinam<BR>
01,002.134a	caturtham etad vipulaṃ vairāṭaṃ parva varṇitam<BR>
01,002.134c	atrāpi parisaṃkhyātam adhyāyānāṃ mahātmanā<BR>
01,002.135a	saptaṣaṣṭir atho pūrṇā ślokāgram api me śṛṇu<BR>
01,002.135c	ślokānāṃ dve sahasre tu ślokāḥ pañcāśad eva tu<BR>
01,002.135e	parvaṇy asmin samākhyātāḥ saṃkhyayā paramarṣiṇā<BR>
01,002.136a	udyogaparva vijñeyaṃ pañcamaṃ śṛṇv ataḥ param<BR>
01,002.136c	upaplavye niviṣṭeṣu pāṇḍaveṣu jigīṣayā<BR>
01,002.136e	duryodhano 'rjunaś caiva vāsudevam upasthitau<BR>
01,002.137a	sāhāyyam asmin samare bhavān nau kartum arhati<BR>
01,002.137c	ity ukte vacane kṛṣṇo yatrovāca mahāmatiḥ<BR>
01,002.138a	ayudhyamānam ātmānaṃ mantriṇaṃ puruṣarṣabhau<BR>
01,002.138c	akṣauhiṇīṃ vā sainyasya kasya vā kiṃ dadāmy aham<BR>
01,002.139a	vavre duryodhanaḥ sainyaṃ mandātmā yatra durmatiḥ<BR>
01,002.139c	ayudhyamānaṃ sacivaṃ vavre kṛṣṇaṃ dhanaṃjayaḥ<BR>
01,002.139d*0135_01	madrarājaṃ ca rājānam āyāntaṃ pāṇḍavān prati<BR>
01,002.139d*0135_02	upahārair vañcayitvā vartmany eva suyodhanaḥ<BR>
01,002.139d*0135_03	varadaṃ taṃ varaṃ vavre sāhāyyaṃ kriyatāṃ mama<BR>
01,002.139d*0135_04	śalyas tasmai pratiśrutya jagāmoddiśya pāṇḍavān<BR>
01,002.139d*0135_05	sāntvapūrvaṃ cākathayad yatrendravijayaṃ ca yaḥ<BR>
01,002.139d*0135_06	purohitapreṣaṇaṃ ca pāṇḍavaiḥ kauravān prati<BR>
01,002.139d*0135_07	vaicitravīryasya vacaḥ samādāya purodhasaḥ<BR>
01,002.139d*0136_01	tathendravijayaṃ cāpi yānaṃ caiva purodhasaḥ<BR>
01,002.140a	saṃjayaṃ preṣayām āsa śamārthaṃ pāṇḍavān prati<BR>
01,002.140c	yatra dūtaṃ mahārājo dhṛtarāṣṭraḥ pratāpavān<BR>
01,002.141a	śrutvā ca pāṇḍavān yatra vāsudevapurogamān<BR>
01,002.141c	prajāgaraḥ saṃprajajñe dhṛtarāṣṭrasya cintayā<BR>
01,002.142a	viduro yatra vākyāni vicitrāṇi hitāni ca<BR>
01,002.142c	śrāvayām āsa rājānaṃ dhṛtarāṣṭraṃ manīṣiṇam<BR>
01,002.143a	tathā sanatsujātena yatrādhyātmam anuttamam<BR>
01,002.143c	manastāpānvito rājā śrāvitaḥ śokalālasaḥ<BR>
01,002.144a	prabhāte rājasamitau saṃjayo yatra cābhibhoḥ<BR>
01,002.144c	aikātmyaṃ vāsudevasya proktavān arjunasya ca<BR>
01,002.145a	yatra kṛṣṇo dayāpannaḥ saṃdhim icchan mahāyaśāḥ<BR>
01,002.145c	svayam āgāc chamaṃ kartuṃ nagaraṃ nāgasāhvayam<BR>
01,002.146a	pratyākhyānaṃ ca kṛṣṇasya rājñā duryodhanena vai<BR>
01,002.146c	śamārthaṃ yācamānasya pakṣayor ubhayor hitam<BR>
01,002.146d*0137_01	dambhodbhavasya cākhyānam atraiva parikīrtitam<BR>
01,002.146d*0137_02	varānveṣaṇam atraiva mātaleś ca mahātmanaḥ<BR>
01,002.146d*0137_03	maharṣeś cāpi kathitaṃ caritaṃ gālavasya ca<BR>
01,002.146d*0137_04	vidulāyāś ca putrasya proktaṃ cāpy anuśāsanam<BR>
01,002.147a	karṇaduryodhanādīnāṃ duṣṭaṃ vijñāya mantritam<BR>
01,002.147c	yogeśvaratvaṃ kṛṣṇena yatra rājasu darśitam<BR>
01,002.148a	ratham āropya kṛṣṇena yatra karṇo 'numantritaḥ<BR>
01,002.148c	upāyapūrvaṃ śauṇḍīryāt pratyākhyātaś ca tena saḥ<BR>
01,002.148d*0138_01	śvetābhiṣekaḥ kṛṣṇokto vicitro bahuvistaraḥ<BR>
01,002.148d*0139_01	āgamya hāstinapurād upaplavyam ariṃdamaḥ<BR>
01,002.148d*0139_02	pāṇḍavānāṃ yathāvṛttaṃ sarvam ākhyātavān hariḥ<BR>
01,002.148d*0139_03	te tasya vacanaṃ śrutvā mantrayitvā ca yad dhitam<BR>
01,002.148d*0139_04	sāṃgrāmikaṃ tataḥ sarvaṃ sajjaṃ cakruḥ paraṃtapāḥ<BR>
01,002.149a	tataś cāpy abhiniryātrā rathāśvanaradantinām<BR>
01,002.149c	nagarād dhāstinapurād balasaṃkhyānam eva ca<BR>
01,002.150a	yatra rājñā ulūkasya preṣaṇaṃ pāṇḍavān prati<BR>
01,002.150c	śvobhāvini mahāyuddhe dūtyena krūravādinā<BR>
01,002.150d*0140_01	parivādaś ca pāṇḍūnāṃ śvodarśanavilambanam<BR>
01,002.150e	rathātirathasaṃkhyānam ambopākhyānam eva ca<BR>
01,002.150f*0141_01	ambopākhyānam atraiva rāmabhīṣmasamāgame<BR>
01,002.151a	etat subahuvṛttāntaṃ pañcamaṃ parva bhārate<BR>
01,002.151c	udyogaparva nirdiṣṭaṃ saṃdhivigrahasaṃśritam<BR>
01,002.152a	adhyāyāḥ saṃkhyayā tv atra ṣaḍaśītiśataṃ smṛtam<BR>
01,002.152c	ślokānāṃ ṣaṭ sahasrāṇi tāvanty eva śatāni ca<BR>
01,002.153a	ślokāś ca navatiḥ proktās tathaivāṣṭau mahātmanā<BR>
01,002.153c	vyāsenodāramatinā parvaṇy asmiṃs tapodhanāḥ<BR>
01,002.154a	ata ūrdhvaṃ vicitrārthaṃ bhīṣmaparva pracakṣate<BR>
01,002.154c	jambūkhaṇḍavinirmāṇaṃ yatroktaṃ saṃjayena ha<BR>
01,002.155a	yatra yuddham abhūd ghoraṃ daśāhāny atidāruṇam<BR>
01,002.155c	yatra yaudhiṣṭhiraṃ sainyaṃ viṣādam agamat param<BR>
01,002.156a	kaśmalaṃ yatra pārthasya vāsudevo mahāmatiḥ<BR>
01,002.156c	mohajaṃ nāśayām āsa hetubhir mokṣadarśanaiḥ<BR>
01,002.156d*0142_01	samīkṣyādhokṣajaḥ kṣipraṃ yudhiṣṭhirahite rataḥ<BR>
01,002.156d*0142_02	rathād āplutya vegena svayaṃ kṛṣṇa udāradhīḥ<BR>
01,002.156d*0142_03	pratodapāṇir ādhāvad bhīṣmaṃ hantuṃ vyapetabhīḥ<BR>
01,002.156d*0142_04	vākyapratodābhihato yatra kṛṣṇena pāṇḍavaḥ<BR>
01,002.156d*0142_05	gāṇḍīvadhanvā samare sarvaśastrabhṛtāṃ varaḥ<BR>
01,002.157a	śikhaṇḍinaṃ puraskṛtya yatra pārtho mahādhanuḥ<BR>
01,002.157c	vinighnan niśitair bāṇai rathād bhīṣmam apātayat<BR>
01,002.157d*0143_01	śaratalpagataś caiva bhīṣmo yatra babhūva ha<BR>
01,002.158a	ṣaṣṭham etan mahāparva bhārate parikīrtitam<BR>
01,002.158c	adhyāyānāṃ śataṃ proktaṃ saptadaśa tathāpare<BR>
01,002.159a	pañca ślokasahasrāṇi saṃkhyayāṣṭau śatāni ca<BR>
01,002.159c	ślokāś ca caturāśītiḥ parvaṇy asmin prakīrtitāḥ<BR>
01,002.159e	vyāsena vedaviduṣā saṃkhyātā bhīṣmaparvaṇi<BR>
01,002.160a	droṇaparva tataś citraṃ bahuvṛttāntam ucyate<BR>
01,002.160b*0144_01	saināpatye 'bhiṣikto 'tha yatrācāryaḥ pratāpavān<BR>
01,002.160b*0144_02	duryodhanasya prītyarthaṃ pratijajñe mahāstravit<BR>
01,002.160b*0144_03	grahaṇaṃ dharmarājasya pāṇḍuputrasya dhīmataḥ<BR>
01,002.160c	yatra saṃśaptakāḥ pārtham apaninyū raṇājirāt<BR>
01,002.161a	bhagadatto mahārājo yatra śakrasamo yudhi<BR>
01,002.161c	supratīkena nāgena saha śastaḥ kirīṭinā<BR>
01,002.162a	yatrābhimanyuṃ bahavo jaghnur lokamahārathāḥ<BR>
01,002.162c	jayadrathamukhā bālaṃ śūram aprāptayauvanam<BR>
01,002.163a	hate 'bhimanyau kruddhena yatra pārthena saṃyuge<BR>
01,002.163c	akṣauhiṇīḥ sapta hatvā hato rājā jayadrathaḥ<BR>
01,002.163d*0145_01	yatra bhīmo mahābāhuḥ sātyakiś ca mahārathaḥ<BR>
01,002.163d*0145_02	anveṣaṇārthaṃ pārthasya yudhiṣṭhiranṛpājñayā<BR>
01,002.163d*0145_03	praviṣṭau bhāratīṃ senām apradhṛṣyāṃ surair api<BR>
01,002.163e	saṃśaptakāvaśeṣaṃ ca kṛtaṃ niḥśeṣam āhave<BR>
01,002.163f*0146_01	saṃśaptakānāṃ vīrāṇāṃ koṭyo nava mahātmanām<BR>
01,002.163f*0146_02	kirīṭinābhiniṣkramya gamitā yamasādanam<BR>
01,002.163f*0147_01	saṃśaptakavadhotsāhī jiṣṇuḥ putravadhārditaḥ<BR>
01,002.163f*0147_02	pratijñāṃ mahatīṃ kṛtvā tīrṇaḥ śrīpatimāyayā<BR>
01,002.164a	alambusaḥ śrutāyuś ca jalasaṃdhaś ca vīryavān<BR>
01,002.164c	saumadattir virāṭaś ca drupadaś ca mahārathaḥ<BR>
01,002.164d*0148_01	dhṛtarāṣṭrasya putrāś ca tathā pāṣāṇayodhinaḥ<BR>
01,002.164d*0148_02	nārāyaṇāś ca gopālāḥ samare citrayodhinaḥ<BR>
01,002.164e	ghaṭotkacādayaś cānye nihatā droṇaparvaṇi<BR>
01,002.165a	aśvatthāmāpi cātraiva droṇe yudhi nipātite<BR>
01,002.165c	astraṃ prāduścakārograṃ nārāyaṇam amarṣitaḥ<BR>
01,002.165d*0149_01	āgneyaṃ kīrtyate yatra rudramāhātmyam uttamam<BR>
01,002.165d*0149_02	vyāsasya cāpy āgamanaṃ māhātmyaṃ kṛṣṇapārthayoḥ<BR>
01,002.165d*0150_01	śatarudrīyam atraiva śaṃkarasya mahāstavaḥ<BR>
01,002.166a	saptamaṃ bhārate parva mahad etad udāhṛtam<BR>
01,002.166c	atra te pṛthivīpālāḥ prāyaśo nidhanaṃ gatāḥ<BR>
01,002.166e	droṇaparvaṇi ye śūrā nirdiṣṭāḥ puruṣarṣabhāḥ<BR>
01,002.167a	adhyāyānāṃ śataṃ proktam adhyāyāḥ saptatis tathā<BR>
01,002.167c	aṣṭau ślokasahasrāṇi tathā nava śatāni ca<BR>
01,002.168a	ślokā nava tathaivātra saṃkhyātās tattvadarśinā<BR>
01,002.168c	pārāśaryeṇa muninā saṃcintya droṇaparvaṇi<BR>
01,002.169a	ataḥ paraṃ karṇaparva procyate paramādbhutam<BR>
01,002.169c	sārathye viniyogaś ca madrarājasya dhīmataḥ<BR>
01,002.169e	ākhyātaṃ yatra paurāṇaṃ tripurasya nipātanam<BR>
01,002.170a	prayāṇe paruṣaś cātra saṃvādaḥ karṇaśalyayoḥ<BR>
01,002.170c	haṃsakākīyam ākhyānam atraivākṣepasaṃhitam<BR>
01,002.170d*0151_01	vadhaḥ pāṇḍyasya ca tathā aśvatthāmnā mahātmanā<BR>
01,002.170d*0151_02	daṇḍasenasya ca vadho daṇḍasya ca vadhas tathā<BR>
01,002.170d*0151_03	dvairathe yatra karṇena dharmarājo yudhiṣṭhiraḥ<BR>
01,002.170d*0151_04	saṃśayaṃ gamito yuddhe miṣatāṃ sarvadhanvinām<BR>
01,002.171a	anyonyaṃ prati ca krodho yudhiṣṭhirakirīṭinoḥ<BR>
01,002.171b*0152_01	yatraivānunayaḥ prokto mādhavenārjunasya vai<BR>
01,002.171b*0152_02	pratijñāpūrvakaṃ cāpi vakṣo duḥśāsanasya ca<BR>
01,002.171b*0152_03	bhittvā vṛkodaro raktaṃ pītavān yatra saṃyuge<BR>
01,002.171b*0153_01	duḥśāsanasya ca vadho vṛṣasenasya cobhayoḥ<BR>
01,002.171b*0153_02	karṇaputraś ca pārthena hataḥ karṇasya paśyataḥ<BR>
01,002.171b*0154_01	yathāvad balasainyaṃ ca varṇayām āsa vāyujaḥ<BR>
01,002.171b*0154_02	pūrayitvāñjaliṃ pūrṇāṃ na dadhno hīdṛśo rasaḥ<BR>
01,002.171b*0154_03	anyeṣāṃ ca rasānāṃ tu pratijñādṛḍhaniścayaḥ<BR>
01,002.171b*0154_04	karṇārjunadvairathe tu vartamāne bhayānake<BR>
01,002.171b*0154_05	śāpenaiva ca karṇasya tataś cakraṃ mahīgatam<BR>
01,002.171b*0154_06	nāgamātraṃ valīkaṃ ca karṇo 'muñcata phālgune<BR>
01,002.171b*0154_07	tadbhayāt keśavo bhūmiṃ prāveśayata taṃ ratham<BR>
01,002.171c	dvairathe yatra pārthena hataḥ karṇo mahārathaḥ<BR>
01,002.172a	aṣṭamaṃ parva nirdiṣṭam etad bhāratacintakaiḥ<BR>
01,002.172c	ekonasaptatiḥ proktā adhyāyāḥ karṇaparvaṇi<BR>
01,002.172e	catvāry eva sahasrāṇi nava ślokaśatāni ca<BR>
01,002.172f*0155_01	catuḥṣaṣṭis tathā ślokā parvaitat parikīrtitam<BR>
01,002.173a	ataḥ paraṃ vicitrārthaṃ śalyaparva prakīrtitam<BR>
01,002.173c	hatapravīre sainye tu netā madreśvaro 'bhavat<BR>
01,002.173d*0156_01	yatra kaumāram ākhyānam abhiṣekasya karma ca<BR>
01,002.174a	vṛttāni rathayuddhāni kīrtyante yatra bhāgaśaḥ<BR>
01,002.174c	vināśaḥ kurumukhyānāṃ śalyaparvaṇi kīrtyate<BR>
01,002.175a	śalyasya nidhanaṃ cātra dharmarājān mahārathāt<BR>
01,002.175b*0157_01	śakuneś ca vadho 'traiva sahadevena saṃyuge<BR>
01,002.175b*0157_02	sainye ca hatabhūyiṣṭhe kiṃcicchiṣṭe suyodhanaḥ<BR>
01,002.175b*0157_03	hradaṃ praviśya yatrāsau saṃstabhyāpo vyavasthitaḥ<BR>
01,002.175b*0157_04	pravṛttis tatra cākhyātā yatra bhīmasya lubdhakaiḥ<BR>
01,002.175b*0157_05	kṣepayuktair vacobhiś ca dharmarājasya dhīmataḥ<BR>
01,002.175b*0157_06	hradāt samutthito yatra dhārtarāṣṭro 'tyamarṣaṇaḥ<BR>
01,002.175b*0157_07	bhīmena gadayā yuddhaṃ yatrāsau kṛtavān saha<BR>
01,002.175b*0157_08	samavāye ca yuddhasya rāmasyāgamanaṃ smṛtam<BR>
01,002.175c	gadāyuddhaṃ tu tumulam atraiva parikīrtitam<BR>
01,002.175d*0158_01	duryodhanasya rājño 'tha yatra bhīmena saṃyuge<BR>
01,002.175d*0158_02	ūrū bhagnau prasahyājau gadayā bhīmavegayā<BR>
01,002.175e	sarasvatyāś ca tīrthānāṃ puṇyatā parikīrtitā<BR>
01,002.176a	navamaṃ parva nirdiṣṭam etad adbhutam arthavat<BR>
01,002.176c	ekonaṣaṣṭir adhyāyās tatra saṃkhyāviśāradaiḥ<BR>
01,002.177a	saṃkhyātā bahuvṛttāntāḥ ślokāgraṃ cātra śasyate<BR>
01,002.177c	trīṇi ślokasahasrāṇi dve śate viṃśatis tathā<BR>
01,002.177e	muninā saṃpraṇītāni kauravāṇāṃ yaśobhṛtām<BR>
01,002.178a	ataḥ paraṃ pravakṣyāmi sauptikaṃ parva dāruṇam<BR>
01,002.178c	bhagnoruṃ yatra rājānaṃ duryodhanam amarṣaṇam<BR>
01,002.179a	vyapayāteṣu pārtheṣu trayas te 'bhyāyayū rathāḥ<BR>
01,002.179c	kṛtavarmā kṛpo drauṇiḥ sāyāhne rudhirokṣitāḥ<BR>
01,002.179d*0159_01	sametya dadṛśur bhūmau patitaṃ raṇamūrdhani<BR>
01,002.180a	pratijajñe dṛḍhakrodho drauṇir yatra mahārathaḥ<BR>
01,002.180c	ahatvā sarvapāñcālān dhṛṣṭadyumnapurogamān<BR>
01,002.180e	pāṇḍavāṃś ca sahāmātyān na vimokṣyāmi daṃśanam<BR>
01,002.180f*0160_01	yatraivam uktvā rājānam apakramya trayo rathāḥ<BR>
01,002.180f*0160_02	sūryāstamanavelāyām āsedus te mahad vanam<BR>
01,002.180f*0160_03	nyagrodhasyātra mahato yatrādhastād vyavasthitāḥ<BR>
01,002.180f*0160_04	tataḥ kākān bahūn rātrau dṛṣṭvolūkena hiṃsitān<BR>
01,002.180f*0160_05	drauṇiḥ krodhasamāviṣṭaḥ pitur vadham anusmaran<BR>
01,002.180f*0160_06	pāñcālānāṃ prasuptānāṃ vadhaṃ prati mano dadhe<BR>
01,002.180f*0160_07	gatvā ca śibiradvāri durdarśaṃ tatra rākṣasam<BR>
01,002.180f*0160_08	ghorarūpam apaśyat sa divam āvṛtya dhiṣṭhitam<BR>
01,002.180f*0160_09	tena vyāghātam astrāṇāṃ kriyamāṇam avekṣya ca<BR>
01,002.180f*0160_10	drauṇir yatra virūpākṣaṃ rudram ārādhya satvaraḥ<BR>
01,002.181a	prasuptān niśi viśvastān yatra te puruṣarṣabhāḥ<BR>
01,002.181c	pāñcālān saparīvārāñ jaghnur drauṇipurogamāḥ<BR>
01,002.181d*0161_01	kṛtavarmaṇā ca sahitaḥ kṛpeṇa ca nijaghnivān<BR>
01,002.182a	yatrāmucyanta pārthās te pañca kṛṣṇabalāśrayāt<BR>
01,002.182c	sātyakiś ca maheṣvāsaḥ śeṣāś ca nidhanaṃ gatāḥ<BR>
01,002.182d*0162_01	pāñcālānāṃ prasuptānāṃ yatra droṇasutād vadhaḥ<BR>
01,002.182d*0162_02	dhṛṣṭadyumnasya sūtena pāṇḍaveṣu niveditaḥ<BR>
01,002.183a	draupadī putraśokārtā pitṛbhrātṛvadhārditā<BR>
01,002.183c	kṛtānaśanasaṃkalpā yatra bhartṝn upāviśat<BR>
01,002.184a	draupadīvacanād yatra bhīmo bhīmaparākramaḥ<BR>
01,002.184b*0163_01	priyaṃ tasyāś cikīrṣan vai gadām ādāya vīryavān<BR>
01,002.184c	anvadhāvata saṃkruddho bhāradvājaṃ guroḥ sutam<BR>
01,002.185a	bhīmasenabhayād yatra daivenābhipracoditaḥ<BR>
01,002.185c	apāṇḍavāyeti ruṣā drauṇir astram avāsṛjat<BR>
01,002.186a	maivam ity abravīt kṛṣṇaḥ śamayaṃs tasya tad vacaḥ<BR>
01,002.186c	yatrāstram astreṇa ca tac chamayām āsa phālgunaḥ<BR>
01,002.186d*0164_01	drauṇeś ca drohabuddhitvaṃ vīkṣya pāpātmanas tathā<BR>
01,002.187a	drauṇidvaipāyanādīnāṃ śāpāś cānyonyakāritāḥ<BR>
01,002.187b*0165_01	maṇiṃ tathā samādāya droṇaputrān mahārathāt<BR>
01,002.187b*0165_02	pāṇḍavāḥ pradadur hṛṣṭā draupadyai jitakāśinaḥ<BR>
01,002.187b*0165_03	etad vai daśamaṃ parva sauptikaṃ samudāhṛtam<BR>
01,002.187c	toyakarmaṇi sarveṣāṃ rājñām udakadānike<BR>
01,002.188a	gūḍhotpannasya cākhyānaṃ karṇasya pṛthayātmanaḥ<BR>
01,002.188c	sutasyaitad iha proktaṃ daśamaṃ parva sauptikam<BR>
01,002.189a	aṣṭādaśāsminn adhyāyāḥ parvaṇy uktā mahātmanā<BR>
01,002.189c	ślokāgram atra kathitaṃ śatāny aṣṭau tathaiva ca<BR>
01,002.190a	ślokāś ca saptatiḥ proktā yathāvad abhisaṃkhyayā<BR>
01,002.190c	sauptikaiṣīkasaṃbandhe parvaṇy amitabuddhinā<BR>
01,002.191a	ata ūrdhvam idaṃ prāhuḥ strīparva karuṇodayam<BR>
01,002.191b*0166_01	putraśokābhisaṃtaptaḥ prajñācakṣur narādhipa<BR>
01,002.191b*0166_02	kṛṣṇopanītāṃ yatrāsāv āyasīṃ pratimāṃ dṛḍhām<BR>
01,002.191b*0166_03	bhīmasenadrohabuddhir dhṛtarāṣṭro babhañja ha<BR>
01,002.191b*0166_04	tathā śokāgnitaptasya dhṛtarāṣṭrasya dhīmataḥ<BR>
01,002.191b*0166_05	saṃsāragamanaṃ buddhyā hetubhir mokṣadarśanaiḥ<BR>
01,002.191b*0166_06	vidureṇa ca yatrāsya rājña āśvāsanaṃ kṛtam<BR>
01,002.191b*0166_07	dhṛtarāṣṭrasya cātraiva kauravāyodhanaṃ tathā<BR>
01,002.191b*0166_08	sāntaḥpurasya gamanaṃ śokārtasya prakīrtitam<BR>
01,002.191c	vilāpo vīrapatnīnāṃ yatrātikaruṇaḥ smṛtaḥ<BR>
01,002.191e	krodhāveśaḥ prasādaś ca gāndhārīdhṛtarāṣṭrayoḥ<BR>
01,002.192a	yatra tān kṣatriyāñ śūrān diṣṭāntān anivartinaḥ<BR>
01,002.192c	putrān bhrātṝn pitṝṃś caiva dadṛśur nihatān raṇe<BR>
01,002.192d*0167_01	putrapautravadhārtāyās tathātraiva prakīrtitā<BR>
01,002.192d*0167_02	gāndhāryāś cāpi kṛṣṇena krodhopaśamanakriyā<BR>
01,002.193a	yatra rājā mahāprājñaḥ sarvadharmabhṛtāṃ varaḥ<BR>
01,002.193c	rājñāṃ tāni śarīrāṇi dāhayām āsa śāstrataḥ<BR>
01,002.194a	etad ekādaśaṃ proktaṃ parvātikaruṇaṃ mahat<BR>
01,002.194c	saptaviṃśatir adhyāyāḥ parvaṇy asminn udāhṛtāḥ<BR>
01,002.195a	ślokāḥ saptaśataṃ cātra pañcasaptatir ucyate<BR>
01,002.195c	saṃkhyayā bhāratākhyānaṃ kartrā hy atra mahātmanā<BR>
01,002.195e	praṇītaṃ sajjanamanovaiklavyāśrupravartakam<BR>
01,002.196a	ataḥ paraṃ śāntiparva dvādaśaṃ buddhivardhanam<BR>
01,002.196c	yatra nirvedam āpanno dharmarājo yudhiṣṭhiraḥ<BR>
01,002.196e	ghātayitvā pitṝn bhrātṝn putrān saṃbandhibāndhavān<BR>
01,002.197a	śāntiparvaṇi dharmāś ca vyākhyātāḥ śaratalpikāḥ<BR>
01,002.197c	rājabhir veditavyā ye samyaṅ nayabubhutsubhiḥ<BR>
01,002.198a	āpaddharmāś ca tatraiva kālahetupradarśakāḥ<BR>
01,002.198c	yān buddhvā puruṣaḥ samyak sarvajñatvam avāpnuyāt<BR>
01,002.198e	mokṣadharmāś ca kathitā vicitrā bahuvistarāḥ<BR>
01,002.199a	dvādaśaṃ parva nirdiṣṭam etat prājñajanapriyam<BR>
01,002.199c	parvaṇy atra parijñeyam adhyāyānāṃ śatatrayam<BR>
01,002.199e	triṃśac caiva tathādhyāyā nava caiva tapodhanāḥ<BR>
01,002.200a	ślokānāṃ tu sahasrāṇi kīrtitāni caturdaśa<BR>
01,002.200c	pañca caiva śatāny āhuḥ pañcaviṃśatisaṃkhyayā<BR>
01,002.201a	ata ūrdhvaṃ tu vijñeyam ānuśāsanam uttamam<BR>
01,002.201c	yatra prakṛtim āpannaḥ śrutvā dharmaviniścayam<BR>
01,002.201e	bhīṣmād bhāgīrathīputrāt kururājo yudhiṣṭhiraḥ<BR>
01,002.202a	vyavahāro 'tra kārtsnyena dharmārthīyo nidarśitaḥ<BR>
01,002.202c	vividhānāṃ ca dānānāṃ phalayogāḥ pṛthagvidhāḥ<BR>
01,002.203a	tathā pātraviśeṣāś ca dānānāṃ ca paro vidhiḥ<BR>
01,002.203c	ācāravidhiyogaś ca satyasya ca parā gatiḥ<BR>
01,002.203d*0168_01	mahābhāgyaṃ gavāṃ caiva brāhmaṇānāṃ tathaiva ca<BR>
01,002.203d*0168_02	rahasyaṃ caiva dharmāṇāṃ deśakālopasaṃhitam<BR>
01,002.204a	etat subahuvṛttāntam uttamaṃ cānuśāsanam<BR>
01,002.204c	bhīṣmasyātraiva saṃprāptiḥ svargasya parikīrtitā<BR>
01,002.205a	etat trayodaśaṃ parva dharmaniścayakārakam<BR>
01,002.205c	adhyāyānāṃ śataṃ cātra ṣaṭcatvāriṃśad eva ca<BR>
01,002.205e	ślokānāṃ tu sahasrāṇi ṣaṭ saptaiva śatāni ca<BR>
01,002.206a	tato 'śvamedhikaṃ nāma parva proktaṃ caturdaśam<BR>
01,002.206c	tat saṃvartamaruttīyaṃ yatrākhyānam anuttamam<BR>
01,002.207a	suvarṇakośasaṃprāptir janma coktaṃ parikṣitaḥ<BR>
01,002.207c	dagdhasyāstrāgninā pūrvaṃ kṛṣṇāt saṃjīvanaṃ punaḥ<BR>
01,002.208a	caryāyāṃ hayam utsṛṣṭaṃ pāṇḍavasyānugacchataḥ<BR>
01,002.208c	tatra tatra ca yuddhāni rājaputrair amarṣaṇaiḥ<BR>
01,002.209a	citrāṅgadāyāḥ putreṇa putrikāyā dhanaṃjayaḥ<BR>
01,002.209c	saṃgrāme babhruvāhena saṃśayaṃ cātra darśitaḥ<BR>
01,002.209d*0169_01	anugītā tathā proktā samyag bhagavatā punaḥ<BR>
01,002.209d*0169_02	kathitaḥ śāśvato dharmaḥ kṛṣṇenārjunasaṃnidhau<BR>
01,002.209d*0169_03	tathā brāhmaṇagītā ca saṃvādo guruśiṣyayoḥ<BR>
01,002.209d*0170_01	sudarśanaṃ tathākhyānaṃ vaiṣṇavaṃ dharmam eva ca<BR>
01,002.209e	aśvamedhe mahāyajñe nakulākhyānam eva ca<BR>
01,002.210a	ity āśvamedhikaṃ parva proktam etan mahādbhutam<BR>
01,002.210c	atrādhyāyaśataṃ triṃśat trayo 'dhyāyāś ca śabditāḥ<BR>
01,002.211a	trīṇi ślokasahasrāṇi tāvanty eva śatāni ca<BR>
01,002.211c	viṃśatiś ca tathā ślokāḥ saṃkhyātās tattvadarśinā<BR>
01,002.212a	tata āśramavāsākyaṃ parva pañcadaśaṃ smṛtam<BR>
01,002.212c	yatra rājyaṃ parityajya gāndhārīsahito nṛpaḥ<BR>
01,002.212e	dhṛtarāṣṭrāśramapadaṃ viduraś ca jagāma ha<BR>
01,002.213a	yaṃ dṛṣṭvā prasthitaṃ sādhvī pṛthāpy anuyayau tadā<BR>
01,002.213c	putrarājyaṃ parityajya guruśuśrūṣaṇe ratā<BR>
01,002.214a	yatra rājā hatān putrān pautrān anyāṃś ca pārthivān<BR>
01,002.214c	lokāntaragatān vīrān apaśyat punarāgatān<BR>
01,002.215a	ṛṣeḥ prasādāt kṛṣṇasya dṛṣṭvāścaryam anuttamam<BR>
01,002.215c	tyaktvā śokaṃ sadāraś ca siddhiṃ paramikāṃ gataḥ<BR>
01,002.216a	yatra dharmaṃ samāśritya viduraḥ sugatiṃ gataḥ<BR>
01,002.216c	saṃjayaś ca mahāmātro vidvān gāvalgaṇir vaśī<BR>
01,002.217a	dadarśa nāradaṃ yatra dharmarājo yudhiṣṭhiraḥ<BR>
01,002.217c	nāradāc caiva śuśrāva vṛṣṇīnāṃ kadanaṃ mahat<BR>
01,002.218a	etad āśramavāsākhyaṃ pūrvoktaṃ sumahādbhutam<BR>
01,002.218c	dvicatvāriṃśad adhyāyāḥ parvaitad abhisaṃkhyayā<BR>
01,002.219a	sahasram ekaṃ ślokānāṃ pañca ślokaśatāni ca<BR>
01,002.219c	ṣaḍ eva ca tathā ślokāḥ saṃkhyātās tattvadarśinā<BR>
01,002.220a	ataḥ paraṃ nibodhedaṃ mausalaṃ parva dāruṇam<BR>
01,002.220c	yatra te puruṣavyāghrāḥ śastrasparśasahā yudhi<BR>
01,002.220e	brahmadaṇḍaviniṣpiṣṭāḥ samīpe lavaṇāmbhasaḥ<BR>
01,002.221a	āpāne pānagalitā daivenābhipracoditāḥ<BR>
01,002.221c	erakārūpibhir vajrair nijaghnur itaretaram<BR>
01,002.222a	yatra sarvakṣayaṃ kṛtvā tāv ubhau rāmakeśavau<BR>
01,002.222c	nāticakramatuḥ kālaṃ prāptaṃ sarvaharaṃ samam<BR>
01,002.223a	yatrārjuno dvāravatīm etya vṛṣṇivinākṛtām<BR>
01,002.223c	dṛṣṭvā viṣādam agamat parāṃ cārtiṃ nararṣabhaḥ<BR>
01,002.224a	sa satkṛtya yaduśreṣṭhaṃ mātulaṃ śaurim ātmanaḥ<BR>
01,002.224c	dadarśa yaduvīrāṇām āpāne vaiśasaṃ mahat<BR>
01,002.225a	śarīraṃ vāsudevasya rāmasya ca mahātmanaḥ<BR>
01,002.225c	saṃskāraṃ lambhayām āsa vṛṣṇīnāṃ ca pradhānataḥ<BR>
01,002.226a	sa vṛddhabālam ādāya dvāravatyās tato janam<BR>
01,002.226c	dadarśāpadi kaṣṭāyāṃ gāṇḍīvasya parābhavam<BR>
01,002.227a	sarveṣāṃ caiva divyānām astrāṇām aprasannatām<BR>
01,002.227c	nāśaṃ vṛṣṇikalatrāṇāṃ prabhāvānām anityatām<BR>
01,002.228a	dṛṣṭvā nirvedam āpanno vyāsavākyapracoditaḥ<BR>
01,002.228c	dharmarājaṃ samāsādya saṃnyāsaṃ samarocayet<BR>
01,002.229a	ity etan mausalaṃ parva ṣoḍaśaṃ parikīrtitam<BR>
01,002.229c	adhyāyāṣṭau samākhyātāḥ ślokānāṃ ca śatatrayam<BR>
01,002.229d*0171_01	ślokānāṃ viṃśatiś caiva saṃkhyātā tattvadarśinā<BR>
01,002.230a	mahāprasthānikaṃ tasmād ūrdhvaṃ saptadaśaṃ smṛtam<BR>
01,002.230c	yatra rājyaṃ parityajya pāṇḍavāḥ puruṣarṣabhāḥ<BR>
01,002.230e	draupadyā sahitā devyā siddhiṃ paramikāṃ gatāḥ<BR>
01,002.230f*0172_01	yatra te 'gniṃ dadṛśire lauhityaṃ prāpya sāgaram<BR>
01,002.230f*0172_02	yatrāgninā coditasya pārthas tasmai mahātmane<BR>
01,002.230f*0172_03	dadau saṃpūjya tad divyaṃ gāṇḍīvaṃ dhanur uttamam<BR>
01,002.230f*0172_04	yatra bhrātṛn nipatitān draupadīṃ ca yudhiṣṭhiraḥ<BR>
01,002.230f*0172_05	dṛṣṭvā hitvā jagāmaiva sarvān anavalokayan<BR>
01,002.230f*0172_06	etat saptadaśaṃ parva mahāprasthānikaṃ smṛtam<BR>
01,002.231a	atrādhyāyās trayaḥ proktāḥ ślokānāṃ ca śataṃ tathā<BR>
01,002.231c	viṃśatiś ca tathā ślokāḥ saṃkhyātās tattvadarśinā<BR>
01,002.232a	svargaparva tato jñeyaṃ divyaṃ yat tad amānuṣam<BR>
01,002.232b*0173_01	prāptaṃ devarathaṃ svargān neṣṭavān yatra dharmarāṭ<BR>
01,002.232b*0173_02	āroḍhuṃ sumahāprājña ānṛśaṃsyāc chunā vinā<BR>
01,002.232b*0173_03	tām asyāvicalāṃ jñātvā sthitiṃ dharme mahātmanaḥ<BR>
01,002.232b*0173_04	śvarūpaṃ yatra tat tyaktvā dharmeṇāsau samanvitaḥ<BR>
01,002.232b*0173_05	svargaṃ prāptaḥ sa ca tathā yātanā vipulā bhṛśam<BR>
01,002.232b*0173_06	devadūtena narakaṃ yatra vyājena darśitam<BR>
01,002.232b*0173_07	śuśrāva yatra dharmātmā bhrātṝṇāṃ karuṇā giraḥ<BR>
01,002.232b*0173_08	nideśe vartamānānāṃ deśe tatraiva vartatām<BR>
01,002.232b*0173_09	anudarśitaś ca dharmeṇa devarājñā ca pāṇḍavaḥ<BR>
01,002.232b*0173_10	āplutyākāśagaṅgāyāṃ dehaṃ tyaktvā sa mānuṣam<BR>
01,002.232b*0173_11	svadharmanirjitaṃ sthānaṃ svarge prāpya sa dharmarāṭ<BR>
01,002.232b*0173_12	mumude pūjitaḥ sarvaiḥ sendraiḥ suragaṇaiḥ saha<BR>
01,002.232b*0173_13	etad aṣṭādaśaṃ parva proktaṃ vyāsena dhīmatā<BR>
01,002.232b*0174_01	karṇasya narakaprāptiḥ pramokṣaś cātra kīrtyate<BR>
01,002.232b*0174_02	samāgamaś ca vīrāṇāṃ svargaloke mahātmanām<BR>
01,002.232b*0174_03	kīrtyate yatra vidhivat svargasaṃvāda eva ca<BR>
01,002.232b*0174_04	svāni sthānāni ca prāptā yatra te puruṣarṣabhāḥ<BR>
01,002.232b*0175_01	yatra duryodhanādīnāṃ śriyaṃ dṛṣṭvā yudhiṣṭhiraḥ<BR>
01,002.232b*0175_02	nirvedaṃ paramaṃ gatvā svargaṃ nākāṅkṣad avyayam<BR>
01,002.232b*0175_03	devānāṃ vacanād yatra tanuṃ tyaktvā mahārathaḥ<BR>
01,002.232b*0175_04	svargaṃ nityaṃ mahātejāḥ svasthānam agamad vanam<BR>
01,002.232c	adhyāyāḥ pañca saṃkhyātāḥ parvaitad abhisaṃkhyayā<BR>
01,002.232e	ślokānāṃ dve śate caiva prasaṃkhyāte tapodhanāḥ<BR>
01,002.232f*0176_01	nava ślokās tathaivānye saṃkhyātāḥ paramarṣiṇā<BR>
01,002.233a	aṣṭādaśaivam etāni parvāṇy uktāny aśeṣataḥ<BR>
01,002.233b*0177_01	harivaṃśas tataḥ parva purāṇaṃ khilasaṃjñitam<BR>
01,002.233b*0177_02	viṣṇuparva śiśoś caryā viṣṇoḥ kaṃsavadhas tathā<BR>
01,002.233b*0177_03	bhaviṣyaṃ parva cāpy uktaṃ khileṣv evādbhutaṃ mahat<BR>
01,002.233b*0178_01	tataḥ paraṃ viṣṇuparva mahat parvety udāhṛtam<BR>
01,002.233b*0178_02	janma yatra tu devasya padmanābhasya mānuṣam<BR>
01,002.233b*0178_03	vasudevakule jāto nandagopakule dhṛtaḥ<BR>
01,002.233b*0178_04	yatra bālye svakarmāṇi ramaṇāny adbhutāni ca<BR>
01,002.233b*0178_05	yatra kaṃsavadhaṃ kṛtvā raṅgamadhye cakarṣa ha<BR>
01,002.233b*0178_06	anekaiḥ saṃśrayaiś cāpi jarāsaṃdhavadhena ha<BR>
01,002.233b*0178_07	vikramād rukmiṇīṃ devīm āhṛtya paravīrahā<BR>
01,002.233b*0178_08	parīkṣya ca nivāsārthaṃ dvārakāṃ viniveśayat<BR>
01,002.233b*0178_09	kaliṅgaṃ dantavakraṃ ca raṇe vikramya jaghnivān<BR>
01,002.233b*0178_10	rājaśulkāṃ ca vai kṛṣṇaḥ satyabhāmām athodvahat<BR>
01,002.233b*0178_11	tayoditaḥ satyabhāmayā gatvā divam adhokṣajaḥ<BR>
01,002.233b*0178_12	jitvāmarādhipaṃ yatra pārijātam athānayat<BR>
01,002.233b*0178_13	jaghne yatra mahābāhur dhenukaṃ raṇamūrdhani<BR>
01,002.233b*0178_14	narakāsurakālīyahayagrīvaṃ ca dānavam<BR>
01,002.233b*0178_15	keśiṃ sakāliyadamaṃ kālaneminam eva ca<BR>
01,002.233b*0178_16	doṣṇāṃ sahasraṃ ciccheda bāṇasyādbhutakarmaṇaḥ<BR>
01,002.233b*0178_17	naptāraṃ bhāryayā sārdhaṃ mumocad yatra saṃyuge<BR>
01,002.233b*0178_18	bhāratīyā kathā yatra vṛṣṇivaṃśaś ca kīrtyate<BR>
01,002.233b*0178_19	bhaviṣyad dharivaṃśasya khilānām iti kathyate<BR>
01,002.233b*0178_20	vārāhaṃ nārasiṃhaṃ ca vāmanaṃ pauṣkaraṃ tathā<BR>
01,002.233b*0179_01	jitvā nṛpān rathāṃs tyaktvā bhīmasena bhavatprabhuḥ<BR>
01,002.233b*0180_01	daśaślokasahasrāṇi viṃśacchlokaśatāni ca<BR>
01,002.233b*0180_02	khileṣu harivaṃśe ca saṃkhyātāni maharṣiṇā<BR>
01,002.233b*0181_01	atrāpi parisaṃkhyātā kathitā tattvabuddhinā<BR>
01,002.233b*0181_02	adhyāyānāṃ sahasraṃ tu kīrtitaṃ vai dvijottamāḥ<BR>
01,002.233b*0182_01	aṣṭādaśasahasrāṇi ślokānāṃ kīrtitāni vai<BR>
01,002.233b*0183_01	aṣṭādaśasahasrāṇi ślokānāṃ ca śataṃ tathā<BR>
01,002.233b*0184_01	ślokāś ca caturāśītir harivaṃśe prakīrtitāḥ<BR>
01,002.233c	khileṣu harivaṃśaś ca bhaviṣyac ca prakīrtitam<BR>
01,002.233d*0185_01	khileṣu harivaṃśasya vyākhyātāḥ paramarṣiṇā<BR>
01,002.233d*0185_02	yatra divyāḥ kathāḥ puṇyāḥ kīrtitāḥ pāpanāśanāḥ<BR>
01,002.233d*0185_03	devāsurakathāś caiva vicitrāḥ samudāhṛtāḥ<BR>
01,002.233d*0185_04	bhaviṣyad api cākhyānaṃ vicitraṃ puṇyavardhanam<BR>
01,002.233d*0185_05	yatra kṛṣṇasya karmāṇi śrūyante janmanā saha<BR>
01,002.233d@004_0001	adhyāyās tv ekam ekānāṃ saptāśītir udāhṛtā<BR>
01,002.233d@004_0002	ślokānāṃ ca sahasrāṇi daśa trīṇi śatāni ca<BR>
01,002.233d@004_0003	paulomādīni sarvāṇi daśāṣṭau ca mahān ṛṣiḥ<BR>
01,002.233d@004_0004	uktavān sapurāṇāni rahasyaṃ cāvasānikam<BR>
01,002.233d@004_0005	evam aṣṭādaśaitāni parvāṇy uktāni dhīmatā<BR>
01,002.233d@004_0006	adhyāyānāṃ sahasre dve parvaṇāṃ śatam eva ca<BR>
01,002.233d@004_0007	ślokānāṃ ca sahasrāṇi navatir daśa eva ca<BR>
01,002.233d@004_0008	eṣā vai parvaṇāṃ saṃkhyā ślokā granthe yathākramam<BR>
01,002.233d@004_0009	yad uktam ṛṣiṇā tena vyāsenottamatejasā<BR>
01,002.233d@004_0010	janamejayasyāśvamedhaṃ draṣṭukāmasya dhīmataḥ<BR>
01,002.233d@004_0011	saṃpravṛtto 'śvamedhaś ca yatra śakreṇa dharṣitaḥ<BR>
01,002.233d@004_0012	virodhaś cābhavad rājño brāhmaṇais tasya ṛtvijaiḥ<BR>
01,002.233d@004_0013	viśvāvasupurānīto rājā rājyam acīkarat<BR>
01,002.233d@004_0014	eṣā vai parvaṇāṃ saṃkhyā khilāny āha tataḥ param<BR>
01,002.234a	etad akhilam ākhyātaṃ bhārataṃ parvasaṃgrahāt<BR>
01,002.234c	aṣṭādaśa samājagmur akṣauhiṇyo yuyutsayā<BR>
01,002.234e	tan mahad dāruṇaṃ yuddham ahāny aṣṭādaśābhavat<BR>
01,002.235a	yo vidyāc caturo vedān sāṅgopaniṣadān dvijaḥ<BR>
01,002.235c	na cākhyānam idaṃ vidyān naiva sa syād vicakṣaṇaḥ<BR>
01,002.235d*0186_01	arthaśāstram idaṃ proktaṃ dharmaśāstram idaṃ mahat<BR>
01,002.235d*0186_02	kāmaśāstram idaṃ proktaṃ vyāsenāmitabuddhinā<BR>
01,002.236a	śrutvā tv idam upākhyānaṃ śrāvyam anyan na rocate<BR>
01,002.236c	puṃskokilarutaṃ śrutvā rūkṣā dhvāṅkṣasya vāg iva<BR>
01,002.236d@005_0001	dharme cārthe ca kāme ca mokṣe ca bharatarṣabha<BR>
01,002.236d@005_0002	yad ihāsti tad anyatra yan nehāsti na tat kva cit<BR>
01,002.236d@005_0003	evaṃ vijñāya tattvajñāḥ kathayanti manīṣiṇaḥ<BR>
01,002.236d@005_0004	bharatānāṃ mahaj janma mahābhāratam ity uta<BR>
01,002.236d@005_0005	niruktam asya yo veda sarvapāpaiḥ pramucyate<BR>
01,002.236d@005_0006	bhāratādhyayanāt puṇyād api pādam adhīyataḥ<BR>
01,002.236d@005_0007	śraddadhānasya pūyante sarvapāpāny asaṃśayaḥ<BR>
01,002.236d@005_0008	tribhir varṣair mahābhāgaḥ kṛṣṇadvaipāyanaḥ śubhaḥ<BR>
01,002.236d@005_0009	prabandhaṃ bhāratasyemaṃ cakāra bhagavān prabhuḥ<BR>
01,002.236d@005_0010	kṛṣṇadvaipāyanaḥ putraṃ pūrvam adhyāpayac chukam<BR>
01,002.236d@005_0011	sumantuṃ jaiminiṃ pailaṃ vaiśaṃpāyanam eva ca<BR>
01,002.236d@005_0012	taiś cāpy ananyabuddhibhyo brāhmaṇebhyaḥ prakāśitam<BR>
01,002.236d@005_0013	yā kriyā kriyate kā cid yaś ca kaś cit kriyāvidhiḥ<BR>
01,002.236d@005_0014	idaṃ pravartate sarvaṃ śrotṝṇāṃ prītaye kṣitau<BR>
01,002.236d@005_0015	adhīyīta yathānyāyaṃ vedajño vedabhṛd dvijaḥ<BR>
01,002.236d@005_0016	vedaiś caturbhiḥ samitam idam ākhyānam uttamam<BR>
01,002.236d@005_0017	bhaviṣyaty upajīvyaṃ ca kavīnām idam annavat<BR>
01,002.236d@005_0018	na cāsya kavayaḥ ke cid bhaviṣyanti viśeṣaṇe<BR>
01,002.236d@005_0019	viśeṣaṇe gṛhasthasya traya evāśramā yathā<BR>
01,002.236d@005_0020	dhanyam ārogyam āyuṣyaṃ puṇyaṃ satkarmasādhakam<BR>
01,002.236d@005_0021	bubhūṣate mahākhyānam abhimantavyam āditaḥ<BR>
01,002.236d@005_0022	yad adhītaṃ tadā samyag dvijaśreṣṭhair dvijottamāt<BR>
01,002.236d@005_0023	vaiśaṃpāyanaviprādyais taiś cāpi kathitaṃ tadā<BR>
01,002.237a	itihāsottamād asmāj jāyante kavibuddhayaḥ<BR>
01,002.237c	pañcabhya iva bhūtebhyo lokasaṃvidhayas trayaḥ<BR>
01,002.238a	asyākhyānasya viṣaye purāṇaṃ vartate dvijāḥ<BR>
01,002.238c	antarikṣasya viṣaye prajā iva caturvidhāḥ<BR>
01,002.239a	kriyāguṇānāṃ sarveṣām idam ākhyānam āśrayaḥ<BR>
01,002.239c	indriyāṇāṃ samastānāṃ citrā iva manaḥkriyāḥ<BR>
01,002.240a	anāśrityaitad ākhyānaṃ kathā bhuvi na vidyate<BR>
01,002.240c	āhāram anapāśritya śarīrasyeva dhāraṇam<BR>
01,002.241a	idaṃ sarvaiḥ kavivarair ākhyānam upajīvyate<BR>
01,002.241c	udayaprepsubhir bhṛtyair abhijāta iveśvaraḥ<BR>
01,002.241d*0187_01	asya kāvyasya kavayo na samarthā viśeṣaṇe<BR>
01,002.241d*0187_02	sādhor iva gṛhasthasya śeṣās traya ivāśramāḥ<BR>
01,002.241d*0188_01	dharme matir bhavatu vaḥ satatotthitānāṃ<BR>
01,002.241d*0188_02	sa hy eka eva paralokagatasya bandhuḥ<BR>
01,002.241d*0188_03	arthāḥ striyaś ca nipuṇair api sevyamānā<BR>
01,002.241d*0188_04	naivātmabhāvam upayānti na ca sthiratvam<BR>
01,002.242a	dvaipāyanauṣṭhapuṭaniḥsṛtam aprameyaṃ; puṇyaṃ pavitram atha pāpaharaṃ śivaṃ ca<BR>
01,002.242c	yo bhārataṃ samadhigacchati vācyamānaṃ; kiṃ tasya puṣkarajalair abhiṣecanena<BR>
01,002.242d*0189_01	yad ahnā kurute pāpaṃ brāhmaṇas tv indriyaiś caran<BR>
01,002.242d*0189_02	mahābhāratam ākhyāya saṃdhyāṃ mucyati paścimām<BR>
01,002.242d*0190_01	yad rātrau kurute pāpaṃ karmaṇā manasā girā<BR>
01,002.242d*0190_02	mahābhāratam ākhyāya pūrvāṃ saṃdhyāṃ pramucyate<BR>
01,002.242d*0191_01	yo gośataṃ kanakaśṛṅgamayaṃ dadāti<BR>
01,002.242d*0191_02	viprāya vedaviduṣe ca bahuśrutāya<BR>
01,002.242d*0191_03	puṇyāṃ ca bhāratakathāṃ śṛṇuyāc ca nityaṃ<BR>
01,002.242d*0191_04	tulyaṃ phalaṃ bhavati tasya ca tasya caiva<BR>
01,002.243a	ākhyānaṃ tad idam anuttamaṃ mahārthaṃ; vinyastaṃ mahad iha parvasaṃgraheṇa<BR>
01,002.243c	śrutvādau bhavati nṛṇāṃ sukhāvagāhaṃ; vistīrṇaṃ lavaṇajalaṃ yathā plavena<BR>
01,003.001	sūta uvāca<BR>
01,003.001A	janamejayaḥ pārikṣitaḥ saha bhrātṛbhiḥ kurukṣetre dīrghasatram upāste<BR>
01,003.001B	tasya bhrātaras trayaḥ śrutasena ugraseno bhīmasena iti<BR>
01,003.002A	teṣu tat satram upāsīneṣu tatra śvābhyāgacchat sārameyaḥ<BR>
01,003.002B	sa janamejayasya bhrātṛbhir abhihato rorūyamāṇo mātuḥ samīpam upāgacchat<BR>
01,003.003A	taṃ mātā rorūyamāṇam uvāca<BR>
01,003.003B	kiṃ rodiṣi<BR>
01,003.003C	kenāsy abhihata iti<BR>
01,003.004A	sa evam ukto mātaraṃ pratyuvāca<BR>
01,003.004B	janamejayasya bhrātṛbhir abhihato 'smīti<BR>
01,003.005A	taṃ mātā pratyuvāca<BR>
01,003.005B	vyaktaṃ tvayā tatrāparāddhaṃ yenāsy abhihata iti<BR>
01,003.006A	sa tāṃ punar uvāca<BR>
01,003.006B	nāparādhyāmi kiṃ cit<BR>
01,003.006C	nāvekṣe havīṃṣi nāvaliha iti<BR>
01,003.007A	tac chrutvā tasya mātā saramā putraśokārtā tat satram upāgacchad yatra sa janamejayaḥ saha bhrātṛbhir dīrghasatram upāste<BR>
01,003.008*0192_01	na kiṃ cid uktavantas te | sā tān uvāca |<BR>
01,003.008A	sa tayā kruddhayā tatroktaḥ<BR>
01,003.008B	ayaṃ me putro na kiṃ cid aparādhyati<BR>
01,003.008C	kimartham abhihata iti<BR>
01,003.008D	yasmāc cāyam abhihato 'napakārī tasmād adṛṣṭaṃ tvāṃ bhayam āgamiṣyatīti<BR>
01,003.009A	sa janamejaya evam ukto devaśunyā saramayā dṛḍhaṃ saṃbhrānto viṣaṇṇaś cāsīt<BR>
01,003.010A	sa tasmin satre samāpte hāstinapuraṃ pratyetya purohitam anurūpam anvicchamānaḥ paraṃ yatnam akarod yo me pāpakṛtyāṃ śamayed iti<BR>
01,003.011A	sa kadā cin mṛgayāṃ yātaḥ pārikṣito janamejayaḥ kasmiṃś cit svaviṣayoddeśe āśramam apaśyat<BR>
01,003.012A	tatra kaś cid ṛṣir āsāṃ cakre śrutaśravā nāma<BR>
01,003.012B	tasyābhimataḥ putra āste somaśravā nāma<BR>
01,003.013A	tasya taṃ putram abhigamya janamejayaḥ pārikṣitaḥ paurohityāya vavre<BR>
01,003.014A	sa namaskṛtya tam ṛṣim uvāca<BR>
01,003.014B	bhagavann ayaṃ tava putro mama purohito 'stv iti<BR>
01,003.015A	sa evam uktaḥ pratyuvāca<BR>
01,003.015B	bho janamejaya putro 'yaṃ mama sarpyāṃ jātaḥ<BR>
01,003.015C	mahātapasvī svādhyāyasaṃpanno mattapovīryasaṃbhṛto macchukraṃ pītavatyās tasyāḥ kukṣau saṃvṛddhaḥ<BR>
01,003.015D	samartho 'yaṃ bhavataḥ sarvāḥ pāpakṛtyāḥ śamayitum antareṇa mahādevakṛtyām<BR>
01,003.015E	asya tv ekam upāṃśuvratam<BR>
01,003.015F	yad enaṃ kaś cid brāhmaṇaḥ kaṃ cid artham abhiyācet taṃ tasmai dadyād ayam<BR>
01,003.015G	yady etad utsahase tato nayasvainam iti<BR>
01,003.016A	tenaivam utko janamejayas taṃ pratyuvāca<BR>
01,003.016B	bhagavaṃs tathā bhaviṣyatīti<BR>
01,003.017A	sa taṃ purohitam upādāyopāvṛtto bhrātṝn uvāca<BR>
01,003.017B	mayāyaṃ vṛta upādhyāyaḥ<BR>
01,003.017C	yad ayaṃ brūyāt tat kāryam avicārayadbhir iti<BR>
01,003.018A	tenaivam uktā bhrātaras tasya tathā cakruḥ<BR>
01,003.018B	sa tathā bhrātṝn saṃdiśya takṣaśilāṃ pratyabhipratasthe<BR>
01,003.018C	taṃ ca deśaṃ vaśe sthāpayām āsa<BR>
01,003.019A	etasminn antare kaś cid ṛṣir dhaumyo nāmāyodaḥ<BR>
01,003.019B	tasya śiṣyās trayo babhūvur upamanyur āruṇir vedaś ceti<BR>
01,003.020A	sa ekaṃ śiṣyam āruṇiṃ pāñcālyaṃ preṣayām āsa<BR>
01,003.020B	gaccha kedārakhaṇḍaṃ badhāneti<BR>
01,003.021A	sa upādhyāyena saṃdiṣṭa āruṇiḥ pāñcālyas tatra gatvā tat kedārakhaṇḍaṃ baddhuṃ nāśaknot<BR>
01,003.022A	sa kliśyamāno 'paśyad upāyam<BR>
01,003.022B	bhavatv evaṃ kariṣyāmīti<BR>
01,003.023A	sa tatra saṃviveśa kedārakhaṇḍe<BR>
01,003.023B	śayāne tasmiṃs tad udakaṃ tasthau<BR>
01,003.024A	tataḥ kadā cid upādhyāya āyodo dhaumyaḥ śiṣyān apṛcchat<BR>
01,003.024B	kva āruṇiḥ pāñcālyo gata iti<BR>
01,003.025A	te pratyūcuḥ<BR>
01,003.025B	bhagavataiva preṣito gaccha kedārakhaṇḍaṃ badhāneti<BR>
01,003.026A	sa evam uktas tāñ śiṣyān pratyuvāca<BR>
01,003.026B	tasmāt sarve tatra gacchāmo yatra sa iti<BR>
01,003.027A	sa tatra gatvā tasyāhvānāya śabdaṃ cakāra<BR>
01,003.027B	bho āruṇe pāñcālya kvāsi<BR>
01,003.027C	vatsaihīti<BR>
01,003.028A	sa tac chrutvā āruṇir upādhyāyavākyaṃ tasmāt kedārakhaṇḍāt sahasotthāya tam upādhyāyam upatasthe<BR>
01,003.028B	provāca cainam<BR>
01,003.028C	ayam asmy atra kedārakhaṇḍe niḥsaramāṇam udakam avāraṇīyaṃ saṃroddhuṃ saṃviṣṭo bhagavacchabdaṃ śrutvaiva sahasā vidārya kedārakhaṇḍaṃ bhavantam upasthitaḥ<BR>
01,003.028D	tad abhivādaye bhagavantam<BR>
01,003.028E	ājñāpayatu bhavān<BR>
01,003.028F	kiṃ karavāṇīti<BR>
01,003.029A	tam upādhyāyo 'bravīt<BR>
01,003.029B	yasmād bhavān kedārakhaṇḍam avadāryotthitas tasmād bhavān uddālaka eva nāmnā bhaviṣyatīti<BR>
01,003.030A	sa upādhyāyenānugṛhītaḥ<BR>
01,003.030B	yasmāt tvayā madvaco 'nuṣṭhitaṃ tasmāc chreyo 'vāpsyasīti<BR>
01,003.030C	sarve ca te vedāḥ pratibhāsyanti sarvāṇi ca dharmaśāstrāṇīti<BR>
01,003.031A	sa evam ukta upādhyāyeneṣṭaṃ deśaṃ jagāma<BR>
01,003.032A	athāparaḥ śiṣyas tasyaivāyodasya dhaumyasyopamanyur nāma<BR>
01,003.033A	tam upādhyāyaḥ preṣayām āsa<BR>
01,003.033B	vatsopamanyo gā rakṣasveti<BR>
01,003.034A	sa upādhyāyavacanād arakṣad gāḥ<BR>
01,003.034B	sa cāhani gā rakṣitvā divasakṣaye 'bhyāgamyopādhyāyasyāgrataḥ sthitvā namaścakre<BR>
01,003.035A	tam upādhyāyaḥ pīvānam apaśyat<BR>
01,003.035B	uvāca cainam<BR>
01,003.035C	vatsopamanyo kena vṛttiṃ kalpayasi<BR>
01,003.035D	pīvān asi dṛḍham iti<BR>
01,003.036A	sa upādhyāyaṃ pratyuvāca<BR>
01,003.036B	bhaikṣeṇa vṛttiṃ kalpayāmīti<BR>
01,003.037*0193_01	sa tathety uktvā bhaikṣaṃ caritvopādhyāyāya nyavedayat |<BR>
01,003.037*0193_02	sa tasmād upādhyāyaḥ sarvam eva bhaikṣam agṛhṇāt |<BR>
01,003.037A	tam upādhyāyaḥ pratyuvāca<BR>
01,003.037B	mamānivedya bhaikṣaṃ nopayoktavyam iti<BR>
01,003.038A	sa tathety uktvā punar arakṣad gāḥ<BR>
01,003.038B	rakṣitvā cāgamya tathaivopādhyāyasyāgrataḥ sthitvā namaścakre<BR>
01,003.039A	tam upādhyāyas tathāpi pīvānam eva dṛṣṭvovāca<BR>
01,003.039B	vatsopamanyo sarvam aśeṣatas te bhaikṣaṃ gṛhṇāmi<BR>
01,003.039C	kenedānīṃ vṛttiṃ kalpayasīti<BR>
01,003.040A	sa evam ukta upādhyāyena pratyuvāca<BR>
01,003.040B	bhagavate nivedya pūrvam aparaṃ carāmi<BR>
01,003.040C	tena vṛttiṃ kalpayāmīti<BR>
01,003.041A	tam upādhyāyaḥ pratyuvāca<BR>
01,003.041B	naiṣā nyāyyā guruvṛttiḥ<BR>
01,003.041C	anyeṣām api vṛttyuparodhaṃ karoṣy evaṃ vartamānaḥ<BR>
01,003.041D	lubdho 'sīti<BR>
01,003.042A	sa tathety uktvā gā arakṣat<BR>
01,003.042B	rakṣitvā ca punar upādhyāyagṛham āgamyopādhyāyasyāgrataḥ sthitvā namaścakre<BR>
01,003.043A	tam upādhyāyas tathāpi pīvānam eva dṛṣṭvā punar uvāca<BR>
01,003.043B	ahaṃ te sarvaṃ bhaikṣaṃ gṛhṇāmi na cānyac carasi<BR>
01,003.043C	pīvān asi<BR>
01,003.043D	kena vṛttiṃ kalpayasīti<BR>
01,003.044A	sa upādhyāyaṃ pratyuvāca<BR>
01,003.044B	bho etāsāṃ gavāṃ payasā vṛttiṃ kalpayāmīti<BR>
01,003.045A	tam upādhyāyaḥ pratyuvāca<BR>
01,003.045B	naitan nyāyyaṃ paya upayoktuṃ bhavato mayānanujñātam iti<BR>
01,003.046A	sa tatheti pratijñāya gā rakṣitvā punar upādhyāyagṛhān etya guror agrataḥ sthitvā namaścakre<BR>
01,003.047A	tam upādhyāyaḥ pīvānam evāpaśyat<BR>
01,003.047B	uvāca cainam<BR>
01,003.047C	bhaikṣaṃ nāśnāsi na cānyac carasi<BR>
01,003.047D	payo na pibasi<BR>
01,003.047E	pīvān asi<BR>
01,003.047F	kena vṛttiṃ kalpayasīti<BR>
01,003.048A	sa evam ukta upādhyāyaṃ pratyuvāca<BR>
01,003.048B	bhoḥ phenaṃ pibāmi yam ime vatsā mātṝṇāṃ stanaṃ pibanta udgirantīti<BR>
01,003.049A	tam upādhyāyaḥ pratyuvāca<BR>
01,003.049B	ete tvadanukampayā guṇavanto vatsāḥ prabhūtataraṃ phenam udgiranti<BR>
01,003.049C	tad evam api vatsānāṃ vṛttyuparodhaṃ karoṣy evaṃ vartamānaḥ<BR>
01,003.049D	phenam api bhavān na pātum arhatīti<BR>
01,003.050A	sa tatheti pratijñāya nirāhāras tā gā arakṣat<BR>
01,003.050B	tathā pratiṣiddho bhaikṣaṃ nāśnāti na cānyac carati<BR>
01,003.050C	payo na pibati<BR>
01,003.050D	phenaṃ nopayuṅkte<BR>
01,003.051A	sa kadā cid araṇye kṣudhārto 'rkapatrāṇy abhakṣayat<BR>
01,003.052A	sa tair arkapatrair bhakṣitaiḥ kṣārakaṭūṣṇavipākibhiś cakṣuṣy upahato 'ndho 'bhavat<BR>
01,003.052B	so 'ndho 'pi caṅkramyamāṇaḥ kūpe 'patat<BR>
01,003.053*0194_01	nāyāty upamanyuḥ | ta ūcuḥ | vanaṃ gato gā rakṣitum iti |<BR>
01,003.053*0194_02	tān āha upādhyāyaḥ |<BR>
01,003.053A	atha tasminn anāgacchaty upādhyāyaḥ śiṣyān avocat<BR>
01,003.053B	mayopamanyuḥ sarvataḥ pratiṣiddhaḥ<BR>
01,003.053C	sa niyataṃ kupitaḥ<BR>
01,003.053D	tato nāgacchati ciragataś ceti<BR>
01,003.054A	sa evam uktvā gatvāraṇyam upamanyor āhvānaṃ cakre<BR>
01,003.054B	bho upamanyo kvāsi<BR>
01,003.054C	vatsaihīti<BR>
01,003.055A	sa tadāhvānam upādhyāyāc chrutvā pratyuvācoccaiḥ<BR>
01,003.055B	ayam asmi bho upādhyāya kūpe patita iti<BR>
01,003.056A	tam upādhyāyaḥ pratyuvāca<BR>
01,003.056B	katham asi kūpe patita iti<BR>
01,003.057A	sa taṃ pratyuvāca<BR>
01,003.057B	arkapatrāṇi bhakṣayitvāndhībhūto 'smi<BR>
01,003.057C	ataḥ kūpe patita iti<BR>
01,003.058A	tam upādhyāyaḥ pratyuvāca<BR>
01,003.058B	aśvinau stuhi<BR>
01,003.058C	tau tvāṃ cakṣuṣmantaṃ kariṣyato devabhiṣajāv iti<BR>
01,003.059A	sa evam ukta upādhyāyena stotuṃ pracakrame devāv aśvinau vāgbhir ṛgbhiḥ<BR>
01,003.060a	pra pūrvagau pūrvajau citrabhānū; girā vā śaṃsāmi tapanāv anantau<BR>
01,003.060c	divyau suparṇau virajau vimānāv; adhikṣiyantau bhuvanāni viśvā<BR>
01,003.061a	hiraṇmayau śakunī sāṃparāyau; nāsatyadasrau sunasau vaijayantau<BR>
01,003.061c	śukraṃ vayantau tarasā suvemāv; abhi vyayantāv asitaṃ vivasvat<BR>
01,003.062a	grastāṃ suparṇasya balena vartikām; amuñcatām aśvinau saubhagāya<BR>
01,003.062c	tāvat suvṛttāv anamanta māyayā; sattamā gā aruṇā udāvahan<BR>
01,003.063a	ṣaṣṭiś ca gāvas triśatāś ca dhenava; ekaṃ vatsaṃ suvate taṃ duhanti<BR>
01,003.063c	nānāgoṣṭhā vihitā ekadohanās; tāv aśvinau duhato gharmam ukthyam<BR>
01,003.064a	ekāṃ nābhiṃ saptaśatā arāḥ śritāḥ; pradhiṣv anyā viṃśatir arpitā arāḥ<BR>
01,003.064c	anemi cakraṃ parivartate 'jaraṃ; māyāśvinau samanakti carṣaṇī<BR>
01,003.065a	ekaṃ cakraṃ vartate dvādaśāraṃ pradhi;ṣaṇṇābhim ekākṣam amṛtasya dhāraṇam<BR>
01,003.065c	yasmin devā adhi viśve viṣaktās; tāv aśvinau muñcato mā viṣīdatam<BR>
01,003.066*0195_01	idaṃ vṛttam api varṣāsu bhūyas<BR>
01,003.066*0195_02	tirodhattām aśvinau dāsapatnīḥ<BR>
01,003.066*0195_03	bhittvā meghān aśivam udācarantaṃ<BR>
01,003.066*0195_04	yad vṛṣṭikarma prathitau balasya<BR>
01,003.066a	aśvināv indram amṛtaṃ vṛttabhūyau; tirodhattām aśvinau dāsapatnī<BR>
01,003.066c	bhittvā girim aśvinau gām udācarantau; tadvṛṣṭamahnā prathitā valasya<BR>
01,003.067a	yuvāṃ diśo janayatho daśāgre; samānaṃ mūrdhni rathayā viyanti<BR>
01,003.067c	tāsāṃ yātam ṛṣayo 'nuprayānti; devā manuṣyāḥ kṣitim ācaranti<BR>
01,003.068a	yuvāṃ varṇān vikurutho viśvarūpāṃs; te 'dhikṣiyanti bhuvanāni viśvā<BR>
01,003.068c	te bhānavo 'py anusṛtāś caranti; devā manuṣyāḥ kṣitim ācaranti<BR>
01,003.069a	tau nāsatyāv aśvināv āmahe vāṃ; srajaṃ ca yāṃ bibhṛthaḥ puṣkarasya<BR>
01,003.069c	tau nāsatyāv amṛtāvṛtāvṛdhāv; ṛte devās tat prapadena sūte<BR>
01,003.070*0196_01	stotuṃ na śaknomi guṇair bhavantau<BR>
01,003.070*0196_02	cakṣurvihīnaḥ pathi saṃpramūḍhaḥ<BR>
01,003.070*0196_03	durge 'ham asmin patito 'smi kūpe<BR>
01,003.070*0196_04	yuvāṃ śaraṇyau śaraṇaṃ prapadye<BR>
01,003.070a	mukhena garbhaṃ labhatāṃ yuvānau; gatāsur etat prapadena sūte<BR>
01,003.070c	sadyo jāto mātaram atti garbhas; tāv aśvinau muñcatho jīvase gāḥ<BR>
01,003.071A	evaṃ tenābhiṣṭutāv aśvināv ājagmatuḥ<BR>
01,003.071B	āhatuś cainam<BR>
01,003.071C	prītau svaḥ<BR>
01,003.071D	eṣa te 'pūpaḥ<BR>
01,003.071E	aśānainam iti<BR>
01,003.072A	sa evam uktaḥ pratyuvāca<BR>
01,003.072B	nānṛtam ūcatur bhavantau<BR>
01,003.072C	na tv aham etam apūpam upayoktum utsahe anivedya gurava iti<BR>
01,003.073A	tatas tam aśvināv ūcatuḥ<BR>
01,003.073B	āvābhyāṃ purastād bhavata upādhyāyenaivam evābhiṣṭutābhyām apūpaḥ prītābhyāṃ dattaḥ<BR>
01,003.073C	upayuktaś ca sa tenānivedya gurave<BR>
01,003.073D	tvam api tathaiva kuruṣva yathā kṛtam upādhyāyeneti<BR>
01,003.074A	sa evam uktaḥ punar eva pratyuvācaitau<BR>
01,003.074B	pratyanunaye bhavantāv aśvinau<BR>
01,003.074C	notsahe 'ham anivedyopādhyāyāyopayoktum iti<BR>
01,003.075A	tam aśvināv āhatuḥ<BR>
01,003.075B	prītau svas tavānayā guruvṛttyā<BR>
01,003.075C	upādhyāyasya te kārṣṇāyasā dantāḥ<BR>
01,003.075D	bhavato hiraṇmayā bhaviṣyanti<BR>
01,003.075E	cakṣuṣmāṃś ca bhaviṣyasi<BR>
01,003.075F	śreyaś cāvāpsyasīti<BR>
01,003.076A	sa evam ukto 'śvibhyāṃ labdhacakṣur upādhyāyasakāśam āgamyopādhyāyam abhivādyācacakṣe<BR>
01,003.076B	sa cāsya prītimān abhūt<BR>
01,003.077A	āha cainam<BR>
01,003.077B	yathāśvināv āhatus tathā tvaṃ śreyo 'vāpsyasīti<BR>
01,003.077C	sarve ca te vedāḥ pratibhāsyantīti<BR>
01,003.078A	eṣā tasyāpi parīkṣopamanyoḥ<BR>
01,003.079A	athāparaḥ śiṣyas tasyaivāyodasya dhaumyasya vedo nāma<BR>
01,003.080A	tam upādhyāyaḥ saṃdideśa<BR>
01,003.080B	vatsa veda ihāsyatām<BR>
01,003.080C	bhavatā madgṛhe kaṃ cit kālaṃ śuśrūṣamāṇena bhavitavyam<BR>
01,003.080D	śreyas te bhaviṣyatīti<BR>
01,003.081A	sa tathety uktvā gurukule dīrghakālaṃ guruśuśrūṣaṇaparo 'vasat<BR>
01,003.081B	gaur iva nityaṃ guruṣu dhūrṣu niyujyamānaḥ śītoṣṇakṣuttṛṣṇāduḥkhasahaḥ sarvatrāpratikūlaḥ<BR>
01,003.082A	tasya mahatā kālena guruḥ paritoṣaṃ jagāma<BR>
01,003.082B	tatparitoṣāc ca śreyaḥ sarvajñatāṃ cāvāpa<BR>
01,003.082C	eṣā tasyāpi parīkṣā vedasya<BR>
01,003.083A	sa upādhyāyenānujñātaḥ samāvṛttas tasmād gurukulavāsād gṛhāśramaṃ pratyapadyata<BR>
01,003.083B	tasyāpi svagṛhe vasatas trayaḥ śiṣyā babhūvuḥ<BR>
01,003.084A	sa śiṣyān na kiṃ cid uvāca<BR>
01,003.084B	karma vā kriyatāṃ guruśuśrūṣā veti<BR>
01,003.084C	duḥkhābhijño hi gurukulavāsasya śiṣyān parikleśena yojayituṃ neyeṣa<BR>
01,003.085A	atha kasya cit kālasya vedaṃ brāhmaṇaṃ janamejayaḥ pauṣyaś ca kṣatriyāv upetyopādhyāyaṃ varayāṃ cakratuḥ<BR>
01,003.086A	sa kadā cid yājyakāryeṇābhiprasthita uttaṅkaṃ nāma śiṣyaṃ niyojayām āsa<BR>
01,003.086B	bho uttaṅka yat kiṃ cid asmadgṛhe parihīyate tad icchāmy aham aparihīṇaṃ bhavatā kriyamāṇam iti<BR>
01,003.087A	sa evaṃ pratisamādiśyottaṅkaṃ vedaḥ pravāsaṃ jagāma<BR>
01,003.088A	athottaṅko guruśuśrūṣur guruniyogam anutiṣṭhamānas tatra gurukule vasati sma<BR>
01,003.089A	sa vasaṃs tatropādhyāyastrībhiḥ sahitābhir āhūyoktaḥ<BR>
01,003.089B	upādhyāyinī te ṛtumatī<BR>
01,003.089C	upādhyāyaś ca proṣitaḥ<BR>
01,003.089D	asyā yathāyam ṛtur vandhyo na bhavati tathā kriyatām<BR>
01,003.089E	etad viṣīdatīti<BR>
01,003.090*0197_01	tasya strīvākyaṃ na kāryam iti dharmalopabhayād evam avadat |<BR>
01,003.090A	sa evam uktas tāḥ striyaḥ pratyuvāca<BR>
01,003.090B	na mayā strīṇāṃ vacanād idam akāryaṃ kāryam<BR>
01,003.090C	na hy aham upādhyāyena saṃdiṣṭaḥ<BR>
01,003.090D	akāryam api tvayā kāryam iti<BR>
01,003.091A	tasya punar upādhyāyaḥ kālāntareṇa gṛhān upajagāma tasmāt pravāsāt<BR>
01,003.091B	sa tadvṛttaṃ tasyāśeṣam upalabhya prītimān abhūt<BR>
01,003.092*0198_01	sa uvāca | sarvaṃ kṛtam iti | upādhyāyaḥ pratyuvāca |<BR>
01,003.092A	uvāca cainam<BR>
01,003.092B	vatsottaṅka kiṃ te priyaṃ karavāṇīti<BR>
01,003.092C	dharmato hi śuśrūṣito 'smi bhavatā<BR>
01,003.092D	tena prītiḥ paraspareṇa nau saṃvṛddhā<BR>
01,003.092E	tad anujāne bhavantam<BR>
01,003.092F	sarvām eva siddhiṃ prāpsyasi<BR>
01,003.092G	gamyatām iti<BR>
01,003.093A	sa evam uktaḥ pratyuvāca<BR>
01,003.093B	kiṃ te priyaṃ karavāṇīti<BR>
01,003.093C	evaṃ hy āhuḥ<BR>
01,003.094A	yaś cādharmeṇa vibrūyād yaś cādharmeṇa pṛcchati<BR>
01,003.095A	tayor anyataraḥ praiti vidveṣaṃ cādhigacchati<BR>
01,003.095B	so 'ham anujñāto bhavatā icchāmīṣṭaṃ te gurvartham upahartum iti<BR>
01,003.096A	tenaivam ukta upādhyāyaḥ pratyuvāca<BR>
01,003.096B	vatsottaṅka uṣyatāṃ tāvad iti<BR>
01,003.097A	sa kadā cit tam upādhyāyam āhottaṅkaḥ<BR>
01,003.097B	ājñāpayatu bhavān<BR>
01,003.097C	kiṃ te priyam upaharāmi gurvartham iti<BR>
01,003.098*0199_01	tenaivam ukta upādhyāyaḥ pratyuvāca | kimartham upahareyam iti |<BR>
01,003.098A	tam upādhyāyaḥ pratyuvāca<BR>
01,003.098B	vatsottaṅka bahuśo māṃ codayasi gurvartham upahareyam iti<BR>
01,003.098C	tad gaccha<BR>
01,003.098D	enāṃ praviśyopādhyāyinīṃ pṛccha kim upaharāmīti<BR>
01,003.098E	eṣā yad bravīti tad upaharasveti<BR>
01,003.099A	sa evam ukta upādhyāyenopādhyāyinīm apṛcchat<BR>
01,003.099B	bhavaty upādhyāyenāsmy anujñāto gṛhaṃ gantum<BR>
01,003.099C	tad icchāmīṣṭaṃ te gurvartham upahṛtyānṛṇo gantum<BR>
01,003.099D	tad ājñāpayatu bhavatī<BR>
01,003.099E	kim upaharāmi gurvartham iti<BR>
01,003.100A	saivam uktopādhyāyiny uttaṅkaṃ pratyuvāca<BR>
01,003.100B	gaccha pauṣyaṃ rājānam<BR>
01,003.100C	bhikṣasva tasya kṣatriyayā pinaddhe kuṇḍale<BR>
01,003.100D	te ānayasva<BR>
01,003.100E	itaś caturthe 'hani puṇyakaṃ bhavitā<BR>
01,003.100F	tābhyām ābaddhābhyāṃ brāhmaṇān pariveṣṭum icchāmi<BR>
01,003.100G	śobhamānā yathā tābhyāṃ kuṇḍalābhyāṃ tasminn ahani saṃpādayasva<BR>
01,003.100H	śreyo hi te syāt kṣaṇaṃ kurvata iti<BR>
01,003.101A	sa evam ukta upādhyāyinyā prātiṣṭhatottaṅkaḥ<BR>
01,003.101B	sa pathi gacchann apaśyad ṛṣabham atipramāṇaṃ tam adhirūḍhaṃ ca puruṣam atipramāṇam eva<BR>
01,003.102A	sa puruṣa uttaṅkam abhyabhāṣata<BR>
01,003.102B	uttaṅkaitat purīṣam asya ṛṣabhasya bhakṣayasveti<BR>
01,003.103A	sa evam ukto naicchat<BR>
01,003.104A	tam āha puruṣo bhūyaḥ<BR>
01,003.104B	bhakṣayasvottaṅka<BR>
01,003.104C	mā vicāraya<BR>
01,003.104D	upādhyāyenāpi te bhakṣitaṃ pūrvam iti<BR>
01,003.105A	sa evam ukto bāḍham ity uktvā tadā tad ṛṣabhasya purīṣaṃ mūtraṃ ca bhakṣayitvottaṅkaḥ pratasthe yatra sa kṣatriyaḥ pauṣyaḥ<BR>
01,003.106A	tam upetyāpaśyad uttaṅka āsīnam<BR>
01,003.106B	sa tam upetyāśīrbhir abhinandyovāca<BR>
01,003.106C	arthī bhavantam upagato 'smīti<BR>
01,003.107A	sa enam abhivādyovāca<BR>
01,003.107B	bhagavan pauṣyaḥ khalv aham<BR>
01,003.107C	kiṃ karavāṇīti<BR>
01,003.108A	tam uvācottaṅkaḥ<BR>
01,003.108B	gurvarthe kuṇḍalābhyām arthy āgato 'smīti ye te kṣatriyayā pinaddhe kuṇḍale te bhavān dātum arhatīti<BR>
01,003.109*0200_01	tasyās tat strīdhanaṃ iṃdreṇa yajñe tuṣṭena dattam āsīt |<BR>
01,003.109A	taṃ pauṣyaḥ pratyuvāca<BR>
01,003.109B	praviśyāntaḥpuraṃ kṣatriyā yācyatām iti<BR>
01,003.110A	sa tenaivam uktaḥ praviśyāntaḥpuraṃ kṣatriyāṃ nāpaśyat<BR>
01,003.111A	sa pauṣyaṃ punar uvāca<BR>
01,003.111B	na yuktaṃ bhavatā vayam anṛtenopacaritum<BR>
01,003.111C	na hi te kṣatriyāntaḥpure saṃnihitā<BR>
01,003.111D	naināṃ paśyāmīti<BR>
01,003.112A	sa evam uktaḥ pauṣyas taṃ pratyuvāca<BR>
01,003.112B	saṃprati bhavān ucchiṣṭaḥ<BR>
01,003.112C	smara tāvat<BR>
01,003.112D	na hi sā kṣatriyā ucchiṣṭenāśucinā vā śakyā draṣṭum<BR>
01,003.112E	pativratātvād eṣā nāśucer darśanam upaitīti<BR>
01,003.113A	athaivam ukta uttaṅkaḥ smṛtvovāca<BR>
01,003.113B	asti khalu mayocchiṣṭenopaspṛṣṭaṃ śīghraṃ gacchatā ceti<BR>
01,003.114A	taṃ pauṣyaḥ pratyuvāca<BR>
01,003.114B	etat tad evaṃ hi<BR>
01,003.114C	na gacchatopaspṛṣṭaṃ bhavati na sthiteneti<BR>
01,003.115A	athottaṅkas tathety uktvā prāṅmukha upaviśya suprakṣālitapāṇipādavadano 'śabdābhir hṛdayaṃgamābhir adbhir upaspṛśya triḥ pītvā dviḥ parimṛjya khāny adbhir upaspṛśyāntaḥpuraṃ praviśya tāṃ kṣatriyām apaśyat<BR>
01,003.116A	sā ca dṛṣṭvaivottaṅkam abhyutthāyābhivādyovāca<BR>
01,003.116B	svāgataṃ te bhagavan<BR>
01,003.116C	ājñāpaya kiṃ karavāṇīti<BR>
01,003.117A	sa tām uvāca<BR>
01,003.117B	ete kuṇḍale gurvarthaṃ me bhikṣite dātum arhasīti<BR>
01,003.118A	sā prītā tena tasya sadbhāvena pātram ayam anatikramaṇīyaś ceti matvā te kuṇḍale avamucyāsmai prāyacchat<BR>
01,003.119A	āha cainam<BR>
01,003.119B	ete kuṇḍale takṣako nāgarājaḥ prārthayati<BR>
01,003.119C	apramatto netum arhasīti<BR>
01,003.120A	sa evam uktas tāṃ kṣatriyāṃ pratyuvāca<BR>
01,003.120B	bhavati sunirvṛtā bhava<BR>
01,003.120C	na māṃ śaktas takṣako nāgarājo dharṣayitum iti<BR>
01,003.121A	sa evam uktvā tāṃ kṣatriyām āmantrya pauṣyasakāśam āgacchat<BR>
01,003.122A	sa taṃ dṛṣṭvovāca<BR>
01,003.122B	bhoḥ pauṣya prīto 'smīti<BR>
01,003.123A	taṃ pauṣyaḥ pratyuvāca<BR>
01,003.123B	bhagavaṃś cirasya pātram āsādyate<BR>
01,003.123C	bhavāṃś ca guṇavān atithiḥ<BR>
01,003.123D	tat kariṣye śrāddham<BR>
01,003.123E	kṣaṇaḥ kriyatām iti<BR>
01,003.124A	tam uttaṅkaḥ pratyuvāca<BR>
01,003.124B	kṛtakṣaṇa evāsmi<BR>
01,003.124C	śīghram icchāmi yathopapannam annam upahṛtaṃ bhavateti<BR>
01,003.125A	sa tathety uktvā yathopapannenānnenainaṃ bhojayām āsa<BR>
01,003.126A	athottaṅkaḥ śītam annaṃ sakeśaṃ dṛṣṭvā aśucy etad iti matvā pauṣyam uvāca<BR>
01,003.126B	yasmān me aśucy annaṃ dadāsi tasmad andho bhaviṣyasīti<BR>
01,003.127*0201_01	tam uttaṅkaḥ pratyuvāca | na yuktaṃ bhavatānnam aśuci dattvā<BR>
01,003.127*0201_02	pratiśāpaṃ dātum | tasmād annam eva pratyakṣīkuru |<BR>
01,003.127A	taṃ pauṣyaḥ pratyuvāca<BR>
01,003.127B	yasmāt tvam apy aduṣṭam annaṃ dūṣayasi tasmād anapatyo bhaviṣyasīti<BR>
01,003.128A	so 'tha pauṣyas tasyāśucibhāvam annasyāgamayām āsa<BR>
01,003.129A	atha tadannaṃ muktakeśyā striyopahṛtaṃ sakeśam aśuci matvottaṅkaṃ prasādayām āsa<BR>
01,003.129B	bhagavann ajñānād etad annaṃ sakeśam upahṛtaṃ śītaṃ ca<BR>
01,003.129C	tat kṣāmaye bhavantam<BR>
01,003.129D	na bhaveyam andha iti<BR>
01,003.130A	tam uttaṅkaḥ pratyuvāca<BR>
01,003.130B	na mṛṣā bravīmi<BR>
01,003.130C	bhūtvā tvam andho nacirād anandho bhaviṣyasīti<BR>
01,003.130D	mamāpi śāpo na bhaved bhavatā datta iti<BR>
01,003.131A	taṃ pauṣyaḥ pratyuvāca<BR>
01,003.131B	nāhaṃ śaktaḥ śāpaṃ pratyādātum<BR>
01,003.131C	na hi me manyur adyāpy upaśamaṃ gacchati<BR>
01,003.131D	kiṃ caitad bhavatā na jñāyate yathā<BR>
01,003.132a	nāvanītaṃ hṛdayaṃ brāhmaṇasya; vāci kṣuro nihitas tīkṣṇadhāraḥ<BR>
01,003.132c	viparītam etad ubhayaṃ kṣatriyasya; vāṅ nāvanītī hṛdayaṃ tīkṣṇadhāram<BR>
01,003.133*0202_01	mama śāpo bhaviṣyatīti |<BR>
01,003.133A	iti<BR>
01,003.133B	tad evaṃ gate na śakto 'haṃ tīkṣṇahṛdayatvāt taṃ śāpam anyathā kartum<BR>
01,003.133C	gamyatām iti<BR>
01,003.134A	tam uttaṅkaḥ pratyuvāca<BR>
01,003.134B	bhavatāham annasyāśucibhāvam āgamayya pratyanunītaḥ<BR>
01,003.134C	prāk ca te 'bhihitam<BR>
01,003.134D	yasmād aduṣṭam annaṃ dūṣayasi tasmād anapatyo bhaviṣyasīti<BR>
01,003.134E	duṣṭe cānne naiṣa mama śāpo bhaviṣyatīti<BR>
01,003.135A	sādhayāmas tāvad ity uktvā prātiṣṭhatottaṅkas te kuṇḍale gṛhītvā<BR>
01,003.136A	so 'paśyat pathi nagnaṃ śramaṇam āgacchantaṃ muhur muhur dṛśyamānam adṛśyamānaṃ ca<BR>
01,003.136B	athottaṅkas te kuṇḍale bhūmau nikṣipyodakārthaṃ pracakrame<BR>
01,003.137*0203_01	kṛtodakakāryaḥ śuciḥ prayato namo devebhyo gurubhyaś ca<BR>
01,003.137*0203_02	kṛtvā mahatā javena tam anvayāt | tasya takṣako dṛḍham āsannaḥ |<BR>
01,003.137*0203_03	sa taṃ jagrāha |<BR>
01,003.137A	etasminn antare sa śramaṇas tvaramāṇa upasṛtya te kuṇḍale gṛhītvā prādravat<BR>
01,003.137B	tam uttaṅko 'bhisṛtya jagrāha<BR>
01,003.137C	sa tad rūpaṃ vihāya takṣakarūpaṃ kṛtvā sahasā dharaṇyāṃ vivṛtaṃ mahābilaṃ viveśa<BR>
01,003.138*0204_01	athottaṅkas tasyāḥ kṣatriyāyā vacaḥ smṛtvā taṃ takṣakam anvagacchat |<BR>
01,003.138*0204_02	sa tadbilaṃ daṇḍakāṣṭhena cakhāna | na cāśakat | taṃ<BR>
01,003.138*0204_03	kliśyamānam indro 'paśyat | sa vajraṃ preṣayām āsa | gacchāsya<BR>
01,003.138*0204_04	brāhmaṇasya sāhāyyaṃ kuruṣveti | atha vajro daṇḍakāṣṭham anupraviśya<BR>
01,003.138*0204_05	tadbilam adārayat |<BR>
01,003.138*0205_01	taṃ nāgalokam aparyantam anekavidhaprāsādaharmyavalabhīniryūhaśatasaṃkulam<BR>
01,003.138*0205_02	uccāvacakrīḍāścaryasthānāvakīrṇam apaśyat | sa tatra |<BR>
01,003.138A	praviśya ca nāgalokaṃ svabhavanam agacchat<BR>
01,003.138B	tam uttaṅko 'nvāviveśa tenaiva bilena<BR>
01,003.138C	praviśya ca nāgān astuvad ebhiḥ ślokaiḥ<BR>
01,003.139a	ya airāvatarājānaḥ sarpāḥ samitiśobhanāḥ<BR>
01,003.139c	varṣanta iva jīmūtāḥ savidyutpavaneritāḥ<BR>
01,003.140a	surūpāś ca virūpāś ca tathā kalmāṣakuṇḍalāḥ<BR>
01,003.140c	ādityavan nākapṛṣṭhe rejur airāvatodbhavāḥ<BR>
01,003.141*0206_01	tatrasthān api saṃstaumi mahataḥ pannagān aham |<BR>
01,003.141a	bahūni nāgavartmāni gaṅgāyās tīra uttare<BR>
01,003.141c	icchet ko 'rkāṃśusenāyāṃ cartum airāvataṃ vinā<BR>
01,003.142a	śatāny aśītir aṣṭau ca sahasrāṇi ca viṃśatiḥ<BR>
01,003.142c	sarpāṇāṃ pragrahā yānti dhṛtarāṣṭro yad ejati<BR>
01,003.143a	ye cainam upasarpanti ye ca dūraṃ paraṃ gatāḥ<BR>
01,003.143c	aham airāvatajyeṣṭhabhrātṛbhyo 'karavaṃ namaḥ<BR>
01,003.144a	yasya vāsaḥ kurukṣetre khāṇḍave cābhavat sadā<BR>
01,003.144c	taṃ kādraveyam astauṣaṃ kuṇḍalārthāya takṣakam<BR>
01,003.145*0207_01	nadīṃ mandākinīṃ ramyāṃ prasannasalilām anu |<BR>
01,003.145a	takṣakaś cāśvasenaś ca nityaṃ sahacarāv ubhau<BR>
01,003.145c	kurukṣetre nivasatāṃ nadīm ikṣumatīm anu<BR>
01,003.146*0208_01	evaṃ stutvā sa viprarṣir uttaṅko bhujagottamān<BR>
01,003.146*0208_02	naiva te kuṇḍale lebhe tataś cintām upāgamat<BR>
01,003.146*0209_01	nāgarājāya mukhyāya kuṇḍale āpnuyāṃ yathā<BR>
01,003.146a	jaghanyajas takṣakasya śrutaseneti yaḥ śrutaḥ<BR>
01,003.146c	avasadyo mahad dyumni prārthayan nāgamukhyatām<BR>
01,003.146e	karavāṇi sadā cāhaṃ namas tasmai mahātmane<BR>
01,003.147*0210_01	tadā vai cintayām āsa upādhyāyyā yad īritam<BR>
01,003.147*0210_02	kāle ca samatikrānte śāpaṃ dāsyati manyunā<BR>
01,003.147A	evaṃ stuvann api nāgān yadā te kuṇḍale nālabhad athāpaśyat striyau tantre adhiropya paṭaṃ vayantyau<BR>
01,003.148A	tasmiṃś ca tantre kṛṣṇāḥ sitāś ca tantavaḥ<BR>
01,003.148B	cakraṃ cāpaśyat ṣaḍbhiḥ kumāraiḥ parivartyamānam<BR>
01,003.148C	puruṣaṃ cāpaśyad darśanīyam<BR>
01,003.149A	sa tān sarvāṃs tuṣṭāva ebhir mantravādaślokaiḥ<BR>
01,003.150a	trīṇy arpitāny atra śatāni madhye; ṣaṣṭiś ca nityaṃ carati dhruve 'smin<BR>
01,003.150c	cakre caturviṃśatiparvayoge; ṣaḍ yat kumārāḥ parivartayanti<BR>
01,003.151a	tantraṃ cedaṃ viśvarūpaṃ yuvatyau; vayatas tantūn satataṃ vartayantyau<BR>
01,003.151c	kṛṣṇān sitāṃś caiva vivartayantyau; bhūtāny ajasraṃ bhuvanāni caiva<BR>
01,003.152a	vajrasya bhartā bhuvanasya goptā; vṛtrasya hantā namucer nihantā<BR>
01,003.152c	kṛṣṇe vasāno vasane mahātmā; satyānṛte yo vivinakti loke<BR>
01,003.153a	yo vājinaṃ garbham apāṃ purāṇaṃ; vaiśvānaraṃ vāhanam abhyupetaḥ<BR>
01,003.153c	namaḥ sadāsmai jagadīśvarāya; lokatrayeśāya puraṃdarāya<BR>
01,003.154A	tataḥ sa enaṃ puruṣaḥ prāha<BR>
01,003.154B	prīto 'smi te 'ham anena stotreṇa<BR>
01,003.154C	kiṃ te priyaṃ karavāṇīti<BR>
01,003.155A	sa tam uvāca<BR>
01,003.155B	nāgā me vaśam īyur iti<BR>
01,003.156A	sa enaṃ puruṣaḥ punar uvāca<BR>
01,003.156B	etam aśvam apāne dhamasveti<BR>
01,003.157A	sa tam aśvam apāne 'dhamat<BR>
01,003.157B	athāśvād dhamyamānāt sarvasrotobhyaḥ sadhūmā arciṣo 'gner niṣpetuḥ<BR>
01,003.158A	tābhir nāgaloko dhūpitaḥ<BR>
01,003.159A	atha sasaṃbhramas takṣako 'gnitejobhayaviṣaṇṇas te kuṇḍale gṛhītvā sahasā svabhavanān niṣkramyottaṅkam uvāca<BR>
01,003.159B	ete kuṇḍale pratigṛhṇātu bhavān iti<BR>
01,003.160A	sa te pratijagrāhottaṅkaḥ<BR>
01,003.160B	kuṇḍale pratigṛhyācintayat<BR>
01,003.160C	adya tat puṇyakam upādhyāyinyāḥ<BR>
01,003.160D	dūraṃ cāham abhyāgataḥ<BR>
01,003.160E	kathaṃ nu khalu saṃbhāvayeyam iti<BR>
01,003.161A	tata enaṃ cintayānam eva sa puruṣa uvāca<BR>
01,003.161B	uttaṅka enam aśvam adhiroha<BR>
01,003.161C	eṣa tvāṃ kṣaṇād evopādhyāyakulaṃ prāpayiṣyatīti<BR>
01,003.162A	sa tathety uktvā tam aśvam adhiruhya pratyājagāmopādhyāyakulam<BR>
01,003.162B	upādhyāyinī ca snātā keśān āvapayanty upaviṣṭottaṅko nāgacchatīti śāpāyāsya mano dadhe<BR>
01,003.163A	athottaṅkaḥ praviśya upādhyāyinīm abhyavādayat<BR>
01,003.163B	te cāsyai kuṇḍale prāyacchat<BR>
01,003.164A	sā cainaṃ pratyuvāca<BR>
01,003.164B	uttaṅka deśe kāle 'bhyāgataḥ<BR>
01,003.164C	svāgataṃ te vatsa<BR>
01,003.164D	manāg asi mayā na śaptaḥ<BR>
01,003.164E	śreyas tavopasthitam<BR>
01,003.164F	siddhim āpnuhīti<BR>
01,003.165A	athottaṅka upādhyāyam abhyavādayat<BR>
01,003.165B	tam upādhyāyaḥ pratyuvāca<BR>
01,003.165C	vatsottaṅka svāgataṃ te<BR>
01,003.165D	kiṃ ciraṃ kṛtam iti<BR>
01,003.166A	tam uttaṅka upādhyāyaṃ pratyuvāca<BR>
01,003.166B	bhos takṣakeṇa nāgarājena vighnaḥ kṛto 'smin karmaṇi<BR>
01,003.166C	tenāsmi nāgalokaṃ nītaḥ<BR>
01,003.167A	tatra ca mayā dṛṣṭe striyau tantre 'dhiropya paṭaṃ vayantyau<BR>
01,003.167B	tasmiṃś ca tantre kṛṣṇāḥ sitāś ca tantavaḥ<BR>
01,003.167C	kiṃ tat<BR>
01,003.168A	tatra ca mayā cakraṃ dṛṣṭaṃ dvādaśāram<BR>
01,003.168B	ṣaṭ cainaṃ kumārāḥ parivartayanti<BR>
01,003.168C	tad api kim<BR>
01,003.169A	puruṣaś cāpi mayā dṛṣṭaḥ<BR>
01,003.169B	sa punaḥ kaḥ<BR>
01,003.170A	aśvaś cātipramāṇayuktaḥ<BR>
01,003.170B	sa cāpi kaḥ<BR>
01,003.171A	pathi gacchatā mayā ṛṣabho dṛṣṭaḥ<BR>
01,003.171B	taṃ ca puruṣo 'dhirūḍhaḥ<BR>
01,003.171C	tenāsmi sopacāram uktaḥ<BR>
01,003.171D	uttaṅkāsya ṛṣabhasya purīṣaṃ bhakṣaya<BR>
01,003.171E	upādhyāyenāpi te bhakṣitam iti<BR>
01,003.171F	tatas tadvacanān mayā tadṛṣabhasya purīṣam upayuktam<BR>
01,003.171G	tad icchāmi bhavatopadiṣṭaṃ kiṃ tad iti<BR>
01,003.172A	tenaivam ukta upādhyāyaḥ pratyuvāca<BR>
01,003.172B	ye te striyau dhātā vidhātā ca<BR>
01,003.172C	ye ca te kṛṣṇāḥ sitāś ca tantavas te rātryahanī<BR>
01,003.173*0211_01	dvādaśāraṃ dvādaśa māsāḥ |<BR>
01,003.173A	yad api tac cakraṃ dvādaśāraṃ ṣaṭ kumārāḥ parivartayanti te ṛtavaḥ ṣaṭ saṃvatsaraś cakram<BR>
01,003.173B	yaḥ puruṣaḥ sa parjanyaḥ<BR>
01,003.173C	yo 'śvaḥ so 'gniḥ<BR>
01,003.174A	ya ṛṣabhas tvayā pathi gacchatā dṛṣṭaḥ sa airāvato nāgarājaḥ<BR>
01,003.174B	yaś cainam adhirūḍhaḥ sa indraḥ<BR>
01,003.174C	yad api te purīṣaṃ bhakṣitaṃ tasya ṛṣabhasya tad amṛtam<BR>
01,003.175A	tena khalv asi na vyāpannas tasmin nāgabhavane<BR>
01,003.175B	sa cāpi mama sakhā indraḥ<BR>
01,003.176A	tadanugrahāt kuṇḍale gṛhītvā punar abhyāgato 'si<BR>
01,003.176B	tat saumya gamyatām<BR>
01,003.176C	anujāne bhavantam<BR>
01,003.176D	śreyo 'vāpsyasīti<BR>
01,003.177A	sa upādhyāyenānujñāta uttaṅkaḥ kruddhas takṣakasya praticikīrṣamāṇo hāstinapuraṃ pratasthe<BR>
01,003.178a	sa hāstinapuraṃ prāpya nacirād dvijasattamaḥ<BR>
01,003.178c	samāgacchata rājānam uttaṅko janamejayam<BR>
01,003.179a	purā takṣaśilātas taṃ nivṛttam aparājitam<BR>
01,003.179c	samyag vijayinaṃ dṛṣṭvā samantān mantribhir vṛtam<BR>
01,003.180a	tasmai jayāśiṣaḥ pūrvaṃ yathānyāyaṃ prayujya saḥ<BR>
01,003.180c	uvācainaṃ vacaḥ kāle śabdasaṃpannayā girā<BR>
01,003.181a	anyasmin karaṇīye tvaṃ kārye pārthivasattama<BR>
01,003.181c	bālyād ivānyad eva tvaṃ kuruṣe nṛpasattama<BR>
01,003.182a	evam uktas tu vipreṇa sa rājā pratyuvāca ha<BR>
01,003.182c	janamejayaḥ prasannātmā samyak saṃpūjya taṃ munim<BR>
01,003.183a	āsāṃ prajānāṃ paripālanena; svaṃ kṣatradharmaṃ paripālayāmi<BR>
01,003.183c	prabrūhi vā kiṃ kriyatāṃ dvijendra; śuśrūṣur asmy adya vacas tvadīyam<BR>
01,003.184a	sa evam uktas tu nṛpottamena; dvijottamaḥ puṇyakṛtāṃ variṣṭhaḥ<BR>
01,003.184c	uvāca rājānam adīnasattvaṃ; svam eva kāryaṃ nṛpateś ca yat tat<BR>
01,003.185a	takṣakeṇa narendrendra yena te hiṃsitaḥ pitā<BR>
01,003.185c	tasmai pratikuruṣva tvaṃ pannagāya durātmane<BR>
01,003.186a	kāryakālaṃ ca manye 'haṃ vidhidṛṣṭasya karmaṇaḥ<BR>
01,003.186c	tad gacchāpacitiṃ rājan pitus tasya mahātmanaḥ<BR>
01,003.187a	tena hy anaparādhī sa daṣṭo duṣṭāntarātmanā<BR>
01,003.187c	pañcatvam agamad rājā vajrāhata iva drumaḥ<BR>
01,003.188a	baladarpasamutsiktas takṣakaḥ pannagādhamaḥ<BR>
01,003.188c	akāryaṃ kṛtavān pāpo yo 'daśat pitaraṃ tava<BR>
01,003.189a	rājarṣivaṃśagoptāram amarapratimaṃ nṛpam<BR>
01,003.189c	jaghāna kāśyapaṃ caiva nyavartayata pāpakṛt<BR>
01,003.190a	dagdhum arhasi taṃ pāpaṃ jvalite havyavāhane<BR>
01,003.190c	sarpasatre mahārāja tvayi tad dhi vidhīyate<BR>
01,003.191a	evaṃ pituś cāpacitiṃ gatavāṃs tvaṃ bhaviṣyasi<BR>
01,003.191c	mama priyaṃ ca sumahat kṛtaṃ rājan bhaviṣyati<BR>
01,003.192a	karmaṇaḥ pṛthivīpāla mama yena durātmanā<BR>
01,003.192c	vighnaḥ kṛto mahārāja gurvarthaṃ carato 'nagha<BR>
01,003.193a	etac chrutvā tu nṛpatis takṣakasya cukopa ha<BR>
01,003.193c	uttaṅkavākyahaviṣā dīpto 'gnir haviṣā yathā<BR>
01,003.194a	apṛcchac ca tadā rājā mantriṇaḥ svān suduḥkhitaḥ<BR>
01,003.194c	uttaṅkasyaiva sāṃnidhye pituḥ svargagatiṃ prati<BR>
01,003.195*0212_01	pauṣye parvaṇi rājendra svasti vācya dvijān atha<BR>
01,003.195*0212_02	samāpte parvaṇi tadā svaśaktyā tarpayed dvijān<BR>
01,003.195a	tadaiva hi sa rājendro duḥkhaśokāpluto 'bhavat<BR>
01,003.195c	yadaiva pitaraṃ vṛttam uttaṅkād aśṛṇot tadā<BR>
01,004.001A	lomaharṣaṇaputra ugraśravāḥ sūtaḥ paurāṇiko naimiṣāraṇye śaunakasya kulapater dvādaśavārṣike satre ṛṣīn abhyāgatān upatasthe<BR>
01,004.002*0213_01	mayodaṅkasya caritam aśeṣam uktam | janamejayasya sarpasatrasya<BR>
01,004.002*0213_02	nimittāntaram idam api |<BR>
01,004.002A	paurāṇikaḥ purāṇe kṛtaśramaḥ sa tān kṛtāñjalir uvāca<BR>
01,004.002B	kiṃ bhavantaḥ śrotum icchanti<BR>
01,004.002C	kim ahaṃ bruvāṇīti<BR>
01,004.003A	tam ṛṣaya ūcuḥ<BR>
01,004.003B	paramaṃ lomaharṣaṇe prakṣyāmas tvāṃ vakṣyasi ca naḥ śuśrūṣatāṃ kathāyogam<BR>
01,004.003C	tad bhagavāṃs tu tāvac chaunako 'gniśaraṇam adhyāste<BR>
01,004.004a	yo 'sau divyāḥ kathā veda devatāsurasaṃkathāḥ<BR>
01,004.004c	manuṣyoragagandharvakathā veda ca sarvaśaḥ<BR>
01,004.005a	sa cāpy asmin makhe saute vidvān kulapatir dvijaḥ<BR>
01,004.005c	dakṣo dhṛtavrato dhīmāñ śāstre cāraṇyake guruḥ<BR>
01,004.006a	satyavādī śamaparas tapasvī niyatavrataḥ<BR>
01,004.006c	sarveṣām eva no mānyaḥ sa tāvat pratipālyatām<BR>
01,004.007a	tasminn adhyāsati gurāv āsanaṃ paramārcitam<BR>
01,004.007c	tato vakṣyasi yat tvāṃ sa prakṣyati dvijasattamaḥ<BR>
01,004.008	sūta uvāca<BR>
01,004.008a	evam astu gurau tasminn upaviṣṭe mahātmani<BR>
01,004.008c	tena pṛṣṭaḥ kathāḥ puṇyā vakṣyāmi vividhāśrayāḥ<BR>
01,004.009a	so 'tha viprarṣabhaḥ kāryaṃ kṛtvā sarvaṃ yathākramam<BR>
01,004.009c	devān vāgbhiḥ pitṝn adbhis tarpayitvājagāma ha<BR>
01,004.010a	yatra brahmarṣayaḥ siddhās ta āsīnā yatavratāḥ<BR>
01,004.010c	yajñāyatanam āśritya sūtaputrapuraḥsarāḥ<BR>
01,004.011a	ṛtvikṣv atha sadasyeṣu sa vai gṛhapatis tataḥ<BR>
01,004.011c	upaviṣṭeṣūpaviṣṭaḥ śaunako 'thābravīd idam<BR>
01,005.001	śaunaka uvāca<BR>
01,005.001a	purāṇam akhilaṃ tāta pitā te 'dhītavān purā<BR>
01,005.001b*0214_01	bhāratādhyayanaṃ sarvaṃ kṛṣṇadvaipāyanāt tadā<BR>
01,005.001c	kaccit tvam api tat sarvam adhīṣe lomaharṣaṇe<BR>
01,005.002a	purāṇe hi kathā divyā ādivaṃśāś ca dhīmatām<BR>
01,005.002c	kathyante tāḥ purāsmābhiḥ śrutāḥ pūrvaṃ pitus tava<BR>
01,005.003a	tatra vaṃśam ahaṃ pūrvaṃ śrotum icchāmi bhārgavam<BR>
01,005.003c	kathayasva kathām etāṃ kalyāḥ sma śravaṇe tava<BR>
01,005.004	sūta uvāca<BR>
01,005.004a	yad adhītaṃ purā samyag dvijaśreṣṭha mahātmabhiḥ<BR>
01,005.004c	vaiśaṃpāyanaviprādyais taiś cāpi kathitaṃ purā<BR>
01,005.005a	yad adhītaṃ ca pitrā me samyak caiva tato mayā<BR>
01,005.005c	tat tāvac chṛṇu yo devaiḥ sendraiḥ sāgnimarudgaṇaiḥ<BR>
01,005.005e	pūjitaḥ pravaro vaṃśo bhṛgūṇāṃ bhṛgunandana<BR>
01,005.006a	imaṃ vaṃśam ahaṃ brahman bhārgavaṃ te mahāmune<BR>
01,005.006c	nigadāmi kathāyuktaṃ purāṇāśrayasaṃyutam<BR>
01,005.006d*0215_01	śṛṇuṣvāvahito brahman purāṇe yac chrutaṃ mayā<BR>
01,005.006d*0216_01	bhṛgur maharṣir bhagavān brahmaṇā vai svayaṃbhuvā<BR>
01,005.006d*0216_02	varuṇasya kratau jātaḥ pāvakād iti naḥ śrutam<BR>
01,005.006d@006_0001	bhṛgor babhūvuḥ ṣaṭ putrās tapasā bhāvitātmanaḥ<BR>
01,005.006d@006_0002	kaviś ca cyavanaś caiva śaṅkhalaś ca mahātapāḥ<BR>
01,005.006d@006_0003	suraśmiḥ saptaraśmiś ca vitathaś ca mahātapāḥ<BR>
01,005.006d@006_0004	vītahavyasya tanayaḥ smṛto gṛtsamadaḥ prabhuḥ<BR>
01,005.006d@006_0005	gṛtsasyāpi sutas tv asya brahman sāvedaso 'bhavat<BR>
01,005.006d@006_0006	sāvedasya tu putro 'bhūd ūrvaḥ śrutavatāṃ varaḥ<BR>
01,005.006d@006_0007	ūrvasya tu vihavyo 'bhūd brahmasūnur mahātmanaḥ<BR>
01,005.006d@006_0008	vihavyasya tu dāyādo viharaḥ kīrtimān smṛtaḥ<BR>
01,005.006d@006_0009	viharasyātmavān putro vatsaś cādhirathaḥ smṛtaḥ<BR>
01,005.006d@006_0010	vatsasyāpi vinindas tu sūnur āsīn mahātapāḥ<BR>
01,005.006d@006_0011	bhṛgor vinindasya sutaḥ sadyo nāma babhūva ha<BR>
01,005.006d@006_0012	sadyasyāpy ātmajo brahman vitto nāma suvīryavān<BR>
01,005.006d@006_0013	vittasya tu mahātejā babhūva ca śrutaśravāḥ<BR>
01,005.006d@006_0014	śrutaśravasas tu sūnur babhūva tapavān prabho<BR>
01,005.006d@006_0015	tapasas tu mahātejāḥ prakāśas tanayo 'bhavat<BR>
01,005.006d@006_0016	ūrdhvaḥ prakāśasya suto brahmarṣir brahmavittamaḥ<BR>
01,005.006d@006_0017	brahmasṛṣṭo mato yena yena pūrvaṃ mahātmanā<BR>
01,005.006d@006_0018	ūrdhvasya caiva vāgindro vāgindro brahmavādinaḥ<BR>
01,005.006d@006_0019	ṛcīkas tasya tanayo brahmasūnur mahātapāḥ<BR>
01,005.006d@006_0020	jamadagniḥ sutas tasya jajñe janakasaṃnibhaḥ<BR>
01,005.006d@006_0021	jamadagnes tu vai pañca āsan putrā mahātmanaḥ<BR>
01,005.006d@006_0022	rumaṇvāṃś ca suṣeṇaś ca vasur viśvāvasus tathā<BR>
01,005.006d@006_0023	rāmas tasya jaghanyo 'bhūn mahāstro reṇukāsutaḥ<BR>
01,005.006d@006_0024	triḥsaptakṛtvaḥ pṛthivī yena niḥkṣatriyā kṛtā<BR>
01,005.007a	bhṛgoḥ sudayitaḥ putraś cyavano nāma bhārgavaḥ<BR>
01,005.007c	cyavanasyāpi dāyādaḥ pramatir nāma dhārmikaḥ<BR>
01,005.007e	pramater apy abhūt putro ghṛtācyāṃ rurur ity uta<BR>
01,005.008a	ruror api suto jajñe śunako vedapāragaḥ<BR>
01,005.008c	pramadvarāyāṃ dharmātmā tava pūrvapitāmahāt<BR>
01,005.009a	tapasvī ca yaśasvī ca śrutavān brahmavittamaḥ<BR>
01,005.009c	dharmiṣṭhaḥ satyavādī ca niyato niyatendriyaḥ<BR>
01,005.010	śaunaka uvāca<BR>
01,005.010a	sūtaputra yathā tasya bhārgavasya mahātmanaḥ<BR>
01,005.010c	cyavanatvaṃ parikhyātaṃ tan mamācakṣva pṛcchataḥ<BR>
01,005.011	sūta uvāca<BR>
01,005.011a	bhṛgoḥ sudayitā bhāryā pulomety abhiviśrutā<BR>
01,005.011c	tasyāṃ garbhaḥ samabhavad bhṛgor vīryasamudbhavaḥ<BR>
01,005.012a	tasmin garbhe saṃbhṛte 'tha pulomāyāṃ bhṛgūdvaha<BR>
01,005.012c	samaye samaśīlinyāṃ dharmapatnyāṃ yaśasvinaḥ<BR>
01,005.013a	abhiṣekāya niṣkrānte bhṛgau dharmabhṛtāṃ vare<BR>
01,005.013c	āśramaṃ tasya rakṣo 'tha pulomābhyājagāma ha<BR>
01,005.014a	taṃ praviśyāśramaṃ dṛṣṭvā bhṛgor bhāryām aninditām<BR>
01,005.014c	hṛcchayena samāviṣṭo vicetāḥ samapadyata<BR>
01,005.015a	abhyāgataṃ tu tad rakṣaḥ pulomā cārudarśanā<BR>
01,005.015c	nyamantrayata vanyena phalamūlādinā tadā<BR>
01,005.016a	tāṃ tu rakṣas tato brahman hṛcchayenābhipīḍitam<BR>
01,005.016c	dṛṣṭvā hṛṣṭam abhūt tatra jihīrṣus tām aninditām<BR>
01,005.016d*0217_01	jātam ity abravīt kāryaṃ jihīrṣur muditaḥ śubhām<BR>
01,005.016d*0217_02	sā hi pūrvaṃ vṛtā tena pulomnā tu śucismitā<BR>
01,005.016d*0217_03	tāṃ tu prādāt pitā paścād bhṛgave śāstravat tadā<BR>
01,005.016d*0217_04	tasya tat kilbiṣaṃ nityaṃ hṛdi vartati bhārgava<BR>
01,005.016d*0217_05	idam antaram ity evaṃ hartuṃ cakre manas tadā<BR>
01,005.017a	athāgniśaraṇe 'paśyaj jvalitaṃ jātavedasam<BR>
01,005.017c	tam apṛcchat tato rakṣaḥ pāvakaṃ jvalitaṃ tadā<BR>
01,005.018a	śaṃsa me kasya bhāryeyam agne pṛṣṭa ṛtena vai<BR>
01,005.018c	satyas tvam asi satyaṃ me vada pāvaka pṛcchate<BR>
01,005.019a	mayā hīyaṃ pūrvavṛtā bhāryārthe varavarṇinī<BR>
01,005.019c	paścāt tv imāṃ pitā prādād bhṛgave 'nṛtakāriṇe<BR>
01,005.020a	seyaṃ yadi varārohā bhṛgor bhāryā rahogatā<BR>
01,005.020c	tathā satyaṃ samākhyāhi jihīrṣāmy āśramād imām<BR>
01,005.021a	manyur hi hṛdayaṃ me 'dya pradahann iva tiṣṭhati<BR>
01,005.021c	matpurvabhāryāṃ yad imāṃ bhṛguḥ prāpa sumadhyamām<BR>
01,005.021d*0218_01	asaṃmataṃ kṛtaṃ me 'dya hariṣyāmy āśramād imām<BR>
01,005.022a	tad rakṣa evam āmantrya jvalitaṃ jātavedasam<BR>
01,005.022c	śaṅkamāno bhṛgor bhāryāṃ punaḥ punar apṛcchata<BR>
01,005.023a	tvam agne sarvabhūtānām antaś carasi nityadā<BR>
01,005.023c	sākṣivat puṇyapāpeṣu satyaṃ brūhi kave vacaḥ<BR>
01,005.024a	matpūrvabhāryāpahṛtā bhṛguṇānṛtakāriṇā<BR>
01,005.024c	seyaṃ yadi tathā me tvaṃ satyam ākhyātum arhasi<BR>
01,005.025a	śrutvā tvatto bhṛgor bhāryāṃ hariṣyāmy aham āśramāt<BR>
01,005.025c	jātavedaḥ paśyatas te vada satyāṃ giraṃ mama<BR>
01,005.026a	tasya tad vacanaṃ śrutvā saptārcir duḥkhito bhṛśam<BR>
01,005.026b*0219_01	satyaṃ vadāmi yadi me śāpaḥ syād brahmavittamāt<BR>
01,005.026b*0219_02	asatyaṃ ced ahaṃ brūve patiṣye narakān kramāt<BR>
01,005.026c	bhīto 'nṛtāc ca śāpāc ca bhṛgor ity abravīc chanaiḥ<BR>
01,005.026d*0220=00	agnir uvāca<BR>
01,005.026d*0220_01	tvayā vṛtā pulomeyaṃ pūrvaṃ dānavanandana<BR>
01,005.026d*0220_02	kiṃ tv iyaṃ vidhinā pūrvaṃ mantravan na vṛtā tvayā<BR>
01,005.026d*0220_03	pitrā tu bhṛgave dattā pulomeyaṃ yaśasvinī<BR>
01,005.026d*0220_04	dadāti na pitā tubhyaṃ varalobhān mahāyaśāḥ<BR>
01,005.026d*0220_05	athemāṃ vedadṛṣṭena karmaṇā vidhipūrvakam<BR>
01,005.026d*0220_06	bhāryām ṛṣir bhṛguḥ prāpa māṃ puraskṛtya dānava<BR>
01,005.026d*0220_07	seyam ity avagacchāmi nānṛtaṃ vaktum utsahe<BR>
01,005.026d*0220_08	nānṛtaṃ hi sadā loke pūjyate dānavottama<BR>
01,006.001	sūta uvāca<BR>
01,006.001a	agner atha vacaḥ śrutvā tad rakṣaḥ prajahāra tām<BR>
01,006.001c	brahman varāharūpeṇa manomārutaraṃhasā<BR>
01,006.002a	tataḥ sa garbho nivasan kukṣau bhṛgukulodvaha<BR>
01,006.002c	roṣān mātuś cyutaḥ kukṣeś cyavanas tena so 'bhavat<BR>
01,006.003a	taṃ dṛṣṭvā mātur udarāc cyutam ādityavarcasam<BR>
01,006.003c	tad rakṣo bhasmasād bhūtaṃ papāta parimucya tām<BR>
01,006.004a	sā tam ādāya suśroṇī sasāra bhṛgunandanam<BR>
01,006.004c	cyavanaṃ bhārgavaṃ brahman pulomā duḥkhamūrcchitā<BR>
01,006.005a	tāṃ dadarśa svayaṃ brahmā sarvalokapitāmahaḥ<BR>
01,006.005c	rudatīṃ bāṣpapūrṇākṣīṃ bhṛgor bhāryām aninditām<BR>
01,006.005e	sāntvayām āsa bhagavān vadhūṃ brahmā pitāmahaḥ<BR>
01,006.006a	aśrubindūdbhavā tasyāḥ prāvartata mahānadī<BR>
01,006.006c	anuvartatī sṛtiṃ tasyā bhṛgoḥ patnyā yaśasvinaḥ<BR>
01,006.007a	tasyā mārgaṃ sṛtavatīṃ dṛṣṭvā tu saritaṃ tadā<BR>
01,006.007c	nāma tasyās tadā nadyāś cakre lokapitāmahaḥ<BR>
01,006.007e	vadhūsareti bhagavāṃś cyavanasyāśramaṃ prati<BR>
01,006.008a	sa evaṃ cyavano jajñe bhṛgoḥ putraḥ pratāpavān<BR>
01,006.008c	taṃ dadarśa pitā tatra cyavanaṃ tāṃ ca bhāminīm<BR>
01,006.009a	sa pulomāṃ tato bhāryāṃ papraccha kupito bhṛguḥ<BR>
01,006.009c	kenāsi rakṣase tasmai kathiteha jihīrṣave<BR>
01,006.009e	na hi tvāṃ veda tad rakṣo madbhāryāṃ cāruhāsinīm<BR>
01,006.010a	tat tvam ākhyāhi taṃ hy adya śaptum icchāmy ahaṃ ruṣā<BR>
01,006.010c	bibheti ko na śāpān me kasya cāyaṃ vyatikramaḥ<BR>
01,006.011	pulomovāca<BR>
01,006.011a	agninā bhagavaṃs tasmai rakṣase 'haṃ niveditā<BR>
01,006.011c	tato mām anayad rakṣaḥ krośantīṃ kurarīm iva<BR>
01,006.012a	sāhaṃ tava sutasyāsya tejasā parimokṣitā<BR>
01,006.012c	bhasmībhūtaṃ ca tad rakṣo mām utsṛjya papāta vai<BR>
01,006.013	sūta uvāca<BR>
01,006.013a	iti śrutvā pulomāyā bhṛguḥ paramamanyumān<BR>
01,006.013c	śaśāpāgnim abhikruddhaḥ sarvabhakṣo bhaviṣyasi<BR>
01,007.001	sūta uvāca<BR>
01,007.001a	śaptas tu bhṛguṇā vahniḥ kruddho vākyam athābravīt<BR>
01,007.001c	kim idaṃ sāhasaṃ brahman kṛtavān asi sāṃpratam<BR>
01,007.002a	dharme prayatamānasya satyaṃ ca vadataḥ samam<BR>
01,007.002c	pṛṣṭo yad abruvaṃ satyaṃ vyabhicāro 'tra ko mama<BR>
01,007.003a	pṛṣṭo hi sākṣī yaḥ sākṣyaṃ jānamāno 'nyathā vadet<BR>
01,007.003c	sa pūrvān ātmanaḥ sapta kule hanyāt tathā parān<BR>
01,007.004a	yaś ca kāryārthatattvajño jānamāno na bhāṣate<BR>
01,007.004c	so 'pi tenaiva pāpena lipyate nātra saṃśayaḥ<BR>
01,007.005a	śakto 'ham api śaptuṃ tvāṃ mānyās tu brāhmaṇā mama<BR>
01,007.005c	jānato 'pi ca te vyaktaṃ kathayiṣye nibodha tat<BR>
01,007.006a	yogena bahudhātmānaṃ kṛtvā tiṣṭhāmi mūrtiṣu<BR>
01,007.006c	agnihotreṣu satreṣu kriyāsv atha makheṣu ca<BR>
01,007.007a	vedoktena vidhānena mayi yad dhūyate haviḥ<BR>
01,007.007c	devatāḥ pitaraś caiva tena tṛptā bhavanti vai<BR>
01,007.008a	āpo devagaṇāḥ sarve āpaḥ pitṛgaṇās tathā<BR>
01,007.008c	darśaś ca paurṇamāsaś ca devānāṃ pitṛbhiḥ saha<BR>
01,007.009a	devatāḥ pitaras tasmāt pitaraś cāpi devatāḥ<BR>
01,007.009c	ekībhūtāś ca pūjyante pṛthaktvena ca parvasu<BR>
01,007.010a	devatāḥ pitaraś caiva juhvate mayi yat sadā<BR>
01,007.010c	tridaśānāṃ pitṝṇāṃ ca mukham evam ahaṃ smṛtaḥ<BR>
01,007.011a	amāvāsyāṃ ca pitaraḥ paurṇamāsyāṃ ca devatāḥ<BR>
01,007.011c	manmukhenaiva hūyante bhuñjate ca hutaṃ haviḥ<BR>
01,007.011e	sarvabhakṣaḥ kathaṃ teṣāṃ bhaviṣyāmi mukhaṃ tv aham<BR>
01,007.012a	cintayitvā tato vahniś cakre saṃhāram ātmanaḥ<BR>
01,007.012c	dvijānām agnihotreṣu yajñasatrakriyāsu ca<BR>
01,007.013a	niroṃkāravaṣaṭkārāḥ svadhāsvāhāvivarjitāḥ<BR>
01,007.013c	vināgninā prajāḥ sarvās tata āsan suduḥkhitāḥ<BR>
01,007.014a	atharṣayaḥ samudvignā devān gatvābruvan vacaḥ<BR>
01,007.014c	agnināśāt kriyābhraṃśād bhrāntā lokās trayo 'naghāḥ<BR>
01,007.014e	vidhadhvam atra yat kāryaṃ na syāt kālātyayo yathā<BR>
01,007.015a	atharṣayaś ca devāś ca brahmāṇam upagamya tu<BR>
01,007.015c	agner āvedayañ śāpaṃ kriyāsaṃhāram eva ca<BR>
01,007.016a	bhṛguṇā vai mahābhāga śapto 'gniḥ kāraṇāntare<BR>
01,007.016c	kathaṃ devamukho bhūtvā yajñabhāgāgrabhuk tathā<BR>
01,007.016e	hutabhuk sarvalokeṣu sarvabhakṣatvam eṣyati<BR>
01,007.017a	śrutvā tu tad vacas teṣām agnim āhūya lokakṛt<BR>
01,007.017c	uvāca vacanaṃ ślakṣṇaṃ bhūtabhāvanam avyayam<BR>
01,007.018a	lokānām iha sarveṣāṃ tvaṃ kartā cānta eva ca<BR>
01,007.018c	tvaṃ dhārayasi lokāṃs trīn kriyāṇāṃ ca pravartakaḥ<BR>
01,007.018e	sa tathā kuru lokeśa nocchidyeran kriyā yathā<BR>
01,007.019a	kasmād evaṃ vimūḍhas tvam īśvaraḥ san hutāśanaḥ<BR>
01,007.019c	tvaṃ pavitraṃ yadā loke sarvabhūtagataś ca ha<BR>
01,007.020a	na tvaṃ sarvaśarīreṇa sarvabhakṣatvam eṣyasi<BR>
01,007.020c	upādāne 'rciṣo yās te sarvaṃ dhakṣyanti tāḥ śikhin<BR>
01,007.020d*0221_01	kravyādā ca tanur yā te sā sarvaṃ bhakṣayiṣyati<BR>
01,007.021a	yathā sūryāṃśubhiḥ spṛṣṭaṃ sarvaṃ śuci vibhāvyate<BR>
01,007.021c	tathā tvadarcirnirdagdhaṃ sarvaṃ śuci bhaviṣyati<BR>
01,007.022a	tad agne tvaṃ mahat tejaḥ svaprabhāvād vinirgatam<BR>
01,007.022c	svatejasaiva taṃ śāpaṃ kuru satyam ṛṣer vibho<BR>
01,007.022e	devānāṃ cātmano bhāgaṃ gṛhāṇa tvaṃ mukhe hutam<BR>
01,007.023a	evam astv iti taṃ vahniḥ pratyuvāca pitāmaham<BR>
01,007.023c	jagāma śāsanaṃ kartuṃ devasya parameṣṭhinaḥ<BR>
01,007.024a	devarṣayaś ca muditās tato jagmur yathāgatam<BR>
01,007.024c	ṛṣayaś ca yathāpūrvaṃ kriyāḥ sarvāḥ pracakrire<BR>
01,007.025a	divi devā mumudire bhūtasaṃghāś ca laukikāḥ<BR>
01,007.025c	agniś ca paramāṃ prītim avāpa hatakalmaṣaḥ<BR>
01,007.025d*0222_01	evaṃ sa bhagavāñ śāpaṃ lebhe 'gnir bhṛgutaḥ purā<BR>
01,007.026a	evam eṣa purāvṛtta itihāso 'gniśāpajaḥ<BR>
01,007.026c	pulomasya vināśaś ca cyavanasya ca saṃbhavaḥ<BR>
01,008.001	sūta uvāca<BR>
01,008.001a	sa cāpi cyavano brahman bhārgavo 'janayat sutam<BR>
01,008.001c	sukanyāyāṃ mahātmānaṃ pramatiṃ dīptatejasam<BR>
01,008.002a	pramatis tu ruruṃ nāma ghṛtācyāṃ samajījanat<BR>
01,008.002c	ruruḥ pramadvarāyāṃ tu śunakaṃ samajījanat<BR>
01,008.002d*0223_01	śaunakas tu mahābhāgaḥ śunakasya suto 'bhavat<BR>
01,008.002d*0224_01	śaunakas tu mahāsattvaḥ sarvabhārgavanandanaḥ<BR>
01,008.002d*0224_02	jātas tapasi tīvre ca sthitaḥ sthirayaśās tataḥ<BR>
01,008.003a	tasya brahman ruroḥ sarvaṃ caritaṃ bhūritejasaḥ<BR>
01,008.003c	vistareṇa pravakṣyāmi tac chṛṇu tvam aśeṣataḥ<BR>
01,008.004a	ṛṣir āsīn mahān pūrvaṃ tapovidyāsamanvitaḥ<BR>
01,008.004c	sthūlakeśa iti khyātaḥ sarvabhūtahite rataḥ<BR>
01,008.005a	etasminn eva kāle tu menakāyāṃ prajajñivān<BR>
01,008.005c	gandharvarājo viprarṣe viśvāvasur iti śrutaḥ<BR>
01,008.006a	athāpsarā menakā sā taṃ garbhaṃ bhṛgunandana<BR>
01,008.006c	utsasarja yathākālaṃ sthūlakeśāśramaṃ prati<BR>
01,008.007a	utsṛjya caiva taṃ garbhaṃ nadyās tīre jagāma ha<BR>
01,008.007b*0225_01	apsarā menakā brahman nirdayā nirapatrapā<BR>
01,008.007c	kanyām amaragarbhābhāṃ jvalantīm iva ca śriyā<BR>
01,008.008a	tāṃ dadarśa samutsṛṣṭāṃ nadītīre mahān ṛṣiḥ<BR>
01,008.008c	sthūlakeśaḥ sa tejasvī vijane bandhuvarjitām<BR>
01,008.009a	sa tāṃ dṛṣṭvā tadā kanyāṃ sthūlakeśo dvijottamaḥ<BR>
01,008.009c	jagrāhātha muniśreṣṭhaḥ kṛpāviṣṭaḥ pupoṣa ca<BR>
01,008.009e	vavṛdhe sā varārohā tasyāśramapade śubhā<BR>
01,008.009f*0226_01	jātakarma kriyāś cāsyā vidhipūrvaṃ yathākramam<BR>
01,008.009f*0226_02	sthūlakeśo mahābhāgaś cakāra sumahān ṛṣiḥ<BR>
01,008.010a	pramadābhyo varā sā tu sarvarūpaguṇānvitā<BR>
01,008.010c	tataḥ pramadvarety asyā nāma cakre mahān ṛṣiḥ<BR>
01,008.011a	tām āśramapade tasya rurur dṛṣṭvā pramadvarām<BR>
01,008.011c	babhūva kila dharmātmā madanānugatātmavān<BR>
01,008.012a	pitaraṃ sakhibhiḥ so 'tha vācayām āsa bhārgavaḥ<BR>
01,008.012c	pramatiś cābhyayāc chrutvā sthūlakeśaṃ yaśasvinam<BR>
01,008.012d*0227_01	yācayām āsa tāṃ kanyāṃ putrārthe varavarṇinīm<BR>
01,008.013a	tataḥ prādāt pitā kanyāṃ rurave tāṃ pramadvarām<BR>
01,008.013c	vivāhaṃ sthāpayitvāgre nakṣatre bhagadaivate<BR>
01,008.014a	tataḥ katipayāhasya vivāhe samupasthite<BR>
01,008.014c	sakhībhiḥ krīḍatī sārdhaṃ sā kanyā varavarṇinī<BR>
01,008.015a	nāpaśyata prasuptaṃ vai bhujagaṃ tiryag āyatam<BR>
01,008.015c	padā cainaṃ samākrāman mumūrṣuḥ kālacoditā<BR>
01,008.016a	sa tasyāḥ saṃpramattāyāś coditaḥ kāladharmaṇā<BR>
01,008.016c	viṣopaliptān daśanān bhṛśam aṅge nyapātayat<BR>
01,008.017a	sā daṣṭā sahasā bhūmau patitā gatacetanā<BR>
01,008.017b*0228_01	vivarṇā vigataśrīkā bhraṣṭābharaṇacetanā<BR>
01,008.017b*0228_02	nirānandakarī teṣāṃ bandhūnāṃ muktamūrdhajā<BR>
01,008.017c	vyasur aprekṣaṇīyāpi prekṣaṇīyatamākṛtiḥ<BR>
01,008.018a	prasuptevābhavac cāpi bhuvi sarpaviṣārditā<BR>
01,008.018c	bhūyo manoharatarā babhūva tanumadhyamā<BR>
01,008.019a	dadarśa tāṃ pitā caiva te caivānye tapasvinaḥ<BR>
01,008.019c	viceṣṭamānāṃ patitāṃ bhūtale padmavarcasam<BR>
01,008.020a	tataḥ sarve dvijavarāḥ samājagmuḥ kṛpānvitāḥ<BR>
01,008.020c	svastyātreyo mahājānuḥ kuśikaḥ śaṅkhamekhalaḥ<BR>
01,008.020d*0229_01	uddālakaḥ kaṭhaś caiva śvetaketus tathaiva ca<BR>
01,008.021a	bhāradvājaḥ kauṇakutsa ārṣṭiṣeṇo 'tha gautamaḥ<BR>
01,008.021c	pramatiḥ saha putreṇa tathānye vanavāsinaḥ<BR>
01,008.022a	tāṃ te kanyāṃ vyasuṃ dṛṣṭvā bhujagasya viṣārditām<BR>
01,008.022c	ruruduḥ kṛpayāviṣṭā rurus tv ārto bahir yayau<BR>
01,008.022d*0230_01	te ca sarve dvijaśreṣṭhās tatraivopāviśaṃs tadā<BR>
01,009.001	sūta uvāca<BR>
01,009.001a	teṣu tatropaviṣṭeṣu brāhmaṇeṣu samantataḥ<BR>
01,009.001c	ruruś cukrośa gahanaṃ vanaṃ gatvā suduḥkhitaḥ<BR>
01,009.002a	śokenābhihataḥ so 'tha vilapan karuṇaṃ bahu<BR>
01,009.002c	abravīd vacanaṃ śocan priyāṃ cintya pramadvarām<BR>
01,009.003a	śete sā bhuvi tanvaṅgī mama śokavivardhinī<BR>
01,009.003b*0231_01	prāṇān apaharantīva pūrṇacandranibhānanā<BR>
01,009.003b*0231_02	yadi pīnāyataśroṇī padmapatranibhekṣaṇā<BR>
01,009.003b*0231_03	mumūrṣur api me prāṇān ādāyāśu gamiṣyati<BR>
01,009.003b*0231_04	pitṛmātṛsakhīnāṃ ca luptapiṇḍasya tasya me<BR>
01,009.003c	bāndhavānāṃ ca sarveṣāṃ kiṃ nu duḥkham ataḥ param<BR>
01,009.004a	yadi dattaṃ tapas taptaṃ guravo vā mayā yadi<BR>
01,009.004c	samyag ārādhitās tena saṃjīvatu mama priyā<BR>
01,009.005a	yathā janmaprabhṛti vai yatātmāhaṃ dhṛtavrataḥ<BR>
01,009.005c	pramadvarā tathādyaiva samuttiṣṭhatu bhāminī<BR>
01,009.005d*0232_01	evaṃ lālapyatas tasya bhāryārthe duḥkhitasya ca<BR>
01,009.005d*0232_02	devadūtas tadābhyetya vākyam āha ruruṃ vane<BR>
01,009.005d*0233_01	kṛṣṇe viṣṇau hṛṣīkeśe lokeśe 'suravidviṣi<BR>
01,009.005d*0233_02	yadi me niścalā bhaktir mama jīvatu sā priyā<BR>
01,009.005d*0233_03	vilapyamāne tu rurau sarve devāḥ kṛpānvitāḥ<BR>
01,009.005d*0233_04	dūtaṃ prasthāpayām āsuḥ saṃdiśyāsya hitaṃ vacaḥ<BR>
01,009.005d*0233_05	sa dūtas tvarito 'bhyetya devānāṃ priyakṛc chuciḥ<BR>
01,009.005d*0233_06	uvāca devavacanaṃ rurum ābhāṣya duḥkhitam<BR>
01,009.005d*0233_07	devaiḥ sarvair ahaṃ brahman preṣito 'smi tavāntikam<BR>
01,009.005d*0233_08	tvaddhitaṃ tvaddhitair uktaṃ śṛṇu vākyaṃ dvijottama<BR>
01,009.005d*0234_01	pralapantam atīvārtaṃ ruruṃ dīnataraṃ tadā<BR>
01,009.005d*0234_02	devadūtaḥ samāgamya vacanaṃ cedam abravīt<BR>
01,009.006	devadūta uvāca<BR>
01,009.006a	abhidhatse ha yad vācā ruro duḥkhena tan mṛṣā<BR>
01,009.006c	na tu martyasya dharmātmann āyur asti gatāyuṣaḥ<BR>
01,009.007a	gatāyur eṣā kṛpaṇā gandharvāpsarasoḥ sutā<BR>
01,009.007c	tasmāc choke manas tāta mā kṛthās tvaṃ kathaṃ cana<BR>
01,009.008a	upāyaś cātra vihitaḥ pūrvaṃ devair mahātmabhiḥ<BR>
01,009.008c	taṃ yadīcchasi kartuṃ tvaṃ prāpsyasīmāṃ pramadvarām<BR>
01,009.009	rurur uvāca<BR>
01,009.009a	ka upāyaḥ kṛto devair brūhi tattvena khecara<BR>
01,009.009c	kariṣye taṃ tathā śrutvā trātum arhati māṃ bhavān<BR>
01,009.010	devadūta uvāca<BR>
01,009.010a	āyuṣo 'rdhaṃ prayacchasva kanyāyai bhṛgunandana<BR>
01,009.010c	evam utthāsyati ruro tava bhāryā pramadvarā<BR>
01,009.011	rurur uvāca<BR>
01,009.011a	āyuṣo 'rdhaṃ prayacchāmi kanyāyai khecarottama<BR>
01,009.011c	śṛṅgārarūpābharaṇā uttiṣṭhatu mama priyā<BR>
01,009.011d*0235_01	saṃlāpaguṇasaṃpannā pūrṇacandranibhānanā<BR>
01,009.011d*0235_02	macchokaṃ vākyatoyena vyapanītaṃ kariṣyati<BR>
01,009.012	sūta uvāca<BR>
01,009.012a	tato gandharvarājaś ca devadūtaś ca sattamau<BR>
01,009.012c	dharmarājam upetyedaṃ vacanaṃ pratyabhāṣatām<BR>
01,009.013a	dharmarājāyuṣo 'rdhena ruror bhāryā pramadvarā<BR>
01,009.013c	samuttiṣṭhatu kalyāṇī mṛtaiva yadi manyase<BR>
01,009.014	dharmarāja uvāca<BR>
01,009.014a	pramadvarā ruror bhāryā devadūta yadīcchasi<BR>
01,009.014c	uttiṣṭhatv āyuṣo 'rdhena ruror eva samanvitā<BR>
01,009.015	sūta uvāca<BR>
01,009.015a	evam ukte tataḥ kanyā sodatiṣṭhat pramadvarā<BR>
01,009.015c	ruros tasyāyuṣo 'rdhena supteva varavarṇinī<BR>
01,009.016a	etad dṛṣṭaṃ bhaviṣye hi ruror uttamatejasaḥ<BR>
01,009.016c	āyuṣo 'tipravṛddhasya bhāryārthe 'rdhaṃ hrasatv iti<BR>
01,009.017a	tata iṣṭe 'hani tayoḥ pitarau cakratur mudā<BR>
01,009.017c	vivāhaṃ tau ca remāte parasparahitaiṣiṇau<BR>
01,009.018a	sa labdhvā durlabhāṃ bhāryāṃ padmakiñjalkasaprabhām<BR>
01,009.018c	vrataṃ cakre vināśāya jihmagānāṃ dhṛtavrataḥ<BR>
01,009.019a	sa dṛṣṭvā jihmagān sarvāṃs tīvrakopasamanvitaḥ<BR>
01,009.019c	abhihanti yathāsannaṃ gṛhya praharaṇaṃ sadā<BR>
01,009.020a	sa kadā cid vanaṃ vipro rurur abhyāgaman mahat<BR>
01,009.020c	śayānaṃ tatra cāpaśyaḍ ḍuṇḍubhaṃ vayasānvitam<BR>
01,009.021a	tata udyamya daṇḍaṃ sa kāladaṇḍopamaṃ tadā<BR>
01,009.021c	abhyaghnad ruṣito vipras tam uvācātha ḍuṇḍubhaḥ<BR>
01,009.022a	nāparādhyāmi te kiṃ cid aham adya tapodhana<BR>
01,009.022c	saṃrambhāt tat kimarthaṃ mām abhihaṃsi ruṣānvitaḥ<BR>
01,010.001	rurur uvāca<BR>
01,010.001a	mama prāṇasamā bhāryā daṣṭāsīd bhujagena ha<BR>
01,010.001c	tatra me samayo ghora ātmanoraga vai kṛtaḥ<BR>
01,010.002a	hanyāṃ sadaiva bhujagaṃ yaṃ yaṃ paśyeyam ity uta<BR>
01,010.002c	tato 'haṃ tvāṃ jighāṃsāmi jīvitena vimokṣyase<BR>
01,010.003	ḍuṇḍubha uvāca<BR>
01,010.003a	anye te bhujagā vipra ye daśantīha mānavān<BR>
01,010.003c	ḍuṇḍubhān ahigandhena na tvaṃ hiṃsitum arhasi<BR>
01,010.004a	ekānarthān pṛthagarthān ekaduḥkhān pṛthaksukhān<BR>
01,010.004c	ḍuṇḍubhān dharmavid bhūtvā na tvaṃ hiṃsitum arhasi<BR>
01,010.005	sūta uvāca<BR>
01,010.005a	iti śrutvā vacas tasya bhujagasya rurus tadā<BR>
01,010.005c	nāvadhīd bhayasaṃvigna ṛṣiṃ matvātha ḍuṇḍubham<BR>
01,010.006a	uvāca cainaṃ bhagavān ruruḥ saṃśamayann iva<BR>
01,010.006b*0236_01	kena karmavipākena bhujagatvam upāgataḥ<BR>
01,010.006c	kāmayā bhujaga brūhi ko 'sīmāṃ vikriyāṃ gataḥ<BR>
01,010.007	ḍuṇḍubha uvāca<BR>
01,010.007a	ahaṃ purā ruro nāmnā ṛṣir āsaṃ sahasrapāt<BR>
01,010.007c	so 'haṃ śāpena viprasya bhujagatvam upāgataḥ<BR>
01,010.007d*0237_01	brāhmaṇasya tu śāpena prāpto 'haṃ vikriyām imām<BR>
01,010.007d*0237_02	sadā samupayuktasya vedādhyāyaratasya ca<BR>
01,010.008	rurur uvāca<BR>
01,010.008a	kimarthaṃ śaptavān kruddho dvijas tvāṃ bhujagottama<BR>
01,010.008c	kiyantaṃ caiva kālaṃ te vapur etad bhaviṣyati<BR>
01,011.001	ḍuṇḍubha uvāca<BR>
01,011.001a	sakhā babhūva me pūrvaṃ khagamo nāma vai dvijaḥ<BR>
01,011.001c	bhṛśaṃ saṃśitavāk tāta tapobalasamanvitaḥ<BR>
01,011.002a	sa mayā krīḍatā bālye kṛtvā tārṇam athoragam<BR>
01,011.002c	agnihotre prasaktaḥ san bhīṣitaḥ pramumoha vai<BR>
01,011.003a	labdhvā ca sa punaḥ saṃjñāṃ mām uvāca tapodhanaḥ<BR>
01,011.003b@007_0001	maivaṃ sarpeṇa bādhethāḥ sakhe bhīr āviśan mama<BR>
01,011.003b@007_0002	śaptaś ca tvaṃ mayā vipra na nandāmi kadācana<BR>
01,011.003b@007_0003	tenaiva bahuśokto 'haṃ sarpake tv ātmaṇai (sic) dvija<BR>
01,011.003b@007_0004	agnihotre samāsīnaṃ veṣayāmi samohitaḥ<BR>
01,011.003c	nirdahann iva kopena satyavāk saṃśitavrataḥ<BR>
01,011.004a	yathāvīryas tvayā sarpaḥ kṛto 'yaṃ madbibhīṣayā<BR>
01,011.004c	tathāvīryo bhujaṃgas tvaṃ mama kopād bhaviṣyasi<BR>
01,011.005a	tasyāhaṃ tapaso vīryaṃ jānamānas tapodhana<BR>
01,011.005b*0238_01	muhur uṣṇaṃ ca niḥśvasya susaṃbhrāntas tapodhanaḥ<BR>
01,011.005c	bhṛśam udvignahṛdayas tam avocaṃ vanaukasam<BR>
01,011.006a	prayataḥ saṃbhramāc caiva prāñjaliḥ praṇataḥ sthitaḥ<BR>
01,011.006c	sakheti hasatedaṃ te narmārthaṃ vai kṛtaṃ mayā<BR>
01,011.007a	kṣantum arhasi me brahmañ śāpo 'yaṃ vinivartyatām<BR>
01,011.007c	so 'tha mām abravīd dṛṣṭvā bhṛśam udvignacetasam<BR>
01,011.008a	muhur uṣṇaṃ viniḥśvasya susaṃbhrāntas tapodhanaḥ<BR>
01,011.008c	nānṛtaṃ vai mayā proktaṃ bhavitedaṃ kathaṃ cana<BR>
01,011.009a	yat tu vakṣyāmi te vākyaṃ śṛṇu tan me dhṛtavrata<BR>
01,011.009c	śrutvā ca hṛdi te vākyam idam astu tapodhana<BR>
01,011.009d*0239_01	yaṃ samābhāṣya dṛṣṭvā ca śāpād asmād vimokṣyase<BR>
01,011.010a	utpatsyati rurur nāma pramater ātmajaḥ śuciḥ<BR>
01,011.010c	taṃ dṛṣṭvā śāpamokṣas te bhavitā nacirād iva<BR>
01,011.010d*0240_01	evam uktas tu tenāham uragatvam avāptavān<BR>
01,011.011a	sa tvaṃ rurur iti khyātaḥ pramater ātmajaḥ śuciḥ<BR>
01,011.011b*0240a_01	śāpamokṣaś ca bhavitā na cirād dvijasattama<BR>
01,011.011c	svarūpaṃ pratilabhyāham adya vakṣyāmi te hitam<BR>
01,011.011d*0241_01	sa ḍauṇḍubhaṃ parityajya rūpaṃ viprarṣabhas tadā<BR>
01,011.011d*0241_02	svarūpaṃ bhāsvaraṃ bhūyaḥ pratipede mahāyaśāḥ<BR>
01,011.011d*0241_03	idaṃ covāca vacanaṃ rurum apratimaujasam<BR>
01,011.011d*0242=00	sūtaḥ<BR>
01,011.011d*0242_01	iti svarūpaṃ gṛhyāśu tam ṛṣiṃ vākyam abravīt<BR>
01,011.012a	ahiṃsā paramo dharmaḥ sarvaprāṇabhṛtāṃ smṛtaḥ<BR>
01,011.012c	tasmāt prāṇabhṛtaḥ sarvān na hiṃsyād brāhmaṇaḥ kva cit<BR>
01,011.013a	brāhmaṇaḥ saumya eveha jāyateti parā śrutiḥ<BR>
01,011.013c	vedavedāṅgavit tāta sarvabhūtābhayapradaḥ<BR>
01,011.014a	ahiṃsā satyavacanaṃ kṣamā ceti viniścitam<BR>
01,011.014c	brāhmaṇasya paro dharmo vedānāṃ dharaṇād api<BR>
01,011.015a	kṣatriyasya tu yo dharmaḥ sa neheṣyati vai tava<BR>
01,011.015b*0243_01	kṣatriyasya tu yo dharmaḥ sa te nārhati vai dvija<BR>
01,011.015c	daṇḍadhāraṇam ugratvaṃ prajānāṃ paripālanam<BR>
01,011.016a	tad idaṃ kṣatriyasyāsīt karma vai śṛṇu me ruro<BR>
01,011.016c	janamejayasya dharmātman sarpāṇāṃ hiṃsanaṃ purā<BR>
01,011.017a	paritrāṇaṃ ca bhītānāṃ sarpāṇāṃ brāhmaṇād api<BR>
01,011.017c	tapovīryabalopetād vedavedāṅgapāragāt<BR>
01,011.017e	āstīkād dvijamukhyād vai sarpasatre dvijottama<BR>
01,012.001	rurur uvāca<BR>
01,012.001a	kathaṃ hiṃsitavān sarpān kṣatriyo janamejayaḥ<BR>
01,012.001c	sarpā vā hiṃsitās tāta kimarthaṃ dvijasattama<BR>
01,012.002a	kimarthaṃ mokṣitāś caiva pannagās tena śaṃsa me<BR>
01,012.002c	āstīkena tad ācakṣva śrotum icchāmy aśeṣataḥ<BR>
01,012.003	ṛṣir uvāca<BR>
01,012.003*0244_01	ity uktvāntarhite yogāt tasminn ṛṣivare prabho<BR>
01,012.003*0244_02	saṃbhramāviṣṭahṛdaya ṛṣir mene tad adbhutam<BR>
01,012.003a	śroṣyasi tvaṃ ruro sarvam āstīkacaritaṃ mahat<BR>
01,012.003c	brāhmaṇānāṃ kathayatām ity uktvāntaradhīyata<BR>
01,012.004	sūta uvāca<BR>
01,012.004a	ruruś cāpi vanaṃ sarvaṃ paryadhāvat samantataḥ<BR>
01,012.004c	tam ṛṣiṃ draṣṭum anvicchan saṃśrānto nyapatad bhuvi<BR>
01,012.004d*0245_01	sa mohaṃ paramaṃ gatvā naṣṭasaṃjña ivābhavat<BR>
01,012.004d*0245_02	tad ṛṣer vacanaṃ tathyaṃ cintayānaḥ punaḥ punaḥ<BR>
01,012.005a	labdhasaṃjño ruruś cāyāt tac cācakhyau pitus tadā<BR>
01,012.005b*0246_01	nyavedayata tat sarvaṃ yathāvṛttaṃ pitur dvijaḥ<BR>
01,012.005b*0247_01	pitre tu sarvam ākhyāya ḍuṇḍubhasya vaco 'rthavat<BR>
01,012.005b*0247_02	apṛcchat pitaraṃ bhūyaḥ so 'stikasya vacas tadā<BR>
01,012.005b*0247_03	yat tad ākhyānam akhilaṃ ḍuṇḍubhenātha kīrtitam<BR>
01,012.005b*0247_04	tat kīrtyamānaṃ bhagavañ chrotum icchāmi tattvataḥ<BR>
01,012.005c	pitā cāsya tad ākhyānaṃ pṛṣṭaḥ sarvaṃ nyavedayat<BR>
01,012.005d@008_0001	kimarthaṃ rājaśārdūla rājā sa janamejayaḥ<BR>
01,012.005d@008_0002	sarpasatreṇa sarpāṇāṃ gato 'ntaṃ tad vadasva me<BR>
01,012.005d@008_0003	iti śrīrāmāya namaḥ | śrīgurubhyo namaḥ | śrīvedavyāsāya namaḥ |<BR>
01,012.005d@008_0004	akṣaraṃ yat paribhraṣṭaṃ mātrāhīnaṃ tu yad bhavet<BR>
01,012.005d@008_0005	kṣantum arhanti vidvāṃsaḥ kasya na syād vyatikramaḥ<BR>
01,012.005d@008_0006	śiva śiva | kapardi samartha bhūteśa bhaganetranipātana<BR>
01,012.005d@008_0007	vyatikramaṃ me bhagavan kṣantum arhasi śaṃkara<BR>
01,012.005d@008_0008	nārāyaṇāya namaḥ | śrīvedavyāsāya namaḥ | gaṇapataye namaḥ |<BR>
01,012.005d@008_0009	avighnam astu |<BR>
01,013.001	śaunaka uvāca<BR>
01,013.001a	kimarthaṃ rājaśārdūlaḥ sa rājā janamejayaḥ<BR>
01,013.001c	sarpasatreṇa sarpāṇāṃ gato 'ntaṃ tad vadasva me<BR>
01,013.001d*0248_01	nikhilena yathātattvaṃ saute sarvam aśeṣataḥ<BR>
01,013.002a	āstīkaś ca dvijaśreṣṭhaḥ kimarthaṃ japatāṃ varaḥ<BR>
01,013.002c	mokṣayām āsa bhujagān dīptāt tasmād dhutāśanāt<BR>
01,013.003a	kasya putraḥ sa rājāsīt sarpasatraṃ ya āharat<BR>
01,013.003c	sa ca dvijātipravaraḥ kasya putro vadasva me<BR>
01,013.004	sūta uvāca<BR>
01,013.004a	mahad ākhyānam āstīkaṃ yatraitat procyate dvija<BR>
01,013.004c	sarvam etad aśeṣeṇa śṛṇu me vadatāṃ vara<BR>
01,013.005	śaunaka uvāca<BR>
01,013.005a	śrotum icchāmy aśeṣeṇa kathām etāṃ manoramām<BR>
01,013.005c	āstīkasya purāṇasya brāhmaṇasya yaśasvinaḥ<BR>
01,013.006	sūta uvāca<BR>
01,013.006a	itihāsam imaṃ vṛddhāḥ purāṇaṃ paricakṣate<BR>
01,013.006c	kṛṣṇadvaipāyanaproktaṃ naimiṣāraṇyavāsinaḥ<BR>
01,013.007a	pūrvaṃ pracoditaḥ sūtaḥ pitā me lomaharṣaṇaḥ<BR>
01,013.007c	śiṣyo vyāsasya medhāvī brāhmaṇair idam uktavān<BR>
01,013.008a	tasmād aham upaśrutya pravakṣyāmi yathātatham<BR>
01,013.008c	idam āstīkam ākhyānaṃ tubhyaṃ śaunaka pṛcchate<BR>
01,013.008d*0249_01	kathayiṣyāmy aśeṣeṇa sarvapāpapraṇāśanam<BR>
01,013.009a	āstīkasya pitā hy āsīt prajāpatisamaḥ prabhuḥ<BR>
01,013.009c	brahmacārī yatāhāras tapasy ugre rataḥ sadā<BR>
01,013.010a	jaratkārur iti khyāta ūrdhvaretā mahān ṛṣiḥ<BR>
01,013.010c	yāyāvarāṇāṃ dharmajñaḥ pravaraḥ saṃśitavrataḥ<BR>
01,013.010d*0250_01	sa kadā cin mahābhāgas tapobalasamanvitaḥ<BR>
01,013.010d*0250_02	cacāra pṛthivīṃ sarvāṃ yatra sāyaṃgṛho muniḥ<BR>
01,013.010d*0250_03	tīrtheṣu ca samāplāvaṃ kurvann aṭati sarvaśaḥ<BR>
01,013.010d*0250_04	caran dīkṣāṃ mahātejā duścarām akṛtātmabhiḥ<BR>
01,013.010d*0250_05	vāyubhakṣo nirāhāraḥ śuṣyann animiṣo muniḥ<BR>
01,013.010d*0250_06	itas tataḥ paricaran dīptapāvakasaprabhaḥ<BR>
01,013.011a	aṭamānaḥ kadā cit sa svān dadarśa pitāmahān<BR>
01,013.011c	lambamānān mahāgarte pādair ūrdhvair adhomukhān<BR>
01,013.012a	tān abravīt sa dṛṣṭvaiva jaratkāruḥ pitāmahān<BR>
01,013.012c	ke bhavanto 'valambante garte 'smin vā adhomukhāḥ<BR>
01,013.013a	vīraṇastambake lagnāḥ sarvataḥ paribhakṣite<BR>
01,013.013c	mūṣakena nigūḍhena garte 'smin nityavāsinā<BR>
01,013.014	pitara ūcuḥ<BR>
01,013.014a	yāyāvarā nāma vayam ṛṣayaḥ saṃśitavratāḥ<BR>
01,013.014c	saṃtānaprakṣayād brahmann adho gacchāma medinīm<BR>
01,013.014d*0251_01	yeṣāṃ tu saṃtatir nāsti martyaloke sukhāvahā<BR>
01,013.014d*0251_02	na te labhante vasatiṃ svarge puṇyavratā api<BR>
01,013.015a	asmākaṃ saṃtatis tv eko jaratkārur iti śrutaḥ<BR>
01,013.015c	mandabhāgyo 'lpabhāgyānāṃ tapa eva samāsthitaḥ<BR>
01,013.016a	na sa putrāñ janayituṃ dārān mūḍhaś cikīrṣati<BR>
01,013.016c	tena lambāmahe garte saṃtānaprakṣayād iha<BR>
01,013.017a	anāthās tena nāthena yathā duṣkṛtinas tathā<BR>
01,013.017c	kas tvaṃ bandhur ivāsmākam anuśocasi sattama<BR>
01,013.018a	jñātum icchāmahe brahman ko bhavān iha dhiṣṭhitaḥ<BR>
01,013.018c	kimarthaṃ caiva naḥ śocyān anukampitum arhasi<BR>
01,013.019	jaratkārur uvāca<BR>
01,013.019a	mama pūrve bhavanto vai pitaraḥ sapitāmahāḥ<BR>
01,013.019c	brūta kiṃ karavāṇy adya jaratkārur ahaṃ svayam<BR>
01,013.020	pitara ūcuḥ<BR>
01,013.020*0252_01	pitaras te vayaṃ tāta saṃtāraya kulaṃ svayam<BR>
01,013.020a	yatasva yatnavāṃs tāta saṃtānāya kulasya naḥ<BR>
01,013.020c	ātmano 'rthe 'smadarthe ca dharma ity eva cābhibho<BR>
01,013.021a	na hi dharmaphalais tāta na tapobhiḥ susaṃcitaiḥ<BR>
01,013.021c	tāṃ gatiṃ prāpnuvantīha putriṇo yāṃ vrajanti ha<BR>
01,013.022a	tad dāragrahaṇe yatnaṃ saṃtatyāṃ ca manaḥ kuru<BR>
01,013.022c	putrakāsmanniyogāt tvam etan naḥ paramaṃ hitam<BR>
01,013.023	jaratkārur uvāca<BR>
01,013.023a	na dārān vai kariṣyāmi sadā me bhāvitaṃ manaḥ<BR>
01,013.023c	bhavatāṃ tu hitārthāya kariṣye dārasaṃgraham<BR>
01,013.024a	samayena ca kartāham anena vidhipūrvakam<BR>
01,013.024c	tathā yady upalapsyāmi kariṣye nānyathā tv aham<BR>
01,013.025a	sanāmnī yā bhavitrī me ditsitā caiva bandhubhiḥ<BR>
01,013.025c	bhaikṣavat tām ahaṃ kanyām upayaṃsye vidhānataḥ<BR>
01,013.026a	daridrāya hi me bhāryāṃ ko dāsyati viśeṣataḥ<BR>
01,013.026c	pratigrahīṣye bhikṣāṃ tu yadi kaś cit pradāsyati<BR>
01,013.027a	evaṃ dārakriyāhetoḥ prayatiṣye pitāmahāḥ<BR>
01,013.027c	anena vidhinā śaśvan na kariṣye 'ham anyathā<BR>
01,013.028a	tatra cotpatsyate jantur bhavatāṃ tāraṇāya vai<BR>
01,013.028c	śāśvataṃ sthānam āsādya modantāṃ pitaro mama<BR>
01,013.029	sūta uvāca<BR>
01,013.029*0253_01	ity uktamātre vacane tathety uktvā pitāmahāḥ<BR>
01,013.029*0253_02	antardhānaṃ gatāḥ sarve vismayaṃ sa yayau muniḥ<BR>
01,013.029a	tato niveśāya tadā sa vipraḥ saṃśitavrataḥ<BR>
01,013.029c	mahīṃ cacāra dārārthī na ca dārān avindata<BR>
01,013.030a	sa kadā cid vanaṃ gatvā vipraḥ pitṛvacaḥ smaran<BR>
01,013.030c	cukrośa kanyābhikṣārthī tisro vācaḥ śanair iva<BR>
01,013.031a	taṃ vāsukiḥ pratyagṛhṇād udyamya bhaginīṃ tadā<BR>
01,013.031c	na sa tāṃ pratijagrāha na sanāmnīti cintayan<BR>
01,013.032a	sanāmnīm udyatāṃ bhāryāṃ gṛhṇīyām iti tasya hi<BR>
01,013.032c	mano niviṣṭam abhavaj jaratkāror mahātmanaḥ<BR>
01,013.033a	tam uvāca mahāprājño jaratkārur mahātapāḥ<BR>
01,013.033c	kiṃnāmnī bhaginīyaṃ te brūhi satyaṃ bhujaṃgama<BR>
01,013.034	vāsukir uvāca<BR>
01,013.034a	jaratkāro jaratkāruḥ svaseyam anujā mama<BR>
01,013.034b*0254_01	pratigṛhṇīṣva bhāryārthe mayā dattāṃ sumadhyamām<BR>
01,013.034c	tvadarthaṃ rakṣitā pūrvaṃ pratīcchemāṃ dvijottama<BR>
01,013.034d*0255_01	evam uktvā tataḥ prādād bhāryārthe varavarṇinīm<BR>
01,013.035	sūta uvāca<BR>
01,013.035a	mātrā hi bhujagāḥ śaptāḥ pūrvaṃ brahmavidāṃ vara<BR>
01,013.035c	janamejayasya vo yajñe dhakṣyaty anilasārathiḥ<BR>
01,013.036a	tasya śāpasya śāntyarthaṃ pradadau pannagottamaḥ<BR>
01,013.036c	svasāram ṛṣaye tasmai suvratāya tapasvine<BR>
01,013.037a	sa ca tāṃ pratijagrāha vidhidṛṣṭena karmaṇā<BR>
01,013.037c	āstīko nāma putraś ca tasyāṃ jajñe mahātmanaḥ<BR>
01,013.038a	tapasvī ca mahātmā ca vedavedāṅgapāragaḥ<BR>
01,013.038c	samaḥ sarvasya lokasya pitṛmātṛbhayāpahaḥ<BR>
01,013.039a	atha kālasya mahataḥ pāṇḍaveyo narādhipaḥ<BR>
01,013.039c	ājahāra mahāyajñaṃ sarpasatram iti śrutiḥ<BR>
01,013.040a	tasmin pravṛtte satre tu sarpāṇām antakāya vai<BR>
01,013.040c	mocayām āsa taṃ śāpam āstīkaḥ sumahāyaśāḥ<BR>
01,013.041a	nāgāṃś ca mātulāṃś caiva tathā cānyān sa bāndhavān<BR>
01,013.041c	pitṝṃś ca tārayām āsa saṃtatyā tapasā tathā<BR>
01,013.041e	vrataiś ca vividhair brahman svādhyāyaiś cānṛṇo 'bhavat<BR>
01,013.042a	devāṃś ca tarpayām āsa yajñair vividhadakṣiṇaiḥ<BR>
01,013.042c	ṛṣīṃś ca brahmacaryeṇa saṃtatyā ca pitāmahān<BR>
01,013.043a	apahṛtya guruṃ bhāraṃ pitṝṇāṃ saṃśitavrataḥ<BR>
01,013.043c	jaratkārur gataḥ svargaṃ sahitaḥ svaiḥ pitāmahaiḥ<BR>
01,013.044a	āstīkaṃ ca sutaṃ prāpya dharmaṃ cānuttamaṃ muniḥ<BR>
01,013.044c	jaratkāruḥ sumahatā kālena svargam īyivān<BR>
01,013.045a	etad ākhyānam āstīkaṃ yathāvat kīrtitaṃ mayā<BR>
01,013.045c	prabrūhi bhṛguśārdūla kiṃ bhūyaḥ kathyatām iti<BR>
01,014.001	śaunaka uvāca<BR>
01,014.001a	saute kathaya tām etāṃ vistareṇa kathāṃ punaḥ<BR>
01,014.001c	āstīkasya kaveḥ sādhoḥ śuśrūṣā paramā hi naḥ<BR>
01,014.002a	madhuraṃ kathyate saumya ślakṣṇākṣarapadaṃ tvayā<BR>
01,014.002c	prīyāmahe bhṛśaṃ tāta pitevedaṃ prabhāṣase<BR>
01,014.003a	asmacchuśrūṣaṇe nityaṃ pitā hi niratas tava<BR>
01,014.003c	ācaṣṭaitad yathākhyānaṃ pitā te tvaṃ tathā vada<BR>
01,014.004	sūta uvāca<BR>
01,014.004a	āyuṣyam idam ākhyānam āstīkaṃ kathayāmi te<BR>
01,014.004c	yathā śrutaṃ kathayataḥ sakāśād vai pitur mayā<BR>
01,014.005a	purā devayuge brahman prajāpatisute śubhe<BR>
01,014.005c	āstāṃ bhaginyau rūpeṇa samupete 'dbhute 'naghe<BR>
01,014.006a	te bhārye kaśyapasyāstāṃ kadrūś ca vinatā ca ha<BR>
01,014.006c	prādāt tābhyāṃ varaṃ prītaḥ prajāpatisamaḥ patiḥ<BR>
01,014.006e	kaśyapo dharmapatnībhyāṃ mudā paramayā yutaḥ<BR>
01,014.007a	varātisargaṃ śrutvaiva kaśyapād uttamaṃ ca te<BR>
01,014.007c	harṣād apratimāṃ prītiṃ prāpatuḥ sma varastriyau<BR>
01,014.008a	vavre kadrūḥ sutān nāgān sahasraṃ tulyatejasaḥ<BR>
01,014.008c	dvau putrau vinatā vavre kadrūputrādhikau bale<BR>
01,014.008e	ojasā tejasā caiva vikrameṇādhikau sutau<BR>
01,014.008f*0256_01	bhavato bhavato yuktau prasādāt tanayau mama<BR>
01,014.009a	tasyai bhartā varaṃ prādād adhyardhaṃ putram īpsitam<BR>
01,014.009c	evam astv iti taṃ cāha kaśyapaṃ vinatā tadā<BR>
01,014.009d*0257_01	ukte samāhite garbhāv etau dhārayatas tadā<BR>
01,014.009d*0258_01	yathāvat prārthitaṃ labdhvā varaṃ tuṣṭābhavat tadā<BR>
01,014.010a	kṛtakṛtyā tu vinatā labdhvā vīryādhikau sutau<BR>
01,014.010c	kadrūś ca labdhvā putrāṇāṃ sahasraṃ tulyatejasām<BR>
01,014.011a	dhāryau prayatnato garbhāv ity uktvā sa mahātapāḥ<BR>
01,014.011c	te bhārye varasaṃhṛṣṭe kaśyapo vanam āviśat<BR>
01,014.012a	kālena mahatā kadrūr aṇḍānāṃ daśatīr daśa<BR>
01,014.012c	janayām āsa viprendra dve aṇḍe vinatā tadā<BR>
01,014.013a	tayor aṇḍāni nidadhuḥ prahṛṣṭāḥ paricārikāḥ<BR>
01,014.013c	sopasvedeṣu bhāṇḍeṣu pañca varṣaśatāni ca<BR>
01,014.014a	tataḥ pañcaśate kāle kadrūputrā viniḥsṛtāḥ<BR>
01,014.014c	aṇḍābhyāṃ vinatāyās tu mithunaṃ na vyadṛśyata<BR>
01,014.015a	tataḥ putrārthiṇī devī vrīḍitā sā tapasvinī<BR>
01,014.015c	aṇḍaṃ bibheda vinatā tatra putram adṛkṣata<BR>
01,014.016a	pūrvārdhakāyasaṃpannam itareṇāprakāśatā<BR>
01,014.016c	sa putro roṣasaṃpannaḥ śaśāpainām iti śrutiḥ<BR>
01,014.017a	yo 'ham evaṃ kṛto mātas tvayā lobhaparītayā<BR>
01,014.017c	śarīreṇāsamagro 'dya tasmād dāsī bhaviṣyasi<BR>
01,014.018a	pañca varṣaśatāny asyā yayā vispardhase saha<BR>
01,014.018c	eṣa ca tvāṃ suto mātar dāsyatvān mokṣayiṣyati<BR>
01,014.019a	yady enam api mātas tvaṃ mām ivāṇḍavibhedanāt<BR>
01,014.019c	na kariṣyasy adehaṃ vā vyaṅgaṃ vāpi tapasvinam<BR>
01,014.020a	pratipālayitavyas te janmakālo 'sya dhīrayā<BR>
01,014.020c	viśiṣṭabalam īpsantyā pañcavarṣaśatāt paraḥ<BR>
01,014.021a	evaṃ śaptvā tataḥ putro vinatām antarikṣagaḥ<BR>
01,014.021c	aruṇo dṛśyate brahman prabhātasamaye sadā<BR>
01,014.021d*0259_01	ādityarathamadhyās te sārathyaṃ samakalpayat<BR>
01,014.021d*0260_01	udyann atha sahasrāṃśur dṛṣṭvā tam aruṇaṃ prabhuḥ<BR>
01,014.021d*0260_02	svatejasā prajvalantam ātmanaḥ samatejasam<BR>
01,014.021d*0260_03	sārathye kalpayām āsa prīyamāṇas tamonudaḥ<BR>
01,014.021d*0260_04	so 'pi taṃ ratham āruhya bhānor amitatejasaḥ<BR>
01,014.021d*0260_05	sarvalokapradīpasya hy aruṇo 'py amaro 'bhavat<BR>
01,014.022a	garuḍo 'pi yathākālaṃ jajñe pannagasūdanaḥ<BR>
01,014.022c	sa jātamātro vinatāṃ parityajya kham āviśat<BR>
01,014.023a	ādāsyann ātmano bhojyam annaṃ vihitam asya yat<BR>
01,014.023c	vidhātrā bhṛguśārdūla kṣudhitasya bubhukṣataḥ<BR>
01,015.001	sūta uvāca<BR>
01,015.001a	etasminn eva kāle tu bhaginyau te tapodhana<BR>
01,015.001c	apaśyatāṃ samāyāntam uccaiḥśravasam antikāt<BR>
01,015.002a	yaṃ taṃ devagaṇāḥ sarve hṛṣṭarūpā apūjayan<BR>
01,015.002c	mathyamāne 'mṛte jātam aśvaratnam anuttamam<BR>
01,015.003a	mahaughabalam aśvānām uttamaṃ javatāṃ varam<BR>
01,015.003c	śrīmantam ajaraṃ divyaṃ sarvalakṣaṇalakṣitam<BR>
01,015.004	śaunaka uvāca<BR>
01,015.004a	kathaṃ tad amṛtaṃ devair mathitaṃ kva ca śaṃsa me<BR>
01,015.004b*0261_01	kāraṇaṃ cātha mathane kiṃ jātam amṛtāt param<BR>
01,015.004c	yatra jajñe mahāvīryaḥ so 'śvarājo mahādyutiḥ<BR>
01,015.005	sūta uvāca<BR>
01,015.005a	jvalantam acalaṃ meruṃ tejorāśim anuttamam<BR>
01,015.005b*0262_01	pūrvaṃ suragaṇāḥ sarve tathā daityāś ca sarvaśaḥ<BR>
01,015.005b*0262_02	kṣujjarābhyāṃ samākrāntā brahmāṇam upatasthire<BR>
01,015.005c	ākṣipantaṃ prabhāṃ bhānoḥ svaśṛṅgaiḥ kāñcanojjvalaiḥ<BR>
01,015.006a	kāñcanābharaṇaṃ citraṃ devagandharvasevitam<BR>
01,015.006c	aprameyam anādhṛṣyam adharmabahulair janaiḥ<BR>
01,015.007a	vyālair ācaritaṃ ghorair divyauṣadhividīpitam<BR>
01,015.007c	nākam āvṛtya tiṣṭhantam ucchrayeṇa mahāgirim<BR>
01,015.008a	agamyaṃ manasāpy anyair nadīvṛkṣasamanvitam<BR>
01,015.008c	nānāpatagasaṃghaiś ca nāditaṃ sumanoharaiḥ<BR>
01,015.009a	tasya pṛṣṭham upāruhya bahuratnācitaṃ śubham<BR>
01,015.009c	anantakalpam udviddhaṃ surāḥ sarve mahaujasaḥ<BR>
01,015.010a	te mantrayitum ārabdhās tatrāsīnā divaukasaḥ<BR>
01,015.010c	amṛtārthe samāgamya taponiyamasaṃsthitāḥ<BR>
01,015.011a	tatra nārāyaṇo devo brahmāṇam idam abravīt<BR>
01,015.011c	cintayatsu sureṣv evaṃ mantrayatsu ca sarvaśaḥ<BR>
01,015.012a	devair asurasaṃghaiś ca mathyatāṃ kalaśodadhiḥ<BR>
01,015.012c	bhaviṣyaty amṛtaṃ tatra mathyamāne mahodadhau<BR>
01,015.013a	sarvauṣadhīḥ samāvāpya sarvaratnāni caiva hi<BR>
01,015.013c	manthadhvam udadhiṃ devā vetsyadhvam amṛtaṃ tataḥ<BR>
01,016.001	sūta uvāca<BR>
01,016.001a	tato 'bhraśikharākārair giriśṛṅgair alaṃkṛtam<BR>
01,016.001c	mandaraṃ parvatavaraṃ latājālasamāvṛtam<BR>
01,016.002a	nānāvihagasaṃghuṣṭaṃ nānādaṃṣṭrisamākulam<BR>
01,016.002c	kiṃnarair apsarobhiś ca devair api ca sevitam<BR>
01,016.003a	ekādaśa sahasrāṇi yojanānāṃ samucchritam<BR>
01,016.003c	adho bhūmeḥ sahasreṣu tāvatsv eva pratiṣṭhitam<BR>
01,016.004a	tam uddhartuṃ na śaktā vai sarve devagaṇās tadā<BR>
01,016.004c	viṣṇum āsīnam abhyetya brahmāṇaṃ cedam abruvan<BR>
01,016.005a	bhavantāv atra kurutāṃ buddhiṃ naiḥśreyasīṃ parām<BR>
01,016.005c	mandaroddharaṇe yatnaḥ kriyatāṃ ca hitāya naḥ<BR>
01,016.006a	tatheti cābravīd viṣṇur brahmaṇā saha bhārgava<BR>
01,016.006b*0263_01	acodayad ameyātmā phaṇīndraṃ padmalocanaḥ<BR>
01,016.006c	tato 'nantaḥ samutthāya brahmaṇā paricoditaḥ<BR>
01,016.006e	nārāyaṇena cāpy uktas tasmin karmaṇi vīryavān<BR>
01,016.007a	atha parvatarājānaṃ tam ananto mahābalaḥ<BR>
01,016.007c	ujjahāra balād brahman savanaṃ savanaukasam<BR>
01,016.007c*0264_01	. . . . . . . . līlayā madhusūdanaḥ<BR>
01,016.007c*0264_02	siddharṣisevitaṃ divyaṃ<BR>
01,016.008a	tatas tena surāḥ sārdhaṃ samudram upatasthire<BR>
01,016.008c	tam ūcur amṛtārthāya nirmathiṣyāmahe jalam<BR>
01,016.009a	apāṃpatir athovāca mamāpy aṃśo bhavet tataḥ<BR>
01,016.009c	soḍhāsmi vipulaṃ mardaṃ mandarabhramaṇād iti<BR>
01,016.010a	ūcuś ca kūrmarājānam akūpāraṃ surāsurāḥ<BR>
01,016.010c	girer adhiṣṭhānam asya bhavān bhavitum arhati<BR>
01,016.011a	kūrmeṇa tu tathety uktvā pṛṣṭham asya samarpitam<BR>
01,016.011c	tasya śailasya cāgraṃ vai yantreṇendro 'bhyapīḍayat<BR>
01,016.012a	manthānaṃ mandaraṃ kṛtvā tathā netraṃ ca vāsukim<BR>
01,016.012c	devā mathitum ārabdhāḥ samudraṃ nidhim ambhasām<BR>
01,016.012e	amṛtārthinas tato brahman sahitā daityadānavāḥ<BR>
01,016.013a	ekam antam upāśliṣṭā nāgarājño mahāsurāḥ<BR>
01,016.013c	vibudhāḥ sahitāḥ sarve yataḥ pucchaṃ tataḥ sthitāḥ<BR>
01,016.013d*0265_01	vāsuker agram āśliṣṭā nāgarājño mahāsurāḥ<BR>
01,016.014a	ananto bhagavān devo yato nārāyaṇas tataḥ<BR>
01,016.014c	śira udyamya nāgasya punaḥ punar avākṣipat<BR>
01,016.015a	vāsuker atha nāgasya sahasākṣipyataḥ suraiḥ<BR>
01,016.015c	sadhūmāḥ sārciṣo vātā niṣpetur asakṛn mukhāt<BR>
01,016.015d@009=0020	sūtaḥ<BR>
01,016.015d@009_0001	vāsuker mathyamānasya niḥsṛtena viṣeṇa ca<BR>
01,016.015d@009_0002	abhavan miśritaṃ toyaṃ tadā bhārgavanandana<BR>
01,016.015d@009_0003	mathanān mandareṇātha devadānavabāhubhiḥ<BR>
01,016.015d@009_0004	viṣaṃ tīkṣṇaṃ samudbhūtaṃ hālāhalam iti śrutam<BR>
01,016.015d@009_0005	devāś ca dānavāś caiva dagdhās tena viṣeṇa ha<BR>
01,016.015d@009_0006	apākrāmaṃs tato bhītā viṣādam agamaṃs tadā<BR>
01,016.015d@009_0007	brahmāṇam abruvan devāḥ sametya munipuṃgavaiḥ<BR>
01,016.015d@009_0008	mathyamāne 'mṛte jātaṃ viṣaṃ kālānalaprabham<BR>
01,016.015d@009_0009	tenaiva tāpitā lokās tasya pratikuruṣva ha<BR>
01,016.015d@009_0010	evam uktas tadā brahmā dadhyau lokeśvaraṃ haram<BR>
01,016.015d@009_0011	tryakṣaṃ triśūlinaṃ rudraṃ devadevam umāpatim<BR>
01,016.015d@009_0012	tadātha cintito devas taj jñātvā drutam āyayau<BR>
01,016.015d@009_0013	tasyātha devas tat sarvam ācacakṣe prajāpatiḥ<BR>
01,016.015d@009_0014	tac chrutvā devadeveśo lokasyāsya hitepsayā<BR>
01,016.015d@009_0015	apibat tad viṣaṃ rudraḥ kālānalasamaprabham<BR>
01,016.015d@009_0016	kaṇṭhe sthāpitavān devo lokānāṃ hitakāmyayā<BR>
01,016.015d@009_0017	yasmāt tu nīlatā kaṇṭhe nīlakaṇṭhas tataḥ smṛtaḥ<BR>
01,016.015d@009_0018	pītamātre viṣe tatra rudreṇāmitatejasā<BR>
01,016.015d@009_0019	devāḥ prītāḥ punar jagmuś cakrur vai karma tat tathā<BR>
01,016.015d@009_0020	mathyamāne 'mṛtasyārthe bhūyo vai devadānavaiḥ |<BR>
01,016.016a	te dhūmasaṃghāḥ saṃbhūtā meghasaṃghāḥ savidyutaḥ<BR>
01,016.016c	abhyavarṣan suragaṇāñ śramasaṃtāpakarśitān<BR>
01,016.017a	tasmāc ca girikūṭāgrāt pracyutāḥ puṣpavṛṣṭayaḥ<BR>
01,016.017c	surāsuragaṇān mālyaiḥ sarvataḥ samavākiran<BR>
01,016.018a	babhūvātra mahāghoṣo mahāmegharavopamaḥ<BR>
01,016.018c	udadher mathyamānasya mandareṇa surāsuraiḥ<BR>
01,016.019a	tatra nānājalacarā viniṣpiṣṭā mahādriṇā<BR>
01,016.019c	vilayaṃ samupājagmuḥ śataśo lavaṇāmbhasi<BR>
01,016.020a	vāruṇāni ca bhūtāni vividhāni mahīdharaḥ<BR>
01,016.020c	pātālatalavāsīni vilayaṃ samupānayat<BR>
01,016.021a	tasmiṃś ca bhrāmyamāṇe 'drau saṃghṛṣyantaḥ parasparam<BR>
01,016.021c	nyapatan patagopetāḥ parvatāgrān mahādrumāḥ<BR>
01,016.022a	teṣāṃ saṃgharṣajaś cāgnir arcirbhiḥ prajvalan muhuḥ<BR>
01,016.022c	vidyudbhir iva nīlābhram āvṛṇon mandaraṃ girim<BR>
01,016.023a	dadāha kuñjarāṃś caiva siṃhāṃś caiva viniḥsṛtān<BR>
01,016.023c	vigatāsūni sarvāṇi sattvāni vividhāni ca<BR>
01,016.024a	tam agnim amaraśreṣṭhaḥ pradahantaṃ tatas tataḥ<BR>
01,016.024c	vāriṇā meghajenendraḥ śamayām āsa sarvataḥ<BR>
01,016.025a	tato nānāvidhās tatra susruvuḥ sāgarāmbhasi<BR>
01,016.025c	mahādrumāṇāṃ niryāsā bahavaś cauṣadhīrasāḥ<BR>
01,016.026a	teṣām amṛtavīryāṇāṃ rasānāṃ payasaiva ca<BR>
01,016.026c	amaratvaṃ surā jagmuḥ kāñcanasya ca niḥsravāt<BR>
01,016.027a	atha tasya samudrasya taj jātam udakaṃ payaḥ<BR>
01,016.027c	rasottamair vimiśraṃ ca tataḥ kṣīrād abhūd ghṛtam<BR>
01,016.027d@010_0001	etasmin nantare jātaṃ vāsuker mukhaniḥsravāt<BR>
01,016.027d@010_0002	kālakūṭaṃ viṣaṃ ghoraṃ sarvasattvabhayaṃkaram<BR>
01,016.027d@010_0003	tasmin samutthite ghore viṣe kālānalaprabhe<BR>
01,016.027d@010_0004	saṃtrastāsuradevaughā diśaḥ sarvāḥ prapedire<BR>
01,016.027d@010_0005	yena viṣṇuḥ kṛtaḥ kṛṣṇo viṣeṇa mahatā tadā<BR>
01,016.027d@010_0006	yatra hāhākṛtaṃ sarvaṃ jagad āsīc carācaram<BR>
01,016.027d@010_0007	tatas tu brahmaṇo vākyād devadevo maheśvaraḥ<BR>
01,016.027d@010_0008	apibat tad viṣaṃ ghoraṃ pratyakṣaṃ daivateṣu vai<BR>
01,016.027d@010_0009	tasmin viṣe pīyamāne hareṇāmitatejasā<BR>
01,016.027d@010_0010	vismayaṃ paramaṃ jagmur devāś ca munidānavāḥ<BR>
01,016.027d@010_0011	tataḥ kaṇṭham anuprāptaṃ viṣaṃ dṛṣṭvā harasya ca<BR>
01,016.027d@010_0012	brahmā provāca deveśaṃ kaṇṭhe dhāraya vai prabho<BR>
01,016.027d@010_0013	svayaṃbhuvacanāc chaṃbhur dadhāra viṣam uttamam<BR>
01,016.027d@010_0014	kaṇṭhe hālāhalaṃ ghoraṃ nīlakaṇṭhas tataḥ smṛtaḥ<BR>
01,016.028a	tato brahmāṇam āsīnaṃ devā varadam abruvan<BR>
01,016.028c	śrāntāḥ sma subhṛśaṃ brahman nodbhavaty amṛtaṃ ca tat<BR>
01,016.029a	ṛte nārāyaṇaṃ devaṃ daityā nāgottamās tathā<BR>
01,016.029c	cirārabdham idaṃ cāpi sāgarasyāpi manthanam<BR>
01,016.029d*0266_01	glānir asmān samāviṣṭā na cātrāmṛtam utthitam<BR>
01,016.029d*0267_01	devānāṃ vacanaṃ śrutvā brahmā lokapitāmahaḥ<BR>
01,016.030a	tato nārāyaṇaṃ devaṃ brahmā vacanam abravīt<BR>
01,016.030c	vidhatsvaiṣāṃ balaṃ viṣṇo bhavān atra parāyaṇam<BR>
01,016.031	viṣṇur uvāca<BR>
01,016.031a	balaṃ dadāmi sarveṣāṃ karmaitad ye samāsthitāḥ<BR>
01,016.031c	kṣobhyatāṃ kalaśaḥ sarvair mandaraḥ parivartyatām<BR>
01,016.032	sūta uvāca<BR>
01,016.032a	nārāyaṇavacaḥ śrutvā balinas te mahodadheḥ<BR>
01,016.032c	tat payaḥ sahitā bhūyaś cakrire bhṛśam ākulam<BR>
01,016.032d*0268_01	tatra pūrvaṃ viṣaṃ jātaṃ tad brahmavacanāc chivaḥ<BR>
01,016.032d*0268_02	prāgrasal lokarakṣārthaṃ tato jyeṣṭhā samutthitā<BR>
01,016.032d*0268_03	kṛṣṇarūpadharā devī sarvābharaṇabhūṣitā<BR>
01,016.033a	tataḥ śatasahasrāṃśuḥ samāna iva sāgarāt<BR>
01,016.033c	prasannabhāḥ samutpannaḥ somaḥ śītāṃśur ujjvalaḥ<BR>
01,016.034a	śrīr anantaram utpannā ghṛtāt pāṇḍuravāsinī<BR>
01,016.034c	surā devī samutpannā turagaḥ pāṇḍuras tathā<BR>
01,016.035a	kaustubhaś ca maṇir divya utpanno 'mṛtasaṃbhavaḥ<BR>
01,016.035c	marīcivikacaḥ śrīmān nārāyaṇaürogataḥ<BR>
01,016.035d*0269_01	pārijātaś ca tatraiva surabhiś ca mahāmune<BR>
01,016.035d*0269_02	jajñāte tau tadā brahman sarvakāmaphalapradau<BR>
01,016.035d*0269_03	tato jajñe mahābhāga caturdanto mahāgajaḥ<BR>
01,016.036a	śrīḥ surā caiva somaś ca turagaś ca manojavaḥ<BR>
01,016.036b*0270_01	ataḥ paraṃ mahākāyaś caturdaṃṣṭro mahotkaṭaḥ<BR>
01,016.036b*0270_02	airāvaṇas tu nāgendra utthito 'mṛtasaṃbhavaḥ<BR>
01,016.036b*0271_01	viṣaṃ jyeṣṭhā ca somaś ca śrīḥ surā turagas tathā<BR>
01,016.036b*0271_02	kaustubhaś cāpsarāś caiva airāvatamahāgajaḥ<BR>
01,016.036b*0272_01	kapilā kāmavṛkṣaś ca kaustubhaś cāpsarogaṇāḥ<BR>
01,016.036b*0273_01	airāvataḥ sa vai nāgo nāgānāṃ pravaraḥ śubhaḥ<BR>
01,016.036b*0274_01	śvetair dantaiś caturbhis tu mahākāyas tataḥ param<BR>
01,016.036b*0274_02	airāvaṇo mahānāgo 'bhavad vajrabhṛtā dhṛtaḥ<BR>
01,016.036b*0274_03	atinirmathanād eva kālakūṭas tataḥ paraḥ<BR>
01,016.036b*0274_04	jagad āvṛtya sahasā sadhūmo 'gnir iva jvalan<BR>
01,016.036b*0274_05	trailokyaṃ mohitaṃ yasya gandham āghrāya tad viṣam<BR>
01,016.036b*0274_06	dadhāra bhagavān kaṇṭhe mantramūrtir maheśvaraḥ<BR>
01,016.036b*0274_07	tadā prabhṛti devas tu nīlakaṇṭha iti śrutiḥ<BR>
01,016.036b*0275_01	etasminn antare daityā devān nirjitya kṛtsnaśaḥ<BR>
01,016.036b*0275_02	jagṛhur amṛtaṃ divyaṃ devā vimanaso 'bhavan<BR>
01,016.036b*0276_01	prāgrasal lokarakṣārthaṃ brahmaṇo vacanāc chivaḥ<BR>
01,016.036b*0277_01	etat tad adbhutaṃ dṛṣṭvā nirāśā dānavāḥ sthitāḥ<BR>
01,016.036b*0277_02	amṛtārthe ca lakṣmyarthe mahāntaṃ vairam āśritāḥ<BR>
01,016.036c	yato devās tato jagmur ādityapatham āśritāḥ<BR>
01,016.036d@011_0001	bhramamāṇasya tu girer mandarasya tu vipruṣaḥ<BR>
01,016.036d@011_0002	teṣv aṣṭāpsaraso jajñe ṣaṣṭiḥ koṭyo varāṅganāḥ<BR>
01,016.036d@011_0003	ajarāmarāś cārurūpāḥ pīnaśroṇipayodharāḥ<BR>
01,016.036d@011_0004	yāsāṃ saṃdarśanān martyaḥ unmattaka ivābhavat<BR>
01,016.037a	dhanvantaris tato devo vapuṣmān udatiṣṭhata<BR>
01,016.037c	śvetaṃ kamaṇḍaluṃ bibhrad amṛtaṃ yatra tiṣṭhati<BR>
01,016.038a	etad atyadbhutaṃ dṛṣṭvā dānavānāṃ samutthitaḥ<BR>
01,016.038c	amṛtārthe mahān nādo mamedam iti jalpatām<BR>
01,016.039a	tato nārāyaṇo māyām āsthito mohinīṃ prabhuḥ<BR>
01,016.039c	strīrūpam adbhutaṃ kṛtvā dānavān abhisaṃśritaḥ<BR>
01,016.040a	tatas tad amṛtaṃ tasyai dadus te mūḍhacetasaḥ<BR>
01,016.040c	striyai dānavadaiteyāḥ sarve tadgatamānasāḥ<BR>
01,016.040d*0278_01	sā tu nārāyaṇī māyā dhārayantī kamaṇḍalum<BR>
01,016.040d*0278_02	āsyamāneṣu daityeṣu paṅktyā ca prati dānavaiḥ<BR>
01,016.040d*0278_03	devān apāyayad devī na daityāṃs te ca cukruśuḥ<BR>
01,017.001	sūta uvāca<BR>
01,017.001a	athāvaraṇamukhyāni nānāpraharaṇāni ca<BR>
01,017.001c	pragṛhyābhyadravan devān sahitā daityadānavāḥ<BR>
01,017.002a	tatas tad amṛtaṃ devo viṣṇur ādāya vīryavān<BR>
01,017.002c	jahāra dānavendrebhyo nareṇa sahitaḥ prabhuḥ<BR>
01,017.003a	tato devagaṇāḥ sarve papus tad amṛtaṃ tadā<BR>
01,017.003c	viṣṇoḥ sakāśāt saṃprāpya saṃbhrame tumule sati<BR>
01,017.003d*0279_01	pāyayaty amṛtaṃ devān harau bāhubalena ca<BR>
01,017.003d*0279_02	nirodhayati cāpena dūrīkṛtya dhanurdharān<BR>
01,017.004a	tataḥ pibatsu tatkālaṃ deveṣv amṛtam īpsitam<BR>
01,017.004b*0280_01	ye ye 'mṛtaṃ pibanti sma te te yudhyanti dānavaiḥ<BR>
01,017.004c	rāhur vibudharūpeṇa dānavaḥ prāpibat tadā<BR>
01,017.005a	tasya kaṇṭham anuprāpte dānavasyāmṛte tadā<BR>
01,017.005c	ākhyātaṃ candrasūryābhyāṃ surāṇāṃ hitakāmyayā<BR>
01,017.006a	tato bhagavatā tasya śiraś chinnam alaṃkṛtam<BR>
01,017.006c	cakrāyudhena cakreṇa pibato 'mṛtam ojasā<BR>
01,017.007a	tac chailaśṛṅgapratimaṃ dānavasya śiro mahat<BR>
01,017.007c	cakreṇotkṛttam apatac cālayad vasudhātalam<BR>
01,017.007d*0281_01	cakracchinnaṃ kham utpatya nanādātibhayaṃkaram<BR>
01,017.007d*0282_01	tat kabandhaṃ papātāsya visphurad dharaṇītale<BR>
01,017.007d*0282_02	saparvatavanadvīpāṃ daityasyākampayan mahīm<BR>
01,017.007d*0283_01	trayodaśasahasrāṇi yojanāni samantataḥ<BR>
01,017.008a	tato vairavinirbandhaḥ kṛto rāhumukhena vai<BR>
01,017.008c	śāśvataś candrasūryābhyāṃ grasaty adyāpi caiva tau<BR>
01,017.009a	vihāya bhagavāṃś cāpi strīrūpam atulaṃ hariḥ<BR>
01,017.009c	nānāpraharaṇair bhīmair dānavān samakampayat<BR>
01,017.010a	tataḥ pravṛttaḥ saṃgrāmaḥ samīpe lavaṇāmbhasaḥ<BR>
01,017.010c	surāṇām asurāṇāṃ ca sarvaghorataro mahān<BR>
01,017.011a	prāsāḥ suvipulās tīkṣṇā nyapatanta sahasraśaḥ<BR>
01,017.011c	tomarāś ca sutīkṣṇāgrāḥ śastrāṇi vividhāni ca<BR>
01,017.012a	tato 'surāś cakrabhinnā vamanto rudhiraṃ bahu<BR>
01,017.012c	asiśaktigadārugṇā nipetur dharaṇītale<BR>
01,017.013a	chinnāni paṭṭiśaiś cāpi śirāṃsi yudhi dāruṇe<BR>
01,017.013c	taptakāñcanajālāni nipetur aniśaṃ tadā<BR>
01,017.014a	rudhireṇāvaliptāṅgā nihatāś ca mahāsurāḥ<BR>
01,017.014c	adrīṇām iva kūṭāni dhāturaktāni śerate<BR>
01,017.014d*0284_01	tato halahalāśabdaḥ saṃbabhūva samantataḥ<BR>
01,017.015a	hāhākāraḥ samabhavat tatra tatra sahasraśaḥ<BR>
01,017.015c	anyonyaṃ chindatāṃ śastrair āditye lohitāyati<BR>
01,017.016a	parighaiś cāyasaiḥ pītaiḥ saṃnikarṣe ca muṣṭibhiḥ<BR>
01,017.016c	nighnatāṃ samare 'nyonyaṃ śabdo divam ivāspṛśat<BR>
01,017.017a	chindhi bhindhi pradhāvadhvaṃ pātayābhisareti ca<BR>
01,017.017c	vyaśrūyanta mahāghorāḥ śabdās tatra samantataḥ<BR>
01,017.018a	evaṃ sutumule yuddhe vartamāne bhayāvahe<BR>
01,017.018c	naranārāyaṇau devau samājagmatur āhavam<BR>
01,017.019a	tatra divyaṃ dhanur dṛṣṭvā narasya bhagavān api<BR>
01,017.019c	cintayām āsa vai cakraṃ viṣṇur dānavasūdanam<BR>
01,017.020a	tato 'mbarāc cintitamātram āgataṃ; mahāprabhaṃ cakram amitratāpanam<BR>
01,017.020c	vibhāvasos tulyam akuṇṭhamaṇḍalaṃ; sudarśanaṃ bhīmam ajayyam uttamam<BR>
01,017.021a	tad āgataṃ jvalitahutāśanaprabhaṃ; bhayaṃkaraṃ karikarabāhur acyutaḥ<BR>
01,017.021c	mumoca vai capalam udagravegavan; mahāprabhaṃ paranagarāvadāraṇam<BR>
01,017.022a	tad antakajvalanasamānavarcasaṃ; punaḥ punar nyapatata vegavat tadā<BR>
01,017.022c	vidārayad ditidanujān sahasraśaḥ; kareritaṃ puruṣavareṇa saṃyuge<BR>
01,017.023a	dahat kva cij jvalana ivāvalelihat; prasahya tān asuragaṇān nyakṛntata<BR>
01,017.023c	praveritaṃ viyati muhuḥ kṣitau tadā; papau raṇe rudhiram atho piśācavat<BR>
01,017.024a	athāsurā giribhir adīnacetaso; muhur muhuḥ suragaṇam ardayaṃs tadā<BR>
01,017.024c	mahābalā vigalitameghavarcasaḥ; sahasraśo gaganam abhiprapadya ha<BR>
01,017.025a	athāmbarād bhayajananāḥ prapedire; sapādapā bahuvidhamegharūpiṇaḥ<BR>
01,017.025c	mahādrayaḥ pravigalitāgrasānavaḥ; parasparaṃ drutam abhihatya sasvanāḥ<BR>
01,017.026a	tato mahī pravicalitā sakānanā; mahādripātābhihatā samantataḥ<BR>
01,017.026c	parasparaṃ bhṛśam abhigarjatāṃ muhū; raṇājire bhṛśam abhisaṃpravartite<BR>
01,017.027a	naras tato varakanakāgrabhūṣaṇair; maheṣubhir gaganapathaṃ samāvṛṇot<BR>
01,017.027c	vidārayan giriśikharāṇi patribhir; mahābhaye 'suragaṇavigrahe tadā<BR>
01,017.028a	tato mahīṃ lavaṇajalaṃ ca sāgaraṃ; mahāsurāḥ praviviśur arditāḥ suraiḥ<BR>
01,017.028c	viyadgataṃ jvalitahutāśanaprabhaṃ; sudarśanaṃ parikupitaṃ niśāmya ca<BR>
01,017.029a	tataḥ surair vijayam avāpya mandaraḥ; svam eva deśaṃ gamitaḥ supūjitaḥ<BR>
01,017.029c	vinādya khaṃ divam api caiva sarvaśas; tato gatāḥ saliladharā yathāgatam<BR>
01,017.030a	tato 'mṛtaṃ sunihitam eva cakrire; surāḥ parāṃ mudam abhigamya puṣkalām<BR>
01,017.030c	dadau ca taṃ nidhim amṛtasya rakṣituṃ; kirīṭine balabhid athāmaraiḥ saha<BR>
01,018.001	sūta uvāca<BR>
01,018.001a	etat te sarvam ākhyātam amṛtaṃ mathitaṃ yathā<BR>
01,018.001c	yatra so 'śvaḥ samutpannaḥ śrīmān atulavikramaḥ<BR>
01,018.002a	yaṃ niśāmya tadā kadrūr vinatām idam abravīt<BR>
01,018.002c	uccaiḥśravā nu kiṃvarṇo bhadre jānīhi māciram<BR>
01,018.003	vinatovāca<BR>
01,018.003a	śveta evāśvarājo 'yaṃ kiṃ vā tvaṃ manyase śubhe<BR>
01,018.003c	brūhi varṇaṃ tvam apy asya tato 'tra vipaṇāvahe<BR>
01,018.004	kadrūr uvāca<BR>
01,018.004a	kṛṣṇavālam ahaṃ manye hayam enaṃ śucismite<BR>
01,018.004c	ehi sārdhaṃ mayā dīvya dāsībhāvāya bhāmini<BR>
01,018.005	sūta uvāca<BR>
01,018.005a	evaṃ te samayaṃ kṛtvā dāsībhāvāya vai mithaḥ<BR>
01,018.005c	jagmatuḥ svagṛhān eva śvo drakṣyāva iti sma ha<BR>
01,018.006a	tataḥ putrasahasraṃ tu kadrūr jihmaṃ cikīrṣatī<BR>
01,018.006c	ājñāpayām āsa tadā vālā bhūtvāñjanaprabhāḥ<BR>
01,018.007a	āviśadhvaṃ hayaṃ kṣipraṃ dāsī na syām ahaṃ yathā<BR>
01,018.007c	tad vākyaṃ nānvapadyanta tāñ śaśāpa bhujaṃgamān<BR>
01,018.008a	sarpasatre vartamāne pāvako vaḥ pradhakṣyati<BR>
01,018.008c	janamejayasya rājarṣeḥ pāṇḍaveyasya dhīmataḥ<BR>
01,018.009a	śāpam enaṃ tu śuśrāva svayam eva pitāmahaḥ<BR>
01,018.009c	atikrūraṃ samuddiṣṭaṃ kadrvā daivād atīva hi<BR>
01,018.010a	sārdhaṃ devagaṇaiḥ sarvair vācaṃ tām anvamodata<BR>
01,018.010c	bahutvaṃ prekṣya sarpāṇāṃ prajānāṃ hitakāmyayā<BR>
01,018.011a	tigmavīryaviṣā hy ete dandaśūkā mahābalāḥ<BR>
01,018.011c	teṣāṃ tīkṣṇaviṣatvād dhi prajānāṃ ca hitāya vai<BR>
01,018.011d*0285_01	yuktaṃ mātrā kṛtaṃ teṣāṃ parapīḍopasarpiṇām<BR>
01,018.011d*0285_02	anyeṣām api sattvānāṃ nityaṃ doṣaparās tu ye<BR>
01,018.011d*0285_03	teṣāṃ prāṇāntiko daṇḍo daivena vinipātyate<BR>
01,018.011d*0285_04	evaṃ saṃbhāṣya devas tu pūjya kadrūṃ ca tāṃ tadā<BR>
01,018.011d*0285_05	āhūya kaśyapaṃ deva idaṃ vacanam abravīt<BR>
01,018.011d*0285_06	yad ete dandaśūkāś ca sarpā jātās tvayānagha<BR>
01,018.011d*0285_07	viṣolbaṇā mahābhogā mātrā śaptāḥ paraṃtapa<BR>
01,018.011d*0285_08	tatra manyus tvayā tāta na kartavyaḥ kathaṃ cana<BR>
01,018.011d*0285_09	dṛṣṭaṃ purātanaṃ hy etad yajñe sarpavināśanam<BR>
01,018.011d*0285_10	ity uktvā sṛṣṭikṛd devas taṃ prasādya prajāpatim<BR>
01,018.011e	prādād viṣahaṇīṃ vidyāṃ kāśyapāya mahātmane<BR>
01,018.011f*0286_01	evaṃ śapteṣu nāgeṣu kadrvā ca dvijasattama<BR>
01,018.011f*0286_02	udvignaḥ śāpatas tasyāḥ kadrūṃ karkoṭako 'bravīt<BR>
01,018.011f*0286_03	mātaraṃ paramaprītas tadā bhujagasattamaḥ<BR>
01,018.011f*0286_04	āviśya vājinaṃ mukhyaṃ vālo bhūtvāñjanaprabhaḥ<BR>
01,018.011f*0286_05	darśayiṣyāmi tatrāham ātmānaṃ kāmam āśvasa<BR>
01,018.011f*0286_06	evam astv iti taṃ putraṃ pratyuvāca yaśasvinī<BR>
01,019.001	sūta uvāca<BR>
01,019.001a	tato rajanyāṃ vyuṣṭāyāṃ prabhāta udite ravau<BR>
01,019.001c	kadrūś ca vinatā caiva bhaginyau te tapodhana<BR>
01,019.002a	amarṣite susaṃrabdhe dāsye kṛtapaṇe tadā<BR>
01,019.002b*0287_01	sāgarasya paraṃ pāraṃ velāvanavibhūṣitam<BR>
01,019.002c	jagmatus turagaṃ draṣṭum ucchaiḥśravasam antikāt<BR>
01,019.003a	dadṛśāte tadā tatra samudraṃ nidhim ambhasām<BR>
01,019.003b*0288_01	mahāntam udakāgādhaṃ kṣobhyamāṇaṃ mahāsvanam<BR>
01,019.003c	timiṃgilajhaṣākīrṇaṃ makarair āvṛtaṃ tathā<BR>
01,019.004a	sattvaiś ca bahusāhasrair nānārūpaiḥ samāvṛtam<BR>
01,019.004b*0289_01	bhīṣaṇair vikṛtair anyair ghorair jalacarais tathā<BR>
01,019.004c	ugrair nityam anādhṛṣyaṃ kūrmagrāhasamākulam<BR>
01,019.005a	ākaraṃ sarvaratnānām ālayaṃ varuṇasya ca<BR>
01,019.005c	nāgānām ālayaṃ ramyam uttamaṃ saritāṃ patim<BR>
01,019.006a	pātālajvalanāvāsam asurāṇāṃ ca bandhanam<BR>
01,019.006c	bhayaṃkaraṃ ca sattvānāṃ payasāṃ nidhim arṇavam<BR>
01,019.007a	śubhaṃ divyam amartyānām amṛtasyākaraṃ param<BR>
01,019.007c	aprameyam acintyaṃ ca supuṇyajalam adbhutam<BR>
01,019.008a	ghoraṃ jalacarārāvaraudraṃ bhairavanisvanam<BR>
01,019.008c	gambhīrāvartakalilaṃ sarvabhūtabhayaṃkaram<BR>
01,019.009a	velādolānilacalaṃ kṣobhodvegasamutthitam<BR>
01,019.009c	vīcīhastaiḥ pracalitair nṛtyantam iva sarvaśaḥ<BR>
01,019.010a	candravṛddhikṣayavaśād udvṛttormidurāsadam<BR>
01,019.010c	pāñcajanyasya jananaṃ ratnākaram anuttamam<BR>
01,019.011a	gāṃ vindatā bhagavatā govindenāmitaujasā<BR>
01,019.011c	varāharūpiṇā cāntarvikṣobhitajalāvilam<BR>
01,019.012a	brahmarṣiṇā ca tapatā varṣāṇāṃ śatam atriṇā<BR>
01,019.012c	anāsāditagādhaṃ ca pātālatalam avyayam<BR>
01,019.013a	adhyātmayoganidrāṃ ca padmanābhasya sevataḥ<BR>
01,019.013c	yugādikālaśayanaṃ viṣṇor amitatejasaḥ<BR>
01,019.013d*0290_01	vajrapātanasaṃtrastamainākasyābhayapradam<BR>
01,019.013d*0290_02	ḍimbāhavārditānāṃ ca asurāṇāṃ parāyaṇam<BR>
01,019.014a	vaḍavāmukhadīptāgnes toyahavyapradaṃ śubham<BR>
01,019.014c	agādhapāraṃ vistīrṇam aprameyaṃ saritpatim<BR>
01,019.015a	mahānadībhir bahvībhiḥ spardhayeva sahasraśaḥ<BR>
01,019.015c	abhisāryamāṇam aniśaṃ dadṛśāte mahārṇavam<BR>
01,019.015d*0291_01	āpūryamāṇam atyarthaṃ nṛtyamānam ivormibhiḥ<BR>
01,019.016a	gambhīraṃ timimakarograsaṃkulaṃ taṃ; garjantaṃ jalacararāvaraudranādaiḥ<BR>
01,019.016c	vistīrṇaṃ dadṛśatur ambaraprakāśaṃ; te 'gādhaṃ nidhim urum ambhasām anantam<BR>
01,019.017a	ity evaṃ jhaṣamakarormisaṃkulaṃ taṃ; gambhīraṃ vikasitam ambaraprakāśam<BR>
01,019.017c	pātālajvalanaśikhāvidīpitaṃ taṃ; paśyantyau drutam abhipetatus tadānīm<BR>
01,019.017d@012=0000	sautir uvāca<BR>
01,019.017d@012_0001	tatas te paṇitaṃ kṛtvā bhaginyau dvijasattama<BR>
01,019.017d@012_0002	jagmatuḥ paramaprīte paraṃ pāraṃ mahodadheḥ<BR>
01,019.017d@012_0003	kadrūś ca vinatā caiva dākṣāyaṇyau vihāyasā<BR>
01,019.017d@012_0004	ālokayantyāv akṣobhyaṃ samudraṃ nidhim ambhasām<BR>
01,019.017d@012_0005	vāyunātīva mahatā kṣobhyamāṇaṃ mahāsvanam<BR>
01,019.017d@012_0006	timiṃgilasamākīrṇaṃ makarair āvṛtaṃ tathā<BR>
01,019.017d@012_0007	saṃyutaṃ bahusāhasraiḥ sattvair nānāvidhair api<BR>
01,019.017d@012_0008	ghorair ghoram anādhṛṣyaṃ gambhīram atibhairavam<BR>
01,019.017d@012_0009	ākaraṃ sarvaratnānām ālayaṃ varuṇasya ca<BR>
01,019.017d@012_0010	nāgānām ālayaṃ cāpi suramyaṃ saritāṃ patim<BR>
01,019.017d@012_0011	pātālajvalanāvāsam asurāṇāṃ tathālayam<BR>
01,019.017d@012_0012	bhayaṃkarāṇāṃ sattvānāṃ payaso nidhim avyayam<BR>
01,019.017d@012_0013	śubhaṃ divyam amartyānām amṛtasyākaraṃ param<BR>
01,019.017d@012_0014	aprameyam acintyaṃ ca supuṇyajalasaṃmitam<BR>
01,019.017d@012_0015	mahānadībhir bahvībhis tatra tatra sahasraśaḥ<BR>
01,019.017d@012_0016	āpūryamāṇam atyarthaṃ nṛtyantam iva cormibhiḥ<BR>
01,020.001	sūta uvāca<BR>
01,020.001@013_0001	nāgāś ca saṃvidaṃ kṛtvā kartavyam iti tad vacaḥ<BR>
01,020.001@013_0002	niḥsnehā vai dahen mātā asaṃprāptamanorathā<BR>
01,020.001@013_0003	prasannā mokṣayed asmāṃs tasmāc chāpāc ca bhāminī<BR>
01,020.001@013_0004	kṛṣṇaṃ pucchaṃ kariṣyāmas turagasya na saṃśayaḥ<BR>
01,020.001@013_0005	tathā hi gatvā te tasya pucche vālā iva sthitāḥ<BR>
01,020.001@013_0006	etasminn antare te tu sapatnyau paṇite tadā<BR>
01,020.001a	taṃ samudram atikramya kadrūr vinatayā saha<BR>
01,020.001c	nyapatat turagābhyāśe nacirād iva śīghragā<BR>
01,020.001d*0292_01	tatas te taṃ hayaśreṣṭhaṃ dadṛśāte mahājavam<BR>
01,020.001d*0292_02	śaśāṅkakiraṇaprakhyaṃ kālavālam ubhe tadā<BR>
01,020.002a	niśāmya ca bahūn vālān kṛṣṇān pucchaṃ samāśritān<BR>
01,020.002b*0293_01	viṣaṇṇavadanā tatra vinatā sarvato 'bhavat<BR>
01,020.002b*0293_02	dṛṣṭvā kṛṣṇaṃ tu pucchaṃ sā vājirājasya vismitā<BR>
01,020.002b*0293_03	avākśirā dīnamanā kadrvā dāsatvam āgatā<BR>
01,020.002c	vinatāṃ viṣaṇṇavadanāṃ kadrūr dāsye nyayojayat<BR>
01,020.003a	tataḥ sā vinatā tasmin paṇitena parājitā<BR>
01,020.003c	abhavad duḥkhasaṃtaptā dāsībhāvaṃ samāsthitā<BR>
01,020.004a	etasminn antare caiva garuḍaḥ kāla āgate<BR>
01,020.004c	vinā mātrā mahātejā vidāryāṇḍam ajāyata<BR>
01,020.004d*0294_01	mahāsattvabalopetaḥ sarvā vidyotayan diśaḥ<BR>
01,020.004d*0294_02	kāmarūpaḥ kāmagamaḥ kāmavīryo vihaṃgamaḥ<BR>
01,020.005a	agnirāśir ivodbhāsan samiddho 'tibhayaṃkaraḥ<BR>
01,020.005b*0295_01	vidyudvispaṣṭapiṅgākṣo yugāntāgnisamaprabhaḥ<BR>
01,020.005c	pravṛddhaḥ sahasā pakṣī mahākāyo nabhogataḥ<BR>
01,020.005d*0296_01	ghoro ghorasvano raudro vahnir aurva ivāparaḥ<BR>
01,020.006a	taṃ dṛṣṭvā śaraṇaṃ jagmuḥ prajāḥ sarvā vibhāvasum<BR>
01,020.006c	praṇipatyābruvaṃś cainam āsīnaṃ viśvarūpiṇam<BR>
01,020.007a	agne mā tvaṃ pravardhiṣṭhāḥ kaccin no na didhakṣasi<BR>
01,020.007c	asau hi rāśiḥ sumahān samiddhas tava sarpati<BR>
01,020.008	agnir uvāca<BR>
01,020.008a	naitad evaṃ yathā yūyaṃ manyadhvam asurārdanāḥ<BR>
01,020.008c	garuḍo balavān eṣa mama tulyaḥ svatejasā<BR>
01,020.008d*0297_01	jātaḥ paramatejasvī vinatānandavardhanaḥ<BR>
01,020.008d*0297_02	tejorāśim imaṃ dṛṣṭvā yuṣmān mohaḥ samāviśat<BR>
01,020.008d*0298_01	nāgakṣayakaraś caiva kāśyapeyo mahābalaḥ<BR>
01,020.008d*0298_02	devānāṃ ca hite yuktas tv ahito daityarakṣasām<BR>
01,020.008d*0298_03	na bhīḥ kāryā kathaṃ cātra paśyadhvaṃ sahitā mama<BR>
01,020.009	sūta uvāca<BR>
01,020.009a	evam uktās tato gatvā garuḍaṃ vāgbhir astuvan<BR>
01,020.009c	adūrād abhyupetyainaṃ devāḥ sarṣigaṇās tadā<BR>
01,020.010a	tvam ṛṣis tvaṃ mahābhāgas tvaṃ devaḥ patageśvaraḥ<BR>
01,020.010c	tvaṃ prabhus tapanaprakhyas tvaṃ nas trāṇam anuttamam<BR>
01,020.010d*0299_01	tvaṃ vibhus tapanaḥ sūryaḥ parameṣṭhī prajāpatiḥ<BR>
01,020.010d*0299_02	tvam indras tvaṃ hayamukhas tvaṃ śaras tvaṃ jagatpatiḥ<BR>
01,020.010d*0299_03	tvaṃ mukhaṃ padmajo vipras tvam agniḥ pavanas tathā<BR>
01,020.010d*0299_04	tvaṃ hi dhātā vidhātā ca tvaṃ viṣṇuḥ surasattamaḥ<BR>
01,020.010d*0299_05	tvaṃ mahān abhibhūḥ śaśvad amṛtaṃ tvaṃ mahad yaśaḥ<BR>
01,020.010d*0299_06	tvaṃ prabhās tvam abhipretaṃ tvaṃ nas trāṇam anuttamam<BR>
01,020.010d*0299_07	tvaṃ gatiḥ satataṃ tvattaḥ kathaṃ naḥ prāpnuyād bhayam<BR>
01,020.011a	balormimān sādhur adīnasattvaḥ; samṛddhimān duṣprasahas tvam eva<BR>
01,020.011c	tapaḥ śrutaṃ sarvam ahīnakīrte; anāgataṃ copagataṃ ca sarvam<BR>
01,020.012a	tvam uttamaḥ sarvam idaṃ carācaraṃ; gabhastibhir bhānur ivāvabhāsase<BR>
01,020.012c	samākṣipan bhānumataḥ prabhāṃ muhus; tvam antakaḥ sarvam idaṃ dhruvādhruvam<BR>
01,020.013a	divākaraḥ parikupito yathā dahet; prajās tathā dahasi hutāśanaprabha<BR>
01,020.013c	bhayaṃkaraḥ pralaya ivāgnir utthito; vināśayan yugaparivartanāntakṛt<BR>
01,020.014a	khageśvaraṃ śaraṇam upasthitā vayaṃ; mahaujasaṃ vitimiram abhragocaram<BR>
01,020.014c	mahābalaṃ garuḍam upetya khecaraṃ; parāvaraṃ varadam ajayyavikramam<BR>
01,020.014d*0300_01	jvalanasamānavarcasam | taḍitprabham |<BR>
01,020.014d*0301_01	tavaujasā sarvam idaṃ pratāpitaṃ<BR>
01,020.014d*0301_02	jagat prabho taptasuvarṇavarcasā<BR>
01,020.014d*0301_03	bhayānvitā nabhasi vimānagāminaḥ<BR>
01,020.014d*0301_04	vimānitā vipathagatiṃ prayānti te<BR>
01,020.014d*0301_05	ṛṣeḥ sutas tvam asi dayāvataḥ prabho<BR>
01,020.014d*0301_06	mahātmanaḥ khagavara kaśyapasya ha<BR>
01,020.014d*0301_07	sa mā krudhaḥ kuru jagato dayāṃ parāṃ<BR>
01,020.014d*0301_08	tvam īśvaraḥ praśamam upaihi pāhi naḥ<BR>
01,020.014d*0301_09	mahāśanisphuritasamasvanena te<BR>
01,020.014d*0301_10	diśo 'mbaraṃ tridivam iyaṃ ca medinī<BR>
01,020.014d*0301_11	calanti naḥ khaga hṛdayāni cāniśaṃ<BR>
01,020.014d*0301_12	nigṛhyatāṃ vapur idam agnisaṃnibham<BR>
01,020.014d*0301_13	tava dyutiṃ kupitakṛtāntasaṃnibhāṃ<BR>
01,020.014d*0301_14	niśāmya naś calati mano vyavasthitam<BR>
01,020.014d*0301_15	prasīda naḥ patagapate prayācatāṃ<BR>
01,020.014d*0301_16	śivaś ca no bhava bhagavan sukhāvahaḥ<BR>
01,020.014d*0302_01	tvaṃ pāhi sarvāṃś ca surān mahātmanaḥ<BR>
01,020.015a	evaṃ stutaḥ suparṇas tu devaiḥ sarṣigaṇais tadā<BR>
01,020.015c	tejasaḥ pratisaṃhāram ātmanaḥ sa cakāra ha<BR>
01,020.015d@014=0000	sautir uvāca<BR>
01,020.015d@014=0003	suparṇa uvāca<BR>
01,020.015d@014=0005	sautir uvāca<BR>
01,020.015d@014=0010	rurur uvāca<BR>
01,020.015d@014=0012	pramatir uvāca<BR>
01,020.015d@014=0024	devā ūcuḥ<BR>
01,020.015d@014=0027	pitāmaha uvāca<BR>
01,020.015d@014=0034	pramatir uvāca<BR>
01,020.015d@014_0001	sa śrutvāthātmano dehaṃ suparṇaḥ prekṣya ca svayam<BR>
01,020.015d@014_0002	śarīrapratisaṃhāram ātmanaḥ saṃpracakrame<BR>
01,020.015d@014_0003	na me sarvāṇi bhūtāni bibhiyur dehadarśanāt<BR>
01,020.015d@014_0004	bhīmarūpāt samudvignās tasmāt tejas tu saṃhare<BR>
01,020.015d@014_0005	aruṇaṃ cātmanaḥ pṛṣṭham āropya sa pitur gṛhāt<BR>
01,020.015d@014_0006	tataḥ kāmagamaḥ pakṣī kāmavīryo vihaṃgamaḥ<BR>
01,020.015d@014_0007	mātur antikam āgacchat parayā mudayā yutaḥ<BR>
01,020.015d@014_0008	tatrāruṇaḥ sa nikṣiptaḥ diśaṃ pūrvāṃ mahādyutiḥ<BR>
01,020.015d@014_0009	sūryatejovinihatāṃl lokān dagdhuṃ mahārathaḥ<BR>
01,020.015d@014_0010	kimarthaṃ bhagavān sūryo lokān dagdhumanās tadā<BR>
01,020.015d@014_0011	kim asyāpakṛtaṃ devair yenemaṃ manyur āviśat<BR>
01,020.015d@014_0012	candrādityair yadā rāhur ākhyāto hy amṛtaṃ piban<BR>
01,020.015d@014_0013	vairānubandhaṃ kṛtavāṃś candrāditye tadānagha<BR>
01,020.015d@014_0014	vadhyamāne graheṇātha āditye manyur āviśat<BR>
01,020.015d@014_0015	surārthāya samutpanno roṣo rāhos tu māṃ prati<BR>
01,020.015d@014_0016	bahvanarthakaraṃ pāpam eko 'haṃ samavāpnuyām<BR>
01,020.015d@014_0017	sahāya ekaḥ kāryeṣu na me kṛcchreṣu jāyate<BR>
01,020.015d@014_0018	paśyanti grasyamānaṃ māṃ saha devair divaukasaḥ<BR>
01,020.015d@014_0019	tasmāl lokavināśāya hy avatiṣṭhe na saṃśayaḥ<BR>
01,020.015d@014_0020	evaṃ kṛtamatiḥ sūryo hy astam abhyagamad girim<BR>
01,020.015d@014_0021	tato 'rdharātrasamaye sarvalokabhayāvahaḥ<BR>
01,020.015d@014_0022	utpatsyate mahān dāhas trailokyasya vināśanaḥ<BR>
01,020.015d@014_0023	tato devāḥ sarṣigaṇā upagamya pitāmaham<BR>
01,020.015d@014_0024	bhagavan kimidaṃ cādya mahad dāhakṛtaṃ bhayam<BR>
01,020.015d@014_0025	na tāvad dṛśyate sūryaḥ kṣapeyaṃ na prabhāti ca<BR>
01,020.015d@014_0026	udite bhagavan bhānau katham etad bhaviṣyati<BR>
01,020.015d@014_0027	eṣa lokavināśāya ravir udyantum udyataḥ<BR>
01,020.015d@014_0028	dṛśyann eva hi lokān sa bhasmarāśīkariṣyati<BR>
01,020.015d@014_0029	tasya pratividhānaṃ ca vihitaṃ pūrvam eva hi<BR>
01,020.015d@014_0030	kaśyapasya suto vidvān aruṇety abhiviśrutaḥ<BR>
01,020.015d@014_0031	mahākāyo mahātejāḥ sa sthāsyati puro raveḥ<BR>
01,020.015d@014_0032	kariṣyati ca sārathyaṃ tejaś cāsya hariṣyati<BR>
01,020.015d@014_0033	lokānāṃ śāntir evaṃ syād ṛṣīṇāṃ ca divaukasām<BR>
01,020.015d@014_0034	tataḥ pitāmahājñātaḥ sarvaṃ cakre tadāruṇaḥ<BR>
01,020.015d@014_0035	uditaś caiva savitā aruṇena tadāvṛtaḥ<BR>
01,020.015d@014_0036	etat te sarvam ākhyātaṃ yat sūryaṃ manyur āviśat<BR>
01,020.015d@014_0037	aruṇaś ca yathaivāsya sārathyam akarot prabhuḥ<BR>
01,020.015d@014_0038	bhūya evāparaṃ praśnaṃ śṛṇu pūrvam udāhṛtam<BR>
01,021.001	sūta uvāca<BR>
01,021.001a	tataḥ kāmagamaḥ pakṣī mahāvīryo mahābalaḥ<BR>
01,021.001c	mātur antikam āgacchat paraṃ tīraṃ mahodadheḥ<BR>
01,021.002a	yatra sā vinatā tasmin paṇitena parājitā<BR>
01,021.002c	atīva duḥkhasaṃtaptā dāsībhāvam upāgatā<BR>
01,021.003a	tataḥ kadā cid vinatāṃ pravaṇāṃ putrasaṃnidhau<BR>
01,021.003c	kāla āhūya vacanaṃ kadrūr idam abhāṣata<BR>
01,021.004a	nāgānām ālayaṃ bhadre suramyaṃ ramaṇīyakam<BR>
01,021.004c	samudrakukṣāv ekānte tatra māṃ vinate vaha<BR>
01,021.005a	tataḥ suparṇamātā tām avahat sarpamātaram<BR>
01,021.005c	pannagān garuḍaś cāpi mātur vacanacoditaḥ<BR>
01,021.006a	sa sūryasyābhito yāti vainateyo vihaṃgamaḥ<BR>
01,021.006c	sūryaraśmiparītāś ca mūrcchitāḥ pannagābhavan<BR>
01,021.006e	tadavasthān sutān dṛṣṭvā kadrūḥ śakram athāstuvat<BR>
01,021.007a	namas te devadeveśa namas te balasūdana<BR>
01,021.007c	namucighna namas te 'stu sahasrākṣa śacīpate<BR>
01,021.008a	sarpāṇāṃ sūryataptānāṃ vāriṇā tvaṃ plavo bhava<BR>
01,021.008c	tvam eva paramaṃ trāṇam asmākam amarottama<BR>
01,021.009a	īśo hy asi payaḥ sraṣṭuṃ tvam analpaṃ puraṃdara<BR>
01,021.009c	tvam eva meghas tvaṃ vāyus tvam agnir vaidyuto 'mbare<BR>
01,021.010a	tvam abhraghanavikṣeptā tvām evāhuḥ punar ghanam<BR>
01,021.010c	tvaṃ vajram atulaṃ ghoraṃ ghoṣavāṃs tvaṃ balāhakaḥ<BR>
01,021.011a	sraṣṭā tvam eva lokānāṃ saṃhartā cāparājitaḥ<BR>
01,021.011c	tvaṃ jyotiḥ sarvabhūtānāṃ tvam ādityo vibhāvasuḥ<BR>
01,021.012a	tvaṃ mahad bhūtam āścaryaṃ tvaṃ rājā tvaṃ surottamaḥ<BR>
01,021.012c	tvaṃ viṣṇus tvaṃ sahasrākṣas tvaṃ devas tvaṃ parāyaṇam<BR>
01,021.013a	tvaṃ sarvam amṛtaṃ deva tvaṃ somaḥ paramārcitaḥ<BR>
01,021.013c	tvaṃ muhūrtas tithiś ca tvaṃ lavas tvaṃ vai punaḥ kṣaṇaḥ<BR>
01,021.014a	śuklas tvaṃ bahulaś caiva kalā kāṣṭhā truṭis tathā<BR>
01,021.014c	saṃvatsarartavo māsā rajanyaś ca dināni ca<BR>
01,021.015a	tvam uttamā sagirivanā vasuṃdharā; sabhāskaraṃ vitimiram ambaraṃ tathā<BR>
01,021.015c	mahodadhiḥ satimitimiṃgilas tathā; mahormimān bahumakaro jhaṣālayaḥ<BR>
01,021.016a	mahad yaśas tvam iti sadābhipūjyase; manīṣibhir muditamanā maharṣibhiḥ<BR>
01,021.016c	abhiṣṭutaḥ pibasi ca somam adhvare; vaṣaṭkṛtāny api ca havīṃṣi bhūtaye<BR>
01,021.017a	tvaṃ vipraiḥ satatam ihejyase phalārthaṃ; vedāṅgeṣv atulabalaugha gīyase ca<BR>
01,021.017c	tvaddhetor yajanaparāyaṇā dvijendrā; vedāṅgāny abhigamayanti sarvavedaiḥ<BR>
01,022.001	sūta uvāca<BR>
01,022.001a	evaṃ stutas tadā kadrvā bhagavān harivāhanaḥ<BR>
01,022.001b*0303_01	meghān ājñāpayām āsa varṣadhvam udakaṃ śubham<BR>
01,022.001c	nīlajīmūtasaṃghātair vyoma sarvaṃ samāvṛṇot<BR>
01,022.002a	te meghā mumucus toyaṃ prabhūtaṃ vidyudujjvalāḥ<BR>
01,022.002c	parasparam ivātyarthaṃ garjantaḥ satataṃ divi<BR>
01,022.003a	saṃghātitam ivākāśaṃ jaladaiḥ sumahādbhutaiḥ<BR>
01,022.003c	sṛjadbhir atulaṃ toyam ajasraṃ sumahāravaiḥ<BR>
01,022.004a	saṃpranṛttam ivākāśaṃ dhārormibhir anekaśaḥ<BR>
01,022.004c	meghastanitanirghoṣam ambaraṃ samapadyata<BR>
01,022.004c*0304_01	. . . . . . . . vidyutpavanakampitaiḥ<BR>
01,022.004c*0304_02	tair meghaiḥ saṃtatāsāraṃ varṣadbhir aniśaṃ tadā<BR>
01,022.004c*0304_03	naṣṭacandrārkakiraṇam<BR>
01,022.005a	nāgānām uttamo harśas tadā varṣati vāsave<BR>
01,022.005c	āpūryata mahī cāpi salilena samantataḥ<BR>
01,022.005d*0305_01	rasātalam anuprāptaṃ śītalaṃ vimalaṃ jalam<BR>
01,022.005d*0305_02	tadā bhūr abhavac channā jalormibhir anekaśaḥ<BR>
01,022.005d*0305_03	rāmaṇīyakam āgacchan mātrā saha bhujaṃgamāḥ<BR>
01,023.001	sūta uvāca<BR>
01,023.001*0306_01	saṃprahṛṣṭās tato nāgā jaladhārāplutās tadā<BR>
01,023.001a	suparṇenohyamānās te jagmus taṃ deśam āśu vai<BR>
01,023.001b*0307_01	taṃ dvīpaṃ makarāvāsaṃ vihitaṃ viśvakarmaṇā<BR>
01,023.001b*0307_02	indratulyabalā ghoraṃ dadṛśuḥ sarvam āyatam<BR>
01,023.001b*0307_03	suparṇasahitāḥ sarpāḥ kānanaṃ ca manoramam<BR>
01,023.001c	sāgarāmbuparikṣiptaṃ pakṣisaṃghanināditam<BR>
01,023.002a	vicitraphalapuṣpābhir vanarājibhir āvṛtam<BR>
01,023.002c	bhavanair āvṛtaṃ ramyais tathā padmākarair api<BR>
01,023.003a	prasannasalilaiś cāpi hradaiś citrair vibhūṣitam<BR>
01,023.003c	divyagandhavahaiḥ puṇyair mārutair upavījitam<BR>
01,023.004a	upajighradbhir ākāśaṃ vṛkṣair malayajair api<BR>
01,023.004c	śobhitaṃ puṣpavarṣāṇi muñcadbhir mārutoddhutaiḥ<BR>
01,023.004d*0308_01	vāyuvikṣiptakusumais tathānyair api pādapaiḥ<BR>
01,023.005a	kiradbhir iva tatrasthān nāgān puṣpāmbuvṛṣṭibhiḥ<BR>
01,023.005c	manaḥsaṃharṣaṇaṃ puṇyaṃ gandharvāpsarasāṃ priyam<BR>
01,023.005d*0309_01	mattabhramarasaṃghuṣṭaṃ manojñākṛtidarśanam<BR>
01,023.005d*0309_02	ramaṇīyaṃ śivaṃ puṇyaṃ sarvair janamanoharaiḥ<BR>
01,023.005e	nānāpakṣirutaṃ ramyaṃ kadrūputrapraharṣaṇam<BR>
01,023.006a	tat te vanaṃ samāsādya vijahruḥ pannagā mudā<BR>
01,023.006c	abruvaṃś ca mahāvīryaṃ suparṇaṃ patagottamam<BR>
01,023.007a	vahāsmān aparaṃ dvīpaṃ suramyaṃ vipulodakam<BR>
01,023.007c	tvaṃ hi deśān bahūn ramyān patan paśyasi khecara<BR>
01,023.008a	sa vicintyābravīt pakṣī mātaraṃ vinatāṃ tadā<BR>
01,023.008c	kiṃ kāraṇaṃ mayā mātaḥ kartavyaṃ sarpabhāṣitam<BR>
01,023.008d*0310_01	kimarthaṃ ca vayaṃ sarpān vahāmo durbalādhamān<BR>
01,023.008d*0311_01	evam uktas tadā tena vinatā prāha khecaram<BR>
01,023.008d*0311_02	putraṃ sarvaguṇopetaṃ mahāvīryabalācalam<BR>
01,023.009	vinatovāca<BR>
01,023.009a	dāsībhūtāsmy anāryāyā bhaginyāḥ patagottama<BR>
01,023.009c	paṇaṃ vitatham āsthāya sarpair upadhinā kṛtam<BR>
01,023.010	sūta uvāca<BR>
01,023.010a	tasmiṃs tu kathite mātrā kāraṇe gaganecaraḥ<BR>
01,023.010c	uvāca vacanaṃ sarpāṃs tena duḥkhena duḥkhitaḥ<BR>
01,023.011a	kim āhṛtya viditvā vā kiṃ vā kṛtveha pauruṣam<BR>
01,023.011c	dāsyād vo vipramucyeyaṃ satyaṃ śaṃsata lelihāḥ<BR>
01,023.012a	śrutvā tam abruvan sarpā āharāmṛtam ojasā<BR>
01,023.012c	tato dāsyād vipramokṣo bhavitā tava khecara<BR>
01,024.001	sūta uvāca<BR>
01,024.001a	ity ukto garuḍaḥ sarpais tato mātaram abravīt<BR>
01,024.001c	gacchāmy amṛtam āhartuṃ bhakṣyam icchāmi veditum<BR>
01,024.002	vinatovāca<BR>
01,024.002a	samudrakukṣāv ekānte niṣādālayam uttamam<BR>
01,024.002b*0312_01	bhavanāni niṣādānāṃ tatra santi dvijottama<BR>
01,024.002b*0312_02	pāpināṃ naṣṭalokānāṃ nirghṛṇānāṃ durātmanām<BR>
01,024.002c	sahasrāṇām anekānāṃ tān bhuktvāmṛtam ānaya<BR>
01,024.003a	na tu te brāhmaṇaṃ hantuṃ kāryā buddhiḥ kathaṃ cana<BR>
01,024.003c	avadhyaḥ sarvabhūtānāṃ brāhmaṇo hy analopamaḥ<BR>
01,024.004a	agnir arko viṣaṃ śastraṃ vipro bhavati kopitaḥ<BR>
01,024.004b*0313_01	evamādibhī rūpais tu satāṃ vai brāhmaṇo mataḥ<BR>
01,024.004b*0313_02	sa te tāta na hantavyaḥ saṃkruddhenāpi sarvadā<BR>
01,024.004b*0313_03	brāhmaṇānām abhidroho na kartavyaḥ kathaṃ cana<BR>
01,024.004b*0313_04	na hy evam agnir nādityo bhasma kuryāt tathānagha<BR>
01,024.004b*0313_05	yathā kuryād abhikruddho brāhmaṇaḥ saṃśitavrataḥ<BR>
01,024.004b*0313_06	tad etair vividhair liṅgais tvaṃ vidyās taṃ dvijottamam<BR>
01,024.004b*0314_01	gurur hi sarvabhūtānāṃ brāhmaṇaḥ parikīrtitaḥ<BR>
01,024.004b*0315_01	tarhi vakṣyāmi vispaṣṭaṃ kāraṇaṃ tan nibodhatha<BR>
01,024.004c	bhūtānām agrabhug vipro varṇaśreṣṭhaḥ pitā guruḥ<BR>
01,024.005	garuḍa uvāca<BR>
01,024.005a	yathāham abhijānīyāṃ brāhmaṇaṃ lakṣaṇaiḥ śubhaiḥ<BR>
01,024.005c	tan me kāraṇato mātaḥ pṛcchato vaktum arhasi<BR>
01,024.005d*0316_01	kiṃrūpo brāhmaṇo mātaḥ kiṃśīlaḥ kiṃparākramaḥ<BR>
01,024.005d*0316_02	kiṃ svid agninibho bhāti kiṃ svit saumyapradarśanaḥ<BR>
01,024.006	vinatovāca<BR>
01,024.006@015_0001	mekhalājinadaṇḍena brahmacārīti lakṣayet<BR>
01,024.006@015_0002	śuklavastraḥ śucir dānto rukmakuṇḍalamaṇḍitaḥ<BR>
01,024.006@015_0003	vaiṇavīṃ dhārayan yaṣṭim upavītaṃ kamaṇḍalum<BR>
01,024.006@015_0004	etais tu lakṣaṇair yuktaṃ gṛhastham iti lakṣayet<BR>
01,024.006@015_0005	nakharomācitaṃ vipraṃ cīrājinajaṭādharam<BR>
01,024.006@015_0006	vanavāsarataṃ nityaṃ vanavāsīti lakṣayet<BR>
01,024.006@015_0007	muṇḍī tridaṇḍī kāṣāyī kamaṇḍaludharo yatiḥ<BR>
01,024.006@015_0008	etais tu lakṣaṇaiḥ putra viddhi tān brāhmaṇān ṛjūn<BR>
01,024.006a	yas te kaṇṭham anuprāpto nigīrṇaṃ baḍiśaṃ yathā<BR>
01,024.006c	dahed aṅgāravat putra taṃ vidyād brāhmaṇarṣabham<BR>
01,024.007	sūta uvāca<BR>
01,024.007a	provāca cainaṃ vinatā putrahārdād idaṃ vacaḥ<BR>
01,024.007b*0317_01	jaṭhare na ca jīryed yas taṃ jānīhi dvijottamam<BR>
01,024.007c	jānanty apy atulaṃ vīryam āśīrvādasamanvitam<BR>
01,024.007d*0318_01	putrahārdād uvācainaṃ vinatā garuḍaṃ tadā<BR>
01,024.007d*0319_01	prītā paramaduḥkhārtā nāgair viprakṛtā satī<BR>
01,024.008a	pakṣau te mārutaḥ pātu candraḥ pṛṣṭhaṃ tu putraka<BR>
01,024.008c	śiras tu pātu te vahnir bhāskaraḥ sarvam eva tu<BR>
01,024.008d*0320_01	viṣṇuḥ sarvagataḥ sarvam aṅgāni tava caiva ca<BR>
01,024.009a	ahaṃ ca te sadā putra śāntisvastiparāyaṇā<BR>
01,024.009b*0321_01	ihāsīnā bhaviṣyāmi svastikāre sadā ratā<BR>
01,024.009b*0322_01	vratopavāsaniyatā bhavāmi suralokataḥ<BR>
01,024.009b*0322_02	bhaviṣyati na saṃdeho yāvad āgamanaṃ tava<BR>
01,024.009c	ariṣṭaṃ vraja panthānaṃ vatsa kāryārthasiddhaye<BR>
01,024.010a	tataḥ sa mātur vacanaṃ niśamya; vitatya pakṣau nabha utpapāta<BR>
01,024.010c	tato niṣādān balavān upāgamad; bubhukṣitaḥ kāla ivāntako mahān<BR>
01,024.011a	sa tān niṣādān upasaṃharaṃs tadā; rajaḥ samuddhūya nabhaḥspṛśaṃ mahat<BR>
01,024.011c	samudrakukṣau ca viśoṣayan payaḥ; samīpagān bhūmidharān vicālayan<BR>
01,024.012a	tataḥ sa cakre mahad ānanaṃ tadā; niṣādamārgaṃ pratirudhya pakṣirāṭ<BR>
01,024.012b*0323_01	tadā nipatyāśanicaṇḍavikramaḥ<BR>
01,024.012b*0323_02	prasārya pakṣau sa niṣādam āgataḥ<BR>
01,024.012c	tato niṣādās tvaritāḥ pravavrajur; yato mukhaṃ tasya bhujaṃgabhojinaḥ<BR>
01,024.013a	tadānanaṃ vivṛtam atipramāṇavat; samabhyayur gaganam ivārditāḥ khagāḥ<BR>
01,024.013c	sahasraśaḥ pavanarajobhramohitā; mahānilapracalitapādape vane<BR>
01,024.014a	tataḥ khago vadanam amitratāpanaḥ; samāharat paricapalo mahābalaḥ<BR>
01,024.014c	niṣūdayan bahuvidhamatsyabhakṣiṇo; bubhukṣito gaganacareśvaras tadā<BR>
01,025.001	sūta uvāca<BR>
01,025.001a	tasya kaṇṭham anuprāpto brāhmaṇaḥ saha bhāryayā<BR>
01,025.001c	dahan dīpta ivāṅgāras tam uvācāntarikṣagaḥ<BR>
01,025.002a	dvijottama vinirgaccha tūrṇam āsyād apāvṛtāt<BR>
01,025.002c	na hi me brāhmaṇo vadhyaḥ pāpeṣv api rataḥ sadā<BR>
01,025.002d@016_0001	kathaṃ ca tvam ihāyāto niṣādānāṃ mahālayam<BR>
01,025.002d@016_0002	aspṛśyā yājināṃ nityaṃ satyaṃ ca vada me dvija<BR>
01,025.003a	bruvāṇam evaṃ garuḍaṃ brāhmaṇaḥ samabhāṣata<BR>
01,025.003b@016=0003	brāhmaṇa uvāca<BR>
01,025.003b@016_0003	madhyadeśāt samāyāto dhanārthī medinīṃ bhraman<BR>
01,025.003b@016_0004	tato niṣādān saṃprāpto ratiṃ cāpy atra labdhavān<BR>
01,025.003b@016_0005	gāṃ hiraṇyaṃ dhanaṃ dhānyaṃ ghaṭāṃś ca kaṭakāṃs tathā<BR>
01,025.003b@016_0006	niṣādā me prayacchanti satataṃ priyakāriṇaḥ<BR>
01,025.003b@016_0007	niṣādī śobhanā cātra bhāryā jātā khagottama<BR>
01,025.003b@016_0008	tayā saha vasan nityaṃ ratim agryām avāptavān<BR>
01,025.003c	niṣādī mama bhāryeyaṃ nirgacchatu mayā saha<BR>
01,025.003d@016_0009	tato 'haṃ nirgamiṣyāmi na nirgaccheyam anyathā<BR>
01,025.004	garuḍa uvāca<BR>
01,025.004a	etām api niṣādīṃ tvaṃ parigṛhyāśu niṣpata<BR>
01,025.004c	tūrṇaṃ saṃbhāvayātmānam ajīrṇaṃ mama tejasā<BR>
01,025.005	sūta uvāca<BR>
01,025.005a	tataḥ sa vipro niṣkrānto niṣādīsahitas tadā<BR>
01,025.005c	vardhayitvā ca garuḍam iṣṭaṃ deśaṃ jagāma ha<BR>
01,025.006a	sahabhārye viniṣkrānte tasmin vipre sa pakṣirāṭ<BR>
01,025.006c	vitatya pakṣāv ākāśam utpapāta manojavaḥ<BR>
01,025.007a	tato 'paśyat sa pitaraṃ pṛṣṭaś cākhyātavān pituḥ<BR>
01,025.007b*0324_01	yathānyāyam ameyātmā taṃ covāca mahān ṛṣiḥ<BR>
01,025.007b*0324_02	kaccid vaḥ kuśalaṃ nityaṃ bhojane bahulaṃ suta<BR>
01,025.007b*0324_03	kaccic ca mānuṣe loke tavānnaṃ vidyate bahu<BR>
01,025.007b*0325_01	samutpatyābhiviśrāntaḥ pitaraṃ ca sametya saḥ<BR>
01,025.007b*0326_01	vavande patatāṃ śreṣṭho brahma brahmavidāṃ prabhum<BR>
01,025.007b*0326_02	pṛṣṭaś ca pitrā balavān vainateyaḥ pratāpavān<BR>
01,025.007b*0326_03	kva gantāsīti vegena mama tvaṃ vaktum arhasi<BR>
01,025.007b*0327=00	garuḍa uvāca<BR>
01,025.007b*0327_01	mātā me kuśalā śaśvat tathā bhrātā tathā hy aham<BR>
01,025.007b*0327_02	na hi me kuśalaṃ tāta bhojane bahule sadā<BR>
01,025.007c	ahaṃ hi sarpaiḥ prahitaḥ somam āhartum udyataḥ<BR>
01,025.007e	mātur dāsyavimokṣārtham āhariṣye tam adya vai<BR>
01,025.008a	mātrā cāsmi samādiṣṭo niṣādān bhakṣayeti vai<BR>
01,025.008c	na ca me tṛptir abhavad bhakṣayitvā sahasraśaḥ<BR>
01,025.009a	tasmād bhoktavyam aparaṃ bhagavan pradiśasva me<BR>
01,025.009c	yad bhuktvāmṛtam āhartuṃ samarthaḥ syām ahaṃ prabho<BR>
01,025.009d*0328_01	kṣutpipāsāvighātārthaṃ bhakṣyam ākhyātu me bhavān<BR>
01,025.010	kaśyapa uvāca<BR>
01,025.010*0329_01	idaṃ saro mahāpuṇyaṃ devaloke 'pi viśrutam<BR>
01,025.010*0329_02	yatra kūrmāgrajaṃ hastī sadā karṣaty avāṅmukhaḥ<BR>
01,025.010*0329_03	tayor janma tu te kṛtsnaṃ pravakṣyāmy anupūrvaśaḥ<BR>
01,025.010*0329_04	tan me tattvaṃ nibodhasva yatpramāṇau ca tau matau<BR>
01,025.010*0330_01	śṛṇu tvaṃ vatsa bhadraṃ te kathāṃ vairāgyavardhinīm<BR>
01,025.010*0330_02	pitror arthavibhāge vai samutpannāṃ purāṇḍaja<BR>
01,025.010a	āsīd vibhāvasur nāma maharṣiḥ kopano bhṛśam<BR>
01,025.010c	bhrātā tasyānujaś cāsīt supratīko mahātapāḥ<BR>
01,025.011a	sa necchati dhanaṃ bhrātrā sahaikasthaṃ mahāmuniḥ<BR>
01,025.011c	vibhāgaṃ kīrtayaty eva supratīko 'tha nityaśaḥ<BR>
01,025.012a	athābravīc ca taṃ bhrātā supratīkaṃ vibhāvasuḥ<BR>
01,025.012b*0331_01	vibhāge bahavo doṣā bhaviṣyanti mahātapāḥ<BR>
01,025.012c	vibhāgaṃ bahavo mohāt kartum icchanti nityadā<BR>
01,025.012e	tato vibhaktā anyonyaṃ nādriyante 'rthamohitāḥ<BR>
01,025.013a	tataḥ svārthaparān mūḍhān pṛthag bhūtān svakair dhanaiḥ<BR>
01,025.013c	viditvā bhedayanty etān amitrā mitrarūpiṇaḥ<BR>
01,025.014a	viditvā cāpare bhinnān antareṣu patanty atha<BR>
01,025.014c	bhinnānām atulo nāśaḥ kṣipram eva pravartate<BR>
01,025.015a	tasmāc caiva vibhāgārthaṃ na praśaṃsanti paṇḍitāḥ<BR>
01,025.015b*0332_01	evam uktaḥ supratīko bhāgaṃ kīrtayate 'niśam<BR>
01,025.015b*0332_02	evaṃ nirbadhyamānas tu śaśāpainaṃ vibhāvasuḥ<BR>
01,025.015c	guruśāstre nibaddhānām anyonyam abhiśaṅkinām<BR>
01,025.015d*0333_01	teṣāṃ madhye tvam apy ekaś chadmakṛc ca mahātmabhiḥ<BR>
01,025.016a	niyantuṃ na hi śakyas tvaṃ bhedato dhanam icchasi<BR>
01,025.016c	yasmāt tasmāt supratīka hastitvaṃ samavāpsyasi<BR>
01,025.017a	śaptas tv evaṃ supratīko vibhāvasum athābravīt<BR>
01,025.017c	tvam apy antarjalacaraḥ kacchapaḥ saṃbhaviṣyasi<BR>
01,025.018a	evam anyonyaśāpāt tau supratīkavibhāvasū<BR>
01,025.018c	gajakacchapatāṃ prāptāv arthārthaṃ mūḍhacetasau<BR>
01,025.019a	roṣadoṣānuṣaṅgeṇa tiryagyonigatāv api<BR>
01,025.019c	parasparadveṣaratau pramāṇabaladarpitau<BR>
01,025.020a	sarasy asmin mahākāyau pūrvavairānusāriṇau<BR>
01,025.020c	tayor ekataraḥ śrīmān samupaiti mahāgajaḥ<BR>
01,025.021a	tasya bṛṃhitaśabdena kūrmo 'py antarjaleśayaḥ<BR>
01,025.021c	utthito 'sau mahākāyaḥ kṛtsnaṃ saṃkṣobhayan saraḥ<BR>
01,025.022a	taṃ dṛṣṭvāveṣṭitakaraḥ pataty eṣa gajo jalam<BR>
01,025.022c	dantahastāgralāṅgūlapādavegena vīryavān<BR>
01,025.023a	taṃ vikṣobhayamāṇaṃ tu saro bahujhaṣākulam<BR>
01,025.023c	kūrmo 'py abhyudyataśirā yuddhāyābhyeti vīryavān<BR>
01,025.024a	ṣaḍ ucchrito yojanāni gajas tad dviguṇāyataḥ<BR>
01,025.024c	kūrmas triyojanotsedho daśayojanamaṇḍalaḥ<BR>
01,025.025a	tāv etau yuddhasaṃmattau parasparajayaiṣiṇau<BR>
01,025.025c	upayujyāśu karmedaṃ sādhayepsitam ātmanaḥ<BR>
01,025.025d*0334_01	mahābhraghanasaṃkāśaṃ taṃ bhuktvāmṛtam ānaya<BR>
01,025.025d*0334_02	mahāgirisamaprakhyaṃ ghorarūpaṃ ca hastinam<BR>
01,025.026	sūta uvāca<BR>
01,025.026*0335_01	ity uktvā garuḍaṃ sarṣiḥ māṅgalyam akarot tadā<BR>
01,025.026*0335_02	yudhyataḥ saha devais te yuddhe bhavatu maṅgalam<BR>
01,025.026*0335_03	pūrṇakumbho dvijā gāvo yac cānyat kiṃ cid uttamam<BR>
01,025.026*0335_04	śubhaṃ svastyayanaṃ cāpi bhaviṣyati tavānḍaja<BR>
01,025.026*0335_05	yudhyamānasya saṃgrāme devaiḥ sārdhaṃ mahābala<BR>
01,025.026*0335_06	ṛco yajūṃṣi sāmāni pavitrāṇi havīṃṣi ca<BR>
01,025.026*0335_07	rahasyāni ca sarvāṇi sarve vedāś ca te balam<BR>
01,025.026*0335_08	ity ukto garuḍaḥ pitrā gatas taṃ hradam antikāt<BR>
01,025.026*0335_09	apaśyan nirmalajalaṃ nānāpakṣisamākulam<BR>
01,025.026*0336_01	etasminn eva kāle tu tāv ṛṣī vittalolupau<BR>
01,025.026*0336_02	gajakacchapatāṃ prāpya yuyudhāte parasparam<BR>
01,025.026a	sa tac chrutvā pitur vākyaṃ bhīmavego 'ntarikṣagaḥ<BR>
01,025.026c	nakhena gajam ekena kūrmam ekena cākṣipat<BR>
01,025.027a	samutpapāta cākāśaṃ tata uccair vihaṃgamaḥ<BR>
01,025.027c	so 'lambatīrtham āsādya devavṛkṣān upāgamat<BR>
01,025.028a	te bhītāḥ samakampanta tasya pakṣānilāhatāḥ<BR>
01,025.028c	na no bhañjyād iti tadā divyāḥ kanakaśākhinaḥ<BR>
01,025.029a	pracalāṅgān sa tān dṛṣṭvā manorathaphalāṅkurān<BR>
01,025.029c	anyān atularūpāṅgān upacakrāma khecaraḥ<BR>
01,025.030a	kāñcanai rājataiś caiva phalair vaiḍūryaśākhinaḥ<BR>
01,025.030c	sāgarāmbuparikṣiptān bhrājamānān mahādrumān<BR>
01,025.030d*0337_01	teṣāṃ madhye mahān āsīt pādapaḥ sumanoharaḥ<BR>
01,025.030d*0337_02	sahasrayojanotsedho bahuśākhāsamanvitaḥ<BR>
01,025.030d*0337_03	khagānām ālayo divyo nāmnā rohiṇapādapaḥ<BR>
01,025.030d*0337_04	yasya chāyāṃ samāśritya sadyo bhavati nirvṛtaḥ<BR>
01,025.031a	tam uvāca khagaśreṣṭhaṃ tatra rohiṇapādapaḥ<BR>
01,025.031c	atipravṛddhaḥ sumahān āpatantaṃ manojavam<BR>
01,025.032a	yaiṣā mama mahāśākhā śatayojanam āyatā<BR>
01,025.032c	etām āsthāya śākhāṃ tvaṃ khādemau gajakacchapau<BR>
01,025.033a	tato drumaṃ patagasahasrasevitaṃ; mahīdharapratimavapuḥ prakampayan<BR>
01,025.033c	khagottamo drutam abhipatya vegavān; babhañja tām aviralapatrasaṃvṛtām<BR>
01,026.001	sūta uvāca<BR>
01,026.001a	spṛṣṭamātrā tu padbhyāṃ sā garuḍena balīyasā<BR>
01,026.001c	abhajyata taroḥ śākhā bhagnāṃ cainām adhārayat<BR>
01,026.002a	tāṃ bhagnāṃ sa mahāśākhāṃ smayan samavalokayan<BR>
01,026.002c	athātra lambato 'paśyad vālakhilyān adhomukhān<BR>
01,026.002d*0338_01	ṛṣayo hy atra lambante na hanyām iti tān ṛṣīn<BR>
01,026.002d*0339_01	taporatāṃl lambamānān brahmarṣīn abhivīkṣya saḥ<BR>
01,026.002d*0340_01	vaikhānasāṃś ca śākhāyāṃ lambamānān adhomukhān<BR>
01,026.002d*0341_01	hanyād etān saṃpatantī śākhety atha vicintya saḥ<BR>
01,026.002d*0341_02	nakhair dṛḍhataraṃ vīraḥ saṃgṛhya gajakacchapau<BR>
01,026.002d*0342_01	tapasyato bhayāviṣṭo vainateyo mahābalaḥ<BR>
01,026.003a	sa tadvināśasaṃtrāsād anupatya khagādhipaḥ<BR>
01,026.003c	śākhām āsyena jagrāha teṣām evānvavekṣayā<BR>
01,026.003d*0343_01	atidaivaṃ tu tat tasya karma dṛṣṭvā maharṣayaḥ<BR>
01,026.003d*0343_02	vismayotkampahṛdayā nāma cakrur mahākhage<BR>
01,026.003d*0343_03	guruṃ bhāraṃ samāsādyoḍḍīna eṣa vihaṃgamaḥ<BR>
01,026.003d*0343_04	garuḍas tu khagaśreṣṭhas tasmāt pannagabhojanaḥ<BR>
01,026.003e	śanaiḥ paryapatat pakṣī parvatān praviśātayan<BR>
01,026.004a	evaṃ so 'bhyapatad deśān bahūn sagajakacchapaḥ<BR>
01,026.004c	dayārthaṃ vālakhilyānāṃ na ca sthānam avindata<BR>
01,026.005a	sa gatvā parvataśreṣṭhaṃ gandhamādanam avyayam<BR>
01,026.005c	dadarśa kaśyapaṃ tatra pitaraṃ tapasi sthitam<BR>
01,026.006a	dadarśa taṃ pitā cāpi divyarūpaṃ vihaṃgamam<BR>
01,026.006c	tejovīryabalopetaṃ manomārutaraṃhasam<BR>
01,026.007a	śailaśṛṅgapratīkāśaṃ brahmadaṇḍam ivodyatam<BR>
01,026.007c	acintyam anabhijñeyaṃ sarvabhūtabhayaṃkaram<BR>
01,026.008a	māyāvīryadharaṃ sākṣād agnim iddham ivodyatam<BR>
01,026.008c	apradhṛṣyam ajeyaṃ ca devadānavarākṣasaiḥ<BR>
01,026.009a	bhettāraṃ giriśṛṅgāṇāṃ nadījalaviśoṣaṇam<BR>
01,026.009c	lokasaṃloḍanaṃ ghoraṃ kṛtāntasamadarśanam<BR>
01,026.010a	tam āgatam abhiprekṣya bhagavān kaśyapas tadā<BR>
01,026.010c	viditvā cāsya saṃkalpam idaṃ vacanam abravīt<BR>
01,026.011a	putra mā sāhasaṃ kārṣīr mā sadyo lapsyase vyathām<BR>
01,026.011c	mā tvā daheyuḥ saṃkruddhā vālakhilyā marīcipāḥ<BR>
01,026.012a	prasādayām āsa sa tān kaśyapaḥ putrakāraṇāt<BR>
01,026.012c	vālakhilyāṃs tapaḥsiddhān idam uddiśya kāraṇam<BR>
01,026.013a	prajāhitārtham ārambho garuḍasya tapodhanāḥ<BR>
01,026.013c	cikīrṣati mahat karma tad anujñātum arhatha<BR>
01,026.014a	evam uktā bhagavatā munayas te samabhyayuḥ<BR>
01,026.014c	muktvā śākhāṃ giriṃ puṇyaṃ himavantaṃ taporthinaḥ<BR>
01,026.015a	tatas teṣv apayāteṣu pitaraṃ vinatātmajaḥ<BR>
01,026.015c	śākhāvyākṣiptavadanaḥ paryapṛcchata kaśyapam<BR>
01,026.016a	bhagavan kva vimuñcāmi taruśākhām imām aham<BR>
01,026.016c	varjitaṃ brāhmaṇair deśam ākhyātu bhagavān mama<BR>
01,026.017a	tato niṣpuruṣaṃ śailaṃ himasaṃruddhakandaram<BR>
01,026.017c	agamyaṃ manasāpy anyais tasyācakhyau sa kaśyapaḥ<BR>
01,026.018a	taṃ parvatamahākukṣim āviśya manasā khagaḥ<BR>
01,026.018c	javenābhyapatat tārkṣyaḥ saśākhāgajakacchapaḥ<BR>
01,026.019a	na tāṃ vadhraḥ pariṇahec chatacarmā mahān aṇuḥ<BR>
01,026.019c	śākhino mahatīṃ śākhāṃ yāṃ pragṛhya yayau khagaḥ<BR>
01,026.020a	tataḥ sa śatasāhasraṃ yojanāntaram āgataḥ<BR>
01,026.020c	kālena nātimahatā garuḍaḥ patatāṃ varaḥ<BR>
01,026.021a	sa taṃ gatvā kṣaṇenaiva parvataṃ vacanāt pituḥ<BR>
01,026.021c	amuñcan mahatīṃ śākhāṃ sasvanāṃ tatra khecaraḥ<BR>
01,026.022a	pakṣānilahataś cāsya prākampata sa śailarāṭ<BR>
01,026.022c	mumoca puṣpavarṣaṃ ca samāgalitapādapaḥ<BR>
01,026.023a	śṛṅgāṇi ca vyaśīryanta gires tasya samantataḥ<BR>
01,026.023c	maṇikāñcanacitrāṇi śobhayanti mahāgirim<BR>
01,026.024a	śākhino bahavaś cāpi śākhayābhihatās tayā<BR>
01,026.024c	kāñcanaiḥ kusumair bhānti vidyutvanta ivāmbudāḥ<BR>
01,026.025a	te hemavikacā bhūyo yuktāḥ parvatadhātubhiḥ<BR>
01,026.025c	vyarājañ śākhinas tatra sūryāṃśupratirañjitāḥ<BR>
01,026.026a	tatas tasya gireḥ śṛṅgam āsthāya sa khagottamaḥ<BR>
01,026.026c	bhakṣayām āsa garuḍas tāv ubhau gajakacchapau<BR>
01,026.026d*0344_01	tāv ubhau bhakṣayitvā tu sa tārkṣyaḥ kūrmakuñjarau<BR>
01,026.027a	tataḥ parvatakūṭāgrād utpapāta manojavaḥ<BR>
01,026.027c	prāvartantātha devānām utpātā bhayavedinaḥ<BR>
01,026.028a	indrasya vajraṃ dayitaṃ prajajvāla vyathānvitam<BR>
01,026.028c	sadhūmā cāpatat sārcir divolkā nabhasaś cyutā<BR>
01,026.029a	tathā vasūnāṃ rudrāṇām ādityānāṃ ca sarvaśaḥ<BR>
01,026.029c	sādhyānāṃ marutāṃ caiva ye cānye devatāgaṇāḥ<BR>
01,026.029e	svaṃ svaṃ praharaṇaṃ teṣāṃ parasparam upādravat<BR>
01,026.030a	abhūtapūrvaṃ saṃgrāme tadā devāsure 'pi ca<BR>
01,026.030c	vavur vātāḥ sanirghātāḥ petur ulkāḥ samantataḥ<BR>
01,026.031a	nirabhram api cākāśaṃ prajagarja mahāsvanam<BR>
01,026.031c	devānām api yo devaḥ so 'py avarṣad asṛk tadā<BR>
01,026.032a	mamlur mālyāni devānāṃ śemus tejāṃsi caiva hi<BR>
01,026.032c	utpātameghā raudrāś ca vavarṣuḥ śoṇitaṃ bahu<BR>
01,026.032e	rajāṃsi mukuṭāny eṣām utthitāni vyadharṣayan<BR>
01,026.033a	tatas trāsasamudvignaḥ saha devaiḥ śatakratuḥ<BR>
01,026.033c	utpātān dāruṇān paśyann ity uvāca bṛhaspatim<BR>
01,026.034a	kimarthaṃ bhagavan ghorā mahotpātāḥ samutthitāḥ<BR>
01,026.034c	na ca śatruṃ prapaśyāmi yudhi yo naḥ pradharṣayet<BR>
01,026.035	bṛhaspatir uvāca<BR>
01,026.035a	tavāparādhād devendra pramādāc ca śatakrato<BR>
01,026.035c	tapasā vālakhilyānāṃ bhūtam utpannam adbhutam<BR>
01,026.036a	kaśyapasya muneḥ putro vinatāyāś ca khecaraḥ<BR>
01,026.036c	hartuṃ somam anuprāpto balavān kāmarūpavān<BR>
01,026.037a	samartho balināṃ śreṣṭho hartuṃ somaṃ vihaṃgamaḥ<BR>
01,026.037c	sarvaṃ saṃbhāvayāmy asminn asādhyam api sādhayet<BR>
01,026.038	sūta uvāca<BR>
01,026.038a	śrutvaitad vacanaṃ śakraḥ provācāmṛtarakṣiṇaḥ<BR>
01,026.038c	mahāvīryabalaḥ pakṣī hartuṃ somam ihodyataḥ<BR>
01,026.039a	yuṣmān saṃbodhayāmy eṣa yathā sa na hared balāt<BR>
01,026.039a*0345_01	. . . . . . . . gṛhītvā varuṇāyudhān<BR>
01,026.039a*0345_02	parivāryāmṛtaṃ sarve yūyaṃ madvacanād iha<BR>
01,026.039a*0345_03	rakṣadhvaṃ vibudhā vīrā . . . . . . . .<BR>
01,026.039c	atulaṃ hi balaṃ tasya bṛhaspatir uvāca me<BR>
01,026.040a	tac chrutvā vibudhā vākyaṃ vismitā yatnam āsthitāḥ<BR>
01,026.040c	parivāryāmṛtaṃ tasthur vajrī cendraḥ śatakratuḥ<BR>
01,026.041a	dhārayanto mahārhāṇi kavacāni manasvinaḥ<BR>
01,026.041c	kāñcanāni vicitrāṇi vaiḍūryavikṛtāni ca<BR>
01,026.041d*0346_01	carmāṇy api ca gātreṣu bhānumanti dṛḍhāni ca<BR>
01,026.042a	vividhāni ca śastrāṇi ghorarūpāṇy anekaśaḥ<BR>
01,026.042c	śitatīkṣṇāgradhārāṇi samudyamya sahasraśaḥ<BR>
01,026.043a	savisphuliṅgajvālāni sadhūmāni ca sarvaśaḥ<BR>
01,026.043b*0347_01	bhūṣitāni ca anyāni jvalitāny aparāṇi ca<BR>
01,026.043b*0347_02	śitatīkṣṇāgradhārāṇi vajrachedīni sarvaśaḥ<BR>
01,026.043c	cakrāṇi parighāṃś caiva triśūlāni paraśvadhān<BR>
01,026.044a	śaktīś ca vividhās tīkṣṇāḥ karavālāṃś ca nirmalān<BR>
01,026.044c	svadeharūpāṇy ādāya gadāś cograpradarśanāḥ<BR>
01,026.045a	taiḥ śastrair bhānumadbhis te divyābharaṇabhūṣitāḥ<BR>
01,026.045c	bhānumantaḥ suragaṇās tasthur vigatakalmaṣāḥ<BR>
01,026.046a	anupamabalavīryatejaso; dhṛtamanasaḥ parirakṣaṇe 'mṛtasya<BR>
01,026.046c	asurapuravidāraṇāḥ surā; jvalanasamiddhavapuḥprakāśinaḥ<BR>
01,026.047a	iti samaravaraṃ surāsthitaṃ; parighasahasraśataiḥ samākulam<BR>
01,026.047c	vigalitam iva cāmbarāntare; tapanamarīcivibhāsitaṃ babhau<BR>
01,027.001	śaunaka uvāca<BR>
01,027.001a	ko 'parādho mahendrasya kaḥ pramādaś ca sūtaja<BR>
01,027.001c	tapasā vālakhilyānāṃ saṃbhūto garuḍaḥ katham<BR>
01,027.002a	kaśyapasya dvijāteś ca kathaṃ vai pakṣirāṭ sutaḥ<BR>
01,027.002c	adhṛṣyaḥ sarvabhūtānām avadhyaś cābhavat katham<BR>
01,027.003a	kathaṃ ca kāmacārī sa kāmavīryaś ca khecaraḥ<BR>
01,027.003c	etad icchāmy ahaṃ śrotuṃ purāṇe yadi paṭhyate<BR>
01,027.004	sūta uvāca<BR>
01,027.004a	viṣayo 'yaṃ purāṇasya yan māṃ tvaṃ paripṛcchasi<BR>
01,027.004c	śṛṇu me vadataḥ sarvam etat saṃkṣepato dvija<BR>
01,027.005a	yajataḥ putrakāmasya kaśyapasya prajāpateḥ<BR>
01,027.005c	sāhāyyam ṛṣayo devā gandharvāś ca daduḥ kila<BR>
01,027.006a	tatredhmānayane śakro niyuktaḥ kaśyapena ha<BR>
01,027.006c	munayo vālakhilyāś ca ye cānye devatāgaṇāḥ<BR>
01,027.007a	śakras tu vīryasadṛśam idhmabhāraṃ giriprabham<BR>
01,027.007c	samudyamyānayām āsa nātikṛcchrād iva prabhuḥ<BR>
01,027.008a	athāpaśyad ṛṣīn hrasvān aṅguṣṭhodaraparvaṇaḥ<BR>
01,027.008c	palāśavṛntikām ekāṃ sahitān vahataḥ pathi<BR>
01,027.009a	pralīnān sveṣv ivāṅgeṣu nirāhārāṃs tapodhanān<BR>
01,027.009c	kliśyamānān mandabalān goṣpade saṃplutodake<BR>
01,027.010a	tāṃś ca sarvān smayāviṣṭo vīryonmattaḥ puraṃdaraḥ<BR>
01,027.010c	avahasyātyagāc chīghraṃ laṅghayitvāvamanya ca<BR>
01,027.011a	te 'tha roṣasamāviṣṭāḥ subhṛśaṃ jātamanyavaḥ<BR>
01,027.011c	ārebhire mahat karma tadā śakrabhayaṃkaram<BR>
01,027.012a	juhuvus te sutapaso vidhivaj jātavedasam<BR>
01,027.012c	mantrair uccāvacair viprā yena kāmena tac chṛṇu<BR>
01,027.013a	kāmavīryaḥ kāmagamo devarājabhayapradaḥ<BR>
01,027.013c	indro 'nyaḥ sarvadevānāṃ bhaved iti yatavratāḥ<BR>
01,027.014a	indrāc chataguṇaḥ śaurye vīrye caiva manojavaḥ<BR>
01,027.014c	tapaso naḥ phalenādya dāruṇaḥ saṃbhavatv iti<BR>
01,027.015a	tad buddhvā bhṛśasaṃtapto devarājaḥ śatakratuḥ<BR>
01,027.015c	jagāma śaraṇaṃ tatra kaśyapaṃ saṃśitavratam<BR>
01,027.016a	tac chrutvā devarājasya kaśyapo 'tha prajāpatiḥ<BR>
01,027.016c	vālakhilyān upāgamya karmasiddhim apṛcchata<BR>
01,027.016d*0348=00	kāśyapaḥ<BR>
01,027.016d*0348=03	vālakhilyāḥ<BR>
01,027.016d*0348_01	kena kāmena cārabdhaṃ bhavadbhir homakarma ca<BR>
01,027.016d*0348_02	yāthātathyena me brūta śrotuṃ kautūhalaṃ hi me<BR>
01,027.016d*0348_03	avajñātāḥ surendreṇa mūḍhenākṛtabuddhinā<BR>
01,027.016d*0348_04	aiśvaryamadamattena sadācārān nirasyatā<BR>
01,027.016d*0348_05	tadvighātārtham ārambho vidhivat tasya kāśyapa<BR>
01,027.017a	evam astv iti taṃ cāpi pratyūcuḥ satyavādinaḥ<BR>
01,027.017c	tān kaśyapa uvācedaṃ sāntvapūrvaṃ prajāpatiḥ<BR>
01,027.018a	ayam indras tribhuvane niyogād brahmaṇaḥ kṛtaḥ<BR>
01,027.018c	indrārthaṃ ca bhavanto 'pi yatnavantas tapodhanāḥ<BR>
01,027.019a	na mithyā brahmaṇo vākyaṃ kartum arhatha sattamāḥ<BR>
01,027.019c	bhavatāṃ ca na mithyāyaṃ saṃkalpo me cikīrṣitaḥ<BR>
01,027.020a	bhavatv eṣa patatrīṇām indro 'tibalasattvavān<BR>
01,027.020c	prasādaḥ kriyatāṃ caiva devarājasya yācataḥ<BR>
01,027.021a	evam uktāḥ kaśyapena vālakhilyās tapodhanāḥ<BR>
01,027.021c	pratyūcur abhisaṃpūjya muniśreṣṭhaṃ prajāpatim<BR>
01,027.022a	indrārtho 'yaṃ samārambhaḥ sarveṣāṃ naḥ prajāpate<BR>
01,027.022c	apatyārthaṃ samārambho bhavataś cāyam īpsitaḥ<BR>
01,027.023a	tad idaṃ saphalaṃ karma tvayā vai pratigṛhyatām<BR>
01,027.023c	tathā caiva vidhatsvātra yathā śreyo 'nupaśyasi<BR>
01,027.024a	etasminn eva kāle tu devī dākṣāyaṇī śubhā<BR>
01,027.024c	vinatā nāma kalyāṇī putrakāmā yaśasvinī<BR>
01,027.025a	tapas taptvā vrataparā snātā puṃsavane śuciḥ<BR>
01,027.025c	upacakrāma bhartāraṃ tām uvācātha kaśyapaḥ<BR>
01,027.026a	ārambhaḥ saphalo devi bhavitāyaṃ tavepsitaḥ<BR>
01,027.026c	janayiṣyasi putrau dvau vīrau tribhuvaneśvarau<BR>
01,027.027a	tapasā vālakhilyānāṃ mama saṃkalpajau tathā<BR>
01,027.027c	bhaviṣyato mahābhāgau putrau te lokapūjitau<BR>
01,027.028a	uvāca caināṃ bhagavān mārīcaḥ punar eva ha<BR>
01,027.028c	dhāryatām apramādena garbho 'yaṃ sumahodayaḥ<BR>
01,027.029a	ekaḥ sarvapatatrīṇām indratvaṃ kārayiṣyati<BR>
01,027.029c	lokasaṃbhāvito vīraḥ kāmavīryo vihaṃgamaḥ<BR>
01,027.030a	śatakratum athovāca prīyamāṇaḥ prajāpatiḥ<BR>
01,027.030c	tvatsahāyau khagāv etau bhrātarau te bhaviṣyataḥ<BR>
01,027.031a	naitābhyāṃ bhavitā doṣaḥ sakāśāt te puraṃdara<BR>
01,027.031c	vyetu te śakra saṃtāpas tvam evendro bhaviṣyasi<BR>
01,027.032a	na cāpy evaṃ tvayā bhūyaḥ kṣeptavyā brahmavādinaḥ<BR>
01,027.032c	na cāvamānyā darpāt te vāgviṣā bhṛśakopanāḥ<BR>
01,027.033a	evam ukto jagāmendro nirviśaṅkas triviṣṭapam<BR>
01,027.033c	vinatā cāpi siddhārthā babhūva muditā tadā<BR>
01,027.034a	janayām āsa putrau dvāv aruṇaṃ garuḍaṃ tathā<BR>
01,027.034c	aruṇas tayos tu vikala ādityasya puraḥsaraḥ<BR>
01,027.035a	patatrīṇāṃ tu garuḍa indratvenābhyaṣicyata<BR>
01,027.035c	tasyaitat karma sumahac chrūyatāṃ bhṛgunandana<BR>
01,028.001	sūta uvāca<BR>
01,028.001a	tatas tasmin dvijaśreṣṭha samudīrṇe tathāvidhe<BR>
01,028.001c	garutmān pakṣirāṭ tūrṇaṃ saṃprāpto vibudhān prati<BR>
01,028.002a	taṃ dṛṣṭvātibalaṃ caiva prākampanta samantataḥ<BR>
01,028.002c	parasparaṃ ca pratyaghnan sarvapraharaṇāny api<BR>
01,028.003a	tatra cāsīd ameyātmā vidyudagnisamaprabhaḥ<BR>
01,028.003c	bhauvanaḥ sumahāvīryaḥ somasya parirakṣitā<BR>
01,028.004a	sa tena patagendreṇa pakṣatuṇḍanakhaiḥ kṣataḥ<BR>
01,028.004c	muhūrtam atulaṃ yuddhaṃ kṛtvā vinihato yudhi<BR>
01,028.005a	rajaś coddhūya sumahat pakṣavātena khecaraḥ<BR>
01,028.005c	kṛtvā lokān nirālokāṃs tena devān avākirat<BR>
01,028.006a	tenāvakīrṇā rajasā devā moham upāgaman<BR>
01,028.006c	na cainaṃ dadṛśuś channā rajasāmṛtarakṣiṇaḥ<BR>
01,028.007a	evaṃ saṃloḍayām āsa garuḍas tridivālayam<BR>
01,028.007c	pakṣatuṇḍaprahāraiś ca devān sa vidadāra ha<BR>
01,028.008a	tato devaḥ sahasrākṣas tūrṇaṃ vāyum acodayat<BR>
01,028.008c	vikṣipemāṃ rajovṛṣṭiṃ tavaitat karma māruta<BR>
01,028.009a	atha vāyur apovāha tad rajas tarasā balī<BR>
01,028.009c	tato vitimire jāte devāḥ śakunim ārdayan<BR>
01,028.010a	nanāda coccair balavān mahāmegharavaḥ khagaḥ<BR>
01,028.010c	vadhyamānaḥ suragaṇaiḥ sarvabhūtāni bhīṣayan<BR>
01,028.010e	utpapāta mahāvīryaḥ pakṣirāṭ paravīrahā<BR>
01,028.011a	tam utpatyāntarikṣasthaṃ devānām upari sthitam<BR>
01,028.011c	varmiṇo vibudhāḥ sarve nānāśastrair avākiran<BR>
01,028.012a	paṭṭiśaiḥ parighaiḥ śūlair gadābhiś ca savāsavāḥ<BR>
01,028.012c	kṣurāntair jvalitaiś cāpi cakrair ādityarūpibhiḥ<BR>
01,028.013a	nānāśastravisargaiś ca vadhyamānaḥ samantataḥ<BR>
01,028.013c	kurvan sutumulaṃ yuddhaṃ pakṣirāṇ na vyakampata<BR>
01,028.014a	vinardann iva cākāśe vainateyaḥ pratāpavān<BR>
01,028.014c	pakṣābhyām urasā caiva samantād vyākṣipat surān<BR>
01,028.015a	te vikṣiptās tato devāḥ prajagmur garuḍārditāḥ<BR>
01,028.015c	nakhatuṇḍakṣatāś caiva susruvuḥ śoṇitaṃ bahu<BR>
01,028.016a	sādhyāḥ prācīṃ sagandharvā vasavo dakṣiṇāṃ diśam<BR>
01,028.016c	prajagmuḥ sahitā rudraiḥ patagendrapradharṣitāḥ<BR>
01,028.017a	diśaṃ pratīcīm ādityā nāsatyā uttarāṃ diśam<BR>
01,028.017c	muhur muhuḥ prekṣamāṇā yudhyamānā mahaujasam<BR>
01,028.018a	aśvakrandena vīreṇa reṇukena ca pakṣiṇā<BR>
01,028.018b*0349_01	balākena ca śūreṇa ghasena praghasena ca<BR>
01,028.018c	krathanena ca śūreṇa tapanena ca khecaraḥ<BR>
01,028.018d*0350_01	suparṇena ca śūreṇa śvasanena ca pakṣirāṭ<BR>
01,028.019a	ulūkaśvasanābhyāṃ ca nimeṣeṇa ca pakṣiṇā<BR>
01,028.019c	prarujena ca saṃyuddhaṃ cakāra pralihena ca<BR>
01,028.020a	tān pakṣanakhatuṇḍāgrair abhinad vinatāsutaḥ<BR>
01,028.020c	yugāntakāle saṃkruddhaḥ pinākīva mahābalaḥ<BR>
01,028.021a	mahāvīryā mahotsāhās tena te bahudhā kṣatāḥ<BR>
01,028.021c	rejur abhraghanaprakhyā rudhiraughapravarṣiṇaḥ<BR>
01,028.022a	tān kṛtvā patagaśreṣṭhaḥ sarvān utkrāntajīvitān<BR>
01,028.022c	atikrānto 'mṛtasyārthe sarvato 'gnim apaśyata<BR>
01,028.023a	āvṛṇvānaṃ mahājvālam arcirbhiḥ sarvato 'mbaram<BR>
01,028.023c	dahantam iva tīkṣṇāṃśuṃ ghoraṃ vāyusamīritam<BR>
01,028.023d*0351_01	nabhaḥ spṛśantaṃ jvālābhiḥ sarvabhūtabhayaṃkaram<BR>
01,028.024a	tato navatyā navatīr mukhānāṃ; kṛtvā tarasvī garuḍo mahātmā<BR>
01,028.024b*0352_01	mukhaṃ sahasraṃ sa cakāra pakṣī<BR>
01,028.024b*0352_02	nadīyutaṃ vahnivināśahetoḥ<BR>
01,028.024b*0352_03	mahāyutais taiḥ sabalair mahātmā<BR>
01,028.024b*0352_04	tam agnim iddhaṃ śamayāṃ cakāra<BR>
01,028.024c	nadīḥ samāpīya mukhais tatas taiḥ; suśīghram āgamya punar javena<BR>
01,028.025a	jvalantam agniṃ tam amitratāpanaḥ; samāstarat patraratho nadībhiḥ<BR>
01,028.025c	tataḥ pracakre vapur anyad alpaṃ; praveṣṭukāmo 'gnim abhipraśāmya<BR>
01,029.001	sūta uvāca<BR>
01,029.001a	jāmbūnadamayo bhūtvā marīcivikacojjvalaḥ<BR>
01,029.001c	praviveśa balāt pakṣī vārivega ivārṇavam<BR>
01,029.002a	sa cakraṃ kṣuraparyantam apaśyad amṛtāntike<BR>
01,029.002c	paribhramantam aniśaṃ tīkṣṇadhāram ayasmayam<BR>
01,029.003a	jvalanārkaprabhaṃ ghoraṃ chedanaṃ somahāriṇām<BR>
01,029.003c	ghorarūpaṃ tad atyarthaṃ yantraṃ devaiḥ sunirmitam<BR>
01,029.004a	tasyāntaraṃ sa dṛṣṭvaiva paryavartata khecaraḥ<BR>
01,029.004c	arāntareṇābhyapatat saṃkṣipyāṅgaṃ kṣaṇena ha<BR>
01,029.005a	adhaś cakrasya caivātra dīptānalasamadyutī<BR>
01,029.005c	vidyujjihvau mahāghorau dīptāsyau dīptalocanau<BR>
01,029.006a	cakṣurviṣau mahāvīryau nityakruddhau tarasvinau<BR>
01,029.006c	rakṣārtham evāmṛtasya dadarśa bhujagottamau<BR>
01,029.007a	sadā saṃrabdhanayanau sadā cānimiṣekṣaṇau<BR>
01,029.007b*0353_01	tau dṛṣṭvā sahasā khedaṃ jagāma vinatātmajaḥ<BR>
01,029.007b*0353_02	katham etau mahāvīryau jetavyau haribhojinau<BR>
01,029.007b*0353_03	iti saṃcintya garuḍas tayos tūrṇaṃ nirākaraḥ<BR>
01,029.007c	tayor eko 'pi yaṃ paśyet sa tūrṇaṃ bhasmasād bhavet<BR>
01,029.008a	tayoś cakṣūṃṣi rajasā suparṇas tūrṇam āvṛṇot<BR>
01,029.008c	adṛṣṭarūpas tau cāpi sarvataḥ paryakālayat<BR>
01,029.009a	tayor aṅge samākramya vainateyo 'ntarikṣagaḥ<BR>
01,029.009c	ācchinat tarasā madhye somam abhyadravat tataḥ<BR>
01,029.010a	samutpāṭyāmṛtaṃ tat tu vainateyas tato balī<BR>
01,029.010c	utpapāta javenaiva yantram unmathya vīryavān<BR>
01,029.011a	apītvaivāmṛtaṃ pakṣī parigṛhyāśu vīryavān<BR>
01,029.011c	agacchad apariśrānta āvāryārkaprabhāṃ khagaḥ<BR>
01,029.012a	viṣṇunā tu tadākāśe vainateyaḥ sameyivān<BR>
01,029.012c	tasya nārāyaṇas tuṣṭas tenālaulyena karmaṇā<BR>
01,029.013a	tam uvācāvyayo devo varado 'smīti khecaram<BR>
01,029.013c	sa vavre tava tiṣṭheyam uparīty antarikṣagaḥ<BR>
01,029.014a	uvāca cainaṃ bhūyo 'pi nārāyaṇam idaṃ vacaḥ<BR>
01,029.014c	ajaraś cāmaraś ca syām amṛtena vināpy aham<BR>
01,029.014d*0354_01	evam astv iti taṃ viṣṇur uvāca vinatāsutam<BR>
01,029.015a	pratigṛhya varau tau ca garuḍo viṣṇum abravīt<BR>
01,029.015c	bhavate 'pi varaṃ dadmi vṛṇītāṃ bhagavān api<BR>
01,029.016a	taṃ vavre vāhanaṃ kṛṣṇo garutmantaṃ mahābalam<BR>
01,029.016c	dhvajaṃ ca cakre bhagavān upari sthāsyasīti tam<BR>
01,029.016d*0355_01	evam astv iti taṃ devam uktvā nārāyaṇaṃ khagaḥ<BR>
01,029.016d*0355_02	vavrāja tarasā vegād vāyuṃ spardhan mahājavaḥ<BR>
01,029.016d*0356_01	tathety evābravīt pakṣī bhagavantaṃ sanātanam<BR>
01,029.016d*0357_01	etasminn eva kāle tu bhagavān harivāhanaḥ<BR>
01,029.017a	anupatya khagaṃ tv indro vajreṇāṅge 'bhyatāḍayat<BR>
01,029.017c	vihaṃgamaṃ surāmitraṃ harantam amṛtaṃ balāt<BR>
01,029.018a	tam uvācendram ākrande garuḍaḥ patatāṃ varaḥ<BR>
01,029.018c	prahasañ ślakṣṇayā vācā tathā vajrasamāhataḥ<BR>
01,029.019a	ṛṣer mānaṃ kariṣyāmi vajraṃ yasyāsthisaṃbhavam<BR>
01,029.019c	vajrasya ca kariṣyāmi tava caiva śatakrato<BR>
01,029.020a	eṣa patraṃ tyajāmy ekaṃ yasyāntaṃ nopalapsyase<BR>
01,029.020b*0358_01	tasyāgrakhaṇḍād abhavan mayūro<BR>
01,029.020b*0358_02	madhye dvivaktrā bhujagendrarājī<BR>
01,029.020b*0358_03	mūle ca śatrur nakulaḥ phaṇīnāṃ<BR>
01,029.020b*0358_04	te vai trayaḥ sarpaviṣāpahā[ḥ] smṛtāḥ<BR>
01,029.020c	na hi vajranipātena rujā me 'sti kadā cana<BR>
01,029.020d*0359_01	evam uktvā tataḥ patram utsasarja sa pakṣirāṭ<BR>
01,029.020d*0359_02	tad utsṛṣṭam abhiprekṣya tasya parṇam anuttamam<BR>
01,029.020d*0360_01	ity evam uktvā garuḍaḥ patraṃ caikaṃ vyasarjayat<BR>
01,029.021a	tatra taṃ sarvabhūtāni vismitāny abruvaṃs tadā<BR>
01,029.021c	surūpaṃ patram ālakṣya suparṇo 'yaṃ bhavatv iti<BR>
01,029.021d*0361_01	tridhā kṛtvā tadā vajraṃ gataṃ sthānaṃ svam eva hi<BR>
01,029.022a	dṛṣṭvā tad adbhutaṃ cāpi sahasrākṣaḥ puraṃdaraḥ<BR>
01,029.022c	khago mahad idaṃ bhūtam iti matvābhyabhāṣata<BR>
01,029.023a	balaṃ vijñātum icchāmi yat te param anuttamam<BR>
01,029.023c	sakhyaṃ cānantam icchāmi tvayā saha khagottama<BR>
01,030.000*0362_01	ity evam ukto garuḍaḥ pratyuvāca śacīpatim<BR>
01,030.001	garuḍa uvāca<BR>
01,030.001a	sakhyaṃ me 'stu tvayā deva yathecchasi puraṃdara<BR>
01,030.001c	balaṃ tu mama jānīhi mahac cāsahyam eva ca<BR>
01,030.002a	kāmaṃ naitat praśaṃsanti santaḥ svabalasaṃstavam<BR>
01,030.002b*0363_01	animittaṃ suraśreṣṭha sadyaḥ prāpnoti garhaṇām<BR>
01,030.002c	guṇasaṃkīrtanaṃ cāpi svayam eva śatakrato<BR>
01,030.002c*0364_01	pṛṣṭenānyena gopate | vaktavyaṃ na tu vaktavyaṃ<BR>
01,030.003a	sakheti kṛtvā tu sakhe pṛṣṭo vakṣyāmy ahaṃ tvayā<BR>
01,030.003c	na hy ātmastavasaṃyuktaṃ vaktavyam animittataḥ<BR>
01,030.004a	saparvatavanām urvīṃ sasāgaravanām imām<BR>
01,030.004c	pakṣanāḍyaikayā śakra tvāṃ caivātrāvalambinam<BR>
01,030.005a	sarvān saṃpiṇḍitān vāpi lokān sasthāṇujaṅgamān<BR>
01,030.005c	vaheyam apariśrānto viddhīdaṃ me mahad balam<BR>
01,030.005d*0365_01	aṣṭau bhūmīr nava divas trīn samudrāñ śacīpate<BR>
01,030.005d*0365_02	paraḥ sahasrān parvatān vaheyaṃ kāmayetha cet<BR>
01,030.006	sūta uvāca<BR>
01,030.006a	ity uktavacanaṃ vīraṃ kirīṭī śrīmatāṃ varaḥ<BR>
01,030.006c	āha śaunaka devendraḥ sarvabhūtahitaḥ prabhuḥ<BR>
01,030.006d*0366=00	śakra uvāca<BR>
01,030.006d*0366_01	evam eva yathāttha tvaṃ sarvaṃ saṃbhāvyate tvayi<BR>
01,030.007a	pratigṛhyatām idānīṃ me sakhyam ānantyam uttamam<BR>
01,030.007c	na kāryaṃ tava somena mama somaḥ pradīyatām<BR>
01,030.007e	asmāṃs te hi prabādheyur yebhyo dadyād bhavān imam<BR>
01,030.008	garuḍa uvāca<BR>
01,030.008a	kiṃ cit kāraṇam uddiśya somo 'yaṃ nīyate mayā<BR>
01,030.008c	na dāsyāmi samādātuṃ somaṃ kasmai cid apy aham<BR>
01,030.009a	yatremaṃ tu sahasrākṣa nikṣipeyam ahaṃ svayam<BR>
01,030.009c	tvam ādāya tatas tūrṇaṃ harethās tridaśeśvara<BR>
01,030.010	śakra uvāca<BR>
01,030.010a	vākyenānena tuṣṭo 'haṃ yat tvayoktam ihāṇḍaja<BR>
01,030.010c	yad icchasi varaṃ mattas tad gṛhāṇa khagottama<BR>
01,030.011	sūta uvāca<BR>
01,030.011a	ity uktaḥ pratyuvācedaṃ kadrūputrān anusmaran<BR>
01,030.011c	smṛtvā caivopadhikṛtaṃ mātur dāsyanimittataḥ<BR>
01,030.012a	īśo 'ham api sarvasya kariṣyāmi tu te 'rthitām<BR>
01,030.012c	bhaveyur bhujagāḥ śakra mama bhakṣyā mahābalāḥ<BR>
01,030.013a	tathety uktvānvagacchat taṃ tato dānavasūdanaḥ<BR>
01,030.013b*0367_01	devadevaṃ mahātmānaṃ yoginām īśvaraṃ harim<BR>
01,030.013b*0367_02	sa cānvamodat tat sarvaṃ yathoktaṃ garuḍena vai<BR>
01,030.013b*0367_03	idaṃ bhūyo vacaḥ prāha bhagavāṃs tridaśeśvaraḥ<BR>
01,030.013c	hariṣyāmi vinikṣiptaṃ somam ity anubhāṣya tam<BR>
01,030.014a	ājagāma tatas tūrṇaṃ suparṇo mātur antikam<BR>
01,030.014b*0368=02	garuḍaḥ<BR>
01,030.014b*0368=04	vinatā<BR>
01,030.014b*0368_01	vinayāvanato bhūtvā vacanaṃ cedam abravīt<BR>
01,030.014b*0368_02	idam ānītam amṛtaṃ devānāṃ bhavanān mayā<BR>
01,030.014b*0368_03	praśādhi kim ato mātaḥ kariṣyāmi śubhavrate<BR>
01,030.014b*0368_04	parituṣṭāham etena karmaṇā tava putraka<BR>
01,030.014b*0368_05	ajaraś cāmaraś caiva devānāṃ supriyo bhava<BR>
01,030.014c	atha sarpān uvācedaṃ sarvān paramahṛṣṭavat<BR>
01,030.015a	idam ānītam amṛtaṃ nikṣepsyāmi kuśeṣu vaḥ<BR>
01,030.015c	snātā maṅgalasaṃyuktās tataḥ prāśnīta pannagāḥ<BR>
01,030.015d*0369_01	bhavadbhir idam āsīnair yad uktaṃ tad vacas tadā<BR>
01,030.016a	adāsī caiva māteyam adyaprabhṛti cāstu me<BR>
01,030.016c	yathoktaṃ bhavatām etad vaco me pratipāditam<BR>
01,030.017a	tataḥ snātuṃ gatāḥ sarpāḥ pratyuktvā taṃ tathety uta<BR>
01,030.017c	śakro 'py amṛtam ākṣipya jagāma tridivaṃ punaḥ<BR>
01,030.018a	athāgatās tam uddeśaṃ sarpāḥ somārthinas tadā<BR>
01,030.018c	snātāś ca kṛtajapyāś ca prahṛṣṭāḥ kṛtamaṅgalāḥ<BR>
01,030.018d*0370_01	yatraitad amṛtaṃ cāpi sthāpitaṃ kuśasaṃstare<BR>
01,030.018d*0371_01	parasparakṛtadveṣāḥ somaprāśanakarmaṇi<BR>
01,030.018d*0371_02	ahaṃ pūrvam ahaṃ pūrvam ity uktvā te samādravan<BR>
01,030.019a	tad vijñāya hṛtaṃ sarpāḥ pratimāyākṛtaṃ ca tat<BR>
01,030.019c	somasthānam idaṃ ceti darbhāṃs te lilihus tadā<BR>
01,030.020a	tato dvaidhīkṛtā jihvā sarpāṇāṃ tena karmaṇā<BR>
01,030.020c	abhavaṃś cāmṛtasparśād darbhās te 'tha pavitriṇaḥ<BR>
01,030.020d*0372_01	evaṃ tad amṛtaṃ tena hṛtam āhṛtam eva ca<BR>
01,030.020d*0372_02	dvijihvāś ca kṛtāḥ sarpā garuḍena mahātmanā<BR>
01,030.020d*0373_01	nāgāś ca vañcitā bhūtvā visṛjya vinatāṃ tadā<BR>
01,030.020d*0373_02	viṣādam agamaṃs tīvraṃ garuḍasya balāt prabho<BR>
01,030.021a	tataḥ suparṇaḥ paramaprahṛṣṭavān; vihṛtya mātrā saha tatra kānane<BR>
01,030.021c	bhujaṃgabhakṣaḥ paramārcitaḥ khagair; ahīnakīrtir vinatām anandayat<BR>
01,030.022a	imāṃ kathāṃ yaḥ śṛṇuyān naraḥ sadā; paṭheta vā dvijajanamukhyasaṃsadi<BR>
01,030.022c	asaṃśayaṃ tridivam iyāt sa puṇyabhāṅ; mahātmanaḥ patagapateḥ prakīrtanāt<BR>
01,030.022d@017_0001	na cāgnijaṃ coranṛpāśrayaṃ vā; kṣutsarpavetālapiśācajaṃ vā<BR>
01,030.022d@017_0002	bhayaṃ bhaved yatra gṛhe garutmato; tiṣṭhet katheyaṃ likhitāpi pustake<BR>
01,030.022d@017_0003	yaḥ saṃsmaren nityam atandrito naro; garutmato mūrtim athārcayed gṛhe<BR>
01,030.022d@017_0004	oṃ pakṣirājeti japaṃś ca sarvadā; tasyāśu sarpā vaśagā bhavanti<BR>
01,031.001	śaunaka uvāca<BR>
01,031.001a	bhujaṃgamānāṃ śāpasya mātrā caiva sutena ca<BR>
01,031.001c	vinatāyās tvayā proktaṃ kāraṇaṃ sūtanandana<BR>
01,031.002a	varapradānaṃ bhartrā ca kadrūvinatayos tathā<BR>
01,031.002c	nāmanī caiva te prokte pakṣiṇor vainateyayoḥ<BR>
01,031.003a	pannagānāṃ tu nāmāni na kīrtayasi sūtaja<BR>
01,031.003c	prādhānyenāpi nāmāni śrotum icchāmahe vayam<BR>
01,031.004	sūta uvāca<BR>
01,031.004a	bahutvān nāmadheyāni bhujagānāṃ tapodhana<BR>
01,031.004c	na kīrtayiṣye sarveṣāṃ prādhānyena tu me śṛṇu<BR>
01,031.005a	śeṣaḥ prathamato jāto vāsukis tadanantaram<BR>
01,031.005c	airāvatas takṣakaś ca karkoṭakadhanaṃjayau<BR>
01,031.006a	kāliyo maṇināgaś ca nāgaś cāpūraṇas tathā<BR>
01,031.006c	nāgas tathā piñjaraka elāpatro 'tha vāmanaḥ<BR>
01,031.007a	nīlānīlau tathā nāgau kalmāṣaśabalau tathā<BR>
01,031.007c	āryakaś cādikaś caiva nāgaś ca śalapotakaḥ<BR>
01,031.008a	sumanomukho dadhimukhas tathā vimalapiṇḍakaḥ<BR>
01,031.008c	āptaḥ koṭanakaś caiva śaṅkho vālaśikhas tathā<BR>
01,031.009a	niṣṭhyūnako hemaguho nahuṣaḥ piṅgalas tathā<BR>
01,031.009c	bāhyakarṇo hastipadas tathā mudgarapiṇḍakaḥ<BR>
01,031.010a	kambalāśvatarau cāpi nāgaḥ kālīyakas tathā<BR>
01,031.010c	vṛttasaṃvartakau nāgau dvau ca padmāv iti śrutau<BR>
01,031.011a	nāgaḥ śaṅkhanakaś caiva tathā ca sphaṇḍako 'paraḥ<BR>
01,031.011c	kṣemakaś ca mahānāgo nāgaḥ piṇḍārakas tathā<BR>
01,031.011d*0374_01	viprasyāvajñayā śakro mātuḥ sarpā vipadgatāḥ<BR>
01,031.011d*0374_02	suparṇas tūbhayaprītyā harer apy upari sthitaḥ<BR>
01,031.012a	karavīraḥ puṣpadaṃṣṭra eḷako bilvapāṇḍukaḥ<BR>
01,031.012c	mūṣakādaḥ śaṅkhaśirāḥ pūrṇadaṃṣṭro haridrakaḥ<BR>
01,031.013a	aparājito jyotikaś ca pannagaḥ śrīvahas tathā<BR>
01,031.013c	kauravyo dhṛtarāṣṭraś ca puṣkaraḥ śalyakas tathā<BR>
01,031.014a	virajāś ca subāhuś ca śālipiṇḍaś ca vīryavān<BR>
01,031.014c	hastibhadraḥ piṭharako mukharaḥ koṇavāsanaḥ<BR>
01,031.015a	kuñjaraḥ kuraraś caiva tathā nāgaḥ prabhākaraḥ<BR>
01,031.015c	kumudaḥ kumudākṣaś ca tittirir halikas tathā<BR>
01,031.015d*0375_01	sumukho vimukhaś caiva vimukho 'simukhas tathā<BR>
01,031.015d*0376_01	kardamaś ca mahānāgo nāgaś ca bahumūlakaḥ<BR>
01,031.015e	karkarākarkarau cobhau kuṇḍodaramahodarau<BR>
01,031.016a	ete prādhānyato nāgāḥ kīrtitā dvijasattama<BR>
01,031.016c	bahutvān nāmadheyānām itare na prakīrtitāḥ<BR>
01,031.017a	eteṣāṃ prasavo yaś ca prasavasya ca saṃtatiḥ<BR>
01,031.017c	asaṃkhyeyeti matvā tān na bravīmi dvijottama<BR>
01,031.018a	bahūnīha sahasrāṇi prayutāny arbudāni ca<BR>
01,031.018c	aśakyāny eva saṃkhyātuṃ bhujagānāṃ tapodhana<BR>
01,032.001	śaunaka uvāca<BR>
01,032.001a	jātā vai bhujagās tāta vīryavanto durāsadāḥ<BR>
01,032.001c	śāpaṃ taṃ tv atha vijñāya kṛtavanto nu kiṃ param<BR>
01,032.001d@018_0001	kaś ca teṣāṃ bhaven mantraḥ sarpāṇāṃ sūtanandana<BR>
01,032.001d@018_0002	kiṃ vā kāryam akurvanta śāpajaṃ bhujagottamāḥ<BR>
01,032.001d@018_0003	vāsukiś cāpi nāgendro mahāprājñaḥ kim ācarat<BR>
01,032.002	sūta uvāca<BR>
01,032.002a	teṣāṃ tu bhagavāñ śeṣas tyaktvā kadrūṃ mahāyaśāḥ<BR>
01,032.002c	tapo vipulam ātasthe vāyubhakṣo yatavrataḥ<BR>
01,032.003a	gandhamādanam āsādya badaryāṃ ca taporataḥ<BR>
01,032.003c	gokarṇe puṣkarāraṇye tathā himavatas taṭe<BR>
01,032.004a	teṣu teṣu ca puṇyeṣu tīrtheṣv āyataneṣu ca<BR>
01,032.004c	ekāntaśīlī niyataḥ satataṃ vijitendriyaḥ<BR>
01,032.004d*0377_01	śītavātātapasahaḥ parityaktapriyāpriyaḥ<BR>
01,032.004d*0377_02	dharme manaḥ samādhāya snāne triṣavaṇe tathā<BR>
01,032.005a	tapyamānaṃ tapo ghoraṃ taṃ dadarśa pitāmahaḥ<BR>
01,032.005c	pariśuṣkamāṃsatvaksnāyuṃ jaṭācīradharaṃ prabhum<BR>
01,032.006a	tam abravīt satyadhṛtiṃ tapyamānaṃ pitāmahaḥ<BR>
01,032.006c	kim idaṃ kuruṣe śeṣa prajānāṃ svasti vai kuru<BR>
01,032.007a	tvaṃ hi tīvreṇa tapasā prajās tāpayase 'nagha<BR>
01,032.007c	brūhi kāmaṃ ca me śeṣa yat te hṛdi ciraṃ sthitam<BR>
01,032.008	śeṣa uvāca<BR>
01,032.008a	sodaryā mama sarve hi bhrātaro mandacetasaḥ<BR>
01,032.008c	saha tair notsahe vastuṃ tad bhavān anumanyatām<BR>
01,032.009a	abhyasūyanti satataṃ parasparam amitravat<BR>
01,032.009c	tato 'haṃ tapa ātiṣṭhe naitān paśyeyam ity uta<BR>
01,032.010a	na marṣayanti satataṃ vinatāṃ sasutāṃ ca te<BR>
01,032.010c	asmākaṃ cāparo bhrātā vainateyaḥ pitāmaha<BR>
01,032.011a	taṃ ca dviṣanti te 'tyarthaṃ sa cāpi sumahābalaḥ<BR>
01,032.011c	varapradānāt sa pituḥ kaśyapasya mahātmanaḥ<BR>
01,032.012a	so 'haṃ tapaḥ samāsthāya mokṣyāmīdaṃ kalevaram<BR>
01,032.012c	kathaṃ me pretyabhāve 'pi na taiḥ syāt saha saṃgamaḥ<BR>
01,032.012d*0378_01	tam evaṃvādinaṃ śeṣaṃ pitāmaha uvāca ha<BR>
01,032.013	brahmovāca<BR>
01,032.013a	jānāmi śeṣa sarveṣāṃ bhrātṝṇāṃ te viceṣṭitam<BR>
01,032.013c	mātuś cāpy aparādhād vai bhrātṝṇāṃ te mahad bhayam<BR>
01,032.014a	kṛto 'tra parihāraś ca pūrvam eva bhujaṃgama<BR>
01,032.014c	bhrātṝṇāṃ tava sarveṣāṃ na śokaṃ kartum arhasi<BR>
01,032.014d*0379_01	śāpāt tasmān mahāghorād uktān mātrā mahābala<BR>
01,032.015a	vṛṇīṣva ca varaṃ mattaḥ śeṣa yat te 'bhikāṅkṣitam<BR>
01,032.015c	ditsāmi hi varaṃ te 'dya prītir me paramā tvayi<BR>
01,032.016a	diṣṭyā ca buddhir dharme te niviṣṭā pannagottama<BR>
01,032.016c	ato bhūyaś ca te buddhir dharme bhavatu susthirā<BR>
01,032.017	śeṣa uvāca<BR>
01,032.017a	eṣa eva varo me 'dya kāṅkṣitaḥ prapitāmaha<BR>
01,032.017c	dharme me ramatāṃ buddhiḥ śame tapasi ceśvara<BR>
01,032.018	brahmovāca<BR>
01,032.018a	prīto 'smy anena te śeṣa damena praśamena ca<BR>
01,032.018c	tvayā tv idaṃ vacaḥ kāryaṃ manniyogāt prajāhitam<BR>
01,032.019a	imāṃ mahīṃ śailavanopapannāṃ; sasāgarāṃ sākarapattanāṃ ca<BR>
01,032.019c	tvaṃ śeṣa samyak calitāṃ yathāvat; saṃgṛhya tiṣṭhasva yathācalā syāt<BR>
01,032.019d*0380_01	anyam eva varaṃ dadmi tavāhaṃ bhujagottama<BR>
01,032.019d*0380_02	imāṃ tvaṃ sakalāṃ pṛthvīṃ mūrdhnā saṃdhārayiṣyasi<BR>
01,032.020	śeṣa uvāca<BR>
01,032.020a	yathāha devo varadaḥ prajāpatir; mahīpatir bhūtapatir jagatpatiḥ<BR>
01,032.020c	tathā mahīṃ dhārayitāsmi niścalāṃ; prayaccha tāṃ me śirasi prajāpate<BR>
01,032.021	brahmovāca<BR>
01,032.021a	adho mahīṃ gaccha bhujaṃgamottama; svayaṃ tavaiṣā vivaraṃ pradāsyati<BR>
01,032.021c	imāṃ dharāṃ dhārayatā tvayā hi me; mahat priyaṃ śeṣa kṛtaṃ bhaviṣyati<BR>
01,032.022	sūta uvāca<BR>
01,032.022a	tatheti kṛtvā vivaraṃ praviśya sa; prabhur bhuvo bhujagavarāgrajaḥ sthitaḥ<BR>
01,032.022c	bibharti devīṃ śirasā mahīm imāṃ; samudranemiṃ parigṛhya sarvataḥ<BR>
01,032.023	brahmovāca<BR>
01,032.023a	śeṣo 'si nāgottama dharmadevo; mahīm imāṃ dhārayase yad ekaḥ<BR>
01,032.023c	anantabhogaḥ parigṛhya sarvāṃ; yathāham evaṃ balabhid yathā vā<BR>
01,032.024	sūta uvāca<BR>
01,032.024a	adho bhūmer vasaty evaṃ nāgo 'nantaḥ pratāpavān<BR>
01,032.024c	dhārayan vasudhām ekaḥ śāsanād brahmaṇo vibhuḥ<BR>
01,032.025a	suparṇaṃ ca sakhāyaṃ vai bhagavān amarottamaḥ<BR>
01,032.025c	prādād anantāya tadā vainateyaṃ pitāmahaḥ<BR>
01,032.025d*0381_01	anante 'bhiprayāte tu vāsukiḥ sa mahābalaḥ<BR>
01,032.025d*0381_02	abhyaṣicyata nāgais tu daivatair iva vāsavaḥ<BR>
01,033.001	sūta uvāca<BR>
01,033.001a	mātuḥ sakāśāt taṃ śāpaṃ śrutvā pannagasattamaḥ<BR>
01,033.001c	vāsukiś cintayām āsa śāpo 'yaṃ na bhavet katham<BR>
01,033.002a	tataḥ sa mantrayām āsa bhrātṛbhiḥ saha sarvaśaḥ<BR>
01,033.002c	airāvataprabhṛtibhir ye sma dharmaparāyaṇāḥ<BR>
01,033.003	vāsukir uvāca<BR>
01,033.003a	ayaṃ śāpo yathoddiṣṭo viditaṃ vas tathānaghāḥ<BR>
01,033.003c	tasya śāpasya mokṣārthaṃ mantrayitvā yatāmahe<BR>
01,033.004a	sarveṣām eva śāpānāṃ pratighāto hi vidyate<BR>
01,033.004c	na tu mātrābhiśaptānāṃ mokṣo vidyeta pannagāḥ<BR>
01,033.004d@019_0001	ārādhya tu jagannāthaṃ brahmāṇaṃ pannagottamāḥ<BR>
01,033.004d@019_0002	mātṛśāpavimokṣārthaṃ na śeṣo labdhavān varam<BR>
01,033.005a	avyayasyāprameyasya satyasya ca tathāgrataḥ<BR>
01,033.005c	śaptā ity eva me śrutvā jāyate hṛdi vepathuḥ<BR>
01,033.006a	nūnaṃ sarvavināśo 'yam asmākaṃ samudāhṛtaḥ<BR>
01,033.006b*0382_01	śāpaḥ sṛṣṭo mahāghoro mātrā khalv avinītayā<BR>
01,033.006c	na hy enāṃ so 'vyayo devaḥ śapantīṃ pratyaṣedhayat<BR>
01,033.007a	tasmāt saṃmantrayāmo 'tra bhujagānām anāmayam<BR>
01,033.007c	yathā bhaveta sarveṣāṃ mā naḥ kālo 'tyagād ayam<BR>
01,033.007d*0383_01	sarva eva hi nas tāvad buddhimanto vicakṣaṇāḥ<BR>
01,033.008a	api mantrayamāṇā hi hetuṃ paśyāma mokṣaṇe<BR>
01,033.008c	yathā naṣṭaṃ purā devā gūḍham agniṃ guhāgatam<BR>
01,033.009a	yathā sa yajño na bhaved yathā vāpi parābhavet<BR>
01,033.009c	janamejayasya sarpāṇāṃ vināśakaraṇāya hi<BR>
01,033.010	sūta uvāca<BR>
01,033.010a	tathety uktvā tu te sarve kādraveyāḥ samāgatāḥ<BR>
01,033.010c	samayaṃ cakrire tatra mantrabuddhiviśāradāḥ<BR>
01,033.010d*0384_01	teṣu tatropaviṣṭeṣu pannageṣu dvijottama<BR>
01,033.010d*0384_02	elāpatro 'bravīt teṣāṃ mantravidyottamo balaiḥ<BR>
01,033.011a	eke tatrābruvan nāgā vayaṃ bhūtvā dvijarṣabhāḥ<BR>
01,033.011c	janamejayaṃ taṃ bhikṣāmo yajñas te na bhaved iti<BR>
01,033.012a	apare tv abruvan nāgās tatra paṇḍitamāninaḥ<BR>
01,033.012c	mantriṇo 'sya vayaṃ sarve bhaviṣyāmaḥ susaṃmatāḥ<BR>
01,033.013a	sa naḥ prakṣyati sarveṣu kāryeṣv arthaviniścayam<BR>
01,033.013c	tatra buddhiṃ pravakṣyāmo yathā yajño nivartate<BR>
01,033.014a	sa no bahumatān rājā buddhvā buddhimatāṃ varaḥ<BR>
01,033.014c	yajñārthaṃ prakṣyati vyaktaṃ neti vakṣyāmahe vayam<BR>
01,033.015a	darśayanto bahūn doṣān pretya ceha ca dāruṇān<BR>
01,033.015c	hetubhiḥ kāraṇaiś caiva yathā yajño bhaven na saḥ<BR>
01,033.016a	athavā ya upādhyāyaḥ kratau tasmin bhaviṣyati<BR>
01,033.016c	sarpasatravidhānajño rājakāryahite rataḥ<BR>
01,033.017a	taṃ gatvā daśatāṃ kaś cid bhujagaḥ sa mariṣyati<BR>
01,033.017c	tasmin hate yajñakare kratuḥ sa na bhaviṣyati<BR>
01,033.018a	ye cānye sarpasatrajñā bhaviṣyanty asya ṛtvijaḥ<BR>
01,033.018c	tāṃś ca sarvān daśiṣyāmaḥ kṛtam evaṃ bhaviṣyati<BR>
01,033.019a	tatrāpare 'mantrayanta dharmātmāno bhujaṃgamāḥ<BR>
01,033.019c	abuddhir eṣā yuṣmākaṃ brahmahatyā na śobhanā<BR>
01,033.020a	samyak saddharmamūlā hi vyasane śāntir uttamā<BR>
01,033.020c	adharmottaratā nāma kṛtsnaṃ vyāpādayej jagat<BR>
01,033.021a	apare tv abruvan nāgāḥ samiddhaṃ jātavedasam<BR>
01,033.021c	varṣair nirvāpayiṣyāmo meghā bhūtvā savidyutaḥ<BR>
01,033.022a	srugbhāṇḍaṃ niśi gatvā vā apare bhujagottamāḥ<BR>
01,033.022c	pramattānāṃ harantv āśu vighna evaṃ bhaviṣyati<BR>
01,033.023a	yajñe vā bhujagās tasmiñ śataśo 'tha sahasraśaḥ<BR>
01,033.023c	janaṃ daśantu vai sarvam evaṃ trāso bhaviṣyati<BR>
01,033.024a	athavā saṃskṛtaṃ bhojyaṃ dūṣayantu bhujaṃgamāḥ<BR>
01,033.024c	svena mūtrapurīṣeṇa sarvabhojyavināśinā<BR>
01,033.025a	apare tv abruvaṃs tatra ṛtvijo 'sya bhavāmahe<BR>
01,033.025c	yajñavighnaṃ kariṣyāmo dīyatāṃ dakṣiṇā iti<BR>
01,033.025e	vaśyatāṃ ca gato 'sau naḥ kariṣyati yathepṣitam<BR>
01,033.026a	apare tv abruvaṃs tatra jale prakrīḍitaṃ nṛpam<BR>
01,033.026c	gṛham ānīya badhnīmaḥ kratur evaṃ bhaven na saḥ<BR>
01,033.027a	apare tv abruvaṃs tatra nāgāḥ sukṛtakāriṇaḥ<BR>
01,033.027c	daśāmainaṃ pragṛhyāśu kṛtam evaṃ bhaviṣyati<BR>
01,033.027e	chinnaṃ mūlam anarthānāṃ mṛte tasmin bhaviṣyati<BR>
01,033.028a	eṣā vai naiṣṭhikī buddhiḥ sarveṣām eva saṃmatā<BR>
01,033.028c	yathā vā manyase rājaṃs tat kṣipraṃ saṃvidhīyatām<BR>
01,033.029a	ity uktvā samudaikṣanta vāsukiṃ pannageśvaram<BR>
01,033.029c	vāsukiś cāpi saṃcintya tān uvāca bhujaṃgamān<BR>
01,033.030a	naiṣā vo naiṣṭhikī buddhir matā kartuṃ bhujaṃgamāḥ<BR>
01,033.030c	sarveṣām eva me buddhiḥ pannagānāṃ na rocate<BR>
01,033.031a	kiṃ tv atra saṃvidhātavyaṃ bhavatāṃ yad bhaved dhitam<BR>
01,033.031b*0385_01	śreyaḥ prasādanaṃ manye kaśyapasya mahātmanaḥ<BR>
01,033.031b*0385_02	jñātivargasya sauhārdād ātmanaś ca bhujaṃgamāḥ<BR>
01,033.031b*0385_03	na ca jānāti me buddhiḥ kiṃ cit kartuṃ vaco hi vaḥ<BR>
01,033.031b*0385_04	mayā hīdaṃ vidhātavyaṃ bhavatāṃ yad dhitaṃ bhavet<BR>
01,033.031c	anenāhaṃ bhṛśaṃ tapye guṇadoṣau madāśrayau<BR>
01,034.001	sūta uvāca<BR>
01,034.001a	śrutvā tu vacanaṃ teṣāṃ sarveṣām iti ceti ca<BR>
01,034.001c	vāsukeś ca vacaḥ śrutvā elāpatro 'bravīd idam<BR>
01,034.001d*0386_01	prāg eva darśitā buddhir mayaiṣā bhujagottamāḥ<BR>
01,034.001d*0386_02	heyeti yadi vo buddhis tavāpi ca tathā prabho<BR>
01,034.001d*0386_03	astu kāmaṃ mamādyāpi buddhiḥ smaraṇam āgatā<BR>
01,034.001d*0386_04	tāṃ śṛṇuṣva pravakṣyāmi yathātathyena pannagāḥ<BR>
01,034.002a	na sa yajño na bhavitā na sa rājā tathāvidhaḥ<BR>
01,034.002c	janamejayaḥ pāṇḍaveyo yato 'smākaṃ mahābhayam<BR>
01,034.003a	daivenopahato rājan yo bhaved iha pūruṣaḥ<BR>
01,034.003c	sa daivam evāśrayate nānyat tatra parāyaṇam<BR>
01,034.004a	tad idaṃ daivam asmākaṃ bhayaṃ pannagasattamāḥ<BR>
01,034.004c	daivam evāśrayāmo 'tra śṛṇudhvaṃ ca vaco mama<BR>
01,034.005a	ahaṃ śāpe samutsṛṣṭe samaśrauṣaṃ vacas tadā<BR>
01,034.005c	mātur utsaṅgam ārūḍho bhayāt pannagasattamāḥ<BR>
01,034.006a	devānāṃ pannagaśreṣṭhās tīkṣṇās tīkṣṇā iti prabho<BR>
01,034.006b*0387_01	śāpaduḥkhāgnitaptānāṃ pannagānām anāmayam<BR>
01,034.006b*0387_02	kṛpayā parayāviṣṭāḥ prārthayanto divaukasaḥ<BR>
01,034.006c	pitāmaham upāgamya duḥkhārtānāṃ mahādyute<BR>
01,034.007	devā ūcuḥ<BR>
01,034.007a	kā hi labdhvā priyān putrāñ śaped evaṃ pitāmaha<BR>
01,034.007c	ṛte kadrūṃ tīkṣṇarūpāṃ devadeva tavāgrataḥ<BR>
01,034.008a	tatheti ca vacas tasyās tvayāpy uktaṃ pitāmaha<BR>
01,034.008c	etad icchāma vijñātuṃ kāraṇaṃ yan na vāritā<BR>
01,034.009	brahmovāca<BR>
01,034.009a	bahavaḥ pannagās tīkṣṇā bhīmavīryā viṣolbaṇāḥ<BR>
01,034.009c	prajānāṃ hitakāmo 'haṃ na nivāritavāṃs tadā<BR>
01,034.010a	ye dandaśūkāḥ kṣudrāś ca pāpacārā viṣolbaṇāḥ<BR>
01,034.010c	teṣāṃ vināśo bhavitā na tu ye dharmacāriṇaḥ<BR>
01,034.011a	yannimittaṃ ca bhavitā mokṣas teṣāṃ mahābhayāt<BR>
01,034.011c	pannagānāṃ nibodhadhvaṃ tasmin kāle tathāgate<BR>
01,034.012a	yāyāvarakule dhīmān bhaviṣyati mahān ṛṣiḥ<BR>
01,034.012c	jaratkārur iti khyātas tejasvī niyatendriyaḥ<BR>
01,034.013a	tasya putro jaratkāror utpatsyati mahātapāḥ<BR>
01,034.013c	āstīko nāma yajñaṃ sa pratiṣetsyati taṃ tadā<BR>
01,034.013e	tatra mokṣyanti bhujagā ye bhaviṣyanti dhārmikāḥ<BR>
01,034.014	devā ūcuḥ<BR>
01,034.014a	sa munipravaro deva jaratkārur mahātapāḥ<BR>
01,034.014c	kasyāṃ putraṃ mahātmānaṃ janayiṣyati vīryavān<BR>
01,034.015	brahmovāca<BR>
01,034.015*0388_01	vāsuker bhaginī kanyā samutpannā suśobhanā<BR>
01,034.015*0388_02	tasmai dāsyati tāṃ kanyāṃ vāsukir bhujagottamaḥ<BR>
01,034.015*0388_03	tasyāṃ janayitā putraṃ vedavedāṅgapāragam<BR>
01,034.015a	sanāmāyāṃ sanāmā sa kanyāyāṃ dvijasattamaḥ<BR>
01,034.015c	apatyaṃ vīryavān devā vīryavaj janayiṣyati<BR>
01,034.015d*0389_01	vāsukeḥ sarparājasya jaratkāruḥ svasā kila<BR>
01,034.015d*0389_02	sa tasyāṃ bhavitā putraḥ śāpān nāgāṃś ca mokṣyati<BR>
01,034.016	elāpatra uvāca<BR>
01,034.016a	evam astv iti taṃ devāḥ pitāmaham athābruvan<BR>
01,034.016c	uktvā caivaṃ gatā devāḥ sa ca devaḥ pitāmahaḥ<BR>
01,034.017a	so 'ham evaṃ prapaśyāmi vāsuke bhaginīṃ tava<BR>
01,034.017c	jaratkārur iti khyātāṃ tāṃ tasmai pratipādaya<BR>
01,034.018a	bhaikṣavad bhikṣamāṇāya nāgānāṃ bhayaśāntaye<BR>
01,034.018c	ṛṣaye suvratāya tvam eṣa mokṣaḥ śruto mayā<BR>
01,035.001	sūta uvāca<BR>
01,035.001a	elāpatrasya tu vacaḥ śrutvā nāgā dvijottama<BR>
01,035.001c	sarve prahṛṣṭamanasaḥ sādhu sādhv ity apūjayan<BR>
01,035.002a	tataḥ prabhṛti tāṃ kanyāṃ vāsukiḥ paryarakṣata<BR>
01,035.002c	jaratkāruṃ svasāraṃ vai paraṃ harṣam avāpa ca<BR>
01,035.003a	tato nātimahān kālaḥ samatīta ivābhavat<BR>
01,035.003c	atha devāsurāḥ sarve mamanthur varuṇālayam<BR>
01,035.004a	tatra netram abhūn nāgo vāsukir balināṃ varaḥ<BR>
01,035.004c	samāpyaiva ca tat karma pitāmaham upāgaman<BR>
01,035.005a	devā vāsukinā sārdhaṃ pitāmaham athābruvan<BR>
01,035.005c	bhagavañ śāpabhīto 'yaṃ vāsukis tapyate bhṛśam<BR>
01,035.006a	tasyedaṃ mānasaṃ śalyaṃ samuddhartuṃ tvam arhasi<BR>
01,035.006c	jananyāḥ śāpajaṃ deva jñātīnāṃ hitakāṅkṣiṇaḥ<BR>
01,035.007a	hito hy ayaṃ sadāsmākaṃ priyakārī ca nāgarāṭ<BR>
01,035.007c	kuru prasādaṃ deveśa śamayāsya manojvaram<BR>
01,035.008	brahmovāca<BR>
01,035.008a	mayaivaitad vitīrṇaṃ vai vacanaṃ manasāmarāḥ<BR>
01,035.008c	elāpatreṇa nāgena yad asyābhihitaṃ purā<BR>
01,035.008d@020_0001	mātṛśāpo nānyathāyaṃ kartuṃ śakyo mayā surāḥ<BR>
01,035.008d@020_0002	yasmān mātā gurutarī sarveṣām eva dehinām<BR>
01,035.009a	tat karotv eṣa nāgendraḥ prāptakālaṃ vacas tathā<BR>
01,035.009c	vinaśiṣyanti ye pāpā na tu ye dharmacāriṇaḥ<BR>
01,035.010a	utpannaḥ sa jaratkārus tapasy ugre rato dvijaḥ<BR>
01,035.010c	tasyaiṣa bhaginīṃ kāle jaratkāruṃ prayacchatu<BR>
01,035.011a	yad elāpatreṇa vacas tadoktaṃ bhujagena ha<BR>
01,035.011c	pannagānāṃ hitaṃ devās tat tathā na tad anyathā<BR>
01,035.012	sūta uvāca<BR>
01,035.012a	etac chrutvā sa nāgendraḥ pitāmahavacas tadā<BR>
01,035.012b*0390_01	saṃdiśya pannagān sarvān vāsukiḥ śāpamohitaḥ<BR>
01,035.012b*0390_02	svasāram udyamya tadā jaratkārum ṛṣiṃ prati<BR>
01,035.012c	sarpān bahūñ jaratkārau nityayuktān samādadhat<BR>
01,035.013a	jaratkārur yadā bhāryām icched varayituṃ prabhuḥ<BR>
01,035.013c	śīghram etya mamākhyeyaṃ tan naḥ śreyo bhaviṣyati<BR>
01,036.001	śaunaka uvāca<BR>
01,036.001a	jaratkārur iti proktaṃ yat tvayā sūtanandana<BR>
01,036.001c	icchāmy etad ahaṃ tasya ṛṣeḥ śrotuṃ mahātmanaḥ<BR>
01,036.002a	kiṃ kāraṇaṃ jaratkāror nāmaitat prathitaṃ bhuvi<BR>
01,036.002c	jaratkāruniruktaṃ tvaṃ yathāvad vaktum arhasi<BR>
01,036.002d*0391_01	tat tasya vacanaṃ śrutvā provāca sa mahādyutiḥ<BR>
01,036.003	sūta uvāca<BR>
01,036.003a	jareti kṣayam āhur vai dāruṇaṃ kārusaṃjñitam<BR>
01,036.003c	śarīraṃ kāru tasyāsīt tat sa dhīmāñ śanaiḥ śanaiḥ<BR>
01,036.004a	kṣapayām āsa tīvreṇa tapasety ata ucyate<BR>
01,036.004c	jaratkārur iti brahman vāsuker bhaginī tathā<BR>
01,036.005a	evam uktas tu dharmātmā śaunakaḥ prāhasat tadā<BR>
01,036.005c	ugraśravasam āmantrya upapannam iti bruvan<BR>
01,036.005d*0392=00	śaunaka uvāca<BR>
01,036.005d*0392_01	uktaṃ nāma yathāpūrvaṃ sarvaṃ tac chrutavān aham<BR>
01,036.005d*0392_02	yathā tu jāto hy āstīka etad icchāmi veditum<BR>
01,036.005d*0392_03	tac chrutvā vacanaṃ tasya sūtaḥ provāca śāstrataḥ<BR>
01,036.006	sūta uvāca<BR>
01,036.006*0393_01	saṃdiśya pannagān sarvān vāsukiḥ susamāhitaḥ<BR>
01,036.006*0393_02	svasāram udyamya tadā jaratkārum ṛṣiṃ prati<BR>
01,036.006a	atha kālasya mahataḥ sa muniḥ saṃśitavrataḥ<BR>
01,036.006c	tapasy abhirato dhīmān na dārān abhyakāṅkṣata<BR>
01,036.007a	sa ūrdhvaretās tapasi prasaktaḥ; svādhyāyavān vītabhayaklamaḥ san<BR>
01,036.007c	cacāra sarvāṃ pṛthivīṃ mahātmā; na cāpi dārān manasāpy akāṅkṣat<BR>
01,036.008a	tato 'parasmin saṃprāpte kāle kasmiṃś cid eva tu<BR>
01,036.008c	parikṣid iti vikhyāto rājā kauravavaṃśabhṛt<BR>
01,036.009a	yathā pāṇḍur mahābāhur dhanurdharavaro bhuvi<BR>
01,036.009c	babhūva mṛgayāśīlaḥ purāsya prapitāmahaḥ<BR>
01,036.009d*0394_01	tathā vikhyātavāṃl loke parikṣid abhimanyujaḥ<BR>
01,036.010a	mṛgān vidhyan varāhāṃś ca tarakṣūn mahiṣāṃs tathā<BR>
01,036.010c	anyāṃś ca vividhān vanyāṃś cacāra pṛthivīpatiḥ<BR>
01,036.011a	sa kadā cin mṛgaṃ viddhvā bāṇena nataparvaṇā<BR>
01,036.011c	pṛṣṭhato dhanur ādāya sasāra gahane vane<BR>
01,036.012a	yathā hi bhagavān rudro viddhvā yajñamṛgaṃ divi<BR>
01,036.012c	anvagacchad dhanuṣpāṇiḥ paryanveṣaṃs tatas tataḥ<BR>
01,036.013a	na hi tena mṛgo viddho jīvan gacchati vai vanam<BR>
01,036.013c	pūrvarūpaṃ tu tan nūnam āsīt svargagatiṃ prati<BR>
01,036.013e	parikṣitas tasya rājño viddho yan naṣṭavān mṛgaḥ<BR>
01,036.014a	dūraṃ cāpahṛtas tena mṛgeṇa sa mahīpatiḥ<BR>
01,036.014c	pariśrāntaḥ pipāsārta āsasāda muniṃ vane<BR>
01,036.015a	gavāṃ pracāreṣv āsīnaṃ vatsānāṃ mukhaniḥsṛtam<BR>
01,036.015c	bhūyiṣṭham upayuñjānaṃ phenam āpibatāṃ payaḥ<BR>
01,036.016a	tam abhidrutya vegena sa rājā saṃśitavratam<BR>
01,036.016c	apṛcchad dhanur udyamya taṃ muniṃ kṣucchramānvitaḥ<BR>
01,036.017a	bho bho brahmann ahaṃ rājā parikṣid abhimanyujaḥ<BR>
01,036.017c	mayā viddho mṛgo naṣṭaḥ kaccit tvaṃ dṛṣṭavān asi<BR>
01,036.018a	sa munis tasya novāca kiṃ cin maunavrate sthitaḥ<BR>
01,036.018c	tasya skandhe mṛtaṃ sarpaṃ kruddho rājā samāsajat<BR>
01,036.019a	dhanuṣkoṭyā samutkṣipya sa cainaṃ samudaikṣata<BR>
01,036.019c	na ca kiṃ cid uvācainaṃ śubhaṃ vā yadi vāśubham<BR>
01,036.020a	sa rājā krodham utsṛjya vyathitas taṃ tathāgatam<BR>
01,036.020c	dṛṣṭvā jagāma nagaram ṛṣis tv āste tathaiva saḥ<BR>
01,036.020d*0395_01	na hi taṃ rājaśārdūlaṃ kṣamāśīlo mahāmuniḥ<BR>
01,036.020d*0395_02	svadharmanirataṃ bhūpaṃ samākṣipto 'py adharṣayat<BR>
01,036.020d*0396_01	na hi taṃ rājaśārdūlas tathā dharmaparāyaṇam<BR>
01,036.020d*0396_02	jānāti bharataśreṣṭhas tata enam adharṣayat<BR>
01,036.021a	taruṇas tasya putro 'bhūt tigmatejā mahātapāḥ<BR>
01,036.021c	śṛṅgī nāma mahākrodho duṣprasādo mahāvrataḥ<BR>
01,036.022a	sa devaṃ param īśānaṃ sarvabhūtahite ratam<BR>
01,036.022c	brahmāṇam upatasthe vai kāle kāle susaṃyataḥ<BR>
01,036.022e	sa tena samanujñāto brahmaṇā gṛham eyivān<BR>
01,036.023a	sakhyoktaḥ krīḍamānena sa tatra hasatā kila<BR>
01,036.023c	saṃrambhī kopano 'tīva viṣakalpa ṛṣeḥ sutaḥ<BR>
01,036.023d*0397_01	uddiśya pitaraṃ tasya yac chrutvā roṣam āharat<BR>
01,036.023e	ṛṣiputreṇa narmārthaṃ kṛśena dvijasattama<BR>
01,036.024a	tejasvinas tava pitā tathaiva ca tapasvinaḥ<BR>
01,036.024c	śavaṃ skandhena vahati mā śṛṅgin garvito bhava<BR>
01,036.025a	vyāharatsv ṛṣiputreṣu mā sma kiṃ cid vaco vadīḥ<BR>
01,036.025c	asmadvidheṣu siddheṣu brahmavitsu tapasviṣu<BR>
01,036.026a	kva te puruṣamānitvaṃ kva te vācas tathāvidhāḥ<BR>
01,036.026c	darpajāḥ pitaraṃ yas tvaṃ draṣṭā śavadharaṃ tathā<BR>
01,036.026d*0398_01	pitrā ca tava tat karma nānurūpam ivātmanaḥ<BR>
01,036.026d*0398_02	kṛtaṃ munijanaśreṣṭha yenāhaṃ bhṛśaduḥkhitaḥ<BR>
01,037.001	sūta uvāca<BR>
01,037.001a	evam uktaḥ sa tejasvī śṛṅgī kopasamanvitaḥ<BR>
01,037.001c	mṛtadhāraṃ guruṃ śrutvā paryatapyata manyunā<BR>
01,037.002a	sa taṃ kṛśam abhipreṣkya sūnṛtāṃ vācam utsṛjan<BR>
01,037.002c	apṛcchata kathaṃ tātaḥ sa me 'dya mṛtadhārakaḥ<BR>
01,037.002d*0399_01	ananyacetāḥ satataṃ viṣṇuṃ devam atoṣayat<BR>
01,037.002d*0399_02	vanyānnabhojī satataṃ munir maunavrate sthitaḥ<BR>
01,037.002d*0399_03	evaṃbhūtaḥ sa tejasvī sa me 'dya mṛtadhārakaḥ<BR>
01,037.003	kṛśa uvāca<BR>
01,037.003a	rājñā parikṣitā tāta mṛgayāṃ paridhāvatā<BR>
01,037.003c	avasaktaḥ pitus te 'dya mṛtaḥ skandhe bhujaṃgamaḥ<BR>
01,037.004	śṛṅgy uvāca<BR>
01,037.004a	kiṃ me pitrā kṛtaṃ tasya rājño 'niṣṭaṃ durātmanaḥ<BR>
01,037.004c	brūhi tvaṃ kṛśa tattvena paśya me tapaso balam<BR>
01,037.005	kṛśa uvāca<BR>
01,037.005a	sa rājā mṛgayāṃ yātaḥ parikṣid abhimanyujaḥ<BR>
01,037.005c	sasāra mṛgam ekākī viddhvā bāṇena patriṇā<BR>
01,037.006a	na cāpaśyan mṛgaṃ rājā caraṃs tasmin mahāvane<BR>
01,037.006c	pitaraṃ te sa dṛṣṭvaiva papracchānabhibhāṣiṇam<BR>
01,037.007a	taṃ sthāṇubhūtaṃ tiṣṭhantaṃ kṣutpipāsāśramāturaḥ<BR>
01,037.007c	punaḥ punar mṛgaṃ naṣṭaṃ papraccha pitaraṃ tava<BR>
01,037.008a	sa ca maunavratopeto naiva taṃ pratyabhāṣata<BR>
01,037.008c	tasya rājā dhanuṣkoṭyā sarpaṃ skandhe samāsṛjat<BR>
01,037.009a	śṛṅgiṃs tava pitādyāsau tathaivāste yatavrataḥ<BR>
01,037.009c	so 'pi rājā svanagaraṃ pratiyāto gajāhvayam<BR>
01,037.010	sūta uvāca<BR>
01,037.010a	śrutvaivam ṛṣiputras tu divaṃ stabdhveva viṣṭhitaḥ<BR>
01,037.010c	kopasaṃraktanayanaḥ prajvalann iva manyunā<BR>
01,037.011a	āviṣṭaḥ sa tu kopena śaśāpa nṛpatiṃ tadā<BR>
01,037.011c	vāry upaspṛśya tejasvī krodhavegabalātkṛtaḥ<BR>
01,037.012	śṛṅgy uvāca<BR>
01,037.012a	yo 'sau vṛddhasya tātasya tathā kṛcchragatasya ca<BR>
01,037.012c	skandhe mṛtam avāsrākṣīt pannagaṃ rājakilbiṣī<BR>
01,037.013a	taṃ pāpam atisaṃkruddhas takṣakaḥ pannagottamaḥ<BR>
01,037.013c	āśīviṣas tigmatejā madvākyabalacoditaḥ<BR>
01,037.014a	saptarātrādito netā yamasya sadanaṃ prati<BR>
01,037.014c	dvijānām avamantāraṃ kurūṇām ayaśaskaram<BR>
01,037.014d*0400_01	no cet tatas takṣako 'pi yāsyate yamamandiram<BR>
01,037.015	sūta uvāca<BR>
01,037.015a	iti śaptvā nṛpaṃ kruddhaḥ śṛṅgī pitaram abhyayāt<BR>
01,037.015c	āsīnaṃ gocare tasmin vahantaṃ śavapannagam<BR>
01,037.016a	sa tam ālakṣya pitaraṃ śṛṅgī skandhagatena vai<BR>
01,037.016c	śavena bhujagenāsīd bhūyaḥ krodhasamanvitaḥ<BR>
01,037.017a	duḥkhāc cāśrūṇi mumuce pitaraṃ cedam abravīt<BR>
01,037.017c	śrutvemāṃ dharṣaṇāṃ tāta tava tena durātmanā<BR>
01,037.018a	rājñā parikṣitā kopād aśapaṃ tam ahaṃ nṛpam<BR>
01,037.018c	yathārhati sa evograṃ śāpaṃ kurukulādhamaḥ<BR>
01,037.019a	saptame 'hani taṃ pāpaṃ takṣakaḥ pannagottamaḥ<BR>
01,037.019c	vaivasvatasya bhavanaṃ netā paramadāruṇam<BR>
01,037.020a	tam abravīt pitā brahmaṃs tathā kopasamanvitam<BR>
01,037.020c	na me priyaṃ kṛtaṃ tāta naiṣa dharmas tapasvinām<BR>
01,037.020d@021_0001	kāmaṃ krodhaṃ tathā lobhaṃ yas tapasvī na śaknuyāt<BR>
01,037.020d@021_0002	vijetum akṛtaprajñaḥ sa yāti narakaṃ dhruvam<BR>
01,037.020d@021_0003	trividhaṃ narakasyedaṃ dvāraṃ nāśanam ātmanaḥ<BR>
01,037.020d@021_0004	kāmaḥ krodhas tathā lobhas tasmād etat trayaṃ tyajet<BR>
01,037.020d@021_0005	yaḥ pravrajyāṃ gṛhītvā tu na bhaved vijitendriyaḥ<BR>
01,037.020d@021_0006	varṣakoṭisahasrāṇi sa yāti narakaṃ dhruvam<BR>
01,037.021a	vayaṃ tasya narendrasya viṣaye nivasāmahe<BR>
01,037.021c	nyāyato rakṣitās tena tasya pāpaṃ na rocaye<BR>
01,037.022a	sarvathā vartamānasya rājño hy asmadvidhaiḥ sadā<BR>
01,037.022c	kṣantavyaṃ putra dharmo hi hato hanti na saṃśayaḥ<BR>
01,037.023a	yadi rājā na rakṣeta pīḍā vai naḥ parā bhavet<BR>
01,037.023c	na śaknuyāma carituṃ dharmaṃ putra yathāsukham<BR>
01,037.024a	rakṣyamāṇā vayaṃ tāta rājabhiḥ śāstradṛṣṭibhiḥ<BR>
01,037.024c	carāmo vipulaṃ dharmaṃ teṣāṃ cāṃśo 'sti dharmataḥ<BR>
01,037.024d*0401_01	sarvathā vartamānasya rājñaḥ kṣantavyam eva hi<BR>
01,037.025a	parikṣit tu viśeṣeṇa yathāsya prapitāmahaḥ<BR>
01,037.025c	rakṣaty asmān yathā rājñā rakṣitavyāḥ prajās tathā<BR>
01,037.026a	teneha kṣudhitenādya śrāntena ca tapasvinā<BR>
01,037.026c	ajānatā vratam idaṃ kṛtam etad asaṃśayam<BR>
01,037.026d*0402_01	arājake janapade doṣā jāyanti vai sadā<BR>
01,037.026d*0402_02	udvṛttaṃ satataṃ lokaṃ rājā daṇḍena śāsti vai<BR>
01,037.026d*0402_03	daṇḍāt pratibhayaṃ bhūyaḥ śāntir utpadyate tadā<BR>
01,037.026d*0402_04	nodvignaś carate dharmaṃ nodvignaś carate kriyām<BR>
01,037.026d*0402_05	rājñā pratiṣṭhito dharmo dharmāt svargaḥ pratiṣṭhitaḥ<BR>
01,037.026d*0402_06	rājño yajñakriyāḥ sarvā yajñād devāḥ pratiṣṭhitāḥ<BR>
01,037.026d*0402_07	devād vṛṣṭiḥ pravarteta vṛṣṭer oṣadhayaḥ smṛtāḥ<BR>
01,037.026d*0402_08	oṣadhibhyo manuṣyāṇāṃ dhārayan satataṃ hitam<BR>
01,037.026d*0402_09	manuṣyāṇāṃ ca yo dhātā rājā rājyakaraḥ punaḥ<BR>
01,037.026d*0402_10	daśaśrotriyasamo rājā ity evaṃ manur abravīt<BR>
01,037.027a	tasmād idaṃ tvayā bālyāt sahasā duṣkṛtaṃ kṛtam<BR>
01,037.027c	na hy arhati nṛpaḥ śāpam asmattaḥ putra sarvathā<BR>
01,037.027d@022_0001	krodhāt śāpam utsṛjatā tapohānir anuttamā<BR>
01,037.027d@022_0002	kṛtātmanas tvayā tāta vipreṇeva pratigrahāt<BR>
01,037.027d@022_0003	ato 'haṃ tvāṃ prabravīmi śāpo 'sya na bhaved yathā<BR>
01,037.027d@022_0004	parikṣito mahābhāga tathā kuru yatavrata<BR>
01,038.001	śṛṅgy uvāca<BR>
01,038.001a	yady etat sāhasaṃ tāta yadi vā duṣkṛtaṃ kṛtam<BR>
01,038.001c	priyaṃ vāpy apriyaṃ vā te vāg uktā na mṛṣā mayā<BR>
01,038.002a	naivānyathedaṃ bhavitā pitar eṣa bravīmi te<BR>
01,038.002c	nāhaṃ mṛṣā prabravīmi svaireṣv api kutaḥ śapan<BR>
01,038.003	śamīka uvāca<BR>
01,038.003a	jānāmy ugraprabhāvaṃ tvāṃ putra satyagiraṃ tathā<BR>
01,038.003c	nānṛtaṃ hy uktapūrvaṃ te naitan mithyā bhaviṣyati<BR>
01,038.004a	pitrā putro vayaḥstho 'pi satataṃ vācya eva tu<BR>
01,038.004c	yathā syād guṇasaṃyuktaḥ prāpnuyāc ca mahad yaśaḥ<BR>
01,038.005a	kiṃ punar bāla eva tvaṃ tapasā bhāvitaḥ prabho<BR>
01,038.005c	vardhate ca prabhavatāṃ kopo 'tīva mahātmanām<BR>
01,038.005d*0403_01	utsīdeyur ime lokāḥ kṣamā cāsya pratikriyā<BR>
01,038.006a	so 'haṃ paśyāmi vaktavyaṃ tvayi dharmabhṛtāṃ vara<BR>
01,038.006c	putratvaṃ bālatāṃ caiva tavāvekṣya ca sāhasam<BR>
01,038.007a	sa tvaṃ śamayuto bhūtvā vanyam āhāram āharan<BR>
01,038.007c	cara krodham imaṃ tyaktvā naivaṃ dharmaṃ prahāsyasi<BR>
01,038.008a	krodho hi dharmaṃ harati yatīnāṃ duḥkhasaṃcitam<BR>
01,038.008c	tato dharmavihīnānāṃ gatir iṣṭā na vidyate<BR>
01,038.008d@023_0001	te 'tra dhanyāḥ śubhadhiyo ye dharme satataṃ ratāḥ<BR>
01,038.008d@023_0002	narāḥ sukṛtakalyāṇā ātmanaḥ priyakāṅkṣiṇaḥ<BR>
01,038.009a	śama eva yatīnāṃ hi kṣamiṇāṃ siddhikārakaḥ<BR>
01,038.009c	kṣamāvatām ayaṃ lokaḥ paraś caiva kṣamāvatām<BR>
01,038.010a	tasmāc carethāḥ satataṃ kṣamāśīlo jitendriyaḥ<BR>
01,038.010c	kṣamayā prāpsyase lokān brahmaṇaḥ samanantarān<BR>
01,038.011a	mayā tu śamam āsthāya yac chakyaṃ kartum adya vai<BR>
01,038.011c	tat kariṣye 'dya tātāhaṃ preṣayiṣye nṛpāya vai<BR>
01,038.011d@023_0003	tato gauramukhaṃ śiṣyaṃ śīlavantaṃ guṇānvitam<BR>
01,038.011d@023_0004	āhūya yāhi rājānaṃ vṛttāntam idam ucyatām<BR>
01,038.012a	mama putreṇa śapto 'si bālenākṛtabuddhinā<BR>
01,038.012c	mamemāṃ dharṣaṇāṃ tvattaḥ prekṣya rājann amarṣiṇā<BR>
01,038.013	sūta uvāca<BR>
01,038.013a	evamādiśya śiṣyaṃ sa preṣayām āsa suvrataḥ<BR>
01,038.013c	parikṣite nṛpataye dayāpanno mahātapāḥ<BR>
01,038.014a	saṃdiśya kuśalapraśnaṃ kāryavṛttāntam eva ca<BR>
01,038.014c	śiṣyaṃ gauramukhaṃ nāma śīlavantaṃ samāhitam<BR>
01,038.015a	so 'bhigamya tataḥ śīghraṃ narendraṃ kuruvardhanam<BR>
01,038.015c	viveśa bhavanaṃ rājñaḥ pūrvaṃ dvāḥsthair niveditaḥ<BR>
01,038.016a	pūjitaś ca narendreṇa dvijo gauramukhas tataḥ<BR>
01,038.016c	ācakhyau pariviśrānto rājñe sarvam aśeṣataḥ<BR>
01,038.016e	śamīkavacanaṃ ghoraṃ yathoktaṃ mantrisaṃnidhau<BR>
01,038.017a	śamīko nāma rājendra viṣaye vartate tava<BR>
01,038.017c	ṛṣiḥ paramadharmātmā dāntaḥ śānto mahātapāḥ<BR>
01,038.018a	tasya tvayā naravyāghra sarpaḥ prāṇair viyojitaḥ<BR>
01,038.018c	avasakto dhanuṣkoṭyā skandhe bharatasattama<BR>
01,038.018e	kṣāntavāṃs tava tat karma putras tasya na cakṣame<BR>
01,038.019a	tena śapto 'si rājendra pitur ajñātam adya vai<BR>
01,038.019c	takṣakaḥ saptarātreṇa mṛtyus te vai bhaviṣyati<BR>
01,038.020a	tatra rakṣāṃ kuruṣveti punaḥ punar athābravīt<BR>
01,038.020c	tad anyathā na śakyaṃ ca kartuṃ kena cid apy uta<BR>
01,038.021a	na hi śaknoti saṃyantuṃ putraṃ kopasamanvitam<BR>
01,038.021c	tato 'haṃ preṣitas tena tava rājan hitārthinā<BR>
01,038.022a	iti śrutvā vaco ghoraṃ sa rājā kurunandanaḥ<BR>
01,038.022c	paryatapyata tat pāpaṃ kṛtvā rājā mahātapāḥ<BR>
01,038.023a	taṃ ca maunavratadharaṃ śrutvā munivaraṃ tadā<BR>
01,038.023c	bhūya evābhavad rājā śokasaṃtaptamānasaḥ<BR>
01,038.024a	anukrośātmatāṃ tasya śamīkasyāvadhārya tu<BR>
01,038.024c	paryatapyata bhūyo 'pi kṛtvā tat kilbiṣaṃ muneḥ<BR>
01,038.025a	na hi mṛtyuṃ tathā rājā śrutvā vai so 'nvatapyata<BR>
01,038.025c	aśocad amaraprakhyo yathā kṛtveha karma tat<BR>
01,038.026a	tatas taṃ preṣayām āsa rājā gauramukhaṃ tadā<BR>
01,038.026c	bhūyaḥ prasādaṃ bhagavān karotv iti mameti vai<BR>
01,038.026d*0404_01	śrutvā tu vacanaṃ rājño munir gauramukhas tadā<BR>
01,038.026d*0404_02	tam anujñāpya vegena prajagāmāśramaṃ guroḥ<BR>
01,038.027a	tasmiṃś ca gatamātre vai rājā gauramukhe tadā<BR>
01,038.027c	mantribhir mantrayām āsa saha saṃvignamānasaḥ<BR>
01,038.028a	niścitya mantribhiś caiva sahito mantratattvavit<BR>
01,038.028c	prāsādaṃ kārayām āsa ekastambhaṃ surakṣitam<BR>
01,038.029a	rakṣāṃ ca vidadhe tatra bhiṣajaś cauṣadhāni ca<BR>
01,038.029c	brāhmaṇān siddhamantrāṃś ca sarvato vai nyaveśayat<BR>
01,038.030a	rājakāryāṇi tatrasthaḥ sarvāṇy evākaroc ca saḥ<BR>
01,038.030c	mantribhiḥ saha dharmajñaḥ samantāt parirakṣitaḥ<BR>
01,038.030d*0405_01	na cainaṃ kaś cid ārūḍhaṃ labhate rājasattamam<BR>
01,038.030d*0405_02	vāto 'pi niścaraṃs tatra praveśe vinivāryate<BR>
01,038.031a	prāpte tu divase tasmin saptame dvijasattama<BR>
01,038.031c	kāśyapo 'bhyāgamad vidvāṃs taṃ rājānaṃ cikitsitum<BR>
01,038.032a	śrutaṃ hi tena tad abhūd adya taṃ rājasattamam<BR>
01,038.032c	takṣakaḥ pannagaśreṣṭho neṣyate yamasādanam<BR>
01,038.033a	taṃ daṣṭaṃ pannagendreṇa kariṣye 'ham apajvaram<BR>
01,038.033c	tatra me 'rthaś ca dharmaś ca bhaviteti vicintayan<BR>
01,038.034a	taṃ dadarśa sa nāgendras takṣakaḥ kāśyapaṃ pathi<BR>
01,038.034c	gacchantam ekamanasaṃ dvijo bhūtvā vayotigaḥ<BR>
01,038.035a	tam abravīt pannagendraḥ kāśyapaṃ munipuṃgavam<BR>
01,038.035c	kva bhavāṃs tvarito yāti kiṃ ca kāryaṃ cikīrṣati<BR>
01,038.036	kāśyapa uvāca<BR>
01,038.036a	nṛpaṃ kurukulotpannaṃ parikṣitam ariṃdamam<BR>
01,038.036c	takṣakaḥ pannagaśreṣṭhas tejasādya pradhakṣyati<BR>
01,038.037a	taṃ daṣṭaṃ pannagendreṇa tenāgnisamatejasā<BR>
01,038.037c	pāṇḍavānāṃ kulakaraṃ rājānam amitaujasam<BR>
01,038.037e	gacchāmi saumya tvaritaṃ sadyaḥ kartum apajvaram<BR>
01,038.037f*0406_01	vijñātaviṣavidyo 'haṃ brāhmaṇo lokapūjitaḥ<BR>
01,038.037f*0406_02	asmadgurukaṭākṣeṇa kalyo 'haṃ viṣanāśane<BR>
01,038.038	takṣaka uvāca<BR>
01,038.038a	ahaṃ sa takṣako brahmaṃs taṃ dhakṣyāmi mahīpatim<BR>
01,038.038c	nivartasva na śaktas tvaṃ mayā daṣṭaṃ cikitsitum<BR>
01,038.039	kāśyapa uvāca<BR>
01,038.039a	ahaṃ taṃ nṛpatiṃ nāga tvayā daṣṭam apajvaram<BR>
01,038.039c	kariṣya iti me buddhir vidyābalam upāśritaḥ<BR>
01,039.001	takṣaka uvāca<BR>
01,039.001a	daṣṭaṃ yadi mayeha tvaṃ śaktaḥ kiṃ cic cikitsitum<BR>
01,039.001c	tato vṛkṣaṃ mayā daṣṭam imaṃ jīvaya kāśyapa<BR>
01,039.002a	paraṃ mantrabalaṃ yat te tad darśaya yatasva ca<BR>
01,039.002c	nyagrodham enaṃ dhakṣyāmi paśyatas te dvijottama<BR>
01,039.002d*0407=00	sūtaḥ<BR>
01,039.002d*0407_01	evam uktas takṣakeṇa kāśyapaḥ punar abravīt<BR>
01,039.003	kāśyapa uvāca<BR>
01,039.003a	daśa nāgendra vṛkṣaṃ tvaṃ yam enam abhimanyase<BR>
01,039.003c	aham enaṃ tvayā daṣṭaṃ jīvayiṣye bhujaṃgama<BR>
01,039.003d*0408_01	paśya mantrabalaṃ me 'dya nyagrodhaṃ daśa pannaga<BR>
01,039.004	sūta uvāca<BR>
01,039.004a	evam uktaḥ sa nāgendraḥ kāśyapena mahātmanā<BR>
01,039.004c	adaśad vṛkṣam abhyetya nyagrodhaṃ pannagottamaḥ<BR>
01,039.005a	sa vṛkṣas tena daṣṭaḥ san sadya eva mahādyute<BR>
01,039.005c	āśīviṣaviṣopetaḥ prajajvāla samantataḥ<BR>
01,039.006a	taṃ dagdhvā sa nagaṃ nāgaḥ kāśyapaṃ punar abravīt<BR>
01,039.006c	kuru yatnaṃ dvijaśreṣṭha jīvayainaṃ vanaspatim<BR>
01,039.007a	bhasmībhūtaṃ tato vṛkṣaṃ pannagendrasya tejasā<BR>
01,039.007c	bhasma sarvaṃ samāhṛtya kāśyapo vākyam abravīt<BR>
01,039.008a	vidyābalaṃ pannagendra paśya me 'smin vanaspatau<BR>
01,039.008c	ahaṃ saṃjīvayāmy enaṃ paśyatas te bhujaṃgama<BR>
01,039.009a	tataḥ sa bhagavān vidvān kāśyapo dvijasattamaḥ<BR>
01,039.009c	bhasmarāśīkṛtaṃ vṛkṣaṃ vidyayā samajīvayat<BR>
01,039.010a	aṅkuraṃ taṃ sa kṛtavāṃs tataḥ parṇadvayānvitam<BR>
01,039.010c	palāśinaṃ śākhinaṃ ca tathā viṭapinaṃ punaḥ<BR>
01,039.011a	taṃ dṛṣṭvā jīvitaṃ vṛkṣaṃ kāśyapena mahātmanā<BR>
01,039.011c	uvāca takṣako brahmann etad atyadbhutaṃ tvayi<BR>
01,039.012a	viprendra yad viṣaṃ hanyā mama vā madvidhasya vā<BR>
01,039.012c	kaṃ tvam artham abhiprepsur yāsi tatra tapodhana<BR>
01,039.013a	yat te 'bhilaṣitaṃ prāptuṃ phalaṃ tasmān nṛpottamāt<BR>
01,039.013c	aham eva pradāsyāmi tat te yady api durlabham<BR>
01,039.014a	vipraśāpābhibhūte ca kṣīṇāyuṣi narādhipe<BR>
01,039.014c	ghaṭamānasya te vipra siddhiḥ saṃśayitā bhavet<BR>
01,039.015a	tato yaśaḥ pradīptaṃ te triṣu lokeṣu viśrutam<BR>
01,039.015c	viraśmir iva gharmāṃśur antardhānam ito vrajet<BR>
01,039.016	kāśyapa uvāca<BR>
01,039.016a	dhanārthī yāmy ahaṃ tatra tan me ditsa bhujaṃgama<BR>
01,039.016c	tato 'haṃ vinivartiṣye gṛhāyoragasattama<BR>
01,039.016d*0409_01	yatteyaṃ ca pragṛhya vai vinivarte bhujaṃgama<BR>
01,039.017	takṣaka uvāca<BR>
01,039.017a	yāvad dhanaṃ prārthayase tasmād rājñas tato 'dhikam<BR>
01,039.017c	ahaṃ te 'dya pradāsyāmi nivartasva dvijottama<BR>
01,039.017d@024_0001	tad dhanaṃ tasya vo rājā na grahīṣyati kiṃ cana<BR>
01,039.017d@024_0002	ime nāgā vahiṣyanti dattaṃ hema mayā bahu<BR>
01,039.018	sūta uvāca<BR>
01,039.018a	takṣakasya vacaḥ śrutvā kāśyapo dvijasattamaḥ<BR>
01,039.018c	pradadhyau sumahātejā rājānaṃ prati buddhimān<BR>
01,039.019a	divyajñānaḥ sa tejasvī jñātvā taṃ nṛpatiṃ tadā<BR>
01,039.019c	kṣīṇāyuṣaṃ pāṇḍaveyam apāvartata kāśyapaḥ<BR>
01,039.019d@025_0001	daśako prastaṃ me dehi dhanaṃ pannagasattama<BR>
01,039.019d@025_0002	na rājānaṃ gamiṣyāmi kiṃ tena nṛpasūnunā<BR>
01,039.019d@025_0003	ity uktas takṣakas tena viṃśat koṭīr dhanaṃ dadau<BR>
01,039.019d@025_0004	sa jagāma tato vipro dhanaṃ labdhvā yathāsukham<BR>
01,039.019e	labdhvā vittaṃ munivaras takṣakād yāvad īpsitam<BR>
01,039.020a	nivṛtte kāśyape tasmin samayena mahātmani<BR>
01,039.020c	jagāma takṣakas tūrṇaṃ nagaraṃ nāgasāhvayam<BR>
01,039.021a	atha śuśrāva gacchan sa takṣako jagatīpatim<BR>
01,039.021c	mantrāgadair viṣaharai rakṣyamāṇaṃ prayatnataḥ<BR>
01,039.022a	sa cintayām āsa tadā māyāyogena pārthivaḥ<BR>
01,039.022c	mayā vañcayitavyo 'sau ka upāyo bhaved iti<BR>
01,039.023a	tatas tāpasarūpeṇa prāhiṇot sa bhujaṃgamān<BR>
01,039.023c	phalapatrodakaṃ gṛhya rājñe nāgo 'tha takṣakaḥ<BR>
01,039.024	takṣaka uvāca<BR>
01,039.024a	gacchadhvaṃ yūyam avyagrā rājānaṃ kāryavattayā<BR>
01,039.024c	phalapatrodakaṃ nāma pratigrāhayituṃ nṛpam<BR>
01,039.025	sūta uvāca<BR>
01,039.025a	te takṣakasamādiṣṭās tathā cakrur bhujaṃgamāḥ<BR>
01,039.025c	upaninyus tathā rājñe darbhān āpaḥ phalāni ca<BR>
01,039.026a	tac ca sarvaṃ sa rājendraḥ pratijagrāha vīryavān<BR>
01,039.026c	kṛtvā ca teṣāṃ kāryāṇi gamyatām ity uvāca tān<BR>
01,039.027a	gateṣu teṣu nāgeṣu tāpasacchadmarūpiṣu<BR>
01,039.027c	amātyān suhṛdaś caiva provāca sa narādhipaḥ<BR>
01,039.028a	bhakṣayantu bhavanto vai svādūnīmāni sarvaśaḥ<BR>
01,039.028c	tāpasair upanītāni phalāni sahitā mayā<BR>
01,039.029a	tato rājā sasacivaḥ phalāny ādātum aicchata<BR>
01,039.029b*0410_01	vidhinā saṃprayukto vai ṛṣivākyena tena tu<BR>
01,039.029b*0410_02	yasminn eva phale nāgas tam evābhakṣayat svayam<BR>
01,039.029c	yad gṛhītaṃ phalaṃ rājñā tatra kṛmir abhūd aṇuḥ<BR>
01,039.029e	hrasvakaḥ kṛṣṇanayanas tāmro varṇena śaunaka<BR>
01,039.030a	sa taṃ gṛhya nṛpaśreṣṭhaḥ sacivān idam abravīt<BR>
01,039.030c	astam abhyeti savitā viṣād adya na me bhayam<BR>
01,039.031a	satyavāg astu sa muniḥ kṛmiko māṃ daśatv ayam<BR>
01,039.031c	takṣako nāma bhūtvā vai tathā parihṛtaṃ bhavet<BR>
01,039.032a	te cainam anvavartanta mantriṇaḥ kālacoditāḥ<BR>
01,039.032c	evam uktvā sa rājendro grīvāyāṃ saṃniveśya ha<BR>
01,039.032e	kṛmikaṃ prāhasat tūrṇaṃ mumūrṣur naṣṭacetanaḥ<BR>
01,039.033a	hasann eva ca bhogena takṣakeṇābhiveṣṭitaḥ<BR>
01,039.033c	tasmāt phalād viniṣkramya yat tad rājñe niveditam<BR>
01,039.033d*0411_01	veṣṭayitvā ca bhogena vinadya ca mahāsvanam<BR>
01,039.033d*0411_02	adaśat pṛthivīpālaṃ takṣakaḥ pannageśvaraḥ<BR>
01,040.001	sūta uvāca<BR>
01,040.001a	taṃ tathā mantriṇo dṛṣṭvā bhogena pariveṣṭitam<BR>
01,040.001c	vivarṇavadanāḥ sarve rurudur bhṛśaduḥkhitāḥ<BR>
01,040.002a	taṃ tu nādaṃ tataḥ śrutvā mantriṇas te pradudruvuḥ<BR>
01,040.002c	apaśyaṃś caiva te yāntam ākāśe nāgam adbhutam<BR>
01,040.003a	sīmantam iva kurvāṇaṃ nabhasaḥ padmavarcasam<BR>
01,040.003c	takṣakaṃ pannagaśreṣṭhaṃ bhṛśaṃ śokaparāyaṇāḥ<BR>
01,040.004a	tatas tu te tad gṛham agninā vṛtaṃ; pradīpyamānaṃ viṣajena bhoginaḥ<BR>
01,040.004c	bhayāt parityajya diśaḥ prapedire; papāta tac cāśanitāḍitaṃ yathā<BR>
01,040.005a	tato nṛpe takṣakatejasā hate; prayujya sarvāḥ paralokasatkriyāḥ<BR>
01,040.005c	śucir dvijo rājapurohitas tadā; tathaiva te tasya nṛpasya mantriṇaḥ<BR>
01,040.006a	nṛpaṃ śiśuṃ tasya sutaṃ pracakrire; sametya sarve puravāsino janāḥ<BR>
01,040.006c	nṛpaṃ yam āhus tam amitraghātinaṃ; kurupravīraṃ janamejayaṃ janāḥ<BR>
01,040.007a	sa bāla evāryamatir nṛpottamaḥ; sahaiva tair mantripurohitais tadā<BR>
01,040.007c	śaśāsa rājyaṃ kurupuṃgavāgrajo; yathāsya vīraḥ prapitāmahas tathā<BR>
01,040.008a	tatas tu rājānam amitratāpanaṃ; samīkṣya te tasya nṛpasya mantriṇaḥ<BR>
01,040.008c	suvarṇavarmāṇam upetya kāśipaṃ; vapuṣṭamārthaṃ varayāṃ pracakramuḥ<BR>
01,040.009a	tataḥ sa rājā pradadau vapuṣṭamāṃ; kurupravīrāya parīkṣya dharmataḥ<BR>
01,040.009c	sa cāpi tāṃ prāpya mudā yuto 'bhavan; na cānyanārīṣu mano dadhe kva cit<BR>
01,040.010a	saraḥsu phulleṣu vaneṣu caiva ha; prasannacetā vijahāra vīryavān<BR>
01,040.010c	tathā sa rājanyavaro vijahrivān; yathorvaśīṃ prāpya purā purūravāḥ<BR>
01,040.011a	vapuṣṭamā cāpi varaṃ patiṃ tadā; pratītarūpaṃ samavāpya bhūmipam<BR>
01,040.011c	bhāvena rāmā ramayāṃ babhūva vai; vihārakāleṣv avarodhasundarī<BR>
01,041.001	sūta uvāca<BR>
01,041.001a	etasminn eva kāle tu jaratkārur mahātapāḥ<BR>
01,041.001c	cacāra pṛthivīṃ kṛtsnāṃ yatrasāyaṃgṛho muniḥ<BR>
01,041.002a	caran dīkṣāṃ mahātejā duścarām akṛtātmabhiḥ<BR>
01,041.002c	tīrtheṣv āplavanaṃ kurvan puṇyeṣu vicacāra ha<BR>
01,041.003a	vāyubhakṣo nirāhāraḥ śuṣyann aharahar muniḥ<BR>
01,041.003c	sa dadarśa pitṝn garte lambamānān adhomukhān<BR>
01,041.004a	ekatantvavaśiṣṭaṃ vai vīraṇastambam āśritān<BR>
01,041.004c	taṃ ca tantuṃ śanair ākhum ādadānaṃ bilāśrayam<BR>
01,041.005a	nirāhārān kṛśān dīnān garte ''rtāṃs trāṇam icchataḥ<BR>
01,041.005c	upasṛtya sa tān dīnān dīnarūpo 'bhyabhāṣata<BR>
01,041.006a	ke bhavanto 'valambante vīraṇastambam āśritāḥ<BR>
01,041.006c	durbalaṃ khāditair mūlair ākhunā bilavāsinā<BR>
01,041.007a	vīraṇastambake mūlaṃ yad apy ekam iha sthitam<BR>
01,041.007c	tad apy ayaṃ śanair ākhur ādatte daśanaiḥ śitaiḥ<BR>
01,041.008a	chetsyate 'lpāvaśiṣṭatvād etad apy acirād iva<BR>
01,041.008c	tataḥ stha patitāro 'tra garte asminn adhomukhāḥ<BR>
01,041.009a	tato me duḥkham utpannaṃ dṛṣṭvā yuṣmān adhomukhān<BR>
01,041.009c	kṛcchrām āpadam āpannān priyaṃ kiṃ karavāṇi vaḥ<BR>
01,041.010a	tapaso 'sya caturthena tṛtīyenāpi vā punaḥ<BR>
01,041.010c	ardhena vāpi nistartum āpadaṃ brūta māciram<BR>
01,041.011a	athavāpi samagreṇa tarantu tapasā mama<BR>
01,041.011c	bhavantaḥ sarva evāsmāt kāmam evaṃ vidhīyatām<BR>
01,041.012	pitara ūcuḥ<BR>
01,041.012a	ṛddho bhavān brahmacārī yo nas trātum ihecchati<BR>
01,041.012c	na tu viprāgrya tapasā śakyam etad vyapohitum<BR>
01,041.013a	asti nas tāta tapasaḥ phalaṃ pravadatāṃ vara<BR>
01,041.013c	saṃtānaprakṣayād brahman patāmo niraye 'śucau<BR>
01,041.013d*0412_01	saṃtānaṃ hi paro dharma evam āha pitāmahaḥ<BR>
01,041.014a	lambatām iha nas tāta na jñānaṃ pratibhāti vai<BR>
01,041.014c	yena tvāṃ nābhijānīmo loke vikhyātapauruṣam<BR>
01,041.015a	ṛddho bhavān mahābhāgo yo naḥ śocyān suduḥkhitān<BR>
01,041.015b*0413_01	śocyān suduḥkhitān asmān kasmād vedavidāṃ vara<BR>
01,041.015c	śocasy upetya kāruṇyāc chṛṇu ye vai vayaṃ dvija<BR>
01,041.016a	yāyāvarā nāma vayam ṛṣayaḥ saṃśitavratāḥ<BR>
01,041.016c	lokāt puṇyād iha bhraṣṭāḥ saṃtānaprakṣayād vibho<BR>
01,041.017a	pranaṣṭaṃ nas tapaḥ puṇyaṃ na hi nas tantur asti vai<BR>
01,041.017c	asti tv eko 'dya nas tantuḥ so 'pi nāsti yathā tathā<BR>
01,041.018a	mandabhāgyo 'lpabhāgyānāṃ bandhuḥ sa kila naḥ kule<BR>
01,041.018c	jaratkārur iti khyāto vedavedāṅgapāragaḥ<BR>
01,041.018e	niyatātmā mahātmā ca suvrataḥ sumahātapāḥ<BR>
01,041.019a	tena sma tapaso lobhāt kṛcchram āpāditā vayam<BR>
01,041.019c	na tasya bhāryā putro vā bāndhavo vāsti kaś cana<BR>
01,041.020a	tasmāl lambāmahe garte naṣṭasaṃjñā hy anāthavat<BR>
01,041.020c	sa vaktavyas tvayā dṛṣṭvā asmākaṃ nāthavattayā<BR>
01,041.021a	pitaras te 'valambante garte dīnā adhomukhāḥ<BR>
01,041.021c	sādhu dārān kuruṣveti prajāyasveti cābhibho<BR>
01,041.021d@026_0001	na tac ca kutapodānaiḥ prāpyate phalam uttamam<BR>
01,041.021d@026_0002	yac ca kudārasaṃtānaprāptau saṃprāpyate 'mitam<BR>
01,041.021d@026_0003	kṣālanas tāta jāyaṃte sarva eva hi mānavāḥ<BR>
01,041.021d@026_0004	pitṛdevarṣimanujā bhartavyā āryavarṇajaiḥ<BR>
01,041.021d@026_0005	athānyathā vartamānā vāryāḥ syus tridivaukasām<BR>
01,041.021d@026_0006	tvaṃ tāta samyag jānīhi dharmajñaḥ san na vetsi kim<BR>
01,041.021e	kulatantur hi naḥ śiṣṭas tvam evaikas tapodhana<BR>
01,041.022a	yaṃ tu paśyasi no brahman vīraṇastambam āśritān<BR>
01,041.022c	eṣo 'smākaṃ kulastamba āsīt svakulavardhanaḥ<BR>
01,041.023a	yāni paśyasi vai brahman mūlānīhāsya vīrudhaḥ<BR>
01,041.023c	ete nas tantavas tāta kālena paribhakṣitāḥ<BR>
01,041.024a	yat tv etat paśyasi brahman mūlam asyārdhabhakṣitam<BR>
01,041.024c	tatra lambāmahe sarve so 'py ekas tapa āsthitaḥ<BR>
01,041.025a	yam ākhuṃ paśyasi brahman kāla eṣa mahābalaḥ<BR>
01,041.025c	sa taṃ taporataṃ mandaṃ śanaiḥ kṣapayate tudan<BR>
01,041.025e	jaratkāruṃ tapolubdhaṃ mandātmānam acetasam<BR>
01,041.026a	na hi nas tat tapas tasya tārayiṣyati sattama<BR>
01,041.026c	chinnamūlān paribhraṣṭān kālopahatacetasaḥ<BR>
01,041.026e	narakapratiṣṭhān paśyāsmān yathā duṣkṛtinas tathā<BR>
01,041.027a	asmāsu patiteṣv atra saha pūrvaiḥ pitāmahaiḥ<BR>
01,041.027c	chinnaḥ kālena so 'py atra gantā vai narakaṃ tataḥ<BR>
01,041.028a	tapo vāpy athavā yajño yac cānyat pāvanaṃ mahat<BR>
01,041.028c	tat sarvaṃ na samaṃ tāta saṃtatyeti satāṃ matam<BR>
01,041.029a	sa tāta dṛṣṭvā brūyās tvaṃ jaratkāruṃ tapasvinam<BR>
01,041.029c	yathādṛṣṭam idaṃ cāsmai tvayākhyeyam aśeṣataḥ<BR>
01,041.030a	yathā dārān prakuryāt sa putrāṃś cotpādayed yathā<BR>
01,041.030c	tathā brahmaṃs tvayā vācyaḥ so 'smākaṃ nāthavattayā<BR>
01,041.030d*0414_01	bāndhavānāṃ hitasyeha yathā cātmakulaṃ tathā<BR>
01,041.030d*0414_02	kas tvaṃ bandhum ivāsmākam anuśocasi sattama<BR>
01,041.030d*0414_03	śrotum icchāma sarveṣāṃ ko bhavān iha tiṣṭhati<BR>
01,042.001	sūta uvāca<BR>
01,042.001a	etac chrutvā jaratkārur duḥkhaśokaparāyaṇaḥ<BR>
01,042.001c	uvāca svān pitṝn duḥkhād bāṣpasaṃdigdhayā girā<BR>
01,042.001d*0415=00	jaratkārur uvāca<BR>
01,042.001d*0415_01	mama pūrve bhavanto vai pitaraḥ sapitāmahāḥ<BR>
01,042.001d*0415_02	tad brūta yan mayā kāryaṃ bhavatāṃ priyakāmyayā<BR>
01,042.002a	aham eva jaratkāruḥ kilbiṣī bhavatāṃ sutaḥ<BR>
01,042.002c	tad daṇḍaṃ dhārayata me duṣkṛter akṛtātmanaḥ<BR>
01,042.003	pitara ūcuḥ<BR>
01,042.003a	putra diṣṭyāsi saṃprāpta imaṃ deśaṃ yadṛcchayā<BR>
01,042.003c	kimarthaṃ ca tvayā brahman na kṛto dārasaṃgrahaḥ<BR>
01,042.003d@027_0001	dharmārthakāmais tu sukhaprahīṇā; bhikṣāṭanāḥ karpaṭabaddhagātrāḥ<BR>
01,042.003d@027_0002	kṣutkṣāmakaṇṭhā vasudhāṃ bhramanti; dārān parityajya gatā narā ye<BR>
01,042.003d@027_0003	na te kratuśatair lokāḥ prāpyante divi mānada; tapobhir vividhair vāpi yāṃl lokān putriṇo gatāḥ<BR>
01,042.004	jaratkārur uvāca<BR>
01,042.004a	mamāyaṃ pitaro nityaṃ hṛdy arthaḥ parivartate<BR>
01,042.004c	ūrdhvaretāḥ śarīraṃ vai prāpayeyam amutra vai<BR>
01,042.004d*0416_01	na dārān vai kariṣye 'ham iti me bhāvitaṃ manaḥ<BR>
01,042.005a	evaṃ dṛṣṭvā tu bhavataḥ śakuntān iva lambataḥ<BR>
01,042.005c	mayā nivartitā buddhir brahmacaryāt pitāmahāḥ<BR>
01,042.006a	kariṣye vaḥ priyaṃ kāmaṃ nivekṣye nātra saṃśayaḥ<BR>
01,042.006c	sanāmnīṃ yady ahaṃ kanyām upalapsye kadā cana<BR>
01,042.007a	bhaviṣyati ca yā kā cid bhaikṣavat svayam udyatā<BR>
01,042.007c	pratigrahītā tām asmi na bhareyaṃ ca yām aham<BR>
01,042.008a	evaṃvidham ahaṃ kuryāṃ niveśaṃ prāpnuyāṃ yadi<BR>
01,042.008c	anyathā na kariṣye tu satyam etat pitāmahāḥ<BR>
01,042.008d*0417_01	tatra cotpatsyate jantur bhavatāṃ tāraṇāya vai<BR>
01,042.008d*0417_02	śāśvatāś cāvyayāś caiva tiṣṭhantu pitaro mama<BR>
01,042.009	sūta uvāca<BR>
01,042.009a	evam uktvā tu sa pitṝṃś cacāra pṛthivīṃ muniḥ<BR>
01,042.009c	na ca sma labhate bhāryāṃ vṛddho 'yam iti śaunaka<BR>
01,042.010a	yadā nirvedam āpannaḥ pitṛbhiś coditas tathā<BR>
01,042.010c	tadāraṇyaṃ sa gatvoccaiś cukrośa bhṛśaduḥkhitaḥ<BR>
01,042.010d*0418_01	sa tv araṇyagataḥ prājñaḥ pitṝṇāṃ hitakāmyayā<BR>
01,042.010d*0418_02	uvāca kanyāṃ yācāmi tisro vācaḥ śanair imāḥ<BR>
01,042.011a	yāni bhūtāni santīha sthāvarāṇi carāṇi ca<BR>
01,042.011c	antarhitāni vā yāni tāni śṛṇvantu me vacaḥ<BR>
01,042.012a	ugre tapasi vartantaṃ pitaraś codayanti mām<BR>
01,042.012c	niviśasveti duḥkhārtās teṣāṃ priyacikīrṣayā<BR>
01,042.013a	niveśārthy akhilāṃ bhūmiṃ kanyābhaikṣaṃ carāmi bhoḥ<BR>
01,042.013c	daridro duḥkhaśīlaś ca pitṛbhiḥ saṃniyojitaḥ<BR>
01,042.014a	yasya kanyāsti bhūtasya ye mayeha prakīrtitāḥ<BR>
01,042.014c	te me kanyāṃ prayacchantu carataḥ sarvatodiśam<BR>
01,042.015a	mama kanyā sanāmnī yā bhaikṣavac codyatā bhavet<BR>
01,042.015c	bhareyaṃ caiva yāṃ nāhaṃ tāṃ me kanyāṃ prayacchata<BR>
01,042.016a	tatas te pannagā ye vai jaratkārau samāhitāḥ<BR>
01,042.016c	tām ādāya pravṛttiṃ te vāsukeḥ pratyavedayan<BR>
01,042.017a	teṣāṃ śrutvā sa nāgendraḥ kanyāṃ tāṃ samalaṃkṛtām<BR>
01,042.017c	pragṛhyāraṇyam agamat samīpaṃ tasya pannagaḥ<BR>
01,042.018a	tatra tāṃ bhaikṣavat kanyāṃ prādāt tasmai mahātmane<BR>
01,042.018c	nāgendro vāsukir brahman na sa tāṃ pratyagṛhṇata<BR>
01,042.019a	asanāmeti vai matvā bharaṇe cāvicārite<BR>
01,042.019c	mokṣabhāve sthitaś cāpi dvandvībhūtaḥ parigrahe<BR>
01,042.020a	tato nāma sa kanyāyāḥ papraccha bhṛgunandana<BR>
01,042.020c	vāsuke bharaṇaṃ cāsyā na kuryām ity uvāca ha<BR>
01,042.020d@028_0000	rurur uvāca<BR>
01,042.020d@028_0001	kimarthaṃ sā tu nāgendro dvijendrāya kṛtātmane<BR>
01,042.020d@028_0002	avijñātāya vai dattā svasā rājīvalocanā<BR>
01,042.020d@028_0002	pramatir uvāca<BR>
01,043.001	sūta uvāca<BR>
01,043.001a	vāsukis tv abravīd vākyaṃ jaratkārum ṛṣiṃ tadā<BR>
01,043.001c	sanāmā tava kanyeyaṃ svasā me tapasānvitā<BR>
01,043.002a	bhariṣyāmi ca te bhāryāṃ pratīcchemāṃ dvijottama<BR>
01,043.002c	rakṣaṇaṃ ca kariṣye 'syāḥ sarvaśaktyā tapodhana<BR>
01,043.002d*0419=02	ṛṣir uvāca<BR>
01,043.002d*0419_01	tvadarthaṃ rakṣyate caiṣā mayā munivarottama<BR>
01,043.002d*0419_02	na bhariṣye 'ham etāṃ vai eṣa me samayaḥ kṛtaḥ<BR>
01,043.002d*0419_03	apriyaṃ ca na kartavyaṃ kṛte caināṃ tyajāmy aham<BR>
01,043.003a	pratiśrute tu nāgena bhariṣye bhaginīm iti<BR>
01,043.003c	jaratkārus tadā veśma bhujagasya jagāma ha<BR>
01,043.004a	tatra mantravidāṃ śreṣṭhas tapovṛddho mahāvrataḥ<BR>
01,043.004c	jagrāha pāṇiṃ dharmātmā vidhimantrapuraskṛtam<BR>
01,043.005a	tato vāsagṛhaṃ śubhraṃ pannagendrasya saṃmatam<BR>
01,043.005c	jagāma bhāryām ādāya stūyamāno maharṣibhiḥ<BR>
01,043.006a	śayanaṃ tatra vai kḷptaṃ spardhyāstaraṇasaṃvṛtam<BR>
01,043.006c	tatra bhāryāsahāyaḥ sa jaratkārur uvāsa ha<BR>
01,043.007a	sa tatra samayaṃ cakre bhāryayā saha sattamaḥ<BR>
01,043.007c	vipriyaṃ me na kartavyaṃ na ca vācyaṃ kadā cana<BR>
01,043.008a	tyajeyam apriye hi tvāṃ kṛte vāsaṃ ca te gṛhe<BR>
01,043.008c	etad gṛhāṇa vacanaṃ mayā yat samudīritam<BR>
01,043.009a	tataḥ paramasaṃvignā svasā nāgapates tu sā<BR>
01,043.009c	atiduḥkhānvitā vācaṃ tam uvācaivam astv iti<BR>
01,043.010a	tathaiva sā ca bhartāraṃ duḥkhaśīlam upācarat<BR>
01,043.010c	upāyaiḥ śvetakākīyaiḥ priyakāmā yaśasvinī<BR>
01,043.011a	ṛtukāle tataḥ snātā kadā cid vāsukeḥ svasā<BR>
01,043.011c	bhartāraṃ taṃ yathānyāyam upatasthe mahāmunim<BR>
01,043.012a	tatra tasyāḥ samabhavad garbho jvalanasaṃnibhaḥ<BR>
01,043.012c	atīva tapasā yukto vaiśvānarasamadyutiḥ<BR>
01,043.012e	śuklapakṣe yathā somo vyavardhata tathaiva saḥ<BR>
01,043.013a	tataḥ katipayāhasya jaratkārur mahātapāḥ<BR>
01,043.013c	utsaṅge 'syāḥ śiraḥ kṛtvā suṣvāpa parikhinnavat<BR>
01,043.014a	tasmiṃś ca supte viprendre savitāstam iyād girim<BR>
01,043.014c	ahnaḥ parikṣaye brahmaṃs tataḥ sācintayat tadā<BR>
01,043.014e	vāsuker bhaginī bhītā dharmalopān manasvinī<BR>
01,043.015a	kiṃ nu me sukṛtaṃ bhūyād bhartur utthāpanaṃ na vā<BR>
01,043.015c	duḥkhaśīlo hi dharmātmā kathaṃ nāsyāparādhnuyām<BR>
01,043.016a	kopo vā dharmaśīlasya dharmalopo 'tha vā punaḥ<BR>
01,043.016c	dharmalopo garīyān vai syād atrety akaron manaḥ<BR>
01,043.017a	utthāpayiṣye yady enaṃ dhruvaṃ kopaṃ kariṣyati<BR>
01,043.017c	dharmalopo bhaved asya saṃdhyātikramaṇe dhruvam<BR>
01,043.018a	iti niścitya manasā jaratkārur bhujaṃgamā<BR>
01,043.018c	tam ṛṣiṃ dīptatapasaṃ śayānam analopamam<BR>
01,043.018e	uvācedaṃ vacaḥ ślakṣṇaṃ tato madhurabhāṣiṇī<BR>
01,043.019a	uttiṣṭha tvaṃ mahābhāga sūryo 'stam upagacchati<BR>
01,043.019c	saṃdhyām upāssva bhagavann apaḥ spṛṣṭvā yatavrataḥ<BR>
01,043.020a	prāduṣkṛtāgnihotro 'yaṃ muhūrto ramyadāruṇaḥ<BR>
01,043.020c	saṃdhyā pravartate ceyaṃ paścimāyāṃ diśi prabho<BR>
01,043.021a	evam uktaḥ sa bhagavāñ jaratkārur mahātapāḥ<BR>
01,043.021c	bhāryāṃ prasphuramāṇoṣṭha idaṃ vacanam abravīt<BR>
01,043.022a	avamānaḥ prayukto 'yaṃ tvayā mama bhujaṃgame<BR>
01,043.022c	samīpe te na vatsyāmi gamiṣyāmi yathāgatam<BR>
01,043.023a	na hi tejo 'sti vāmoru mayi supte vibhāvasoḥ<BR>
01,043.023c	astaṃ gantuṃ yathākālam iti me hṛdi vartate<BR>
01,043.024a	na cāpy avamatasyeha vastuṃ roceta kasya cit<BR>
01,043.024c	kiṃ punar dharmaśīlasya mama vā madvidhasya vā<BR>
01,043.024d*0420_01	nāvamānāt kṛtavatī divaso 'stam upeyivān<BR>
01,043.025a	evam uktā jaratkārur bhartrā hṛdayakampanam<BR>
01,043.025c	abravīd bhaginī tatra vāsukeḥ saṃniveśane<BR>
01,043.026a	nāvamānāt kṛtavatī tavāhaṃ pratibodhanam<BR>
01,043.026c	dharmalopo na te vipra syād ity etat kṛtaṃ mayā<BR>
01,043.027a	uvāca bhāryām ity ukto jaratkārur mahātapāḥ<BR>
01,043.027c	ṛṣiḥ kopasamāviṣṭas tyaktukāmo bhujaṃgamām<BR>
01,043.028a	na me vāg anṛtaṃ prāha gamiṣye 'haṃ bhujaṃgame<BR>
01,043.028c	samayo hy eṣa me pūrvaṃ tvayā saha mithaḥ kṛtaḥ<BR>
01,043.029a	sukham asmy uṣito bhadre brūyās tvaṃ bhrātaraṃ śubhe<BR>
01,043.029c	ito mayi gate bhīru gataḥ sa bhagavān iti<BR>
01,043.029e	tvaṃ cāpi mayi niṣkrānte na śokaṃ kartum arhasi<BR>
01,043.030a	ity uktā sānavadyāṅgī pratyuvāca patiṃ tadā<BR>
01,043.030c	jaratkāruṃ jaratkāruś cintāśokaparāyaṇā<BR>
01,043.031a	bāṣpagadgadayā vācā mukhena pariśuṣyatā<BR>
01,043.031c	kṛtāñjalir varārohā paryaśrunayanā tataḥ<BR>
01,043.031e	dhairyam ālambya vāmorūr hṛdayena pravepatā<BR>
01,043.032a	na mām arhasi dharmajña parityaktum anāgasam<BR>
01,043.032c	dharme sthitāṃ sthito dharme sadā priyahite ratām<BR>
01,043.033a	pradāne kāraṇaṃ yac ca mama tubhyaṃ dvijottama<BR>
01,043.033b*0421_01	apatyārthaṃ tu me bhrātā jñātīnāṃ hitakāmyayā<BR>
01,043.033c	tad alabdhavatīṃ mandāṃ kiṃ māṃ vakṣyati vāsukhiḥ<BR>
01,043.034a	mātṛśāpābhibhūtānāṃ jñātīnāṃ mama sattama<BR>
01,043.034c	apatyam īpṣitaṃ tvattas tac ca tāvan na dṛśyate<BR>
01,043.035a	tvatto hy apatyalābhena jñātīnāṃ me śivaṃ bhavet<BR>
01,043.035c	saṃprayogo bhaven nāyaṃ mama moghas tvayā dvija<BR>
01,043.036a	jñātīnāṃ hitam icchantī bhagavaṃs tvāṃ prasādaye<BR>
01,043.036c	imam avyaktarūpaṃ me garbham ādhāya sattama<BR>
01,043.036e	kathaṃ tyaktvā mahātmā san gantum icchasy anāgasam<BR>
01,043.037a	evam uktas tu sa munir bhāryāṃ vacanam abravīt<BR>
01,043.037c	yady uktam anurūpaṃ ca jaratkārus tapodhanaḥ<BR>
01,043.038a	asty eṣa garbhaḥ subhage tava vaiśvānaropamaḥ<BR>
01,043.038c	ṛṣiḥ paramadharmātmā vedavedāṅgapāragaḥ<BR>
01,043.039a	evam uktvā sa dharmātmā jaratkārur mahān ṛṣiḥ<BR>
01,043.039c	ugrāya tapase bhūyo jagāma kṛtaniścayaḥ<BR>
01,044.001	sūta uvāca<BR>
01,044.001a	gatamātraṃ tu bhartāraṃ jaratkārur avedayat<BR>
01,044.001c	bhrātus tvaritam āgamya yathātathyaṃ tapodhana<BR>
01,044.002a	tataḥ sa bhujagaśreṣṭhaḥ śrutvā sumahad apriyam<BR>
01,044.002c	uvāca bhaginīṃ dīnāṃ tadā dīnataraḥ svayam<BR>
01,044.003a	jānāsi bhadre yat kāryaṃ pradāne kāraṇaṃ ca yat<BR>
01,044.003c	pannagānāṃ hitārthāya putras te syāt tato yadi<BR>
01,044.004a	sa sarpasatrāt kila no mokṣayiṣyati vīryavān<BR>
01,044.004c	evaṃ pitāmahaḥ pūrvam uktavān māṃ suraiḥ saha<BR>
01,044.005a	apy asti garbhaḥ subhage tasmāt te munisattamāt<BR>
01,044.005c	na cecchāmy aphalaṃ tasya dārakarma manīṣiṇaḥ<BR>
01,044.006a	kāmaṃ ca mama na nyāyyaṃ praṣṭuṃ tvāṃ kāryam īdṛśam<BR>
01,044.006c	kiṃ tu kāryagarīyastvāt tatas tvāham acūcudam<BR>
01,044.007a	durvāsatāṃ viditvā ca bhartus te 'titapasvinaḥ<BR>
01,044.007c	nainam anvāgamiṣyāmi kadā cid dhi śapet sa mām<BR>
01,044.008a	ācakṣva bhadre bhartus tvaṃ sarvam eva viceṣṭitam<BR>
01,044.008c	śalyam uddhara me ghoraṃ bhadre hṛdi cirasthitam<BR>
01,044.009a	jaratkārus tato vākyam ity uktā pratyabhāṣata<BR>
01,044.009c	āśvāsayantī saṃtaptaṃ vāsukiṃ pannageśvaram<BR>
01,044.010a	pṛṣṭo mayāpatyahetoḥ sa mahātmā mahātapāḥ<BR>
01,044.010c	astīty udaram uddiśya mamedaṃ gatavāṃś ca saḥ<BR>
01,044.010d*0422_01	bhūya evābhavad bhrātā śokasaṃtaptamānasaḥ<BR>
01,044.011a	svaireṣv api na tenāhaṃ smarāmi vitathaṃ kva cit<BR>
01,044.011c	uktapūrvaṃ kuto rājan sāṃparāye sa vakṣyati<BR>
01,044.012a	na saṃtāpas tvayā kāryaḥ kāryaṃ prati bhujaṃgame<BR>
01,044.012c	utpatsyati hi te putro jvalanārkasamadyutiḥ<BR>
01,044.013a	ity uktvā hi sa māṃ bhrātar gato bhartā tapovanam<BR>
01,044.013c	tasmād vyetu paraṃ duḥkhaṃ tavedaṃ manasi sthitam<BR>
01,044.014a	etac chrutvā sa nāgendro vāsukiḥ parayā mudā<BR>
01,044.014c	evam astv iti tad vākyaṃ bhaginyāḥ pratyagṛhṇata<BR>
01,044.015a	sāntvamānārthadānaiś ca pūjayā cānurūpayā<BR>
01,044.015c	sodaryāṃ pūjayām āsa svasāraṃ pannagottamaḥ<BR>
01,044.016a	tataḥ sa vavṛdhe garbho mahātejā raviprabhaḥ<BR>
01,044.016c	yathā somo dvijaśreṣṭha śuklapakṣodito divi<BR>
01,044.017a	yathākālaṃ tu sā brahman prajajñe bhujagasvasā<BR>
01,044.017c	kumāraṃ devagarbhābhaṃ pitṛmātṛbhayāpaham<BR>
01,044.018a	vavṛdhe sa ca tatraiva nāgarājaniveśane<BR>
01,044.018c	vedāṃś cādhijage sāṅgān bhārgavāc cyavanātmajāt<BR>
01,044.019a	caritavrato bāla eva buddhisattvaguṇānvitaḥ<BR>
01,044.019c	nāma cāsyābhavat khyātaṃ lokeṣv āstīka ity uta<BR>
01,044.020a	astīty uktvā gato yasmāt pitā garbhastham eva tam<BR>
01,044.020c	vanaṃ tasmād idaṃ tasya nāmāstīketi viśrutam<BR>
01,044.021a	sa bāla eva tatrasthaś carann amitabuddhimān<BR>
01,044.021c	gṛhe pannagarājasya prayatnāt paryarakṣyata<BR>
01,044.022a	bhagavān iva deveśaḥ śūlapāṇir hiraṇyadaḥ<BR>
01,044.022c	vivardhamānaḥ sarvāṃs tān pannagān abhyaharṣayat<BR>
01,045.001	śaunaka uvāca<BR>
01,045.001*0423_01	sūtasya vacanaṃ śrutvā śaunakaḥ prāha vismitaḥ<BR>
01,045.001a	yad apṛcchat tadā rājā mantriṇo janamejayaḥ<BR>
01,045.001c	pituḥ svargagatiṃ tan me vistareṇa punar vada<BR>
01,045.002	sūta uvāca<BR>
01,045.002a	śṛṇu brahman yathā pṛṣṭā mantriṇo nṛpates tadā<BR>
01,045.002c	ākhyātavantas te sarve nidhanaṃ tat parikṣitaḥ<BR>
01,045.003	janamejaya uvāca<BR>
01,045.003a	jānanti tu bhavantas tad yathāvṛttaḥ pitā mama<BR>
01,045.003c	āsīd yathā ca nidhanaṃ gataḥ kāle mahāyaśāḥ<BR>
01,045.004a	śrutvā bhavatsakāśād dhi pitur vṛttam aśeṣataḥ<BR>
01,045.004c	kalyāṇaṃ pratipatsyāmi viparītaṃ na jātu cit<BR>
01,045.005	sūta uvāca<BR>
01,045.005a	mantriṇo 'thābruvan vākyaṃ pṛṣṭās tena mahātmanā<BR>
01,045.005c	sarvadharmavidaḥ prājñā rājānaṃ janamejayam<BR>
01,045.006*0424_01	śṛṇu pārthiva yad brūṣe pitus tava mahātmanaḥ<BR>
01,045.006*0424_02	caritaṃ pārthivendrasya yathā niṣṭhāṃ gataś ca saḥ<BR>
01,045.006a	dharmātmā ca mahātmā ca prajāpālaḥ pitā tava<BR>
01,045.006c	āsīd iha yathāvṛttaḥ sa mahātmā śṛṇuṣva tat<BR>
01,045.007a	cāturvarṇyaṃ svadharmasthaṃ sa kṛtvā paryarakṣata<BR>
01,045.007c	dharmato dharmavid rājā dharmo vigrahavān iva<BR>
01,045.008a	rarakṣa pṛthivīṃ devīṃ śrīmān atulavikramaḥ<BR>
01,045.008c	dveṣṭāras tasya naivāsan sa ca na dveṣṭi kaṃ cana<BR>
01,045.008e	samaḥ sarveṣu bhūteṣu prajāpatir ivābhavat<BR>
01,045.009a	brāhmaṇāḥ kṣatriyā vaiśyāḥ śūdrāś caiva svakarmasu<BR>
01,045.009c	sthitāḥ sumanaso rājaṃs tena rājñā svanuṣṭhitāḥ<BR>
01,045.010a	vidhavānāthakṛpaṇān vikalāṃś ca babhāra saḥ<BR>
01,045.010c	sudarśaḥ sarvabhūtānām āsīt soma ivāparaḥ<BR>
01,045.011a	tuṣṭapuṣṭajanaḥ śrīmān satyavāg dṛḍhavikramaḥ<BR>
01,045.011c	dhanurvede ca śiṣyo 'bhūn nṛpaḥ śāradvatasya saḥ<BR>
01,045.012a	govindasya priyaś cāsīt pitā te janamejaya<BR>
01,045.012c	lokasya caiva sarvasya priya āsīn mahāyaśāḥ<BR>
01,045.013a	parikṣīṇeṣu kuruṣu uttarāyām ajāyata<BR>
01,045.013c	parikṣid abhavat tena saubhadrasyātmajo balī<BR>
01,045.014a	rājadharmārthakuśalo yuktaḥ sarvaguṇair nṛpaḥ<BR>
01,045.014c	jitendriyaś cātmavāṃś ca medhāvī vṛddhasevitaḥ<BR>
01,045.015a	ṣaḍvargavin mahābuddhir nītidharmavid uttamaḥ<BR>
01,045.015c	prajā imās tava pitā ṣaṣṭiṃ varṣāṇy apālayat<BR>
01,045.015d*0425_01	tato gatiṃ samāpannaḥ sarveṣām anivartinīm<BR>
01,045.015e	tato diṣṭāntam āpannaḥ sarpeṇānativartitam<BR>
01,045.016a	tatas tvaṃ puruṣaśreṣṭha dharmeṇa pratipedivān<BR>
01,045.016c	idaṃ varṣasahasrāya rājyaṃ kurukulāgatam<BR>
01,045.016e	bāla evābhijāto 'si sarvabhūtānupālakaḥ<BR>
01,045.017	janamejaya uvāca<BR>
01,045.017a	nāsmin kule jātu babhūva rājā; yo na prajānāṃ hitakṛt priyaś ca<BR>
01,045.017c	viśeṣataḥ prekṣya pitāmahānāṃ; vṛttaṃ mahad vṛttaparāyaṇānām<BR>
01,045.018a	kathaṃ nidhanam āpannaḥ pitā mama tathāvidhaḥ<BR>
01,045.018c	ācakṣadhvaṃ yathāvan me śrotum icchāmi tattvataḥ<BR>
01,045.019	sūta uvāca<BR>
01,045.019*0426_01	sa rājā pṛthivīpālaḥ sarvaśastrabhṛtāṃ varaḥ<BR>
01,045.019a	evaṃ saṃcoditā rājñā mantriṇas te narādhipam<BR>
01,045.019c	ūcuḥ sarve yathāvṛttaṃ rājñaḥ priyahite ratāḥ<BR>
01,045.020a	babhūva mṛgayāśīlas tava rājan pitā sadā<BR>
01,045.020c	yathā pāṇḍur mahābhāgo dhanurdharavaro yudhi<BR>
01,045.020e	asmāsv āsajya sarvāṇi rājakāryāṇy aśeṣataḥ<BR>
01,045.021a	sa kadā cid vanacaro mṛgaṃ vivyādha patriṇā<BR>
01,045.021c	viddhvā cānvasarat tūrṇaṃ taṃ mṛgaṃ gahane vane<BR>
01,045.022a	padātir baddhanistriṃśas tatāyudhakalāpavān<BR>
01,045.022c	na cāsasāda gahane mṛgaṃ naṣṭaṃ pitā tava<BR>
01,045.023a	pariśrānto vayaḥsthaś ca ṣaṣṭivarṣo jarānvitaḥ<BR>
01,045.023c	kṣudhitaḥ sa mahāraṇye dadarśa munim antike<BR>
01,045.024a	sa taṃ papraccha rājendro muniṃ maunavratānvitam<BR>
01,045.024c	na ca kiṃ cid uvācainaṃ sa muniḥ pṛcchato 'pi san<BR>
01,045.025a	tato rājā kṣucchramārtas taṃ muniṃ sthāṇuvat sthitam<BR>
01,045.025c	maunavratadharaṃ śāntaṃ sadyo manyuvaśaṃ yayau<BR>
01,045.026a	na bubodha hi taṃ rājā maunavratadharaṃ munim<BR>
01,045.026c	sa taṃ manyusamāviṣṭo dharṣayām āsa te pitā<BR>
01,045.027a	mṛtaṃ sarpaṃ dhanuṣkoṭyā samutkṣipya dharātalāt<BR>
01,045.027c	tasya śuddhātmanaḥ prādāt skandhe bharatasattama<BR>
01,045.028a	na covāca sa medhāvī tam atho sādhv asādhu vā<BR>
01,045.028c	tasthau tathaiva cākrudhyan sarpaṃ skandhena dhārayan<BR>
01,046.001	mantriṇa ūcuḥ<BR>
01,046.001a	tataḥ sa rājā rājendra skandhe tasya bhujaṃgamam<BR>
01,046.001c	muneḥ kṣutkṣāma āsajya svapuraṃ punar āyayau<BR>
01,046.002a	ṛṣes tasya tu putro 'bhūd gavi jāto mahāyaśāḥ<BR>
01,046.002c	śṛṅgī nāma mahātejās tigmavīryo 'tikopanaḥ<BR>
01,046.003a	brahmāṇaṃ so 'bhyupāgamya muniḥ pūjāṃ cakāra ha<BR>
01,046.003c	anujñāto gatas tatra śṛṅgī śuśrāva taṃ tadā<BR>
01,046.003e	sakhyuḥ sakāśāt pitaraṃ pitrā te dharṣitaṃ tathā<BR>
01,046.004a	mṛtaṃ sarpaṃ samāsaktaṃ pitrā te janamejaya<BR>
01,046.004c	vahantaṃ kuruśārdūla skandhenānapakāriṇam<BR>
01,046.005a	tapasvinam atīvātha taṃ munipravaraṃ nṛpa<BR>
01,046.005c	jitendriyaṃ viśuddhaṃ ca sthitaṃ karmaṇy athādbhute<BR>
01,046.006a	tapasā dyotitātmānaṃ sveṣv aṅgeṣu yataṃ tathā<BR>
01,046.006c	śubhācāraṃ śubhakathaṃ susthiraṃ tam alolupam<BR>
01,046.007a	akṣudram anasūyaṃ ca vṛddhaṃ maunavrate sthitam<BR>
01,046.007c	śaraṇyaṃ sarvabhūtānāṃ pitrā viprakṛtaṃ tava<BR>
01,046.008a	śaśāpātha sa tac chrutvā pitaraṃ te ruṣānvitaḥ<BR>
01,046.008c	ṛṣeḥ putro mahātejā bālo 'pi sthavirair varaḥ<BR>
01,046.009a	sa kṣipram udakaṃ spṛṣṭvā roṣād idam uvāca ha<BR>
01,046.009c	pitaraṃ te 'bhisaṃdhāya tejasā prajvalann iva<BR>
01,046.010a	anāgasi gurau yo me mṛtaṃ sarpam avāsṛjat<BR>
01,046.010c	taṃ nāgas takṣakaḥ kruddhas tejasā sādayiṣyati<BR>
01,046.010d*0427_01	āśīviṣas tigmatejā madvākyabalacoditaḥ<BR>
01,046.010e	saptarātrād itaḥ pāpaṃ paśya me tapaso balam<BR>
01,046.011a	ity uktvā prayayau tatra pitā yatrāsya so 'bhavat<BR>
01,046.011c	dṛṣṭvā ca pitaraṃ tasmai śāpaṃ taṃ pratyavedayat<BR>
01,046.012a	sa cāpi muniśārdūlaḥ preṣayām āsa te pituḥ<BR>
01,046.012b*0428_01	śiṣyaṃ gauramukhaṃ nāma śīlavantaṃ guṇānvitam<BR>
01,046.012b*0428_02	ācakhyau sa ca viśrānto rājñaḥ sarvam aśeṣataḥ<BR>
01,046.012c	śapto 'si mama putreṇa yatto bhava mahīpate<BR>
01,046.012e	takṣakas tvāṃ mahārāja tejasā sādayiṣyati<BR>
01,046.013a	śrutvā tu tad vaco ghoraṃ pitā te janamejaya<BR>
01,046.013c	yatto 'bhavat paritrastas takṣakāt pannagottamāt<BR>
01,046.014a	tatas tasmiṃs tu divase saptame samupasthite<BR>
01,046.014c	rājñaḥ samīpaṃ brahmarṣiḥ kāśyapo gantum aicchata<BR>
01,046.015a	taṃ dadarśātha nāgendraḥ kāśyapaṃ takṣakas tadā<BR>
01,046.015c	tam abravīt pannagendraḥ kāśyapaṃ tvaritaṃ vrajan<BR>
01,046.015e	kva bhavāṃs tvarito yāti kiṃ ca kāryaṃ cikīrṣati<BR>
01,046.016	kāśyapa uvāca<BR>
01,046.016a	yatra rājā kuruśreṣṭhaḥ parikṣin nāma vai dvija<BR>
01,046.016c	takṣakeṇa bhujaṃgena dhakṣyate kila tatra vai<BR>
01,046.017a	gacchāmy ahaṃ taṃ tvaritaḥ sadyaḥ kartum apajvaram<BR>
01,046.017c	mayābhipannaṃ taṃ cāpi na sarpo dharṣayiṣyati<BR>
01,046.018	takṣaka uvāca<BR>
01,046.018a	kimarthaṃ taṃ mayā daṣṭaṃ saṃjīvayitum icchasi<BR>
01,046.018b*0429_01	ahaṃ sa takṣako brahman paśya me vīryam adbhutam<BR>
01,046.018b*0429_02	na śaktas tvaṃ mayā daṣṭaṃ taṃ saṃjīvayituṃ nṛpam<BR>
01,046.018b*0429_03	ity uktvā takṣakas tatra so 'daśad vai vanaspatim<BR>
01,046.018b*0429_04	sa daṣṭamātro nāgena bhasmībhūto 'bhavan nagaḥ<BR>
01,046.018b*0429_05	kāśyapaś ca tato rājann ajīvayata taṃ nagam<BR>
01,046.018b*0429_06	tatas taṃ lobhayām āsa kāmaṃ brūhīti takṣakaḥ<BR>
01,046.018b*0429_07	sa evam uktas taṃ prāha kāśyapas takṣakaṃ punaḥ<BR>
01,046.018c	brūhi kāmam ahaṃ te 'dya dadmi svaṃ veśma gamyatām<BR>
01,046.019	mantriṇa ūcuḥ<BR>
01,046.019a	dhanalipsur ahaṃ tatra yāmīty uktaś ca tena saḥ<BR>
01,046.019c	tam uvāca mahātmānaṃ mānayañ ślakṣṇayā girā<BR>
01,046.020a	yāvad dhanaṃ prārthayase tasmād rājñas tato 'dhikam<BR>
01,046.020c	gṛhāṇa matta eva tvaṃ saṃnivartasva cānagha<BR>
01,046.021a	sa evam ukto nāgena kāśyapo dvipadāṃ varaḥ<BR>
01,046.021c	labdhvā vittaṃ nivavṛte takṣakād yāvad īpsitam<BR>
01,046.022a	tasmin pratigate vipre chadmanopetya takṣakaḥ<BR>
01,046.022c	taṃ nṛpaṃ nṛpatiśreṣṭha pitaraṃ dhārmikaṃ tava<BR>
01,046.023a	prāsādasthaṃ yattam api dagdhavān viṣavahninā<BR>
01,046.023c	tatas tvaṃ puruṣavyāghra vijayāyābhiṣecitaḥ<BR>
01,046.024a	etad dṛṣṭaṃ śrutaṃ cāpi yathāvan nṛpasattama<BR>
01,046.024c	asmābhir nikhilaṃ sarvaṃ kathitaṃ te sudāruṇam<BR>
01,046.025a	śrutvā caitaṃ nṛpaśreṣṭha pārthivasya parābhavam<BR>
01,046.025c	asya carṣer uttaṅkasya vidhatsva yad anantaram<BR>
01,046.025d*0430=00	sautir uvāca<BR>
01,046.025d*0430=03	janamejaya uvāca<BR>
01,046.025d*0430_01	etasminn eva kāle tu sa rājā janamejayaḥ<BR>
01,046.025d*0430_02	uvāca mantriṇaḥ sarvān idaṃ vākyam ariṃdamaḥ<BR>
01,046.025d*0430_03	atha tat kathitaṃ kena yad vṛttaṃ tad vanaspatau<BR>
01,046.025d*0430_04	āścaryabhūtaṃ lokasya bhasmarāśīkṛtaṃ tadā<BR>
01,046.025d*0430_05	yad vṛkṣaṃ jīvayām āsa kāśyapas takṣakeṇa vai<BR>
01,046.025d*0430_06	nūnaṃ mantrair hataviṣo na praṇaśyeta kāśyapāt<BR>
01,046.025d*0430_07	cintayām āsa pāpātmā manasā pannagādhamaḥ<BR>
01,046.025d*0430_08	daṣṭaṃ yadi mayā vipraḥ pārthivaṃ jīvayiṣyati<BR>
01,046.025d*0430_09	takṣakaḥ saṃhataviṣo loke yāsyati hāsyatām<BR>
01,046.025d*0430_10	vicintyaivaṃ kṛtā tena dhruvaṃ tuṣṭir dvijasya vai<BR>
01,046.025d*0430_11	bhaviṣyati hy upāyena yasya dāsyāmi yātanām<BR>
01,046.026	janamejaya uvāca<BR>
01,046.026a	etat tu śrotum icchāmi aṭavyāṃ nirjane vane<BR>
01,046.026c	saṃvādaṃ pannagendrasya kāśyapasya ca yat tadā<BR>
01,046.027a	kena dṛṣṭaṃ śrutaṃ cāpi bhavatāṃ śrotram āgatam<BR>
01,046.027c	śrutvā cātha vidhāsyāmi pannagāntakarīṃ matim<BR>
01,046.028	mantriṇa ūcuḥ<BR>
01,046.028a	śṛṇu rājan yathāsmākaṃ yenaitat kathitaṃ purā<BR>
01,046.028c	samāgamaṃ dvijendrasya pannagendrasya cādhvani<BR>
01,046.029a	tasmin vṛkṣe naraḥ kaś cid indhanārthāya pārthiva<BR>
01,046.029c	vicinvan pūrvam ārūḍhaḥ śuṣkaśākhaṃ vanaspatim<BR>
01,046.029e	abudhyamānau taṃ tatra vṛkṣasthaṃ pannagadvijau<BR>
01,046.030a	sa tu tenaiva vṛkṣeṇa bhasmībhūto 'bhavat tadā<BR>
01,046.030c	dvijaprabhāvād rājendra jīvitaḥ savanaspatiḥ<BR>
01,046.031a	tena gatvā nṛpaśreṣṭha nagare 'smin niveditam<BR>
01,046.031c	yathāvṛttaṃ tu tat sarvaṃ takṣakasya dvijasya ca<BR>
01,046.032a	etat te kathitaṃ rājan yathāvṛttaṃ yathāśrutam<BR>
01,046.032c	śrutvā tu nṛpaśārdūla prakuruṣva yathepsitam<BR>
01,046.033	sūta uvāca<BR>
01,046.033a	mantriṇāṃ tu vacaḥ śrutvā sa rājā janamejayaḥ<BR>
01,046.033c	paryatapyata duḥkhārtaḥ pratyapiṃṣat kare karam<BR>
01,046.034a	niḥśvāsam uṣṇam asakṛd dīrghaṃ rājīvalocanaḥ<BR>
01,046.034c	mumocāśrūṇi ca tadā netrābhyāṃ pratataṃ nṛpaḥ<BR>
01,046.034e	uvāca ca mahīpālo duḥkhaśokasamanvitaḥ<BR>
01,046.034f*0431_01	durdharaṃ bāṣpam utsṛjya spṛṣṭvā cāpo yathāvidhi<BR>
01,046.034f*0431_02	muhūrtam iva ca dhyātvā niścitya manasā nṛpaḥ<BR>
01,046.034f*0431_03	amarṣī mantriṇaḥ sarvān idaṃ vacanam abravīt<BR>
01,046.035a	śrutvaitad bhavatāṃ vākyaṃ pitur me svargatiṃ prati<BR>
01,046.035c	niściteyaṃ mama matir yā vai tāṃ me nibodhata<BR>
01,046.036a	anantaram ahaṃ manye takṣakāya durātmane<BR>
01,046.036c	pratikartavyam ity eva yena me hiṃsitaḥ pitā<BR>
01,046.037a	ṛṣer hi śṛṅger vacanaṃ kṛtvā dagdhvā ca pārthivam<BR>
01,046.037b*0432_01	iyaṃ durātmatā tasya kāśyapaṃ yo nyavartayat<BR>
01,046.037c	yadi gacched asau pāpo nanu jīvet pitā mama<BR>
01,046.038a	parihīyeta kiṃ tasya yadi jīvet sa pārthivaḥ<BR>
01,046.038c	kāśyapasya prasādena mantriṇāṃ sunayena ca<BR>
01,046.039a	sa tu vāritavān mohāt kāśyapaṃ dvijasattamam<BR>
01,046.039c	saṃjijīvayiṣuṃ prāptaṃ rājānam aparājitam<BR>
01,046.040a	mahān atikramo hy eṣa takṣakasya durātmanaḥ<BR>
01,046.040c	dvijasya yo 'dadad dravyaṃ mā nṛpaṃ jīvayed iti<BR>
01,046.041a	uttaṅkasya priyaṃ kurvann ātmanaś ca mahat priyam<BR>
01,046.041c	bhavatāṃ caiva sarveṣāṃ yāsyāmy apacitiṃ pituḥ<BR>
01,046.041d*0433_01	sarpasatraṃ vidhāsyāmi nāgānāṃ kṣayakārakam<BR>
01,047.001	sūta uvāca<BR>
01,047.001a	evam uktvā tataḥ śrīmān mantribhiś cānumoditaḥ<BR>
01,047.001c	āruroha pratijñāṃ sa sarpasatrāya pārthivaḥ<BR>
01,047.001e	brahman bharataśārdūlo rājā pārikṣitas tadā<BR>
01,047.002a	purohitam athāhūya ṛtvijaṃ vasudhādhipaḥ<BR>
01,047.002c	abravīd vākyasaṃpannaḥ saṃpadarthakaraṃ vacaḥ<BR>
01,047.003a	yo me hiṃsitavāṃs tātaṃ takṣakaḥ sa durātmavān<BR>
01,047.003c	pratikuryāṃ yathā tasya tad bhavanto bruvantu me<BR>
01,047.004a	api tat karma viditaṃ bhavatāṃ yena pannagam<BR>
01,047.004c	takṣakaṃ saṃpradīpte 'gnau prāpsye 'haṃ sahabāndhavam<BR>
01,047.005a	yathā tena pitā mahyaṃ pūrvaṃ dagdho viṣāgninā<BR>
01,047.005c	tathāham api taṃ pāpaṃ dagdhum icchāmi pannagam<BR>
01,047.006	ṛtvija ūcuḥ<BR>
01,047.006a	asti rājan mahat satraṃ tvadarthaṃ devanirmitam<BR>
01,047.006c	sarpasatram iti khyātaṃ purāṇe kathyate nṛpa<BR>
01,047.007a	āhartā tasya satrasya tvan nānyo 'sti narādhipa<BR>
01,047.007c	iti paurāṇikāḥ prāhur asmākaṃ cāsti sa kratuḥ<BR>
01,047.008	sūta uvāca<BR>
01,047.008a	evam uktaḥ sa rājarṣir mene sarpaṃ hi takṣakam<BR>
01,047.008c	hutāśanamukhaṃ dīptaṃ praviṣṭam iti sattama<BR>
01,047.009a	tato 'bravīn mantravidas tān rājā brāhmaṇāṃs tadā<BR>
01,047.009c	āhariṣyāmi tat satraṃ saṃbhārāḥ saṃbhriyantu me<BR>
01,047.010a	tatas te ṛtvijas tasya śāstrato dvijasattama<BR>
01,047.010c	deśaṃ taṃ māpayām āsur yajñāyatanakāraṇāt<BR>
01,047.010e	yathāvaj jñānaviduṣaḥ sarve buddhyā paraṃ gatāḥ<BR>
01,047.011a	ṛddhyā paramayā yuktam iṣṭaṃ dvijagaṇāyutam<BR>
01,047.011c	prabhūtadhanadhānyāḍhyam ṛtvigbhiḥ suniveśitam<BR>
01,047.012a	nirmāya cāpi vidhivad yajñāyatanam īpsitam<BR>
01,047.012c	rājānaṃ dīkṣayām āsuḥ sarpasatrāptaye tadā<BR>
01,047.013a	idaṃ cāsīt tatra pūrvaṃ sarpasatre bhaviṣyati<BR>
01,047.013c	nimittaṃ mahad utpannaṃ yajñavighnakaraṃ tadā<BR>
01,047.014a	yajñasyāyatane tasmin kriyamāṇe vaco 'bravīt<BR>
01,047.014c	sthapatir buddhisaṃpanno vāstuvidyāviśāradaḥ<BR>
01,047.015a	ity abravīt sūtradhāraḥ sūtaḥ paurāṇikas tadā<BR>
01,047.015c	yasmin deśe ca kāle ca māpaneyaṃ pravartitā<BR>
01,047.015e	brāhmaṇaṃ kāraṇaṃ kṛtvā nāyaṃ saṃsthāsyate kratuḥ<BR>
01,047.016a	etac chrutvā tu rājā sa prāgdīkṣākālam abravīt<BR>
01,047.016c	kṣattāraṃ neha me kaś cid ajñātaḥ praviśed iti<BR>
01,047.017a	tataḥ karma pravavṛte sarpasatre vidhānataḥ<BR>
01,047.017c	paryakrāmaṃś ca vidhivat sve sve karmaṇi yājakāḥ<BR>
01,047.018a	paridhāya kṛṣṇavāsāṃsi dhūmasaṃraktalocanāḥ<BR>
01,047.018c	juhuvur mantravac caiva samiddhaṃ jātavedasam<BR>
01,047.019a	kampayantaś ca sarveṣām uragāṇāṃ manāṃsi te<BR>
01,047.019c	sarpān ājuhuvus tatra sarvān agnimukhe tadā<BR>
01,047.020a	tataḥ sarpāḥ samāpetuḥ pradīpte havyavāhane<BR>
01,047.020c	viveṣṭamānāḥ kṛpaṇā āhvayantaḥ parasparam<BR>
01,047.021a	visphurantaḥ śvasantaś ca veṣṭayantas tathā pare<BR>
01,047.021c	pucchaiḥ śirobhiś ca bhṛśaṃ citrabhānuṃ prapedire<BR>
01,047.022a	śvetāḥ kṛṣṇāś ca nīlāś ca sthavirāḥ śiśavas tathā<BR>
01,047.022c	ruvanto bhairavān nādān petur dīpte vibhāvasau<BR>
01,047.022d*0434_01	krośayojanamātrā hi gokarṇasya pramāṇataḥ<BR>
01,047.022d*0434_02	patanty ajasraṃ vegena cāgnāv agnimatāṃ vara<BR>
01,047.023a	evaṃ śatasahasrāṇi prayutāny arbudāni ca<BR>
01,047.023c	avaśāni vinaṣṭāni pannagānāṃ dvijottama<BR>
01,047.024a	indurā iva tatrānye hastihastā ivāpare<BR>
01,047.024c	mattā iva ca mātaṅgā mahākāyā mahābalāḥ<BR>
01,047.025a	uccāvacāś ca bahavo nānāvarṇā viṣolbaṇāḥ<BR>
01,047.025c	ghorāś ca parighaprakhyā dandaśūkā mahābalāḥ<BR>
01,047.025e	prapetur agnāv uragā mātṛvāgdaṇḍapīḍitāḥ<BR>
01,048.001	śaunaka uvāca<BR>
01,048.001a	sarpasatre tadā rājñaḥ pāṇḍaveyasya dhīmataḥ<BR>
01,048.001c	janamejayasya ke tv āsann ṛtvijaḥ paramarṣayaḥ<BR>
01,048.002a	ke sadasyā babhūvuś ca sarpasatre sudāruṇe<BR>
01,048.002c	viṣādajanane 'tyarthaṃ pannagānāṃ mahābhaye<BR>
01,048.003a	sarvaṃ vistaratas tāta bhavāñ śaṃsitum arhati<BR>
01,048.003c	sarpasatravidhānajñā vijñeyās te hi sūtaja<BR>
01,048.004	sūta uvāca<BR>
01,048.004a	hanta te kathayiṣyāmi nāmānīha manīṣiṇām<BR>
01,048.004c	ye ṛtvijaḥ sadasyāś ca tasyāsan nṛpates tadā<BR>
01,048.005a	tatra hotā babhūvātha brāhmaṇaś caṇḍabhārgavaḥ<BR>
01,048.005c	cyavanasyānvaye jātaḥ khyāto vedavidāṃ varaḥ<BR>
01,048.006a	udgātā brāhmaṇo vṛddho vidvān kautsāryajaiminiḥ<BR>
01,048.006c	brahmābhavac chārṅgaravo adhvaryur bodhapiṅgalaḥ<BR>
01,048.006d*0435_01	uttaṅko hy abhavat tatra netā ca brāhmaṇottamaḥ<BR>
01,048.006d*0435_02	kuṇḍaladveṣatas tatra sarpān dahati sarvataḥ<BR>
01,048.007a	sadasyaś cābhavad vyāsaḥ putraśiṣyasahāyavān<BR>
01,048.007c	uddālakaḥ śamaṭhakaḥ śvetaketuś ca pañcamaḥ<BR>
01,048.008a	asito devalaś caiva nāradaḥ parvatas tathā<BR>
01,048.008c	ātreyaḥ kuṇḍajaṭharo dvijaḥ kuṭighaṭas tathā<BR>
01,048.009a	vātsyaḥ śrutaśravā vṛddhas tapaḥsvādhyāyaśīlavān<BR>
01,048.009c	kahoḍo devaśarmā ca maudgalyaḥ śamasaubharaḥ<BR>
01,048.010a	ete cānye ca bahavo brāhmaṇāḥ saṃśitavratāḥ<BR>
01,048.010c	sadasyā abhavaṃs tatra satre pārikṣitasya ha<BR>
01,048.011a	juhvatsv ṛtvikṣv atha tadā sarpasatre mahākratau<BR>
01,048.011c	ahayaḥ prāpataṃs tatra ghorāḥ prāṇibhayāvahāḥ<BR>
01,048.012a	vasāmedovahāḥ kulyā nāgānāṃ saṃpravartitāḥ<BR>
01,048.012c	vavau gandhaś ca tumulo dahyatām aniśaṃ tadā<BR>
01,048.013a	patatāṃ caiva nāgānāṃ dhiṣṭhitānāṃ tathāmbare<BR>
01,048.013c	aśrūyatāniśaṃ śabdaḥ pacyatāṃ cāgninā bhṛśam<BR>
01,048.014a	takṣakas tu sa nāgendraḥ puraṃdaraniveśanam<BR>
01,048.014b*0436_01	jagāma bhayasaṃvignaḥ śaraṇārthī surarṣabham<BR>
01,048.014c	gataḥ śrutvaiva rājānaṃ dīkṣitaṃ janamejayam<BR>
01,048.015a	tataḥ sarvaṃ yathāvṛttam ākhyāya bhujagottamaḥ<BR>
01,048.015c	agacchac charaṇaṃ bhīta āgaskṛtvā puraṃdaram<BR>
01,048.016a	tam indraḥ prāha suprīto na tavāstīha takṣaka<BR>
01,048.016c	bhayaṃ nāgendra tasmād vai sarpasatrāt kathaṃ cana<BR>
01,048.017a	prasādito mayā pūrvaṃ tavārthāya pitāmahaḥ<BR>
01,048.017c	tasmāt tava bhayaṃ nāsti vyetu te mānaso jvaraḥ<BR>
01,048.018a	evam āśvāsitas tena tataḥ sa bhujagottamaḥ<BR>
01,048.018c	uvāsa bhavane tatra śakrasya muditaḥ sukhī<BR>
01,048.019a	ajasraṃ nipatatsv agnau nāgeṣu bhṛśaduḥkhitaḥ<BR>
01,048.019c	alpaśeṣaparīvāro vāsukiḥ paryatapyata<BR>
01,048.020a	kaśmalaṃ cāviśad ghoraṃ vāsukiṃ pannageśvaram<BR>
01,048.020c	sa ghūrṇamānahṛdayo bhaginīm idam abravīt<BR>
01,048.021a	dahyante 'ṅgāni me bhadre diśo na pratibhānti ca<BR>
01,048.021c	sīdāmīva ca saṃmohād ghūrṇatīva ca me manaḥ<BR>
01,048.022a	dṛṣṭir bhramati me 'tīva hṛdayaṃ dīryatīva ca<BR>
01,048.022c	patiṣyāmy avaśo 'dyāhaṃ tasmin dīpte vibhāvasau<BR>
01,048.023a	pārikṣitasya yajño 'sau vartate 'smajjighāṃsayā<BR>
01,048.023c	vyaktaṃ mayāpi gantavyaṃ pitṛrājaniveśanam<BR>
01,048.024a	ayaṃ sa kālaḥ saṃprāpto yadartham asi me svasaḥ<BR>
01,048.024c	jaratkāroḥ purā dattā sā trāhy asmān sabāndhavān<BR>
01,048.025a	āstīkaḥ kila yajñaṃ taṃ vartantaṃ bhujagottame<BR>
01,048.025c	pratiṣetsyati māṃ pūrvaṃ svayam āha pitāmahaḥ<BR>
01,048.026a	tad vatse brūhi vatsaṃ svaṃ kumāraṃ vṛddhasaṃmatam<BR>
01,048.026c	mamādya tvaṃ sabhṛtyasya mokṣārthaṃ vedavittamam<BR>
01,049.001	sūta uvāca<BR>
01,049.001a	tata āhūya putraṃ svaṃ jaratkārur bhujaṃgamā<BR>
01,049.001c	vāsuker nāgarājasya vacanād idam abravīt<BR>
01,049.002a	ahaṃ tava pituḥ putra bhrātrā dattā nimittataḥ<BR>
01,049.002c	kālaḥ sa cāyaṃ saṃprāptas tat kuruṣva yathātatham<BR>
01,049.003	āstīka uvāca<BR>
01,049.003a	kiṃnimittaṃ mama pitur dattā tvaṃ mātulena me<BR>
01,049.003c	tan mamācakṣva tattvena śrutvā kartāsmi tat tathā<BR>
01,049.004	sūta uvāca<BR>
01,049.004a	tata ācaṣṭa sā tasmai bāndhavānāṃ hitaiṣiṇī<BR>
01,049.004c	bhaginī nāgarājasya jaratkārur aviklavā<BR>
01,049.005a	bhujagānām aśeṣāṇāṃ mātā kadrūr iti śrutiḥ<BR>
01,049.005c	tayā śaptā ruṣitayā sutā yasmān nibodha tat<BR>
01,049.006a	ucchaiḥśravāḥ so 'śvarājo yan mithyā na kṛto mama<BR>
01,049.006c	vinatānimittaṃ paṇite dāsabhāvāya putrakāḥ<BR>
01,049.007a	janamejayasya vo yajñe dhakṣyaty anilasārathiḥ<BR>
01,049.007c	tatra pañcatvam āpannāḥ pretalokaṃ gamiṣyatha<BR>
01,049.008a	tāṃ ca śaptavatīm evaṃ sākṣāl lokapitāmahaḥ<BR>
01,049.008c	evam astv iti tad vākyaṃ provācānumumoda ca<BR>
01,049.009a	vāsukiś cāpi tac chrutvā pitāmahavacas tadā<BR>
01,049.009c	amṛte mathite tāta devāñ śaraṇam īyivān<BR>
01,049.010a	siddhārthāś ca surāḥ sarve prāpyāmṛtam anuttamam<BR>
01,049.010c	bhrātaraṃ me puraskṛtya prajāpatim upāgaman<BR>
01,049.011a	te taṃ prasādayām āsur devāḥ sarve pitāmaham<BR>
01,049.011c	rājñā vāsukinā sārdhaṃ sa śāpo na bhaved iti<BR>
01,049.012a	vāsukir nāgarājo 'yaṃ duḥkhito jñātikāraṇāt<BR>
01,049.012c	abhiśāpaḥ sa mātrāsya bhagavan na bhaved iti<BR>
01,049.012d*0437_01	tathā vidhīyatām etad devadeva jagatpate<BR>
01,049.013	brahmovāca<BR>
01,049.013a	jaratkārur jaratkāruṃ yāṃ bhāryāṃ samavāpsyati<BR>
01,049.013c	tatra jāto dvijaḥ śāpād bhujagān mokṣayiṣyati<BR>
01,049.014	jaratkārur uvāca<BR>
01,049.014a	etac chrutvā tu vacanaṃ vāsukiḥ pannageśvaraḥ<BR>
01,049.014c	prādān mām amaraprakhya tava pitre mahātmane<BR>
01,049.014e	prāg evānāgate kāle tatra tvaṃ mayy ajāyathāḥ<BR>
01,049.015a	ayaṃ sa kālaḥ saṃprāpto bhayān nas trātum arhasi<BR>
01,049.015c	bhrātaraṃ caiva me tasmāt trātum arhasi pāvakāt<BR>
01,049.016a	amoghaṃ naḥ kṛtaṃ tat syād yad ahaṃ tava dhīmate<BR>
01,049.016c	pitre dattā vimokṣārthaṃ kathaṃ vā putra manyase<BR>
01,049.017	sūta uvāca<BR>
01,049.017a	evam uktas tathety uktvā so 'stīko mātaraṃ tadā<BR>
01,049.017c	abravīd duḥkhasaṃtaptaṃ vāsukiṃ jīvayann iva<BR>
01,049.018a	ahaṃ tvāṃ mokṣayiṣyāmi vāsuke pannagottama<BR>
01,049.018c	tasmāc chāpān mahāsattva satyam etad bravīmi te<BR>
01,049.019a	bhava svasthamanā nāga na hi te vidyate bhayam<BR>
01,049.019c	prayatiṣye tathā saumya yathā śreyo bhaviṣyati<BR>
01,049.019e	na me vāg anṛtaṃ prāha svaireṣv api kuto 'nyathā<BR>
01,049.020a	taṃ vai nṛpavaraṃ gatvā dīkṣitaṃ janamejayam<BR>
01,049.020c	vāgbhir maṅgalayuktābhis toṣayiṣye 'dya mātula<BR>
01,049.020e	yathā sa yajño nṛpater nirvartiṣyati sattama<BR>
01,049.021a	sa saṃbhāvaya nāgendra mayi sarvaṃ mahāmate<BR>
01,049.021c	na te mayi mano jātu mithyā bhavitum arhati<BR>
01,049.022	vāsukir uvāca<BR>
01,049.022a	āstīka parighūrṇāmi hṛdayaṃ me vidīryate<BR>
01,049.022c	diśaś ca na prajānāmi brahmadaṇḍanipīḍitaḥ<BR>
01,049.023	āstīka uvāca<BR>
01,049.023a	na saṃtāpas tvayā kāryaḥ kathaṃ cit pannagottama<BR>
01,049.023c	dīptād agneḥ samutpannaṃ nāśayiṣyāmi te bhayam<BR>
01,049.024a	brahmadaṇḍaṃ mahāghoraṃ kālāgnisamatejasam<BR>
01,049.024c	nāśayiṣyāmi mātra tvaṃ bhayaṃ kārṣīḥ kathaṃ cana<BR>
01,049.025	sūta uvāca<BR>
01,049.025a	tataḥ sa vāsuker ghoram apanīya manojvaram<BR>
01,049.025c	ādhāya cātmano 'ṅgeṣu jagāma tvarito bhṛśam<BR>
01,049.026a	janamejayasya taṃ yajñaṃ sarvaiḥ samuditaṃ guṇaiḥ<BR>
01,049.026c	mokṣāya bhujagendrāṇām āstīko dvijasattamaḥ<BR>
01,049.027a	sa gatvāpaśyad āstīko yajñāyatanam uttamam<BR>
01,049.027c	vṛtaṃ sadasyair bahubhiḥ sūryavahnisamaprabhaiḥ<BR>
01,049.028a	sa tatra vārito dvāḥsthaiḥ praviśan dvijasattamaḥ<BR>
01,049.028c	abhituṣṭāva taṃ yajñaṃ praveśārthī dvijottamaḥ<BR>
01,049.028d*0438_01	sa prāpya yajñāyatanaṃ variṣṭhaṃ<BR>
01,049.028d*0438_02	dvijottamaḥ puṇyakṛtāṃ variṣṭhaḥ<BR>
01,049.028d*0438_03	tuṣṭāva rājānam anantakīrtim<BR>
01,049.028d*0438_04	ṛtviksadasyāṃś ca tathaiva cāgnim<BR>
01,050.001	āstīka uvāca<BR>
01,050.001a	somasya yajño varuṇasya yajñaḥ; prajāpater yajña āsīt prayāge<BR>
01,050.001c	tathā yajño 'yaṃ tava bhāratāgrya; pārikṣita svasti no 'stu priyebhyaḥ<BR>
01,050.001d@029_0001	dilīparājño nahuṣasya rājño; nalasya rājñaḥ śatabindoś ca rājñaḥ<BR>
01,050.002a	śakrasya yajñaḥ śatasaṃkhya uktas; tathāparas tulyasaṃkhyaḥ śataṃ vai<BR>
01,050.002c	tathā yajño 'yaṃ tava bhāratāgrya; pārikṣita svasti no 'stu priyebhyaḥ<BR>
01,050.003a	yamasya yajño harimedhasaś ca; yathā yajño rantidevasya rājñaḥ<BR>
01,050.003c	tathā yajño 'yaṃ tava bhāratāgrya; pārikṣita svasti no 'stu priyebhyaḥ<BR>
01,050.004a	gayasya yajñaḥ śaśabindoś ca rājño; yajñas tathā vaiśravaṇasya rājñaḥ<BR>
01,050.004c	tathā yajño 'yaṃ tava bhāratāgrya; pārikṣita svasti no 'stu priyebhyaḥ<BR>
01,050.005a	nṛgasya yajñas tv ajamīḍhasya cāsīd; yathā yajño dāśaratheś ca rājñaḥ<BR>
01,050.005c	tathā yajño 'yaṃ tava bhāratāgrya; pārikṣita svasti no 'stu priyebhyaḥ<BR>
01,050.006a	yajñaḥ śruto no divi devasūnor; yudhiṣṭhirasyājamīḍhasya rājñaḥ<BR>
01,050.006c	tathā yajño 'yaṃ tava bhāratāgrya; pārikṣita svasti no 'stu priyebhyaḥ<BR>
01,050.006d@030_0001	nahuṣasya yajñaḥ sagarasya yajñaḥ; dhundhos tathā rantidevasya caiva<BR>
01,050.007a	kṛṣṇasya yajñaḥ satyavatyāḥ sutasya; svayaṃ ca karma pracakāra yatra<BR>
01,050.007c	tathā yajño 'yaṃ tava bhāratāgrya; pārikṣita svasti no 'stu priyebhyaḥ<BR>
01,050.008a	ime hi te sūryahutāśavarcasaḥ; samāsate vṛtrahaṇaḥ kratuṃ yathā<BR>
01,050.008c	naiṣāṃ jñānaṃ vidyate jñātum adya; dattaṃ yebhyo na praṇaśyet kathaṃ cit<BR>
01,050.009a	ṛtviksamo nāsti lokeṣu caiva; dvaipāyaneneti viniścitaṃ me<BR>
01,050.009c	etasya śiṣyā hi kṣitiṃ caranti; sarvartvijaḥ karmasu sveṣu dakṣāḥ<BR>
01,050.010a	vibhāvasuś citrabhānur mahātmā; hiraṇyaretā viśvabhuk kṛṣṇavartmā<BR>
01,050.010c	pradakṣiṇāvartaśikhaḥ pradīpto; havyaṃ tavedaṃ hutabhug vaṣṭi devaḥ<BR>
01,050.011a	neha tvad anyo vidyate jīvaloke; samo nṛpaḥ pālayitā prajānām<BR>
01,050.011c	dhṛtyā ca te prītamanāḥ sadāhaṃ; tvaṃ vā rājā dharmarājo yamo vā<BR>
01,050.012a	śakraḥ sākṣād vajrapāṇir yatheha; trātā loke 'smiṃs tvaṃ tatheha prajānām<BR>
01,050.012c	matas tvaṃ naḥ puruṣendreha loke; na ca tvad anyo gṛhapatir asti yajñe<BR>
01,050.013a	khaṭvāṅganābhāgadilīpakalpo; yayātimāndhātṛsamaprabhāvaḥ<BR>
01,050.013c	ādityatejaḥpratimānatejā; bhīṣmo yathā bhrājasi suvratas tvam<BR>
01,050.014a	vālmīkivat te nibhṛtaṃ sudhairyaṃ; vasiṣṭhavat te niyataś ca kopaḥ<BR>
01,050.014c	prabhutvam indreṇa samaṃ mataṃ me; dyutiś ca nārāyaṇavad vibhāti<BR>
01,050.015a	yamo yathā dharmaviniścayajñaḥ; kṛṣṇo yathā sarvaguṇopapannaḥ<BR>
01,050.015c	śriyāṃ nivāso 'si yathā vasūnāṃ; nidhānabhūto 'si tathā kratūnām<BR>
01,050.016a	dambhodbhavenāsi samo balena; rāmo yathā śastravid astravic ca<BR>
01,050.016c	aurvatritābhyām asi tulyatejā; duṣprekṣaṇīyo 'si bhagīratho vā<BR>
01,050.016d*0439_01	tulyo 'si tenaiva mahātmanā vā<BR>
01,050.016d*0439_02	gaṅgā devī mānayām āsa yo vai<BR>
01,050.017	sūta uvāca<BR>
01,050.017a	evaṃ stutāḥ sarva eva prasannā; rājā sadasyā ṛtvijo havyavāhaḥ<BR>
01,050.017c	teṣāṃ dṛṣṭvā bhāvitānīṅgitāni; provāca rājā janamejayo 'tha<BR>
01,051.001	janamejaya uvāca<BR>
01,051.001a	bālo vākyaṃ sthavira iva prabhāṣate; nāyaṃ bālaḥ sthaviro 'yaṃ mato me<BR>
01,051.001c	icchāmy ahaṃ varam asmai pradātuṃ; tan me viprā vitaradhvaṃ sametāḥ<BR>
01,051.002	sadasyā ūcuḥ<BR>
01,051.002a	bālo 'pi vipro mānya eveha rājñāṃ; yaś cāvidvān yaś ca vidvān yathāvat<BR>
01,051.002b*0440_01	prasādayainaṃ tvam ato narendra<BR>
01,051.002b*0440_02	dvijātivaryaṃ sakalārthasiddhaye<BR>
01,051.002c	sarvān kāmāṃs tvatta eṣo 'rhate 'dya; yathā ca nas takṣaka eti śīghram<BR>
01,051.003	sūta uvāca<BR>
01,051.003a	vyāhartukāme varade nṛpe dvijaṃ; varaṃ vṛṇīṣveti tato 'bhyuvāca<BR>
01,051.003c	hotā vākyaṃ nātihṛṣṭāntarātmā; karmaṇy asmiṃs takṣako naiti tāvat<BR>
01,051.004	janamejaya uvāca<BR>
01,051.004a	yathā cedaṃ karma samāpyate me; yathā ca nas takṣaka eti śīghram<BR>
01,051.004c	tathā bhavantaḥ prayatantu sarve; paraṃ śaktyā sa hi me vidviṣāṇaḥ<BR>
01,051.005	ṛtvija ūcuḥ<BR>
01,051.005a	yathā śāstrāṇi naḥ prāhur yathā śaṃsati pāvakaḥ<BR>
01,051.005c	indrasya bhavane rājaṃs takṣako bhayapīḍitaḥ<BR>
01,051.005d*0441_01	āste viṣadharo nāgo nihantā janakasya te<BR>
01,051.006	sūta uvāca<BR>
01,051.006a	yathā sūto lohitākṣo mahātmā; paurāṇiko veditavān purastāt<BR>
01,051.006c	sa rājānaṃ prāha pṛṣṭas tadānīṃ; yathāhur viprās tadvad etan nṛdeva<BR>
01,051.007a	purāṇam āgamya tato bravīmy ahaṃ; dattaṃ tasmai varam indreṇa rājan<BR>
01,051.007c	vaseha tvaṃ matsakāśe sugupto; na pāvakas tvāṃ pradahiṣyatīti<BR>
01,051.008a	etac chrutvā dīkṣitas tapyamāna; āste hotāraṃ codayan karmakāle<BR>
01,051.008b*0442_01	indreṇa sārdhaṃ takṣakaṃ pātayadhvaṃ<BR>
01,051.008b*0442_02	vibhāvasor na tu mucyeta nāgaḥ<BR>
01,051.008c	hotā ca yattaḥ sa juhāva mantrair; atho indraḥ svayam evājagāma<BR>
01,051.008d*0443_01	āyātu cendro 'pi satakṣakaḥ pated<BR>
01,051.008d*0443_02	vibhāvasau nāgarājena tūrṇam<BR>
01,051.008d*0443_03	jambhasya hanteti juhāva hotā<BR>
01,051.008d*0443_04	tadājagāmāhidattābhayaḥ prabhuḥ<BR>
01,051.009a	vimānam āruhya mahānubhāvaḥ; sarvair devaiḥ parisaṃstūyamānaḥ<BR>
01,051.009c	balāhakaiś cāpy anugamyamāno; vidyādharair apsarasāṃ gaṇaiś ca<BR>
01,051.009d*0444_01	nāgasya nāśo mama caiva nāśo<BR>
01,051.009d*0444_02	bhaviṣyatīty eva vicintyamānaḥ<BR>
01,051.010a	tasyottarīye nihitaḥ sa nāgo; bhayodvignaḥ śarma naivābhyagacchat<BR>
01,051.010c	tato rājā mantravido 'bravīt punaḥ; kruddho vākyaṃ takṣakasyāntam icchan<BR>
01,051.011a	indrasya bhavane viprā yadi nāgaḥ sa takṣakaḥ<BR>
01,051.011c	tam indreṇaiva sahitaṃ pātayadhvaṃ vibhāvasau<BR>
01,051.011d*0445_01	na tyajed yadi taṃ cendraḥ sa nāgaṃ takṣakaṃ tathā<BR>
01,051.011d*0446=00	sūta uvāca<BR>
01,051.011d*0446_01	janamejayena rājñā tu coditas takṣakaṃ prati<BR>
01,051.011d*0446_02	hotā juhāva tatrasthaṃ takṣakaṃ pannagaṃ tathā<BR>
01,051.011d*0446_03	hūyamāne tathā caiva takṣakaḥ sapuraṃdaraḥ<BR>
01,051.011d*0446_04	ākāśe dadṛśe caiva kṣaṇena vyathitas tadā<BR>
01,051.011d*0446_05	puraṃdaras tu taṃ yajñaṃ dṛṣṭvorubhayam āviśat<BR>
01,051.011d*0446_06	hitvā tu takṣakaṃ trastaḥ svam eva bhavanaṃ yayau<BR>
01,051.011d*0446_07	indre gate tu nāgendras takṣako bhayamohitaḥ<BR>
01,051.011d*0446_08	mantraśaktyā pāvakārciḥsamīpam avaśo gataḥ<BR>
01,051.011d*0447_01	taṃ dṛṣṭvā ṛtvijas tatra vacanaṃ cedam abruvan<BR>
01,051.012	ṛtvija ūcuḥ<BR>
01,051.012a	ayam āyāti vai tūrṇaṃ takṣakas te vaśaṃ nṛpa<BR>
01,051.012c	śrūyate 'sya mahān nādo ruvato bhairavaṃ bhayāt<BR>
01,051.013a	nūnaṃ mukto vajrabhṛtā sa nāgo; bhraṣṭaś cāṅkān mantravisrastakāyaḥ<BR>
01,051.013c	ghūrṇann ākāśe naṣṭasaṃjño 'bhyupaiti; tīvrān niḥśvāsān niḥśvasan pannagendraḥ<BR>
01,051.014a	vartate tava rājendra karmaitad vidhivat prabho<BR>
01,051.014c	asmai tu dvijamukhyāya varaṃ tvaṃ dātum arhasi<BR>
01,051.015	janamejaya uvāca<BR>
01,051.015a	bālābhirūpasya tavāprameya; varaṃ prayacchāmi yathānurūpam<BR>
01,051.015c	vṛṇīṣva yat te 'bhimataṃ hṛdi sthitaṃ; tat te pradāsyāmy api ced adeyam<BR>
01,051.016	sūta uvāca<BR>
01,051.016a	patiṣyamāṇe nāgendre takṣake jātavedasi<BR>
01,051.016c	idam antaram ity evaṃ tadāstīko 'bhyacodayat<BR>
01,051.017a	varaṃ dadāsi cen mahyaṃ vṛṇomi janamejaya<BR>
01,051.017c	satraṃ te viramatv etan na pateyur ihoragāḥ<BR>
01,051.018a	evam uktas tato rājā brahman pārikṣitas tadā<BR>
01,051.018c	nātihṛṣṭamanā vākyam āstīkam idam abravīt<BR>
01,051.019a	suvarṇaṃ rajataṃ gāś ca yac cānyan manyase vibho<BR>
01,051.019c	tat te dadyāṃ varaṃ vipra na nivartet kratur mama<BR>
01,051.020	āstīka uvāca<BR>
01,051.020a	suvarṇaṃ rajataṃ gāś ca na tvāṃ rājan vṛṇomy aham<BR>
01,051.020c	satraṃ te viramatv etat svasti mātṛkulasya naḥ<BR>
01,051.021	sūta uvāca<BR>
01,051.021a	āstīkenaivam uktas tu rājā pārikṣitas tadā<BR>
01,051.021c	punaḥ punar uvācedam āstīkaṃ vadatāṃ varam<BR>
01,051.022a	anyaṃ varaya bhadraṃ te varaṃ dvijavarottama<BR>
01,051.022c	ayācata na cāpy anyaṃ varaṃ sa bhṛgunandana<BR>
01,051.023a	tato vedavidas tatra sadasyāḥ sarva eva tam<BR>
01,051.023c	rājānam ūcuḥ sahitā labhatāṃ brāhmaṇo varam<BR>
01,051.023d*0448_01	śrutvā tan nṛpatir vākyaṃ dadau tasmai varaṃ tadā<BR>
01,051.023d*0448_02	sarveṣāṃ paśyatāṃ tatra pūrṇakāmo dvijo 'bhavat<BR>
01,052.001	śaunaka uvāca<BR>
01,052.001a	ye sarpāḥ sarpasatre 'smin patitā havyavāhane<BR>
01,052.001c	teṣāṃ nāmāni sarveṣāṃ śrotum icchāmi sūtaja<BR>
01,052.002	sūta uvāca<BR>
01,052.002a	sahasrāṇi bahūny asmin prayutāny arbudāni ca<BR>
01,052.002c	na śakyaṃ parisaṃkhyātuṃ bahutvād vedavittama<BR>
01,052.003a	yathāsmṛti tu nāmāni pannagānāṃ nibodha me<BR>
01,052.003c	ucyamānāni mukhyānāṃ hutānāṃ jātavedasi<BR>
01,052.004a	vāsukeḥ kulajāṃs tāvat prādhānyena nibodha me<BR>
01,052.004c	nīlaraktān sitān ghorān mahākāyān viṣolbaṇān<BR>
01,052.004d*0449_01	avaśān mātṛvāgdaṇḍapīḍitān kṛpaṇān hutān<BR>
01,052.005a	koṭiko mānasaḥ pūrṇaḥ sahaḥ pailo halīsakaḥ<BR>
01,052.005c	picchilaḥ koṇapaś cakraḥ koṇavegaḥ prakālanaḥ<BR>
01,052.006a	hiraṇyavāhaḥ śaraṇaḥ kakṣakaḥ kāladantakaḥ<BR>
01,052.006c	ete vāsukijā nāgāḥ praviṣṭā havyavāhanam<BR>
01,052.006d*0450_01	anye ca bahavo vipra tathā vai kulasaṃbhavāḥ<BR>
01,052.006d*0450_02	pradīptāgnau hutāḥ sarve ghorarūpā mahābalāḥ<BR>
01,052.007a	takṣakasya kule jātān pravakṣyāmi nibodha tān<BR>
01,052.007c	pucchaṇḍako maṇḍalakaḥ piṇḍabhettā rabheṇakaḥ<BR>
01,052.008a	ucchikhaḥ suraso draṅgo balaheḍo virohaṇaḥ<BR>
01,052.008c	śilīśalakaro mūkaḥ sukumāraḥ pravepanaḥ<BR>
01,052.009a	mudgaraḥ śaśaromā ca sumanā vegavāhanaḥ<BR>
01,052.009c	ete takṣakajā nāgāḥ praviṣṭā havyavāhanam<BR>
01,052.010a	pārāvataḥ pāriyātraḥ pāṇḍaro hariṇaḥ kṛśaḥ<BR>
01,052.010b*0451_01	subhojanaḥ parāśaś ca vīryavān ekasāhasaḥ<BR>
01,052.010c	vihaṃgaḥ śarabho modaḥ pramodaḥ saṃhatāṅgadaḥ<BR>
01,052.011a	airāvatakulād ete praiviṣṭā havyavāhanam<BR>
01,052.011c	kauravyakulajān nāgāñ śṛṇu me dvijasattama<BR>
01,052.012a	aiṇḍilaḥ kuṇḍalo muṇḍo veṇiskandhaḥ kumārakaḥ<BR>
01,052.012c	bāhukaḥ śṛṅgavegaś ca dhūrtakaḥ pātapātarau<BR>
01,052.012d*0452_01	kauravyakulajās tv ete praviṣṭā havyavāhanam<BR>
01,052.012d*0453_01	ete kauravyajā nāgā vibhāvasumukhaṃ gatāḥ<BR>
01,052.013a	dhṛtarāṣṭrakule jātāñ śṛṇu nāgān yathātatham<BR>
01,052.013c	kīrtyamānān mayā brahman vātavegān viṣolbaṇān<BR>
01,052.014a	śaṅkukarṇaḥ piṅgalakaḥ kuṭhāramukhamecakau<BR>
01,052.014c	pūrṇāṅgadaḥ pūrṇamukhaḥ prahasaḥ śakunir hariḥ<BR>
01,052.015a	āmāhaṭhaḥ komaṭhakaḥ śvasano mānavo vaṭaḥ<BR>
01,052.015c	bhairavo muṇḍavedāṅgaḥ piśaṅgaś codrapāragaḥ<BR>
01,052.016a	ṛṣabho vegavān nāma piṇḍārakamahāhanū<BR>
01,052.016c	raktāṅgaḥ sarvasāraṅgaḥ samṛddhaḥ pāṭarākṣasau<BR>
01,052.017a	varāhako vāraṇakaḥ sumitraś citravedikaḥ<BR>
01,052.017b*0454_01	varāhako vāruṇakaḥ sucitrā etraveṇikaḥ<BR>
01,052.017c	parāśaras taruṇako maṇiskandhas tathāruṇiḥ<BR>
01,052.018a	iti nāgā mayā brahman kīrtitāḥ kīrtivardhanāḥ<BR>
01,052.018c	prādhānyena bahutvāt tu na sarve parikīrtitāḥ<BR>
01,052.019a	eteṣāṃ putrapautrās tu prasavasya ca saṃtatiḥ<BR>
01,052.019c	na śakyāḥ parisaṃkhyātuṃ ye dīptaṃ pāvakaṃ gatāḥ<BR>
01,052.020a	saptaśīrṣā dviśīrṣāś ca pañcaśīrṣās tathāpare<BR>
01,052.020b*0455_01	śataśīrṣās tathā nāgāḥ kālānalaviṣolbaṇāḥ<BR>
01,052.020b*0456_01	daśaśīrṣāḥ śataśīrṣās tathānye bahuśīrṣakāḥ<BR>
01,052.020c	kālānalaviṣā ghorā hutāḥ śatasahasraśaḥ<BR>
01,052.021a	mahākāyā mahāvīryāḥ śailaśṛṅgasamucchrayāḥ<BR>
01,052.021c	yojanāyāmavistārā dviyojanasamāyatāḥ<BR>
01,052.021d*0457_01	pañcayojanavistārā daśadvādaśasaṃkhyayā<BR>
01,052.022a	kāmarūpāḥ kāmagamā dīptānalaviṣolbaṇāḥ<BR>
01,052.022c	dagdhās tatra mahāsatre brahmadaṇḍanipīḍitāḥ<BR>
01,053.001	sūta uvāca<BR>
01,053.001a	idam atyadbhutaṃ cānyad āstīkasyānuśuśrumaḥ<BR>
01,053.001c	tathā varaiś chandyamāne rājñā pārikṣitena ha<BR>
01,053.002a	indrahastāc cyuto nāgaḥ kha eva yad atiṣṭhata<BR>
01,053.002c	tataś cintāparo rājā babhūva janamejayaḥ<BR>
01,053.003a	hūyamāne bhṛśaṃ dīpte vidhivat pāvake tadā<BR>
01,053.003c	na sma sa prāpatad vahnau takṣako bhayapīḍitaḥ<BR>
01,053.004	śaunaka uvāca<BR>
01,053.004a	kiṃ sūta teṣāṃ viprāṇāṃ mantragrāmo manīṣiṇām<BR>
01,053.004c	na pratyabhāt tadāgnau yan na papāta sa takṣakaḥ<BR>
01,053.005	sūta uvāca<BR>
01,053.005a	tam indrahastād visrastaṃ visaṃjñaṃ pannagottamam<BR>
01,053.005c	āstīkas tiṣṭha tiṣṭheti vācas tisro 'bhyudairayat<BR>
01,053.006a	vitasthe so 'ntarikṣe 'tha hṛdayena vidūyatā<BR>
01,053.006c	yathā tiṣṭheta vai kaś cid gocakrasyāntarā naraḥ<BR>
01,053.007a	tato rājābravīd vākyaṃ sadasyaiś codito bhṛśam<BR>
01,053.007c	kāmam etad bhavatv evaṃ yathāstīkasya bhāṣitam<BR>
01,053.008a	samāpyatām idaṃ karma pannagāḥ santv anāmayāḥ<BR>
01,053.008c	prīyatām ayam āstīkaḥ satyaṃ sūtavaco 'stu tat<BR>
01,053.009a	tato halahalāśabdaḥ prītijaḥ samavartata<BR>
01,053.009c	āstīkasya vare datte tathaivopararāma ca<BR>
01,053.010a	sa yajñaḥ pāṇḍaveyasya rājñaḥ pārikṣitasya ha<BR>
01,053.010b*0458_01	samāpite tataḥ satre vidhivad vidhidarśibhiḥ<BR>
01,053.010c	prītimāṃś cābhavad rājā bhārato janamejayaḥ<BR>
01,053.011a	ṛtvigbhyaḥ sasadasyebhyo ye tatrāsan samāgatāḥ<BR>
01,053.011c	tebhyaś ca pradadau vittaṃ śataśo 'tha sahasraśaḥ<BR>
01,053.012a	lohitākṣāya sūtāya tathā sthapataye vibhuḥ<BR>
01,053.012c	yenoktaṃ tatra satrāgre yajñasya vinivartanam<BR>
01,053.013a	nimittaṃ brāhmaṇa iti tasmai vittaṃ dadau bahu<BR>
01,053.013b*0459_01	datvā dravyaṃ yathānyāyaṃ bhojanācchādanānvitan<BR>
01,053.013b*0459_02	prītas tasmai narapatir aprameyaparākramaḥ<BR>
01,053.013b*0460_01	tato gatvā cāvabhṛthaṃ kṛtvā snānam anantaram<BR>
01,053.013c	tataś cakārāvabhṛthaṃ vidhidṛṣṭena karmaṇā<BR>
01,053.014a	āstīkaṃ preṣayām āsa gṛhān eva susatkṛtam<BR>
01,053.014c	rājā prītamanāḥ prītaṃ kṛtakṛtyaṃ manīṣiṇam<BR>
01,053.015a	punarāgamanaṃ kāryam iti cainaṃ vaco 'bravīt<BR>
01,053.015c	bhaviṣyasi sadasyo me vājimedhe mahākratau<BR>
01,053.016a	tathety uktvā pradudrāva sa cāstīko mudā yutaḥ<BR>
01,053.016c	kṛtvā svakāryam atulaṃ toṣayitvā ca pārthivam<BR>
01,053.017a	sa gatvā paramaprīto mātaraṃ mātulaṃ ca tam<BR>
01,053.017c	abhigamyopasaṃgṛhya yathāvṛttaṃ nyavedayat<BR>
01,053.018a	etac chrutvā prīyamāṇāḥ sametā; ye tatrāsan pannagā vītamohāḥ<BR>
01,053.018c	te ''stīke vai prītimanto babhūvur; ūcuś cainaṃ varam iṣṭaṃ vṛṇīṣva<BR>
01,053.019a	bhūyo bhūyaḥ sarvaśas te 'bruvaṃs taṃ; kiṃ te priyaṃ karavāmo 'dya vidvan<BR>
01,053.019c	prītā vayaṃ mokṣitāś caiva sarve; kāmaṃ kiṃ te karavāmo 'dya vatsa<BR>
01,053.020	āstīka uvāca<BR>
01,053.020a	sāyaṃ prātaḥ suprasannātmarūpā; loke viprā mānavāś cetare 'pi<BR>
01,053.020c	dharmākhyānaṃ ye vadeyur mamedaṃ; teṣāṃ yuṣmadbhyo naiva kiṃ cid bhayaṃ syāt<BR>
01,053.021	sūta uvāca<BR>
01,053.021a	taiś cāpy ukto bhāgineyaḥ prasannair; etat satyaṃ kāmam evaṃ carantaḥ<BR>
01,053.021c	prītyā yuktā īpsitaṃ sarvaśas te; kartāraḥ sma pravaṇā bhāgineya<BR>
01,053.022a	jaratkāror jaratkārvāṃ samutpanno mahāyaśāḥ<BR>
01,053.022b*0461_01	guṇavān vai mahātejā kāryakartā mahāyaśāḥ<BR>
01,053.022c	āstīkaḥ satyasaṃdho māṃ pannagebhyo 'bhirakṣatu<BR>
01,053.022d*0462_01	āstīkenoragaiḥ sārdhaṃ yaḥ purā samayaḥ kṛtaḥ<BR>
01,053.022d*0463=06	sūta uvāca<BR>
01,053.022d*0463_01	taṃ smarantaṃ mahābhāgā na māṃ hiṃsitum arhatha<BR>
01,053.022d*0463_02	sarpāpasarpa bhadraṃ te gaccha sarpa mahāviṣa<BR>
01,053.022d*0463_03	janamejayasya yajñānte āstīkavacanaṃ smara<BR>
01,053.022d*0463_04	āstīkavacanaṃ smṛtvā yaḥ sarpo na nivartate<BR>
01,053.022d*0463_05	śatadhā bhidyate mūrdhni śiṃśavṛkṣaphalaṃ yathā<BR>
01,053.022d*0463_06	sa evam uktas tu tadā dvijendraḥ<BR>
01,053.022d*0463_07	samāgatais tair bhujagendramukhyaiḥ<BR>
01,053.022d*0463_08	saṃprāpya prītiṃ vipulāṃ mahātmā<BR>
01,053.022d*0463_09	tato mano gamanāyātha dadhre<BR>
01,053.023a	asitaṃ cārtimantaṃ ca sunīthaṃ cāpi yaḥ smaret<BR>
01,053.023c	divā vā yadi vā rātrau nāsya sarpabhayaṃ bhavet<BR>
01,053.023d*0464_01	ity evaṃ nāgarājo 'tha nāgānāṃ madhyamas tathā<BR>
01,053.023d*0464_02	uktvā sahaiva te sarvaiḥ svam eva bhavanaṃ yayau<BR>
01,053.024	sūta uvāca<BR>
01,053.024a	mokṣayitvā sa bhujagān sarpasatrād dvijottamaḥ<BR>
01,053.024c	jagāma kāle dharmātmā diṣṭāntaṃ putrapautravān<BR>
01,053.025a	ity ākhyānaṃ mayāstīkaṃ yathāvat kīrtitaṃ tava<BR>
01,053.025c	yat kīrtayitvā sarpebhyo na bhayaṃ vidyate kva cit<BR>
01,053.025d*0465_01	yan māṃ tvaṃ pṛṣṭavān brahmañ śrutvā ḍuṇḍubhabhāṣitam<BR>
01,053.025d*0465_02	vyetu te sumahad brahman kautūhalam ariṃdama<BR>
01,053.026a	śrutvā dharmiṣṭham ākhyānam āstīkaṃ puṇyavardhanam<BR>
01,053.026b*0466_01	sarvapāpair vinirmukto brahmaloke mahīyate<BR>
01,053.026b*0467_01	yathā kathitavān brahman pramatiḥ pūrvajas tava<BR>
01,053.026b*0467_02	putrāya rurave prītaḥ pṛcchate bhārgavottama<BR>
01,053.026b*0467_03	yad vākyaṃ śrutavāṃś cāhaṃ tathā ca kathitaṃ mayā<BR>
01,053.026c	āstīkasya kaver vipra śrīmaccaritam āditaḥ<BR>
01,053.026d*0468_01	śrutvāstīkaś ca caritaṃ yaḥ smared bhaktitatparaḥ<BR>
01,053.026d*0468_02	putrapautradhanāyuś ca kulasaṃtati cākṣayā<BR>
01,053.026d*0468_03	mahāpuṇyaṃ yaśaś caiva labhate nātra saṃśayaḥ<BR>
01,053.026d*0469_01	sarvapāpavinirmukto dīrgham āyur avāpnuyāt<BR>
01,053.026d*0469_02	gārhasthyaṃ dharmam akhilaṃ prayāyāt putrapautravān<BR>
01,053.027	śaunaka uvāca<BR>
01,053.027a	bhṛguvaṃśāt prabhṛty eva tvayā me kathitaṃ mahat<BR>
01,053.027c	ākhyānam akhilaṃ tāta saute prīto 'smi tena te<BR>
01,053.028a	prakṣyāmi caiva bhūyas tvāṃ yathāvat sūtanandana<BR>
01,053.028c	yāṃ kathāṃ vyāsasaṃpannāṃ tāṃ ca bhūyaḥ pracakṣva me<BR>
01,053.029a	tasmin paramaduṣprāpe sarpasatre mahātmanām<BR>
01,053.029c	karmāntareṣu vidhivat sadasyānāṃ mahākave<BR>
01,053.030a	yā babhūvuḥ kathāś citrā yeṣv artheṣu yathātatham<BR>
01,053.030c	tvatta icchāmahe śrotuṃ saute tvaṃ vai vicakṣaṇaḥ<BR>
01,053.031	sūta uvāca<BR>
01,053.031a	karmāntareṣv akathayan dvijā vedāśrayāḥ kathāḥ<BR>
01,053.031c	vyāsas tv akathayan nityam ākhyānaṃ bhārataṃ mahat<BR>
01,053.032	śaunaka uvāca<BR>
01,053.032a	mahābhāratam ākhyānaṃ pāṇḍavānāṃ yaśaskaram<BR>
01,053.032c	janamejayena yat pṛṣṭaḥ kṛṣṇadvaipāyanas tadā<BR>
01,053.033a	śrāvayām āsa vidhivat tadā karmāntareṣu saḥ<BR>
01,053.033c	tām ahaṃ vidhivat puṇyāṃ śrotum icchāmi vai kathām<BR>
01,053.034a	manaḥsāgarasaṃbhūtāṃ maharṣeḥ puṇyakarmaṇaḥ<BR>
01,053.034c	kathayasva satāṃ śreṣṭha na hi tṛpyāmi sūtaja<BR>
01,053.035	sūta uvāca<BR>
01,053.035a	hanta te kathayiṣyāmi mahad ākhyānam uttamam<BR>
01,053.035c	kṛṣṇadvaipāyanamataṃ mahābhāratam āditaḥ<BR>
01,053.036a	taj juṣasvottamamate kathyamānaṃ mayā dvija<BR>
01,053.036c	śaṃsituṃ tan manoharṣo mamāpīha pravartate<BR>
01,054.001	sūta uvāca<BR>
01,054.001a	śrutvā tu sarpasatrāya dīkṣitaṃ janamejayam<BR>
01,054.001b*0470_01	brāhmaṇānāṃ purastāt sa nṛpeṇaivaṃ praṇoditaḥ<BR>
01,054.001c	abhyāgacchad ṛṣir vidvān kṛṣṇadvaipāyanas tadā<BR>
01,054.002a	janayām āsa yaṃ kālī śakteḥ putrāt parāśarāt<BR>
01,054.002c	kanyaiva yamunādvīpe pāṇḍavānāṃ pitāmaham<BR>
01,054.003a	jātamātraś ca yaḥ sadya iṣṭyā deham avīvṛdhat<BR>
01,054.003c	vedāṃś cādhijage sāṅgān setihāsān mahāyaśāḥ<BR>
01,054.004a	yaṃ nātitapasā kaś cin na vedādhyayanena ca<BR>
01,054.004c	na vratair nopavāsaiś ca na prasūtyā na manyunā<BR>
01,054.005a	vivyāsaikaṃ caturdhā yo vedaṃ vedavidāṃ varaḥ<BR>
01,054.005c	parāvarajño brahmarṣiḥ kaviḥ satyavrataḥ śuciḥ<BR>
01,054.006a	yaḥ pāṇḍuṃ dhṛtarāṣṭraṃ ca viduraṃ cāpy ajījanat<BR>
01,054.006c	śaṃtanoḥ saṃtatiṃ tanvan puṇyakīrtir mahāyaśāḥ<BR>
01,054.007a	janamejayasya rājarṣeḥ sa tad yajñasadas tadā<BR>
01,054.007c	viveśa śiṣyaiḥ sahito vedavedāṅgapāragaiḥ<BR>
01,054.008a	tatra rājānam āsīnaṃ dadarśa janamejayam<BR>
01,054.008c	vṛtaṃ sadasyair bahubhir devair iva puraṃdaram<BR>
01,054.009a	tathā mūrdhāvasiktaiś ca nānājanapadeśvaraiḥ<BR>
01,054.009c	ṛtvigbhir devakalpaiś ca kuśalair yajñasaṃstare<BR>
01,054.010a	janamejayas tu rājarṣir dṛṣṭvā tam ṛṣim āgatam<BR>
01,054.010c	sagaṇo 'byudyayau tūrṇaṃ prītyā bharatasattamaḥ<BR>
01,054.011a	kāñcanaṃ viṣṭaraṃ tasmai sadasyānumate prabhuḥ<BR>
01,054.011c	āsanaṃ kalpayām āsa yathā śakro bṛhaspateḥ<BR>
01,054.012a	tatropaviṣṭaṃ varadaṃ devarṣigaṇapūjitam<BR>
01,054.012c	pūjayām āsa rājendraḥ śāstradṛṣṭena karmaṇā<BR>
01,054.013a	pādyam ācamanīyaṃ ca arghyaṃ gāṃ ca vidhānataḥ<BR>
01,054.013c	pitāmahāya kṛṣṇāya tadarhāya nyavedayat<BR>
01,054.014a	pratigṛhya ca tāṃ pūjāṃ pāṇḍavāj janamejayāt<BR>
01,054.014c	gāṃ caiva samanujñāya vyāsaḥ prīto 'bhavat tadā<BR>
01,054.015a	tathā saṃpūjayitvā taṃ yatnena prapitāmaham<BR>
01,054.015c	upopaviśya prītātmā paryapṛcchad anāmayam<BR>
01,054.016a	bhagavān api taṃ dṛṣṭvā kuśalaṃ prativedya ca<BR>
01,054.016c	sadasyaiḥ pūjitaḥ sarvaiḥ sadasyān abhyapūjayat<BR>
01,054.017a	tatas taṃ satkṛtaṃ sarvaiḥ sadasyair janamejayaḥ<BR>
01,054.017c	idaṃ paścād dvijaśreṣṭhaṃ paryapṛcchat kṛtāñjaliḥ<BR>
01,054.018a	kurūṇāṃ pāṇḍavānāṃ ca bhavān pratyakṣadarśivān<BR>
01,054.018c	teṣāṃ caritam icchāmi kathyamānaṃ tvayā dvija<BR>
01,054.019a	kathaṃ samabhavad bhedas teṣām akliṣṭakarmaṇām<BR>
01,054.019c	tac ca yuddhaṃ kathaṃ vṛttaṃ bhūtāntakaraṇaṃ mahat<BR>
01,054.020a	pitāmahānāṃ sarveṣāṃ daivenāviṣṭacetasām<BR>
01,054.020c	kārtsnyenaitat samācakṣva bhagavan kuśalo hy asi<BR>
01,054.021a	tasya tad vacanaṃ śrutvā kṛṣṇadvaipāyanas tadā<BR>
01,054.021c	śaśāsa śiṣyam āsīnaṃ vaiśaṃpāyanam antike<BR>
01,054.022a	kurūṇāṃ pāṇḍavānāṃ ca yathā bhedo 'bhavat purā<BR>
01,054.022c	tad asmai sarvam ācakṣva yan mattaḥ śrutavān asi<BR>
01,054.023a	guror vacanam ājñāya sa tu viprarṣabhas tadā<BR>
01,054.023c	ācacakṣe tataḥ sarvam itihāsaṃ purātanam<BR>
01,054.024a	tasmai rājñe sadasyebhyaḥ kṣatriyebhyaś ca sarvaśaḥ<BR>
01,054.024c	bhedaṃ rājyavināśaṃ ca kurupāṇḍavayos tadā<BR>
01,055.001	vaiśaṃpāyana uvāca<BR>
01,055.001*0471_01	pātu vaḥ kavimātaṅgo vyāsaḥ satyavatīsutaḥ<BR>
01,055.001*0471_02	yasya vāgmadagandhena vāsitaṃ bhuvanatrayam<BR>
01,055.001*0472_01	śṛṇu rājan yathā vīrā bhrātaraḥ pañca pāṇḍavāḥ<BR>
01,055.001*0472_02	virodham anvagacchanta dhārtarāṣṭrair durātmabhiḥ<BR>
01,055.001a	gurave prāṅ namaskṛtya manobuddhisamādhibhiḥ<BR>
01,055.001c	saṃpūjya ca dvijān sarvāṃs tathānyān viduṣo janān<BR>
01,055.002a	maharṣeḥ sarvalokeṣu viśrutasyāsya dhīmataḥ<BR>
01,055.002c	pravakṣyāmi mataṃ kṛtsnaṃ vyāsasyāmitatejasaḥ<BR>
01,055.003a	śrotuṃ pātraṃ ca rājaṃs tvaṃ prāpyemāṃ bhāratīṃ kathām<BR>
01,055.003c	guror vaktuṃ parispando mudā protsāhatīva mām<BR>
01,055.003d@031=0000	śaunaka uvāca<BR>
01,055.003d@031=0005	sūta uvāca<BR>
01,055.003d@031_0001	janamejayena rājñā vai kimarthaṃ sūtanandana<BR>
01,055.003d@031_0002	sarpasatrāntare pṛṣṭo vyāsaśiṣyo mahātapāḥ<BR>
01,055.003d@031_0003	pūrvajānāṃ kathāṃ māṃ vai tan no vada mahāmate<BR>
01,055.003d@031_0004	sarvajñaḥ sarvadarśī ca na te hy aviditaṃ kva cit<BR>
01,055.003d@031_0005	sarpasatre ca saṃpūrṇe ṛtvijaś cāgataśramāḥ<BR>
01,055.003d@031_0006	dhūmasaṃbhrāntanetrās tu daśāṣṭau suṣupus tadā<BR>
01,055.003d@031_0007	teṣu supteṣu sarveṣu rājā pārikṣitas tadā<BR>
01,055.003d@031_0008	yajñānte ṛṣibhir naiva nidrā kāryā kathaṃ cana<BR>
01,055.003d@031_0009	iti smṛtyuktavacanaṃ smṛtvā tān ṛṣisattamān<BR>
01,055.003d@031_0010	abhimantritenodakena ṛṣibhiś cābhicārakaiḥ<BR>
01,055.003d@031_0011	prokṣayām āsa teṣāṃ vai nidrāntaṃ tu cikīrṣavān<BR>
01,055.003d@031_0012	etasminn antare tatra mūrcchām āpuḥ sudīrghikām<BR>
01,055.003d@031_0013	acetanāṃś ca munayas tān dṛṣṭvā duḥkhito 'bhavat<BR>
01,055.003d@031_0014	tadā sabhāsado viprāḥ procuś ca janamejayam<BR>
01,055.003d@031_0015	dhig dhik te ceṣṭitaṃ rājan brāhmaṇān hatavān asi<BR>
01,055.003d@031_0016	brahmahatyāṣṭādaśa vai kṛtās tvayā narādhipa<BR>
01,055.003d@031_0017	cara tīrthāny anekāni paścāc chuddhim avāpsyasi<BR>
01,055.003d@031_0018	etasminn antare tatra vāg uvācāśarīriṇī<BR>
01,055.003d@031_0019	duḥkhitaṃ cintayākrāntaṃ rājānaṃ jīvayann iva<BR>
01,055.003d@031_0020	brahmahatyāvimokṣārthaṃ kṛtvā cīraṃ niḷīyutam<BR>
01,055.003d@031_0021	aṣṭādaśāratnikaṃ ca tad vāsaḥ paridhāya ca<BR>
01,055.003d@031_0022	pāṇḍavānāṃ kathā hy atra aṣṭādaśakaparvakam<BR>
01,055.003d@031_0023	śṛṇu tvaṃ bhārataṃ ca tataḥ śuddhim avāpsyasi<BR>
01,055.003d@031_0024	iti tad vacanaṃ śrutvā ṛṣibhiś cānumoditaḥ<BR>
01,055.003d@031_0025	vāsas tad uktaṃ vāsitvā vyāsaṃ satyavatīsutam<BR>
01,055.003d@031_0026	praśrayāvanato rājā papraccha pūrvajāṃ kathām<BR>
01,055.003d@031_0027	tām ahaṃ varṇayiṣyāmi śṛṇudhvaṃ bho munīśvarāḥ<BR>
01,055.004a	śṛṇu rājan yathā bhedaḥ kurupāṇḍavayor abhūt<BR>
01,055.004c	rājyārthe dyūtasaṃbhūto vanavāsas tathaiva ca<BR>
01,055.005a	yathā ca yuddham abhavat pṛthivīkṣayakārakam<BR>
01,055.005c	tat te 'haṃ saṃpravakṣyāmi pṛcchate bharatarṣabha<BR>
01,055.006a	mṛte pitari te vīrā vanād etya svamandiram<BR>
01,055.006c	nacirād iva vidvāṃso vede dhanuṣi cābhavan<BR>
01,055.007a	tāṃs tathā rūpavīryaujaḥsaṃpannān paurasaṃmatān<BR>
01,055.007c	nāmṛṣyan kuravo dṛṣṭvā pāṇḍavāñ śrīyaśobhṛtaḥ<BR>
01,055.008a	tato duryodhanaḥ krūraḥ karṇaś ca sahasaubalaḥ<BR>
01,055.008c	teṣāṃ nigrahanirvāsān vividhāṃs te samācaran<BR>
01,055.008d*0473_01	tato duryodhanaḥ krūraḥ karṇasya ca mate sthitaḥ<BR>
01,055.008d*0473_02	pāṇḍavān vividhopāyai rājyahetor apīḍayat<BR>
01,055.009a	dadāv atha viṣaṃ pāpo bhīmāya dhṛtarāṣṭrajaḥ<BR>
01,055.009c	jarayām āsa tad vīraḥ sahānnena vṛkodaraḥ<BR>
01,055.010a	pramāṇakoṭyāṃ saṃsuptaṃ punar baddhvā vṛkodaram<BR>
01,055.010c	toyeṣu bhīmaṃ gaṅgāyāḥ prakṣipya puram āvrajat<BR>
01,055.011a	yadā prabuddhaḥ kaunteyas tadā saṃchidya bandhanam<BR>
01,055.011c	udatiṣṭhan mahārāja bhīmaseno gatavyathaḥ<BR>
01,055.012a	āśīviṣaiḥ kṛṣṇasarpaiḥ suptaṃ cainam adaṃśayat<BR>
01,055.012c	sarveṣv evāṅgadeśeṣu na mamāra ca śatruhā<BR>
01,055.012d*0474_01	upāyair bahubhiḥ kṣudraiḥ saṃvṛtair vivṛtair api<BR>
01,055.012d*0474_02	pāṇḍavān pīḍayām āsa na ca kiṃ cid asādhayat<BR>
01,055.013a	teṣāṃ tu viprakāreṣu teṣu teṣu mahāmatiḥ<BR>
01,055.013c	mokṣaṇe pratighāte ca viduro 'vahito 'bhavat<BR>
01,055.014a	svargastho jīvalokasya yathā śakraḥ sukhāvahaḥ<BR>
01,055.014c	pāṇḍavānāṃ tathā nityaṃ viduro 'pi sukhāvahaḥ<BR>
01,055.015a	yadā tu vividhopāyaiḥ saṃvṛtair vivṛtair api<BR>
01,055.015c	nāśaknod vinihantuṃ tān daivabhāvyartharakṣitān<BR>
01,055.016a	tataḥ saṃmantrya sacivair vṛṣaduḥśāsanādibhiḥ<BR>
01,055.016c	dhṛtarāṣṭram anujñāpya jātuṣaṃ gṛham ādiśat<BR>
01,055.017a	tatra tān vāsayām āsa pāṇḍavān amitaujasaḥ<BR>
01,055.017c	adāhayac ca visrabdhān pāvakena punas tadā<BR>
01,055.018a	vidurasyaiva vacanāt khanitrī vihitā tataḥ<BR>
01,055.018c	mokṣayām āsa yogena te muktāḥ prādravan bhayāt<BR>
01,055.018d*0475_01	prāptā hiḍimbī bhīmena yatra jāto ghaṭotkacaḥ<BR>
01,055.019a	tato mahāvane ghore hiḍimbaṃ nāma rākṣasam<BR>
01,055.019c	bhīmaseno 'vadhīt kruddho bhuvi bhīmaparākramaḥ<BR>
01,055.020a	atha saṃdhāya te vīrā ekacakrāṃ vrajaṃs tadā<BR>
01,055.020c	brahmarūpadharā bhūtvā mātrā saha paraṃtapāḥ<BR>
01,055.021a	tatra te brāhmaṇārthāya bakaṃ hatvā mahābalam<BR>
01,055.021c	brāhmaṇaiḥ sahitā jagmuḥ pāñcālānāṃ puraṃ tataḥ<BR>
01,055.021d*0476_01	sutapriyaiṣī tān rājā pāṇḍavān ambikāsutaḥ<BR>
01,055.021d*0476_02	(17ab) tato vivāsayām āsa rājyabhogabubhukṣayā<BR>
01,055.021d*0476_03	te prātiṣṭhanta sahitā nagarān nāgasāhvayāt<BR>
01,055.021d*0476_04	prasthāne cābhavan mantrī kṣattā teṣāṃ mahātmanām<BR>
01,055.021d*0476_05	yena muktā jatugṛhān niśīthe prādravan vanam<BR>
01,055.021d*0476_06	tataḥ saṃprāpya kaunteyā nagaraṃ vāraṇāvatam<BR>
01,055.021d*0476_07	nyavasanta mahātmāno mātrā saha paraṃtapāḥ<BR>
01,055.021d*0476_08	dhṛtarāṣṭreṇa cājñaptā uṣitā jātuṣe gṛhe<BR>
01,055.021d*0476_09	purocanād rakṣamāṇāḥ saṃvatsaram atandritāḥ<BR>
01,055.021d*0476_10	(18ab) suruṅgāṃ kārayitvā te vidureṇa pracoditāḥ<BR>
01,055.021d*0476_11	ādīpya jātuṣaṃ veśma dagdhvā caiva purocanam<BR>
01,055.021d*0476_12	(18cd) prādravan bhayasaṃvignā mātrā saha paraṃtapāḥ<BR>
01,055.021d*0476_13	(19ab) dadṛśur dāruṇaṃ rakṣo hiḍimbaṃ vananirjhare<BR>
01,055.021d*0476_14	hatvā ca taṃ rākṣasendraṃ bhītāḥ samanubodhanāt<BR>
01,055.021d*0476_15	niśi saṃprādravan pārthā dhārtarāṣṭrabhayārditāḥ<BR>
01,055.021d*0476_16	(20ab) ekacakrāṃ tato gatvā pāṇḍavāḥ saṃśitavratāḥ<BR>
01,055.021d*0476_17	(20cd) vedādhyayanasaṃpannās te 'bhavan brahmacāriṇaḥ<BR>
01,055.021d*0476_18	te tatra prayatāḥ kālaṃ kaṃ cid ūṣur nararṣabhāḥ<BR>
01,055.021d*0476_19	mātrā sahaikacakrāyāṃ brāhmaṇasya niveśane<BR>
01,055.021d*0476_20	tatrāsasāda kṣudhitaṃ puruṣādaṃ vṛkodaraḥ<BR>
01,055.021d*0476_21	(21ab) bhīmaseno mahābāhur bakaṃ nāma mahābalam<BR>
01,055.021d*0476_22	taṃ cāpi puruṣavyāghro bāhuvīryeṇa pāṇḍavaḥ<BR>
01,055.021d*0476_23	nihatya tarasā vīro nāgarān paryasāntvayat<BR>
01,055.021d*0476_24	tatas te śuśruvuḥ kṛṣṇāṃ pañcāleṣu svayaṃvarām<BR>
01,055.021d*0476_25	śrutvā caivābhyagacchanta gatvā caivālabhanta tām<BR>
01,055.022a	te tatra draupadīṃ labdhvā parisaṃvatsaroṣitāḥ<BR>
01,055.022c	viditā hāstinapuraṃ pratyājagmur ariṃdamāḥ<BR>
01,055.023a	ta uktā dhṛtarāṣṭreṇa rājñā śāṃtanavena ca<BR>
01,055.023c	bhrātṛbhir vigrahas tāta kathaṃ vo na bhaved iti<BR>
01,055.023e	asmābhiḥ khāṇḍavaprasthe yuṣmadvāso 'nucintitaḥ<BR>
01,055.024a	tasmāj janapadopetaṃ suvibhaktamahāpatham<BR>
01,055.024c	vāsāya khāṇḍavaprasthaṃ vrajadhvaṃ gatamanyavaḥ<BR>
01,055.025a	tayos te vacanāj jagmuḥ saha sarvaiḥ suhṛjjanaiḥ<BR>
01,055.025c	nagaraṃ khāṇḍavaprasthaṃ ratnāny ādāya sarvaśaḥ<BR>
01,055.026a	tatra te nyavasan rājan saṃvatsaragaṇān bahūn<BR>
01,055.026c	vaśe śastrapratāpena kurvanto 'nyān mahīkṣitaḥ<BR>
01,055.027a	evaṃ dharmapradhānās te satyavrataparāyaṇāḥ<BR>
01,055.027c	apramattotthitāḥ kṣāntāḥ pratapanto 'hitāṃs tadā<BR>
01,055.028a	ajayad bhīmasenas tu diśaṃ prācīṃ mahābalaḥ<BR>
01,055.028c	udīcīm arjuno vīraḥ pratīcīṃ nakulas tathā<BR>
01,055.029a	dakṣiṇāṃ sahadevas tu vijigye paravīrahā<BR>
01,055.029c	evaṃ cakrur imāṃ sarve vaśe kṛtsnāṃ vasuṃdharām<BR>
01,055.030a	pañcabhiḥ sūryasaṃkāśaiḥ sūryeṇa ca virājatā<BR>
01,055.030c	ṣaṭsūryevābabhau pṛthvī pāṇḍavaiḥ satyavikramaiḥ<BR>
01,055.031a	tato nimitte kasmiṃś cid dharmarājo yudhiṣṭhiraḥ<BR>
01,055.031b*0477_01	sa vai saṃvatsarān daśa dve caiva tu vane vasan<BR>
01,055.031c	vanaṃ prasthāpayām āsa bhrātaraṃ vai dhanaṃjayam<BR>
01,055.031c*0478_01	. . . . . . . . tejasvī satyavikramaḥ<BR>
01,055.031c*0478_02	prāṇebhyo 'pi priyataraṃ<BR>
01,055.031d*0479_01	arjunaṃ puruṣavyāghraṃ sthirātmānaṃ guṇair yutam<BR>
01,055.031d*0480_01	dhairyād dharmāc ca satyāc ca vijayāc cādhikaṃ priyam<BR>
01,055.031d*0480_02	arjuno bhrātaraṃ jyeṣṭhaṃ nātyavartata jātu cit<BR>
01,055.032a	sa vai saṃvatsaraṃ pūrṇaṃ māsaṃ caikaṃ vane 'vasat<BR>
01,055.032b*0481_01	tīrthayātrāṃ ca kṛtavān nāgakanyām avāpya ca<BR>
01,055.032b*0481_02	atha pāṇḍyasya tanayāṃ labdhvā tābhyāṃ sahoṣitaḥ<BR>
01,055.032c	tato 'gacchad dhṛṣīkeśaṃ dvāravatyāṃ kadā cana<BR>
01,055.033a	labdhavāṃs tatra bībhatsur bhāryāṃ rājīvalocanām<BR>
01,055.033c	anujāṃ vāsudevasya subhadrāṃ bhadrabhāṣiṇīm<BR>
01,055.034a	sā śacīva mahendreṇa śrīḥ kṛṣṇeneva saṃgatā<BR>
01,055.034c	subhadrā yuyuje prītā pāṇḍavenārjunena ha<BR>
01,055.035a	atarpayac ca kaunteyaḥ khāṇḍave havyavāhanam<BR>
01,055.035c	bībhatsur vāsudevena sahito nṛpasattama<BR>
01,055.036a	nātibhāro hi pārthasya keśavenābhavat saha<BR>
01,055.036c	vyavasāyasahāyasya viṣṇoḥ śatruvadheṣv iva<BR>
01,055.037a	pārthāyāgnir dadau cāpi gāṇḍīvaṃ dhanur uttamam<BR>
01,055.037c	iṣudhī cākṣayair bāṇai rathaṃ ca kapilakṣaṇam<BR>
01,055.038a	mokṣayām āsa bībhatsur mayaṃ tatra mahāsuram<BR>
01,055.038c	sa cakāra sabhāṃ divyāṃ sarvaratnasamācitām<BR>
01,055.039a	tasyāṃ duryodhano mando lobhaṃ cakre sudurmatiḥ<BR>
01,055.039c	tato 'kṣair vañcayitvā ca saubalena yudhiṣṭhiram<BR>
01,055.040a	vanaṃ prasthāpayām āsa sapta varṣāṇi pañca ca<BR>
01,055.040c	ajñātam ekaṃ rāṣṭre ca tathā varṣaṃ trayodaśam<BR>
01,055.041a	tataś caturdaśe varṣe yācamānāḥ svakaṃ vasu<BR>
01,055.041c	nālabhanta mahārāja tato yuddham avartata<BR>
01,055.042a	tatas te sarvam utsādya hatvā duryodhanaṃ nṛpam<BR>
01,055.042c	rājyaṃ vidrutabhūyiṣṭhaṃ pratyapadyanta pāṇḍavāḥ<BR>
01,055.042d*0482_01	iṣṭvā kratūṃś ca vividhān aśvamedhādikān bahūn<BR>
01,055.042d*0482_02	dhṛtarāṣṭre gate svargaṃ vidure pañcatāṃ gate<BR>
01,055.042d*0482_03	gamayitvā striyaḥ svargaṃ rājñām amitatejasām<BR>
01,055.042d*0482_04	vārṣṇeye nilayaṃ prāpte kṛṣṇadārān prarakṣya ca<BR>
01,055.042d*0482_05	mahāprasthānikaṃ kṛtvā gatāḥ svargam anuttamam<BR>
01,055.043a	evam etat purāvṛttaṃ teṣām akliṣṭakarmaṇām<BR>
01,055.043c	bhedo rājyavināśaś ca jayaś ca jayatāṃ vara<BR>
01,056.001	janamejaya uvāca<BR>
01,056.001a	kathitaṃ vai samāsena tvayā sarvaṃ dvijottama<BR>
01,056.001c	mahābhāratam ākhyānaṃ kurūṇāṃ caritaṃ mahat<BR>
01,056.002a	kathāṃ tv anagha citrārthām imāṃ kathayati tvayi<BR>
01,056.002c	vistaraśravaṇe jātaṃ kautūhalam atīva me<BR>
01,056.003a	sa bhavān vistareṇemāṃ punar ākhyātum arhati<BR>
01,056.003c	na hi tṛpyāmi pūrveṣāṃ śṛṇvānaś caritaṃ mahat<BR>
01,056.004a	na tat kāraṇam alpaṃ hi dharmajñā yatra pāṇḍavāḥ<BR>
01,056.004c	avadhyān sarvaśo jaghnuḥ praśasyante ca mānavaiḥ<BR>
01,056.005a	kimarthaṃ te naravyāghrāḥ śaktāḥ santo hy anāgasaḥ<BR>
01,056.005c	prayujyamānān saṃkleśān kṣāntavanto durātmanām<BR>
01,056.006a	kathaṃ nāgāyutaprāṇo bāhuśālī vṛkodaraḥ<BR>
01,056.006b*0483_01	bhrātṝṇāṃ kleśam āyātaṃ gatavān vai paraṃtapaḥ<BR>
01,056.006c	parikliśyann api krodhaṃ dhṛtavān vai dvijottama<BR>
01,056.007a	kathaṃ sā draupadī kṛṣṇā kliśyamānā durātmabhiḥ<BR>
01,056.007c	śaktā satī dhārtarāṣṭrān nādahad ghoracakṣuṣā<BR>
01,056.007d*0484_01	kathaṃ sā draupadī śaktā dhārtarāṣṭrāṃś ca nādahat<BR>
01,056.008a	kathaṃ vyatikraman dyūte pārthau mādrīsutau tathā<BR>
01,056.008c	anuvrajan naravyāghraṃ vañcyamānaṃ durātmabhiḥ<BR>
01,056.009a	kathaṃ dharmabhṛtāṃ śreṣṭhaḥ suto dharmasya dharmavit<BR>
01,056.009c	anarhaḥ paramaṃ kleśaṃ soḍhavān sa yudhiṣṭhiraḥ<BR>
01,056.010a	kathaṃ ca bahulāḥ senāḥ pāṇḍavaḥ kṛṣṇasārathiḥ<BR>
01,056.010c	asyann eko 'nayat sarvāḥ pitṛlokaṃ dhanaṃjayaḥ<BR>
01,056.011a	etad ācakṣva me sarvaṃ yathāvṛttaṃ tapodhana<BR>
01,056.011c	yad yac ca kṛtavantas te tatra tatra mahārathāḥ<BR>
01,056.012	vaiśaṃpāyana uvāca<BR>
01,056.012*0485_01	kṣaṇaṃ kuru mahārāja vipulo 'yam anukramaḥ<BR>
01,056.012*0485_02	puṇyākhyānasya vaktavyaḥ kṛṣṇadvaipāyaneritaḥ<BR>
01,056.012a	maharṣeḥ sarvalokeṣu pūjitasya mahātmanaḥ<BR>
01,056.012c	pravakṣyāmi mataṃ kṛtsnaṃ vyāsasyāmitatejasaḥ<BR>
01,056.013a	idaṃ śatasahasraṃ hi ślokānāṃ puṇyakarmaṇām<BR>
01,056.013c	satyavatyātmajeneha vyākhyātam amitaujasā<BR>
01,056.013d*0486_01	upākhyānaiḥ saha jñeyaṃ śrāvyaṃ bhāratam uttamam<BR>
01,056.013d*0486_02	saṃkṣepeṇa tu vakṣyāmi sarvam etan narādhipa<BR>
01,056.013d*0486_03	adhyāyānāṃ sahasre dve parvaṇāṃ śatam eva ca<BR>
01,056.013d*0486_04	ślokānāṃ tu sahasrāṇi navatiś ca daśaiva ca<BR>
01,056.013d*0486_05	tato 'ṣṭādaśabhiḥ parvaiḥ saṃgṛhītaṃ maharṣiṇā<BR>
01,056.014a	ya idaṃ śrāvayed vidvān yaś cedaṃ śṛṇuyān naraḥ<BR>
01,056.014c	te brahmaṇaḥ sthānam etya prāpnuyur devatulyatām<BR>
01,056.015a	idaṃ hi vedaiḥ samitaṃ pavitram api cottamam<BR>
01,056.015c	śrāvyāṇām uttamaṃ cedaṃ purāṇam ṛṣisaṃstutam<BR>
01,056.016a	asminn arthaś ca dharmaś ca nikhilenopadiśyate<BR>
01,056.016c	itihāse mahāpuṇye buddhiś ca parinaiṣṭhikī<BR>
01,056.017a	akṣudrān dānaśīlāṃś ca satyaśīlān anāstikān<BR>
01,056.017c	kārṣṇaṃ vedam imaṃ vidvāñ śrāvayitvārtham aśnute<BR>
01,056.018a	bhrūṇahatyākṛtaṃ cāpi pāpaṃ jahyād asaṃśayam<BR>
01,056.018c	itihāsam imaṃ śrutvā puruṣo 'pi sudāruṇaḥ<BR>
01,056.018d*0487_01	mucyate sarvapāpebhyo rāhuṇā candramā yathā<BR>
01,056.018d*0488_01	tatkṣaṇāj jāyate dāntaḥ śaśvac chāntiṃ niyacchati<BR>
01,056.019a	jayo nāmetihāso 'yaṃ śrotavyo vijigīṣuṇā<BR>
01,056.019c	mahīṃ vijayate sarvāṃ śatrūṃś cāpi parājayet<BR>
01,056.019d*0489_01	prasūte garbhiṇī putraṃ kanyā satpatim aśnute<BR>
01,056.020a	idaṃ puṃsavanaṃ śreṣṭham idaṃ svastyayanaṃ mahat<BR>
01,056.020c	mahiṣīyuvarājābhyāṃ śrotavyaṃ bahuśas tathā<BR>
01,056.020d*0490_01	vīraṃ janayate putraṃ kanyāṃ vā rājyabhāginīm<BR>
01,056.021a	arthaśāstram idaṃ puṇyaṃ dharmaśāstram idaṃ param<BR>
01,056.021c	mokṣaśāstram idaṃ proktaṃ vyāsenāmitabuddhinā<BR>
01,056.022a	saṃpraty ācakṣate caiva ākhyāsyanti tathāpare<BR>
01,056.022c	putrāḥ śuśrūṣavaḥ santi preṣyāś ca priyakāriṇaḥ<BR>
01,056.023a	śarīreṇa kṛtaṃ pāpaṃ vācā ca manasaiva ca<BR>
01,056.023c	sarvaṃ tat tyajati kṣipram idaṃ śṛṇvan naraḥ sadā<BR>
01,056.024a	bhāratānāṃ mahaj janma śṛṇvatām anasūyatām<BR>
01,056.024c	nāsti vyādhibhayaṃ teṣāṃ paralokabhayaṃ kutaḥ<BR>
01,056.025a	dhanyaṃ yaśasyam āyuṣyaṃ svargyaṃ puṇyaṃ tathaiva ca<BR>
01,056.025c	kṛṣṇadvaipāyanenedaṃ kṛtaṃ puṇyacikīrṣuṇā<BR>
01,056.026a	kīrtiṃ prathayatā loke pāṇḍavānāṃ mahātmanām<BR>
01,056.026c	anyeṣāṃ kṣatriyāṇāṃ ca bhūridraviṇatejasām<BR>
01,056.026d*0491_01	sarvavidyāvadātānāṃ loke prathitakarmaṇām<BR>
01,056.026d*0492_01	ya idaṃ mānavo loke puṇyān vai brāhmaṇāñ śucīn<BR>
01,056.026d*0492_02	śrāvayeta mahāpuṇyaṃ tasya dharmaḥ sanātanaḥ<BR>
01,056.026d*0492_03	kurūṇāṃ prathitaṃ vaṃśaṃ kīrtayan satataṃ śuciḥ<BR>
01,056.026d*0493_01	vaṃśam āpnoti vipulaṃ loke pūjyatamo bhavet<BR>
01,056.026d*0494_01	yo 'dhīte bhārataṃ puṇyaṃ brāhmaṇo niyatavrataḥ<BR>
01,056.026d*0494_02	caturo vārṣikān māsān sarvapāpaiḥ pramucyate<BR>
01,056.026d*0494_03	vijñeyaḥ sa ca vedānāṃ pārago bhārataṃ paṭhan<BR>
01,056.026d*0494_04	devā brahmarṣayo yatra puṇyā rājarṣayas tathā<BR>
01,056.026d*0494_05	kīrtyante dhūtapāpmānaḥ kīrtyate keśavas tathā<BR>
01,056.026d*0495_01	bhagavāṃś cāpi deveśo yatra devī ca kīrtyate<BR>
01,056.026d*0495_02	anekajanano yatra kārttikeyasya saṃbhavaḥ<BR>
01,056.026d*0495_03	brāhmaṇānāṃ gavāṃ caiva māhātmyaṃ yatra kīrtyate<BR>
01,056.026d*0495_04	sarvaśrutisamūho 'yaṃ śrotavyo dharmabuddhibhiḥ<BR>
01,056.027a	yathā samudro bhagavān yathā ca himavān giriḥ<BR>
01,056.027c	khyātāv ubhau ratnanidhī tathā bhāratam ucyate<BR>
01,056.028a	ya idaṃ śrāvayed vidvān brāhmaṇān iha parvasu<BR>
01,056.028c	dhūtapāpmā jitasvargo brahmabhūyaṃ sa gacchati<BR>
01,056.029a	yaś cedaṃ śrāvayec chrāddhe brāhmaṇān pādam antataḥ<BR>
01,056.029c	akṣayyaṃ tasya tac chrāddham upatiṣṭhet pitṝn api<BR>
01,056.030a	ahnā yad enaś cājñānāt prakaroti naraś caran<BR>
01,056.030c	tan mahābhāratākhyānaṃ śrutvaiva pravilīyate<BR>
01,056.030d*0496_01	ahnā yad enaḥ kriyate indriyair manasāpi vā<BR>
01,056.030d*0496_02	jñānād ajñānato vāpi prakaroti naraś ca yat<BR>
01,056.031a	bhāratānāṃ mahaj janma mahābhāratam ucyate<BR>
01,056.031c	niruktam asya yo veda sarvapāpaiḥ pramucyate<BR>
01,056.031d@033_0001	bharatānāṃ yataś cāyam itihāso mahādbhutaḥ<BR>
01,056.031d@033_0002	mahato hy enaso martyān mocayed anukīrtitaḥ<BR>
01,056.031d@033_0003	tribhir varṣair labdhakāmaḥ kṛṣṇadvaipāyano muniḥ<BR>
01,056.031d@033_0004	nityotthitaḥ śuciḥ śakto mahābhāratam āditaḥ<BR>
01,056.031d@033_0005	tapo niyamam āsthāya kṛtam etan maharṣiṇā<BR>
01,056.031d@033_0006	tasmān niyamasaṃyuktaiḥ śrotavyaṃ brāhmaṇair idam<BR>
01,056.031d@033_0007	kṛṣṇaproktām imāṃ puṇyāṃ bhāratīm uttamāṃ kathām<BR>
01,056.031d@033_0008	śrāvayiṣyanti ye viprā ye ca śroṣyanti mānavāḥ<BR>
01,056.031d@033_0009	sarvathā vartamānā vai na te śocyāḥ kṛtākṛtaiḥ<BR>
01,056.031d@033_0010	nareṇa dharmakāmena sarvaḥ śrotavya ity api<BR>
01,056.031d@033_0011	nikhilenetihāso 'yaṃ tataḥ siddhim avāpnuyāt<BR>
01,056.031d@033_0012	na tāṃ svargagatiṃ prāpya tuṣṭiṃ prāpnoti mānavaḥ<BR>
01,056.031d@033_0013	yāṃ śrutvaiva mahāpuṇyam itihāsam upāśnute<BR>
01,056.031d@033_0014	śṛṇvañ śrāddhaḥ puṇyaśīlaḥ śrāvayaṃś cedam adbhutam<BR>
01,056.031d@033_0015	naraḥ phalam avāpnoti rājasūyāśvamedhayoḥ<BR>
01,056.031d@033_0016	yathā samudro bhagavān yathā merur mahāgiriḥ<BR>
01,056.031d@033_0017	ubhau khyātau ratnanidhī tathā bhāratam ucyate<BR>
01,056.031d@033_0018	idaṃ hi vedaiḥ samitaṃ pavitram api cottamam<BR>
01,056.031d@033_0019	śravyaṃ śrutisukhaṃ caiva pāvanaṃ śīlavardhanam<BR>
01,056.031d@033_0020	pārikṣita kathāṃ divyāṃ puṇyāya vijayāya ca<BR>
01,056.031d@033_0021	kathyamānāṃ mayā kṛtsnāṃ śṛṇu harṣakarīm imām<BR>
01,056.032a	tribhir varṣaiḥ sadotthāyī kṛṣṇadvaipāyano muniḥ<BR>
01,056.032c	mahābhāratam ākhyānaṃ kṛtavān idam uttamam<BR>
01,056.032d@032_0001	yas tu rājā śṛṇotīdam akhilām aśnute mahīm<BR>
01,056.032d@032_0002	prasūte garbhiṇī putraṃ kanyā cāśu pradīyate<BR>
01,056.032d@032_0003	vaṇijaḥ siddhayātrāḥ syur vīrā vijayam āpnuyuḥ<BR>
01,056.032d@032_0004	āstikāñ śrāvayen nityaṃ brāhmaṇān anasūyakān<BR>
01,056.032d@032_0005	vedavidyāvratasnātān kṣatriyāñ jayam āsthitān<BR>
01,056.032d@032_0006	svadharmanityān vaiśyāṃś ca śrāvayet kṣatrasaṃśritān<BR>
01,056.032d@032_0007	eṣa dharmaḥ purā dṛṣṭaḥ sarvavarṇeṣu bhārata<BR>
01,056.032d@032_0008	brāhmaṇāc chravaṇaṃ rājan viśeṣeṇa vidhīyate<BR>
01,056.032d@032_0009	bhūyo bhūyaḥ paṭhen nityaṃ gacchet sa paramāṃ gatim<BR>
01,056.032d@032_0010	ślokaṃ vāpy anugṛhṇīta tathārdhaṃ ślokam eva vā<BR>
01,056.032d@032_0011	api pādaṃ paṭhen nityaṃ na ca nirbhārato bhavet<BR>
01,056.032d@032_0012	iha naikāśrayaṃ janma rājarṣīṇāṃ mahātmanām<BR>
01,056.032d@032_0013	iha mantrapadaṃ yuktaṃ dharmaṃ cānekadarśanam<BR>
01,056.032d@032_0014	iha yuddhāni citrāṇi rājñāṃ vṛddhir ihaiva ca<BR>
01,056.032d@032_0015	ṛṣīṇāṃ ca kathās tāta iha gandharvarakṣasām<BR>
01,056.032d@032_0016	iha tat tat samāsādya vihito vākyavistaraḥ<BR>
01,056.032d@032_0017	tīrthānāṃ nāma puṇyānāṃ darśanaṃ caiva kīrtitam<BR>
01,056.032d@032_0018	vanānāṃ parvatānāṃ ca nadīnāṃ sāgarasya ca<BR>
01,056.032d@032_0019	deśānāṃ caiva divyānāṃ purāṇāṃ caiva kīrtanam<BR>
01,056.032d@032_0020	upacāras tathaivāgryo vīryam apratimānuṣam<BR>
01,056.032d@032_0021	iha satkārayogaś ca bhārate paramarṣiṇā<BR>
01,056.032d@032_0022	rathāśvavāraṇendrāṇāṃ kalpanā yuddhakauśalam<BR>
01,056.032d@032_0023	vākyajātir anekā ca sarvam asmin samarpitam<BR>
01,056.032d@032_0024	yathā samudro 'timahān yathā ca himavān giriḥ<BR>
01,056.032d@032_0025	khyātau ratnākarau tadvan mahābhāratam ucyate<BR>
01,056.032d@032_0026	nāprītir upapadyeta yathā prāpya triviṣṭapam<BR>
01,056.032d@032_0027	puṇyaṃ tathedam ākhyānaṃ śrutvā prītir bhavaty uta<BR>
01,056.032d@032_0028	striyaś ca śūdrāḥ śṛṇuyuḥ puraskṛtya dvijottamān<BR>
01,056.032d@032_0029	prāpnuvanti yathoktāni phalāny avikalāni ca<BR>
01,056.032d@032_0030	kulasya vṛddhaye rājann āyuṣe vijayāya ca<BR>
01,056.032d@032_0031	śṛṇu kīrtayataḥ kṛtsnam itihāsaṃ purātanam<BR>
01,056.032d@032_0032	yaś cedaṃ śrāvayet pitrye brāhmaṇān pādam antataḥ<BR>
01,056.032d@032_0033	akṣayyam annapānaṃ tat pitṝṃs tasyopatiṣṭhati<BR>
01,056.032d@032_0034	ya idaṃ śrāvayed vidvān yaś cedaṃ śṛṇuyān naraḥ<BR>
01,056.032d@032_0035	sa brahmaṇaḥ sthānam etya prāpnuyād devatulyatām<BR>
01,056.032d@032_0036	prātar yad enaḥ kurute indriyair brāhmaṇaś caran<BR>
01,056.032d@032_0037	mahābhāratam ākhyāya paścāt saṃdhyāṃ pramucyate<BR>
01,056.032d@032_0038	rātryāṃ yad enaḥ kurute indriyair brāhmaṇaś caran<BR>
01,056.032d@032_0039	mahābhāratam ākhyāya pūrvāṃ saṃdhyāṃ pramucyate<BR>
01,056.032d@032_0040	bhāratānāṃ mahaj janma mahābhāratam ucyate<BR>
01,056.032d@032_0041	niruktam asya yo veda sarvapāpaiḥ pramucyate<BR>
01,056.032d@032_0042	tribhir varṣair mahābhāgaḥ kṛṣṇadvaipāyano 'bravīt<BR>
01,056.032d@032_0043	nityotthitaḥ sadā yogī mahābhāratam āditaḥ<BR>
01,056.033a	dharme cārthe ca kāme ca mokṣe ca bharatarṣabha<BR>
01,056.033c	yad ihāsti tad anyatra yan nehāsti na tat kva cit<BR>
01,056.033d*0497_01	idaṃ hi brāhmaṇair loke ākhyātaṃ brāhmaṇeṣv iha<BR>
01,056.033d@034_0001	dātuṃ bhoktuṃ tathā śrotuṃ prahartum aribhiḥ saha<BR>
01,056.033d@034_0002	sa kiṃ jānāti puruṣo bhārataṃ yena na śrutam<BR>
01,056.033d@034_0003	ya idaṃ bhārataṃ rājan vācakāya prayacchati<BR>
01,056.033d@034_0004	tena sarvā mahī dattā bhavet sāgaramekhalā<BR>
01,056.033d@034_0005	parvāṇy aṣṭādaśemāni vyāsena kathitāni vai<BR>
01,056.033d@034_0006	yady ekam api yo dadyāt tena sarvaṃ kṛtaṃ bhavet<BR>
01,057.001	vaiśaṃpāyana uvāca<BR>
01,057.001a	rājoparicaro nāma dharmanityo mahīpatiḥ<BR>
01,057.001c	babhūva mṛgayāṃ gantuṃ sa kadā cid dhṛtavrataḥ<BR>
01,057.002a	sa cediviṣayaṃ ramyaṃ vasuḥ pauravanandanaḥ<BR>
01,057.002c	indropadeśāj jagrāha grahaṇīyaṃ mahīpatiḥ<BR>
01,057.003a	tam āśrame nyastaśastraṃ nivasantaṃ taporatim<BR>
01,057.003c	devaḥ sākṣāt svayaṃ vajrī samupāyān mahīpatim<BR>
01,057.004a	indratvam arho rājāyaṃ tapasety anucintya vai<BR>
01,057.004b*0498_01	tvaṃ no gatir mahārājann iti vajry avadan muhuḥ<BR>
01,057.004c	taṃ sāntvena nṛpaṃ sākṣāt tapasaḥ saṃnyavartayat<BR>
01,057.005	indra uvāca<BR>
01,057.005*0499_01	devān ahaṃ pālayitā pālaya tvaṃ hi mānuṣān<BR>
01,057.005a	na saṃkīryeta dharmo 'yaṃ pṛthivyāṃ pṛthivīpate<BR>
01,057.005c	taṃ pāhi dharmo hi dhṛtaḥ kṛtsnaṃ dhārayate jagat<BR>
01,057.006a	lokyaṃ dharmaṃ pālaya tvaṃ nityayuktaḥ samāhitaḥ<BR>
01,057.006c	dharmayuktas tato lokān puṇyān āpsyasi śāśvatān<BR>
01,057.007a	diviṣṭhasya bhuviṣṭhas tvaṃ sakhā bhūtvā mama priyaḥ<BR>
01,057.007c	ūdhaḥ pṛthivyā yo deśas tam āvasa narādhipa<BR>
01,057.008a	paśavyaś caiva puṇyaś ca susthiro dhanadhānyavān<BR>
01,057.008c	svārakṣyaś caiva saumyaś ca bhogyair bhūmiguṇair yutaḥ<BR>
01,057.009a	aty anyān eṣa deśo hi dhanaratnādibhir yutaḥ<BR>
01,057.009c	vasupūrṇā ca vasudhā vasa cediṣu cedipa<BR>
01,057.010a	dharmaśīlā janapadāḥ susaṃtoṣāś ca sādhavaḥ<BR>
01,057.010c	na ca mithyāpralāpo 'tra svaireṣv api kuto 'nyathā<BR>
01,057.011a	na ca pitrā vibhajyante narā guruhite ratāḥ<BR>
01,057.011c	yuñjate dhuri no gāś ca kṛśāḥ saṃdhukṣayanti ca<BR>
01,057.012a	sarve varṇāḥ svadharmasthāḥ sadā cediṣu mānada<BR>
01,057.012c	na te 'sty aviditaṃ kiṃ cit triṣu lokeṣu yad bhavet<BR>
01,057.013a	devopabhogyaṃ divyaṃ ca ākāśe sphāṭikaṃ mahat<BR>
01,057.013c	ākāśagaṃ tvāṃ maddattaṃ vimānam upapatsyate<BR>
01,057.014a	tvam ekaḥ sarvamartyeṣu vimānavaram āsthitaḥ<BR>
01,057.014c	cariṣyasy uparistho vai devo vigrahavān iva<BR>
01,057.015a	dadāmi te vaijayantīṃ mālām amlānapaṅkajām<BR>
01,057.015c	dhārayiṣyati saṃgrāme yā tvāṃ śastrair avikṣatam<BR>
01,057.016a	lakṣaṇaṃ caitad eveha bhavitā te narādhipa<BR>
01,057.016c	indramāleti vikhyātaṃ dhanyam apratimaṃ mahat<BR>
01,057.016d*0500_01	evaṃ saṃsāntvya nṛpatiṃ tapasaḥ saṃnyavartayat<BR>
01,057.017	vaiśaṃpāyana uvāca<BR>
01,057.017a	yaṣṭiṃ ca vaiṇavīṃ tasmai dadau vṛtraniṣūdanaḥ<BR>
01,057.017c	iṣṭapradānam uddiśya śiṣṭānāṃ paripālinīm<BR>
01,057.017d*0501_01	prayayau devataiḥ sārdhaṃ kṛtvā kāryaṃ divaukasām<BR>
01,057.017d*0501_02	tatas tu rājā cedīnām indrābharaṇabhūṣitaḥ<BR>
01,057.017d*0501_03	indradattaṃ vimānaṃ tadāsthāya prayayau purīm<BR>
01,057.018a	tasyāḥ śakrasya pūjārthaṃ bhūmau bhūmipatis tadā<BR>
01,057.018c	praveśaṃ kārayām āsa gate saṃvatsare tadā<BR>
01,057.018c*0502_01	. . . . . . . . sarvotsavavaraṃ tadā<BR>
01,057.018c*0502_02	mārgaśīrṣe mahārāja<BR>
01,057.018d*0503_01	mārgaśīrṣe mahārāja paurṇamāsyāṃ mahāmaham<BR>
01,057.019a	tataḥ prabhṛti cādyāpi yaṣṭyāḥ kṣitipasattamaiḥ<BR>
01,057.019c	praveśaḥ kriyate rājan yathā tena pravartitaḥ<BR>
01,057.020a	aparedyus tathā cāsyāḥ kriyate ucchrayo nṛpaiḥ<BR>
01,057.020c	alaṃkṛtāyāḥ piṭakair gandhair mālyaiś ca bhūṣaṇaiḥ<BR>
01,057.020e	mālyadāmaparikṣiptā vidhivat kriyate 'pi ca<BR>
01,057.020e*0504_01	. . . . . . . . dvātriṃśatkiṣkusaṃmitām<BR>
01,057.020e*0504_02	uddhṛtya pīṭhake cāpi dvādaśāratnikocchrite<BR>
01,057.020e*0504_03	mahārājatavāsobhiḥ parikṣipya dhvajottamam<BR>
01,057.020e*0504_04	vāsobhir annapānaiś ca pūjitair brāhmaṇarṣabhaiḥ<BR>
01,057.020e*0504_05	puṇyāhavācanaṃ kṛtvā dhvaja ucchrīyate tadā<BR>
01,057.020e*0504_06	śaṅkhabherīmṛdaṅgaiś ca<BR>
01,057.020e*0505_01	caturviṃśaty aṅgulātmā hastaḥ kiṣkur iti smṛtaḥ<BR>
01,057.020e*0506_01	. . . . . . . . dvātriṃśatkiṣkur āyatā<BR>
01,057.020e*0506_02	pīṭhe ca dvādaśāratnīr ucchrite ratnabhūṣite<BR>
01,057.020e*0506_03	vāsobhiḥ pañcavarṇais tu samālyair bhūṣitaṃ dhvajam<BR>
01,057.021a	bhagavān pūjyate cātra hāsyarūpeṇa śaṃkaraḥ<BR>
01,057.021b*0507_01	māṇibhadrādayo yakṣāḥ pūjyante daivataiḥ saha<BR>
01,057.021b*0507_02	nānāvidhāni dānāni datvārthibhyaḥ suhṛjjanaiḥ<BR>
01,057.021b*0507_03	alaṃkṛtvā mālyadāmair vastrair nānāvidhais tathā<BR>
01,057.021b*0507_04	vratibhiḥ sajalaiḥ sarvaiḥ krīḍitvā nṛpaśāsanāt<BR>
01,057.021b*0507_05	sabhājayitvā rājānaṃ kṛtvā narmāśritāḥ kathāḥ<BR>
01,057.021b*0507_06	ramante nāgarāḥ sarve tathā jānapadaiḥ saha<BR>
01,057.021b*0507_07	sūtāś ca māgadhāś caiva naṭante naṭanartakaiḥ<BR>
01,057.021b*0507_08	prītyā ca naraśārdūla sarve cakrur mahotsavam<BR>
01,057.021b*0507_09	sāntaḥpuraḥ sahāmātyaḥ sarvābharaṇabhūṣitaḥ<BR>
01,057.021b*0507_10	mahārājatavāsāṃsi vasitvā cedirāṭ tathā<BR>
01,057.021b*0507_11	jātihiṅgulikenāktaḥ sadāro mumude tadā<BR>
01,057.021b*0507_12	evaṃ jānapadāḥ sarve cakrur indramahaṃ tadā<BR>
01,057.021b*0507_13	yathā cedipatiḥ prītaś cakārendramakhaṃ vasuḥ<BR>
01,057.021b*0508_01	reje cedipatis tatra divi devapatir yathā<BR>
01,057.021c	svayam eva gṛhītena vasoḥ prītyā mahātmanaḥ<BR>
01,057.022a	etāṃ pūjāṃ mahendras tu dṛṣṭvā deva kṛtāṃ śubhām<BR>
01,057.022b*0509_01	haribhir vājibhir yuktam antarikṣagataṃ ratham<BR>
01,057.022b*0509_02	āsthāya saha śacyā ca vṛto hy apsarasāṃ gaṇaiḥ<BR>
01,057.022c	vasunā rājamukhyena prītimān abravīd vibhuḥ<BR>
01,057.023a	ye pūjayiṣyanti narā rājānaś ca mahaṃ mama<BR>
01,057.023c	kārayiṣyanti ca mudā yathā cedipatir nṛpaḥ<BR>
01,057.024a	teṣāṃ śrīr vijayaś caiva sarāṣṭrāṇāṃ bhaviṣyati<BR>
01,057.024c	tathā sphīto janapado muditaś ca bhaviṣyati<BR>
01,057.024d*0510_01	nirītikāni sasyāni bhavanti bahudhā nṛpa<BR>
01,057.024d*0510_02	rākṣasāś ca piśācāś ca na lumpante kathaṃ cana<BR>
01,057.025a	evaṃ mahātmanā tena mahendreṇa narādhipa<BR>
01,057.025c	vasuḥ prītyā maghavatā mahārājo 'bhisatkṛtaḥ<BR>
01,057.025d*0511_01	evaṃ kṛtvā mahendras tu jagāma svaṃ niveśanam<BR>
01,057.026a	utsavaṃ kārayiṣyanti sadā śakrasya ye narāḥ<BR>
01,057.026c	bhūmidānādibhir dānair yathā pūtā bhavanti vai<BR>
01,057.026e	varadānamahāyajñais tathā śakrotsavena te<BR>
01,057.027a	saṃpūjito maghavatā vasuś cedipatis tadā<BR>
01,057.027c	pālayām āsa dharmeṇa cedisthaḥ pṛthivīm imām<BR>
01,057.027e	indraprītyā bhūmipatiś cakārendramahaṃ vasuḥ<BR>
01,057.028a	putrāś cāsya mahāvīryāḥ pañcāsann amitaujasaḥ<BR>
01,057.028c	nānārājyeṣu ca sutān sa samrāḍ abhyaṣecayat<BR>
01,057.029a	mahāratho magadharāḍ viśruto yo bṛhadrathaḥ<BR>
01,057.029c	pratyagrahaḥ kuśāmbaś ca yam āhur maṇivāhanam<BR>
01,057.029e	macchillaś ca yaduś caiva rājanyaś cāparājitaḥ<BR>
01,057.030a	ete tasya sutā rājan rājarṣer bhūritejasaḥ<BR>
01,057.030c	nyaveśayan nāmabhiḥ svais te deśāṃś ca purāṇi ca<BR>
01,057.030e	vāsavāḥ pañca rājānaḥ pṛthagvaṃśāś ca śāśvatāḥ<BR>
01,057.031a	vasantam indraprāsāde ākāśe sphāṭike ca tam<BR>
01,057.031c	upatasthur mahātmānaṃ gandharvāpsaraso nṛpam<BR>
01,057.031e	rājoparicarety evaṃ nāma tasyātha viśrutam<BR>
01,057.032a	puropavāhinīṃ tasya nadīṃ śuktimatīṃ giriḥ<BR>
01,057.032c	arautsīc cetanāyuktaḥ kāmāt kolāhalaḥ kila<BR>
01,057.033a	giriṃ kolāhalaṃ taṃ tu padā vasur atāḍayat<BR>
01,057.033c	niścakrāma nadī tena prahāravivareṇa sā<BR>
01,057.034a	tasyāṃ nadyām ajanayan mithunaṃ parvataḥ svayam<BR>
01,057.034c	tasmād vimokṣaṇāt prītā nadī rājñe nyavedayat<BR>
01,057.034d*0512_01	mahiṣī bhavitā kanyā pauṣyaḥ senāpatir bhavet<BR>
01,057.034d*0512_02	śuktimatyā vacaḥ śrutvā dṛṣṭvā tau rājasattamaḥ<BR>
01,057.035a	yaḥ pumān abhavat tatra taṃ sa rājarṣisattamaḥ<BR>
01,057.035c	vasur vasupradaś cakre senāpatim ariṃdamam<BR>
01,057.035e	cakāra patnīṃ kanyāṃ tu dayitāṃ girikāṃ nṛpaḥ<BR>
01,057.036a	vasoḥ patnī tu girikā kāmāt kāle nyavedayat<BR>
01,057.036c	ṛtukālam anuprāptaṃ snātā puṃsavane śuciḥ<BR>
01,057.037a	tadahaḥ pitaraś cainam ūcur jahi mṛgān iti<BR>
01,057.037c	taṃ rājasattamaṃ prītās tadā matimatāṃ varam<BR>
01,057.038a	sa pitṝṇāṃ niyogaṃ tam avyatikramya pārthivaḥ<BR>
01,057.038c	cacāra mṛgayāṃ kāmī girikām eva saṃsmaran<BR>
01,057.038e	atīva rūpasaṃpannāṃ sākṣāc chriyam ivāparām<BR>
01,057.038f*0513_01	aśokaiś campakaiś cūtais tilakair atimuktakaiḥ<BR>
01,057.038f*0513_02	puṃnāgaiḥ karṇikāraiś ca bakuḷair divyapādapaiḥ<BR>
01,057.038f*0513_03	panasair nārikelaiś ca candanaiś cārjunais tathā<BR>
01,057.038f*0513_04	etair anyair mahāvṛkṣaiḥ puṇyaiḥ svāduphalair yutam<BR>
01,057.038f*0513_05	kokilākulasaṃnādaṃ mattabhramaranāditam<BR>
01,057.038f*0513_06	vasantakāle tat paśyan vanaṃ caitrarathopamam<BR>
01,057.038f*0513_07	manmathābhiparītātmā nāpaśyad girikāṃ tadā<BR>
01,057.038f*0513_08	apaśyat kāmasaṃtaptaś caramāṇo yadṛcchayā<BR>
01,057.038f*0513_09	puṣpasaṃcchannaśākhāgraṃ pallavair upaśobhitam<BR>
01,057.038f*0513_10	aśokastabakaiś channaṃ ramaṇīyaṃ tadā nṛpaḥ<BR>
01,057.038f*0513_11	taror adhastāc chākhāyāṃ sukhāsīno narādhipaḥ<BR>
01,057.038f*0513_12	madhugandhaiś ca saṃpṛktaṃ puṣpagandhaṃ manoramam<BR>
01,057.038f*0513_13	vāyunā preryamāṇaṃ tam āghrāya mudam anvagāt<BR>
01,057.038f*0514_01	bhāryāṃ cintayamānasya manmathāgnir avardhata<BR>
01,057.039a	tasya retaḥ pracaskanda carato rucire vane<BR>
01,057.039b*0515_01	tad retaś cāpi tatraiva pratijagrāha bhūmipaḥ<BR>
01,057.039c	skannamātraṃ ca tad reto vṛkṣapatreṇa bhūmipaḥ<BR>
01,057.040a	pratijagrāha mithyā me na skanded reta ity uta<BR>
01,057.040b*0516_01	idaṃ vṛthā pariskannaṃ reto vai na bhaved iti<BR>
01,057.040b*0517_01	aṅgulīyena śuklasya rakṣāṃ pravidadhe nṛpaḥ<BR>
01,057.040b*0517_02	aśokastabakais tāmraiḥ pallavaiś cāpy abandhayat<BR>
01,057.040b*0517_03	idaṃ vṛthaiva skannaṃ me retaḥ sa sumahān vadhaḥ<BR>
01,057.040c	ṛtuś ca tasyāḥ patnyā me na moghaḥ syād iti prabhuḥ<BR>
01,057.041a	saṃcintyaivaṃ tadā rājā vicārya ca punaḥ punaḥ<BR>
01,057.041c	amoghatvaṃ ca vijñāya retaso rājasattamaḥ<BR>
01,057.042a	śukraprasthāpane kālaṃ mahiṣyāḥ prasamīkṣya saḥ<BR>
01,057.042c	abhimantryātha tac chukram ārāt tiṣṭhantam āśugam<BR>
01,057.042e	sūkṣmadharmārthatattvajño jñātvā śyenaṃ tato 'bravīt<BR>
01,057.043a	matpriyārtham idaṃ saumya śukraṃ mama gṛhaṃ naya<BR>
01,057.043c	girikāyāḥ prayacchāśu tasyā hy ārtavam adya vai<BR>
01,057.044a	gṛhītvā tat tadā śyenas tūrṇam utpatya vegavān<BR>
01,057.044c	javaṃ paramam āsthāya pradudrāva vihaṃgamaḥ<BR>
01,057.045a	tam apaśyad athāyāntaṃ śyenaṃ śyenas tathāparaḥ<BR>
01,057.045c	abhyadravac ca taṃ sadyo dṛṣṭvaivāmiṣaśaṅkayā<BR>
01,057.046a	tuṇḍayuddham athākāśe tāv ubhau saṃpracakratuḥ<BR>
01,057.046c	yudhyator apatad retas tac cāpi yamunāmbhasi<BR>
01,057.047a	tatrādriketi vikhyātā brahmaśāpād varāpsarāḥ<BR>
01,057.047c	mīnabhāvam anuprāptā babhūva yamunācarī<BR>
01,057.048a	śyenapādaparibhraṣṭaṃ tad vīryam atha vāsavam<BR>
01,057.048c	jagrāha tarasopetya sādrikā matsyarūpiṇī<BR>
01,057.049a	kadā cid atha matsīṃ tāṃ babandhur matsyajīvinaḥ<BR>
01,057.049c	māse ca daśame prāpte tadā bharatasattama<BR>
01,057.049e	ujjahrur udarāt tasyāḥ strīpumāṃsaṃ ca mānuṣam<BR>
01,057.050a	āścaryabhūtaṃ matvā tad rājñas te pratyavedayan<BR>
01,057.050c	kāye matsyā imau rājan saṃbhūtau mānuṣāv iti<BR>
01,057.051a	tayoḥ pumāṃsaṃ jagrāha rājoparicaras tadā<BR>
01,057.051c	sa matsyo nāma rājāsīd dhārmikaḥ satyasaṃgaraḥ<BR>
01,057.052a	sāpsarā muktaśāpā ca kṣaṇena samapadyata<BR>
01,057.052c	puroktā yā bhagavatā tiryagyonigatā śubhe<BR>
01,057.052e	mānuṣau janayitvā tvaṃ śāpamokṣam avāpsyasi<BR>
01,057.053a	tataḥ sā janayitvā tau viśastā matsyaghātinā<BR>
01,057.053c	saṃtyajya matsyarūpaṃ sā divyaṃ rūpam avāpya ca<BR>
01,057.053e	siddharṣicāraṇapathaṃ jagāmātha varāpsarāḥ<BR>
01,057.054a	yā kanyā duhitā tasyā matsyā matsyasagandhinī<BR>
01,057.054c	rājñā dattātha dāśāya iyaṃ tava bhavatv iti<BR>
01,057.054e	rūpasattvasamāyuktā sarvaiḥ samuditā guṇaiḥ<BR>
01,057.055a	sā tu satyavatī nāma matsyaghātyabhisaṃśrayāt<BR>
01,057.055c	āsīn matsyasagandhaiva kaṃ cit kālaṃ śucismitā<BR>
01,057.056a	śuśrūṣārthaṃ pitur nāvaṃ tāṃ tu vāhayatīṃ jale<BR>
01,057.056c	tīrthayātrāṃ parikrāmann apaśyad vai parāśaraḥ<BR>
01,057.057a	atīva rūpasaṃpannāṃ siddhānām api kāṅkṣitām<BR>
01,057.057b*0518_01	saṃgamaṃ mama kalyāṇi kuruṣvety abhyabhāṣata<BR>
01,057.057c	dṛṣṭvaiva ca sa tāṃ dhīmāṃś cakame cārudarśanām<BR>
01,057.057e	vidvāṃs tāṃ vāsavīṃ kanyāṃ kāryavān munipuṃgavaḥ<BR>
01,057.057f@035_0001	saṃbhavaṃ cintayitvā tāṃ jñātvā provāca śaktijaḥ<BR>
01,057.057f@035_0002	matsyagandhā<BR>
01,057.057f@035_0002	kva karṇadhāro naur yena nīyate brūhi bhāmini<BR>
01,057.057f@035_0003	anapatyasya dāśasya sutā tatpriyakāmyayā<BR>
01,057.057f@035_0004	sahasrajanasaṃpūrṇā naur mayā vāhyate dvija<BR>
01,057.057f@035_0004	parāśaraḥ<BR>
01,057.057f@035_0005	śobhanaṃ vāsavi śubhe kiṃ cirāyasi vāhyatām<BR>
01,057.057f@035_0006	kalaśaṃ bhavitā bhadre sahasrārdhena saṃmitam<BR>
01,057.057f@035_0007	ahaṃ śeṣo bhaviṣyāmi nīyatām acireṇa nauḥ<BR>
01,057.057f@035_0007	vaiśaṃpāyanaḥ<BR>
01,057.057f@035_0008	matsyagandhā tathety uktvā nāvaṃ vāhayatī jale<BR>
01,057.057f@035_0009	matsyagandhā<BR>
01,057.057f@035_0009	vīkṣamāṇaṃ muniṃ dṛṣṭvā provācedaṃ vacas tadā<BR>
01,057.057f@035_0010	matsyagandheti mām āhur dāśarājasutāṃ janāḥ<BR>
01,057.057f@035_0011	parāśaraḥ<BR>
01,057.057f@035_0011	janma śokābhitaptāyāḥ kathaṃ jñāsyasi kathyatām<BR>
01,057.057f@035_0012	divyajñānena dṛṣṭaṃ hi dṛṣṭamātreṇa te vapuḥ<BR>
01,057.057f@035_0013	praṇayagrahaṇārthāya vakṣye vāsavi tac chṛṇu<BR>
01,057.057f@035_0014	barhiṣada iti khyātāḥ pitaraḥ somapās tu te<BR>
01,057.057f@035_0015	teṣāṃ tvaṃ mānasī kanyā acchodā nāma viśrutā<BR>
01,057.057f@035_0016	acchodaṃ nāma tad divyaṃ saro yasmāt samutthitam<BR>
01,057.057f@035_0017	tvayā na dṛṣṭapūrvās tu pitaras te kadā cana<BR>
01,057.057f@035_0018	saṃbhūtā manasā teṣāṃ pitṝn svān nābhijānatī<BR>
01,057.057f@035_0019	sā tv anyaṃ pitaraṃ vavre svān atikramya tān pitṝn<BR>
01,057.057f@035_0020	nāmnā vasur iti khyātaṃ manuputraṃ mahīśvaram<BR>
01,057.057f@035_0021	adrikāpsarasā yuktaṃ vimāne divi viṣṭhitam<BR>
01,057.057f@035_0022	sā tena vyabhicāreṇa manasā kāmacāriṇī<BR>
01,057.057f@035_0023	pitaraṃ prārthayitvānyaṃ yogād bhraṣṭā papāta sā<BR>
01,057.057f@035_0024	apaśyat patamānā sā vimānatrayam antikāt<BR>
01,057.057f@035_0025	trasareṇupramāṇāṃs tāṃs tatrāpaśyat svakān pitṝn<BR>
01,057.057f@035_0026	susūkṣmān aparivyaktān aṅgair aṅgeṣv ivāhitān<BR>
01,057.057f@035_0027	trāteti tān uvācārtā patantī sā hy adhomukhī<BR>
01,057.057f@035_0028	tair uktā sā tu mā bhaiṣīs tena sā saṃsthitā divi<BR>
01,057.057f@035_0029	tataḥ prasādayām āsa svān pitṝn dīnayā girā<BR>
01,057.057f@035_0030	tām ūcuḥ pitaraḥ kanyāṃ bhraṣṭaiśvaryāṃ vyatikramāt<BR>
01,057.057f@035_0031	bhraṣṭaiśvaryā svadoṣeṇa patasi tvaṃ śucismite<BR>
01,057.057f@035_0032	yair ārabhante karmāṇi śarīrair iha devatāḥ<BR>
01,057.057f@035_0033	tair eva tatkarmaphalaṃ prāpnuvanti sma devatāḥ<BR>
01,057.057f@035_0034	manuṣyās tv anyadehena śubhāśubham iti sthitiḥ<BR>
01,057.057f@035_0035	sadyaḥ phalanti karmāṇi devatve pretya mānuṣe<BR>
01,057.057f@035_0036	tasmāt tvaṃ patase putri pretya tvaṃ prāpsyase phalam<BR>
01,057.057f@035_0037	pitṛhīnā tu kanyā tvaṃ vasor hi tvaṃ samāgatā<BR>
01,057.057f@035_0038	matsyayonau samutpannā sutā rājño bhaviṣyasi<BR>
01,057.057f@035_0039	adrikā matsyarūpābhūd gaṅgāyamunasaṃgame<BR>
01,057.057f@035_0040	parāśarasya dāyādaṃ tvaṃ putraṃ janayiṣyasi<BR>
01,057.057f@035_0041	yo vedam ekaṃ brahmarṣiś caturdhā vibhajiṣyati<BR>
01,057.057f@035_0042	mahābhiṣaksutasyaiva śaṃtanoḥ kīrtivardhanam<BR>
01,057.057f@035_0043	jyeṣṭhaṃ citrāṅgadaṃ vīraṃ citravīraṃ ca viśrutam<BR>
01,057.057f@035_0044	etān utpādya putrāṃs tvaṃ punar evāgamiṣyasi<BR>
01,057.057f@035_0045	vyatikramāt pitṝṇāṃ ca prāpsyase janma kutsitam<BR>
01,057.057f@035_0046	asyaiva rājñas tvaṃ kanyā hy adrikāyāṃ bhaviṣyasi<BR>
01,057.057f@035_0047	aṣṭāviṃśe bhavitrī tvaṃ dvāpare matsyayonijā<BR>
01,057.057f@035_0048	evam uktā purā tais tvaṃ jātā satyavatī śubhā<BR>
01,057.057f@035_0049	adrikety abhivikhyātā brahmaśāpād varāpsarāḥ<BR>
01,057.057f@035_0050	mīnabhāvam anuprāptā tvāṃ janitvā gatā divam<BR>
01,057.057f@035_0051	tasyāṃ jātāsi sā kanyā rājño vīryeṇa caiva hi<BR>
01,057.057f@035_0052	tasmād vāsavi bhadraṃ te yāce vaṃśakaraṃ sutam<BR>
01,057.057f@035_0052	vaiśaṃpāyanaḥ<BR>
01,057.057f@035_0053	vismayāviṣṭasarvāṅgī jātismaraṇatāṃ gatā<BR>
01,057.058a	sābravīt paśya bhagavan pārāvāre ṛṣīn sthitān<BR>
01,057.058c	āvayor dṛśyator ebhiḥ kathaṃ nu syāt samāgamaḥ<BR>
01,057.059a	evaṃ tayokto bhagavān nīhāram asṛjat prabhuḥ<BR>
01,057.059c	yena deśaḥ sa sarvas tu tamobhūta ivābhavat<BR>
01,057.060a	dṛṣṭvā sṛṣṭaṃ tu nīhāraṃ tatas taṃ paramarṣiṇā<BR>
01,057.060c	vismitā cābravīt kanyā vrīḍitā ca manasvinī<BR>
01,057.061a	viddhi māṃ bhagavan kanyāṃ sadā pitṛvaśānugām<BR>
01,057.061c	tvatsaṃyogāc ca duṣyeta kanyābhāvo mamānagha<BR>
01,057.062a	kanyātve dūṣite cāpi kathaṃ śakṣye dvijottama<BR>
01,057.062c	gantuṃ gṛhaṃ gṛhe cāhaṃ dhīman na sthātum utsahe<BR>
01,057.062e	etat saṃcintya bhagavan vidhatsva yad anantaram<BR>
01,057.063a	evam uktavatīṃ tāṃ tu prītimān ṛṣisattamaḥ<BR>
01,057.063c	uvāca matpriyaṃ kṛtvā kanyaiva tvaṃ bhaviṣyasi<BR>
01,057.064a	vṛṇīṣva ca varaṃ bhīru yaṃ tvam icchasi bhāmini<BR>
01,057.064c	vṛthā hi na prasādo me bhūtapūrvaḥ śucismite<BR>
01,057.065a	evam uktā varaṃ vavre gātrasaugandhyam uttamam<BR>
01,057.065c	sa cāsyai bhagavān prādān manasaḥ kāṅkṣitaṃ prabhuḥ<BR>
01,057.066a	tato labdhavarā prītā strībhāvaguṇabhūṣitā<BR>
01,057.066b*0519_01	lajjānatamukhī bhūtvā muner abhyāśam āgatā<BR>
01,057.066c	jagāma saha saṃsargam ṛṣiṇādbhutakarmaṇā<BR>
01,057.067a	tena gandhavatīty eva nāmāsyāḥ prathitaṃ bhuvi<BR>
01,057.067c	tasyās tu yojanād gandham ājighranti narā bhuvi<BR>
01,057.068a	tato yojanagandheti tasyā nāma pariśrutam<BR>
01,057.068b@036_0001	tato ramye vanoddeśe divyāstaraṇasaṃvṛtam<BR>
01,057.068b@036_0002	vīrāsanam upāsthāya yogī dhyānaparo 'bhavat<BR>
01,057.068b@036_0003	śvetapaṭṭagṛhe ramye paryaṅke sottaracchade<BR>
01,057.068b@036_0004	tūṣṇīṃbhūtāṃ tadā kanyāṃ jvalantīṃ yogatejasā<BR>
01,057.068b@036_0005	dṛṣṭvā tāṃ tu samādhāya vicārya ca punaḥ punaḥ<BR>
01,057.068b@036_0006	sa cintayām āsa muniḥ kiṃ kṛtaṃ sukṛtaṃ bhavet<BR>
01,057.068b@036_0007	śiṣṭānāṃ tu samācāraḥ śiṣṭācāra iti smṛtaḥ<BR>
01,057.068b@036_0008	śrutismṛtivido viprā dharmajñā jñāninaḥ smṛtāḥ<BR>
01,057.068b@036_0009	dharmajñair vihito dharmaḥ śrautaḥ smārto dvidhā dvijaiḥ<BR>
01,057.068b@036_0010	dānāgnihotram ijyā ca śrautasyaitad dhi lakṣaṇam<BR>
01,057.068b@036_0011	smārto varṇāśramācāro yamaiś ca niyamair yutaḥ<BR>
01,057.068b@036_0012	dharme tu dhāraṇe dhātur mahattve cāpi paṭhyate<BR>
01,057.068b@036_0013	tatreṣṭaphalabhāgdharma ācāryair upadiśyate<BR>
01,057.068b@036_0014	aniṣṭaphalabhāk ceti tair adharmo bhaviṣyati<BR>
01,057.068b@036_0015	tasmād iṣṭaphalārthāya dharmam eva samācaret<BR>
01,057.068b@036_0016	brāhmo daivas tathaivārṣaḥ prājāpatyaś ca dhārmikaḥ<BR>
01,057.068b@036_0017	vivāhā brāhmaṇānāṃ tu gāndharvo naiva dhārmikaḥ<BR>
01,057.068b@036_0018	trivarṇetarajātīnāṃ gāndharvāsurarākṣasāḥ<BR>
01,057.068b@036_0019	paiśāco naiva kartavyaḥ piśācaś cāṣṭamo 'dhamaḥ<BR>
01,057.068b@036_0020	sāmarṣāṃ vyaṅgitāṃ kanyāṃ mātuḥ svakulajāṃ tathā<BR>
01,057.068b@036_0021	vṛddhāṃ pravrājitāṃ vandhyāṃ patitāṃ ca rajasvalām<BR>
01,057.068b@036_0022	apasmārakule jātāṃ piṅgalāṃ kuṣṭhinīṃ vraṇīm<BR>
01,057.068b@036_0023	na cāsnātāṃ striyaṃ gacched iti dharmānuśāsanam<BR>
01,057.068b@036_0024	pitā pitāmaho bhrātā mātā mātula eva ca<BR>
01,057.068b@036_0025	upādhyāyartvijaiś caiva kanyādāne prabhūttamāḥ<BR>
01,057.068b@036_0026	etair dattāṃ niṣeveta nādattām ādadīta ca<BR>
01,057.068b@036_0027	ity eva ṛṣayaḥ prāhur vivāhe dharmavittamāḥ<BR>
01,057.068b@036_0028	asyā nāsti pitā bhrātā mātā mātula eva ca<BR>
01,057.068b@036_0029	gāndharveṇa vivāhena na spṛśāmi yadṛcchayā<BR>
01,057.068b@036_0030	kriyāhīnaṃ tu gāndharvaṃ na kartavyam anāpadi<BR>
01,057.068b@036_0031	yady asyāṃ jāyate putro vedavyāso bhaved ṛṣiḥ<BR>
01,057.068b@036_0032	kriyāhīnaḥ kathaṃ vipro bhaved ṛṣir udāradhīḥ<BR>
01,057.068b@036_0033	evaṃ cintayato bhāvaṃ maharṣer bhāvitātmanaḥ<BR>
01,057.068b@036_0034	jñātvā caivābhyavartanta pitaro barhiṣas tadā<BR>
01,057.068b@036_0035	tasmin kṣaṇe brahmaputro vasiṣṭho 'pi sameyivān<BR>
01,057.068b@036_0036	pitṛgaṇāḥ<BR>
01,057.068b@036_0036	pūrvaṃ svāgatam ity uktvā vasiṣṭhaḥ pratyabhāṣata<BR>
01,057.068b@036_0037	asmākaṃ mānasīṃ kanyām asmacchāpena vāsavīm<BR>
01,057.068b@036_0038	yadi cecchasi putrārthaṃ kanyāṃ gṛhṇīṣva māciram<BR>
01,057.068b@036_0038	vaiśaṃpāyanaḥ<BR>
01,057.068b@036_0039	pitṝṇāṃ vacanaṃ śrutvā vasiṣṭhaḥ pratyuvāca ha<BR>
01,057.068b@036_0040	maharṣīṇāṃ vacaḥ satyaṃ purāṇe 'pi mayā śrutam<BR>
01,057.068b@036_0041	parāśaro brahmacārī prajārthī mama vaṃśadhṛt<BR>
01,057.068b@036_0042	evaṃ saṃbhāṣamāṇe tu vasiṣṭhe pitṛbhiḥ saha<BR>
01,057.068b@036_0043	ṛṣayo 'bhyāgamaṃs tatra naimiṣāraṇyavāsinaḥ<BR>
01,057.068b@036_0044	vivāhaṃ draṣṭum icchantaḥ śaktiputrasya dhīmataḥ<BR>
01,057.068b@036_0045	arundhatī mahābhāgā adṛśyantyā sahaiva sā<BR>
01,057.068b@036_0046	viśvakarmakṛtāṃ divyāṃ parṇaśālāṃ praviśya sā<BR>
01,057.068b@036_0047	vaivāhikāṃs tu saṃbhārān saṃkalpya ca yathākramam<BR>
01,057.068b@036_0048	arundhatī satyavatīṃ vadhūṃ saṃgṛhya pāṇinā<BR>
01,057.068b@036_0049	bhadrāsane pratiṣṭhāpya indrāṇīṃ samakārayat<BR>
01,057.068b@036_0050	āpūryamāṇapakṣe tu vaiśākhyāṃ somadaivate<BR>
01,057.068b@036_0051	śubhagrahe trayodaśyāṃ muhūrte maitra āgate<BR>
01,057.068b@036_0052	vivāhakāla ity uktvā vasiṣṭho munibhiḥ saha<BR>
01,057.068b@036_0053	yamunādvīpam āsādya śiṣyaiś ca munipatnibhiḥ<BR>
01,057.068b@036_0054	sthaṇḍilaṃ caturasraṃ ca gomayenopalipya ca<BR>
01,057.068b@036_0055	akṣataiḥ phalapuṣpaiś ca svastikair ārdrapallavaiḥ<BR>
01,057.068b@036_0056	jalapūrṇaghaṭaiś caiva sarvataḥ pariśobhitam<BR>
01,057.068b@036_0057	tasya madhye pratiṣṭhāpya bṛsyāṃ munivaraṃ tadā<BR>
01,057.068b@036_0058	siddhārthayavakalkaiś ca snātaṃ sarvauṣadhair api<BR>
01,057.068b@036_0059	kṛtvārjunāni vastrāṇi paridhāpya mahāmunim<BR>
01,057.068b@036_0060	vācayitvā tu puṇyāham akṣatais tu samarcitaḥ<BR>
01,057.068b@036_0061	gandhānuliptaḥ sragvī ca sapratodo vadhūgṛhe<BR>
01,057.068b@036_0062	apadātis tato gatvā vadhūjñātibhir arcitaḥ<BR>
01,057.068b@036_0063	snātām ahatasaṃvītāṃ gandhaliptāṃ sragujjvalām<BR>
01,057.068b@036_0064	vadhūṃ maṅgalasaṃyuktām iṣuhastāṃ samīkṣya ca<BR>
01,057.068b@036_0065	uvāca vacanaṃ kāle kālajñaḥ sarvadharmavit<BR>
01,057.068b@036_0066	pratigraho dātṛvaśaḥ śrutam evaṃ mayā purā<BR>
01,057.068b@036_0067	vaiśaṃpāyanaḥ<BR>
01,057.068b@036_0067	yathā vakṣyanti pitaras tat kariṣyāmahe vayam<BR>
01,057.068b@036_0068	tad dharmiṣṭhaṃ yaśasyaṃ ca vacanaṃ satyavādinaḥ<BR>
01,057.068b@036_0069	śrutvā tu pitaraḥ sarve niḥsaṅgā niṣparigrahāḥ<BR>
01,057.068b@036_0070	vasuṃ paramadharmiṣṭham āhūyedaṃ vaco 'bruvan<BR>
01,057.068b@036_0071	matsyayonau samutpannā tava putrī viśeṣataḥ<BR>
01,057.068b@036_0072	vasuḥ<BR>
01,057.068b@036_0072	parāśarāya munaye dātum arhasi dharmataḥ<BR>
01,057.068b@036_0073	satyaṃ mama sutā sā hi dāśarājena dhīmatā<BR>
01,057.068b@036_0074	ahaṃ prabhuḥ pradāne tu prajāpālaḥ prajārthinām<BR>
01,057.068b@036_0074	pitaraḥ<BR>
01,057.068b@036_0075	nirāśiṣo vayaṃ sarve niḥsaṅgā niṣparigrahāḥ<BR>
01,057.068b@036_0076	kanyādānena saṃbandho dakṣiṇābandha ucyate<BR>
01,057.068b@036_0077	karmabhūmis tu mānuṣyaṃ bhogabhūmis triviṣṭapam<BR>
01,057.068b@036_0078	iha puṇyakṛto yānti svargalokaṃ na saṃśayaḥ<BR>
01,057.068b@036_0079	iha loke duṣkṛtino narakaṃ yānti nirghṛṇāḥ<BR>
01,057.068b@036_0080	dakṣiṇābandha ity ukte ubhe sukṛtaduṣkṛte<BR>
01,057.068b@036_0081	dakṣiṇābandhasaṃyuktā yoginaḥ prapatanti te<BR>
01,057.068b@036_0082	tasmān no mānasīṃ kanyāṃ yogād bhraṣṭāṃ viśāṃ pate<BR>
01,057.068b@036_0083	sutātvaṃ tava saṃprāptāṃ satīṃ bhikṣāṃ dadasva vai<BR>
01,057.068b@036_0083	vaiśaṃpāyanaḥ<BR>
01,057.068b@036_0084	ity uktvā pitaraḥ sarve kṣaṇād antarhitās tadā<BR>
01,057.068b@036_0085	yājñavalkyaṃ samāhūya vivāhācāryam ity uta<BR>
01,057.068b@036_0086	vasuṃ cāpi samāhūya vasiṣṭho munibhiḥ saha<BR>
01,057.068b@036_0087	vasuḥ<BR>
01,057.068b@036_0087	vivāhaṃ kārayām āsa śrutidṛṣṭena karmaṇā<BR>
01,057.068b@036_0088	parāśara mahāprājña tava dāsyāmy ahaṃ sutām<BR>
01,057.068b@036_0089	pratīccha caināṃ bhadraṃ te pāṇiṃ gṛhṇīṣva pāṇinā<BR>
01,057.068b@036_0089	vaiśaṃpāyanaḥ<BR>
01,057.068b@036_0090	vasos tu vacanaṃ śrutvā yājñavalkyamate sthitaḥ<BR>
01,057.068b@036_0091	kṛtakautukamaṅgalyaḥ pāṇinā pāṇim aspṛśat<BR>
01,057.068b@036_0092	prabhūtājyena haviṣā hutvā mantrair hutāśanam<BR>
01,057.068b@036_0093	trir agniṃ tu parikramya samabhyarcya hutāśanam<BR>
01,057.068b@036_0094	maharṣīn yājñavalkyādīn dakṣiṇābhiḥ pratarpya ca<BR>
01,057.068b@036_0095	labdhānujño 'bhivādyāśu pradakṣiṇam athākarot<BR>
01,057.068b@036_0096	parāśare kṛtodvāhe devāḥ sarṣigaṇās tadā<BR>
01,057.068b@036_0097	hṛṣṭā jagmuḥ kṣaṇād eva vedavyāso bhavatv iti<BR>
01,057.068c	parāśaro 'pi bhagavāñ jagāma svaṃ niveśanam<BR>
01,057.069a	iti satyavatī hṛṣṭā labdhvā varam anuttamam<BR>
01,057.069c	parāśareṇa saṃyuktā sadyo garbhaṃ suṣāva sā<BR>
01,057.069e	jajñe ca yamunādvīpe pārāśaryaḥ sa vīryavān<BR>
01,057.069f@037_0001	jātamātraḥ sa vavṛdhe saptavarṣo 'bhavat tadā<BR>
01,057.069f@037_0002	snātvābhivādya pitaraṃ tasthau vyāsaḥ samāhitaḥ<BR>
01,057.069f@037_0003	svastīti vacanaṃ coktvā dadau kalaśam uttamam<BR>
01,057.069f@037_0004	gṛhītvā kalaśaṃ pārśve tasthau vyāsaḥ samāhitaḥ<BR>
01,057.069f@037_0005	tato dāśabhayāt patnī snātvā kanyā babhūva sā<BR>
01,057.069f@037_0006	abhivādya muneḥ pādau putraṃ jagrāha pāṇinā<BR>
01,057.069f@037_0007	spṛṣṭamātre tu nirbhartsya mātaraṃ vākyam abravīt<BR>
01,057.069f@037_0008	mama pitrā tu saṃsparśān mātas tvam abhavaḥ śuciḥ<BR>
01,057.069f@037_0009	vaiśaṃpāyanaḥ<BR>
01,057.069f@037_0009	adya dāśasutā kanyā na spṛśer mām anindite<BR>
01,057.069f@037_0010	vyāsasya vacanaṃ śrutvā bāṣpapūrṇamukhī tadā<BR>
01,057.069f@037_0011	manuṣyabhāvāt sā yoṣit patitā munipādayoḥ<BR>
01,057.069f@037_0012	mahāprasādo bhagavān putraṃ provāca dharmavit<BR>
01,057.069f@037_0013	mā tvam evaṃvidhaṃ kārṣīr naitad dharmyaṃ mataṃ hi naḥ<BR>
01,057.069f@037_0014	na dūṣyau mātāpitarau tathā pūrvopakāriṇau<BR>
01,057.069f@037_0015	dhāraṇād duḥkhasahanāt tayor mātā garīyasī<BR>
01,057.069f@037_0016	bījakṣetrasamāyoge sasyaṃ jāyeta laukikam<BR>
01,057.069f@037_0017	jāyate ca sutas tadvat puruṣastrīsamāgame<BR>
01,057.069f@037_0018	mṛgīṇāṃ pakṣiṇāṃ caiva apsarāṇāṃ tathaiva ca<BR>
01,057.069f@037_0019	śūdrayonyāṃ ca jāyante munayo vedapāragāḥ<BR>
01,057.069f@037_0020	ṛṣyaśṛṅgo mṛgīputraḥ kaṇvo barhisutas tathā<BR>
01,057.069f@037_0021	agastyaś ca vasiṣṭhaś ca urvaśyāṃ janitāv ubhau<BR>
01,057.069f@037_0022	somaśravās tu sarpyāṃ tu aśvināv aśvisaṃbhavau<BR>
01,057.069f@037_0023	skandaḥ skannena śuklena jātaḥ śaravaṇe purā<BR>
01,057.069f@037_0024	evam eva ca devānām ṛṣīṇāṃ caiva saṃbhavaḥ<BR>
01,057.069f@037_0025	lokavādapravṛttir hi na mīmāṃsyā budhaiḥ sadā<BR>
01,057.069f@037_0026	vedavyāsa iti proktaḥ purāṇe ca svayaṃbhuvā<BR>
01,057.069f@037_0027	dharmanetā maharṣīṇāṃ manuṣyāṇāṃ tvam eva ca<BR>
01,057.069f@037_0028	tasmāt putra na dūṣyeta vāsavī yogacāriṇī<BR>
01,057.069f@037_0029	matprītyarthaṃ mahāprājña sasnehaṃ vaktum arhasi<BR>
01,057.069f@037_0030	prajāhitārthaṃ saṃbhūto viṣṇor bhāgo mahān ṛṣiḥ<BR>
01,057.069f@037_0031	vaiśaṃpāyanaḥ<BR>
01,057.069f@037_0031	tasmāt svamātaraṃ snehāt prabravīhi tapodhana<BR>
01,057.069f@037_0032	guror vacanam ājñāya vyāsaḥ prīto 'bhavat tadā<BR>
01,057.069f@037_0033	cintayitvā lokavṛttaṃ mātur aṅkam athāviśat<BR>
01,057.069f@037_0034	putrasparśāt tu lokeṣu nānyat sukham atīva hi<BR>
01,057.069f@037_0035	vyāsaṃ kamalapatrākṣaṃ pariṣvajyāśrvavartayat<BR>
01,057.069f@037_0036	stanyāsāraiḥ klidyamānā putram āghrāya mūrdhani<BR>
01,057.069f@037_0036	vāsavī<BR>
01,057.069f@037_0037	putralābhāt paraṃ loke nāstīha prasavārthinām<BR>
01,057.069f@037_0038	durlabhaṃ ceti manye 'haṃ mayā prāptaṃ mahat tapaḥ<BR>
01,057.069f@037_0039	mahatā tapasā tāta mahāyogabalena ca<BR>
01,057.069f@037_0040	mayā tvaṃ hi mahāprājña labdho 'mṛtam ivāmaraiḥ<BR>
01,057.069f@037_0041	tasmāt tvaṃ mām ṛṣeḥ putra tyaktuṃ nārhasi sāṃpratam<BR>
01,057.069f@037_0041	vaiśaṃpāyanaḥ<BR>
01,057.069f@037_0042	evam uktas tataḥ snehād vyāso mātaram abravīt<BR>
01,057.069f@037_0043	tvayā spṛṣṭaḥ pariṣvakto mūrdhni cāghrāyito muhuḥ<BR>
01,057.069f@037_0044	etāvan mātrayā prītā bhaviṣyethā nṛpātmaje<BR>
01,057.070a	sa mātaram upasthāya tapasy eva mano dadhe<BR>
01,057.070c	smṛto 'haṃ darśayiṣyāmi kṛtyeṣv iti ca so 'bravīt<BR>
01,057.070d@038_0001	tataḥ kanyām anujñāya punaḥ kanyā bhavatv iti<BR>
01,057.070d@038_0002	parāśaro 'pi bhagavān putreṇa sahito yayau<BR>
01,057.070d@038_0003	gatvāśramapadaṃ puṇyam adṛśyantyāḥ parāśaraḥ<BR>
01,057.070d@038_0004	jātakarmādisaṃskāraṃ kārayām āsa dharmataḥ<BR>
01,057.070d@038_0005	kṛtopanayano vyāso yājñavalkyena bhārata<BR>
01,057.070d@038_0006	vedān adhijage sāṅgān oṃkāreṇa trimātrayā<BR>
01,057.070d@038_0007	gurave dakṣiṇāṃ dattvā tapaḥ kartuṃ pracakrame<BR>
01,057.071a	evaṃ dvaipāyano jajñe satyavatyāṃ parāśarāt<BR>
01,057.071c	dvīpe nyastaḥ sa yad bālas tasmād dvaipāyano 'bhavat<BR>
01,057.072a	pādāpasāriṇaṃ dharmaṃ vidvān sa tu yuge yuge<BR>
01,057.072c	āyuḥ śaktiṃ ca martyānāṃ yugānugam avekṣya ca<BR>
01,057.073a	brahmaṇo brāhmaṇānāṃ ca tathānugrahakāmyayā<BR>
01,057.073b*0520_01	tataḥ sa maharṣir vidvāñ śiṣyān āhūya dharmataḥ<BR>
01,057.073c	vivyāsa vedān yasmāc ca tasmād vyāsa iti smṛtaḥ<BR>
01,057.074a	vedān adhyāpayām āsa mahābhāratapañcamān<BR>
01,057.074c	sumantuṃ jaiminiṃ pailaṃ śukaṃ caiva svam ātmajam<BR>
01,057.075a	prabhur variṣṭho varado vaiśaṃpāyanam eva ca<BR>
01,057.075c	saṃhitās taiḥ pṛthaktvena bhāratasya prakāśitāḥ<BR>
01,057.075d@039_0001	tataḥ satyavatī hṛṣṭā jagāma svaṃ niveśanam<BR>
01,057.075d@039_0002	tasyās tu yojanād gandham ājighranti narā bhuvi<BR>
01,057.075d@039_0003	dāśarājaḥ<BR>
01,057.075d@039_0003	dāśarājas tu tad gandham ājighran prītim āvahat<BR>
01,057.075d@039_0004	tvām āhur matsyagandheti kathaṃ bāle sugandhatā<BR>
01,057.075d@039_0005	apāsya matsyagandhatvaṃ kena dattā sugandhatā<BR>
01,057.075d@039_0005	satyavatī<BR>
01,057.075d@039_0006	śakteḥ putro mahāprājñaḥ parāśara iti śrutaḥ<BR>
01,057.075d@039_0007	nāvaṃ vāhayamānāyā mama dṛṣṭvā sugarhitam<BR>
01,057.075d@039_0008	apāsya matsyagandhatvaṃ yojanād gandhatāṃ dadau<BR>
01,057.075d@039_0009	ṛṣeḥ prasādaṃ dṛṣṭvā tu janāḥ prītim upāgaman<BR>
01,057.075d@039_0010	evaṃ labdho mayā gandho na roṣaṃ kartum arhasi<BR>
01,057.075d@039_0010	vaiśaṃpāyanaḥ<BR>
01,057.075d@039_0011	dāśarājas tu tad vākyaṃ praśaśaṃsa nananda ca<BR>
01,057.075d@039_0012	etat pavitraṃ puṇyaṃ ca vyāsasaṃbhavam uttamam<BR>
01,057.075d@039_0013	itihāsam imaṃ śrutvā prajāvanto bhavanti ca<BR>
01,057.076a	tathā bhīṣmaḥ śāṃtanavo gaṅgāyām amitadyutiḥ<BR>
01,057.076c	vasuvīryāt samabhavan mahāvīryo mahāyaśāḥ<BR>
01,057.076d*0521_01	vedārthavic ca bhagavān ṛṣir vipro mahāyaśāḥ<BR>
01,057.077a	śūle protaḥ purāṇarṣir acoraś coraśaṅkayā<BR>
01,057.077c	aṇīmāṇḍavya iti vai vikhyātaḥ sumahāyaśāḥ<BR>
01,057.078a	sa dharmam āhūya purā maharṣir idam uktavān<BR>
01,057.078c	iṣīkayā mayā bālyād ekā viddhā śakuntikā<BR>
01,057.079a	tat kilbiṣaṃ smare dharma nānyat pāpam ahaṃ smare<BR>
01,057.079c	tan me sahasrasamitaṃ kasmān nehājayat tapaḥ<BR>
01,057.080a	garīyān brāhmaṇavadhaḥ sarvabhūtavadhād yataḥ<BR>
01,057.080c	tasmāt tvaṃ kilbiṣād asmāc chūdrayonau janiṣyasi<BR>
01,057.081a	tena śāpena dharmo 'pi śūdrayonāv ajāyata<BR>
01,057.081c	vidvān vidurarūpeṇa dhārmī tanur akilbiṣī<BR>
01,057.082a	saṃjayo munikalpas tu jajñe sūto gavalgaṇāt<BR>
01,057.082c	sūryāc ca kuntikanyāyāṃ jajñe karṇo mahārathaḥ<BR>
01,057.082e	sahajaṃ kavacaṃ bibhrat kuṇḍaloddyotitānanaḥ<BR>
01,057.083a	anugrahārthaṃ lokānāṃ viṣṇur lokanamaskṛtaḥ<BR>
01,057.083c	vasudevāt tu devakyāṃ prādurbhūto mahāyaśāḥ<BR>
01,057.084a	anādinidhano devaḥ sa kartā jagataḥ prabhuḥ<BR>
01,057.084b*0522_01	āder ādiḥ samastānāṃ sa kartā na kṛtaḥ prabhuḥ<BR>
01,057.084c	avyaktam akṣaraṃ brahma pradhānaṃ nirguṇātmakam<BR>
01,057.085a	ātmānam avyayaṃ caiva prakṛtiṃ prabhavaṃ param<BR>
01,057.085c	puruṣaṃ viśvakarmāṇaṃ sattvayogaṃ dhruvākṣaram<BR>
01,057.086a	anantam acalaṃ devaṃ haṃsaṃ nārāyaṇaṃ prabhum<BR>
01,057.086c	dhātāram ajaraṃ nityaṃ tam āhuḥ param avyayam<BR>
01,057.086d*0523_01	kaivalyaṃ nirguṇaṃ viśvam anādim ajam avyayam<BR>
01,057.087a	puruṣaḥ sa vibhuḥ kartā sarvabhūtapitāmahaḥ<BR>
01,057.087c	dharmasaṃvardhanārthāya prajajñe 'ndhakavṛṣṇiṣu<BR>
01,057.088a	astrajñau tu mahāvīryau sarvaśastraviśāradau<BR>
01,057.088b*0524_01	yad āpnoti yad ādatte yac cāti viṣayāṇi ca<BR>
01,057.088b*0524_02	yac cāsya satato bhāvas tasmād ātmeti kīrtyate<BR>
01,057.088c	sātyakiḥ kṛtavarmā ca nārāyaṇam anuvratau<BR>
01,057.088e	satyakād dhṛdikāc caiva jajñāte 'straviśāradau<BR>
01,057.088f*0525_01	hṛdikaḥ kṛtavarmā ca yuyudhānas tu sātyakiḥ<BR>
01,057.089a	bharadvājasya ca skannaṃ droṇyāṃ śukram avardhata<BR>
01,057.089c	maharṣer ugratapasas tasmād droṇo vyajāyata<BR>
01,057.090a	gautamān mithunaṃ jajñe śarastambāc charadvataḥ<BR>
01,057.090c	aśvatthāmnaś ca jananī kṛpaś caiva mahābalaḥ<BR>
01,057.090e	aśvatthāmā tato jajñe droṇād astrabhṛtāṃ varaḥ<BR>
01,057.090f*0526_01	dhṛṣṭadyumnavināśāya sṛṣṭo dhātrā mahātmanā<BR>
01,057.091a	tathaiva dhṛṣṭadyumno 'pi sākṣād agnisamadyutiḥ<BR>
01,057.091c	vaitāne karmaṇi tate pāvakāt samajāyata<BR>
01,057.091e	vīro droṇavināśāya dhanuṣā saha vīryavān<BR>
01,057.092a	tathaiva vedyāṃ kṛṣṇāpi jajñe tejasvinī śubhā<BR>
01,057.092c	vibhrājamānā vapuṣā bibhratī rūpam uttamam<BR>
01,057.093a	prahrādaśiṣyo nagnajit subalaś cābhavat tataḥ<BR>
01,057.093c	tasya prajā dharmahantrī jajñe devaprakopanāt<BR>
01,057.094a	gāndhārarājaputro 'bhūc chakuniḥ saubalas tathā<BR>
01,057.094c	duryodhanasya mātā ca jajñāte 'rthavidāv ubhau<BR>
01,057.095a	kṛṣṇadvaipāyanāj jajñe dhṛtarāṣṭro janeśvaraḥ<BR>
01,057.095c	kṣetre vicitravīryasya pāṇḍuś caiva mahābalaḥ<BR>
01,057.095d*0527_01	dharmārthakuśalo dhīmān medhāvī dhūtakalmaṣaḥ<BR>
01,057.095d*0527_02	viduraḥ śūdrayonau tu jajñe dvaipāyanād api<BR>
01,057.096a	pāṇḍos tu jajñire pañca putrā devasamāḥ pṛthak<BR>
01,057.096c	dvayoḥ striyor guṇajyeṣṭhas teṣām āsīd yudhiṣṭhiraḥ<BR>
01,057.097a	dharmād yudhiṣṭhiro jajñe mārutāt tu vṛkodaraḥ<BR>
01,057.097c	indrād dhanaṃjayaḥ śrīmān sarvaśastrabhṛtāṃ varaḥ<BR>
01,057.098a	jajñāte rūpasaṃpannāv aśvibhyāṃ tu yamāv ubhau<BR>
01,057.098c	nakulaḥ sahadevaś ca guruśuśrūṣaṇe ratau<BR>
01,057.099a	tathā putraśataṃ jajñe dhṛtarāṣṭrasya dhīmataḥ<BR>
01,057.099c	duryodhanaprabhṛtayo yuyutsuḥ karaṇas tathā<BR>
01,057.099d*0528_01	tato duḥśāsanaś caiva duḥsahaś cāpi bhārata<BR>
01,057.099d*0528_02	durmarṣaṇo vikarṇaś ca citraseno viviṃśatiḥ<BR>
01,057.099d*0528_03	jayaḥ satyavrataś caiva purumitraś ca bhārata<BR>
01,057.099d*0528_04	vaiśyāputro yuyutsuś ca ekādaśa mahārathāḥ<BR>
01,057.100a	abhimanyuḥ subhadrāyām arjunād abhyajāyata<BR>
01,057.100c	svasrīyo vāsudevasya pautraḥ pāṇḍor mahātmanaḥ<BR>
01,057.101a	pāṇḍavebhyo 'pi pañcabhyaḥ kṛṣṇāyāṃ pañca jajñire<BR>
01,057.101c	kumārā rūpasaṃpannāḥ sarvaśastraviśāradāḥ<BR>
01,057.102a	prativindhyo yudhiṣṭhirāt sutasomo vṛkodarāt<BR>
01,057.102c	arjunāc chrutakīrtis tu śatānīkas tu nākuliḥ<BR>
01,057.103a	tathaiva sahadevāc ca śrutasenaḥ pratāpavān<BR>
01,057.103c	hiḍimbāyāṃ ca bhīmena vane jajñe ghaṭotkacaḥ<BR>
01,057.104a	śikhaṇḍī drupadāj jajñe kanyā putratvam āgatā<BR>
01,057.104c	yāṃ yakṣaḥ puruṣaṃ cakre sthūṇaḥ priyacikīrṣayā<BR>
01,057.105a	kurūṇāṃ vigrahe tasmin samāgacchan bahūny atha<BR>
01,057.105c	rājñāṃ śatasahasrāṇi yotsyamānāni saṃyuge<BR>
01,057.106a	teṣām aparimeyāni nāmadheyāni sarvaśaḥ<BR>
01,057.106c	na śakyaṃ parisaṃkhyātuṃ varṣāṇām ayutair api<BR>
01,057.106e	ete tu kīrtitā mukhyā yair ākhyānam idaṃ tatam<BR>
01,058.001	janamejaya uvāca<BR>
01,058.001a	ya ete kīrtitā brahman ye cānye nānukīrtitāḥ<BR>
01,058.001c	samyak tāñ śrotum icchāmi rājñaś cānyān suvarcasaḥ<BR>
01,058.002a	yadartham iha saṃbhūtā devakalpā mahārathāḥ<BR>
01,058.002c	bhuvi tan me mahābhāga samyag ākhyātum arhasi<BR>
01,058.003	vaiśaṃpāyana uvāca<BR>
01,058.003a	rahasyaṃ khalv idaṃ rājan devānām iti naḥ śrutam<BR>
01,058.003c	tat tu te kathayiṣyāmi namaskṛtvā svayaṃbhuve<BR>
01,058.004a	triḥsaptakṛtvaḥ pṛthivīṃ kṛtvā niḥkṣatriyāṃ purā<BR>
01,058.004c	jāmadagnyas tapas tepe mahendre parvatottame<BR>
01,058.005a	tadā niḥkṣatriye loke bhārgaveṇa kṛte sati<BR>
01,058.005c	brāhmaṇān kṣatriyā rājan garbhārthinyo 'bhicakramuḥ<BR>
01,058.006a	tābhiḥ saha samāpetur brāhmaṇāḥ saṃśitavratāḥ<BR>
01,058.006c	ṛtāv ṛtau naravyāghra na kāmān nānṛtau tathā<BR>
01,058.007a	tebhyas tu lebhire garbhān kṣatriyās tāḥ sahasraśaḥ<BR>
01,058.007c	tataḥ suṣuvire rājan kṣatriyān vīryasaṃmatān<BR>
01,058.007e	kumārāṃś ca kumārīś ca punaḥ kṣatrābhivṛddhaye<BR>
01,058.008a	evaṃ tad brāhmaṇaiḥ kṣatraṃ kṣatriyāsu tapasvibhiḥ<BR>
01,058.008b@040_0001	pranaṣṭam uddhṛtaṃ rājan yathā proktaṃ svayaṃbhuvā<BR>
01,058.008b@040_0002	sarveṣām eva varṇānāṃ pranaṣṭānāṃ mahīpate<BR>
01,058.008b@040_0003	brāhmaṇā eva kurvanti nityam eva yuge yuge<BR>
01,058.008c	jātam ṛdhyata dharmeṇa sudīrgheṇāyuṣānvitam<BR>
01,058.008d*0529_01	kṣatraṃ tadā mahīpāla svadharmaṃ paripāṭhanāt<BR>
01,058.008e	catvāro 'pi tadā varṇā babhūvur brāhmaṇottarāḥ<BR>
01,058.009a	abhyagacchann ṛtau nārīṃ na kāmān nānṛtau tathā<BR>
01,058.009c	tathaivānyāni bhūtāni tiryagyonigatāny api<BR>
01,058.009e	ṛtau dārāṃś ca gacchanti tadā sma bharatarṣabha<BR>
01,058.010a	tato 'vardhanta dharmeṇa sahasraśatajīvinaḥ<BR>
01,058.010c	tāḥ prajāḥ pṛthivīpāla dharmavrataparāyaṇāḥ<BR>
01,058.010e	ādhibhir vyādhibhiś caiva vimuktāḥ sarvaśo narāḥ<BR>
01,058.011a	athemāṃ sāgarāpāṅgāṃ gāṃ gajendragatākhilām<BR>
01,058.011c	adhyatiṣṭhat punaḥ kṣatraṃ saśailavanakānanām<BR>
01,058.012a	praśāsati punaḥ kṣatre dharmeṇemāṃ vasuṃdharām<BR>
01,058.012c	brāhmaṇādyās tadā varṇā lebhire mudam uttamām<BR>
01,058.013a	kāmakrodhodbhavān doṣān nirasya ca narādhipāḥ<BR>
01,058.013c	daṇḍaṃ daṇḍyeṣu dharmeṇa praṇayanto 'nvapālayan<BR>
01,058.014a	tathā dharmapare kṣatre sahasrākṣaḥ śatakratuḥ<BR>
01,058.014c	svādu deśe ca kāle ca vavarṣāpyāyayan prajāḥ<BR>
01,058.015a	na bāla eva mriyate tadā kaś cin narādhipa<BR>
01,058.015c	na ca striyaṃ prajānāti kaś cid aprāptayauvanaḥ<BR>
01,058.016a	evam āyuṣmatībhis tu prajābhir bharatarṣabha<BR>
01,058.016c	iyaṃ sāgaraparyantā samāpūryata medinī<BR>
01,058.017a	ījire ca mahāyajñaiḥ kṣatriyā bahudakṣiṇaiḥ<BR>
01,058.017c	sāṅgopaniṣadān vedān viprāś cādhīyate tadā<BR>
01,058.018a	na ca vikrīṇate brahma brāhmaṇāḥ sma tadā nṛpa<BR>
01,058.018c	na ca śūdrasamābhyāśe vedān uccārayanty uta<BR>
01,058.019a	kārayantaḥ kṛṣiṃ gobhis tathā vaiśyāḥ kṣitāv iha<BR>
01,058.019c	na gām ayuñjanta dhuri kṛśāṅgāś cāpy ajīvayan<BR>
01,058.020a	phenapāṃś ca tathā vatsān na duhanti sma mānavāḥ<BR>
01,058.020c	na kūṭamānair vaṇijaḥ paṇyaṃ vikrīṇate tadā<BR>
01,058.021a	karmāṇi ca naravyāghra dharmopetāni mānavāḥ<BR>
01,058.021c	dharmam evānupaśyantaś cakrur dharmaparāyaṇāḥ<BR>
01,058.022a	svakarmaniratāś cāsan sarve varṇā narādhipa<BR>
01,058.022b*0530_01	dharmam evānuvartante na paśyanti sma kilbiṣam<BR>
01,058.022b*0530_02	babhūvuḥ karmasu sveṣu samyak sarvāḥ prajāḥ sthitāḥ<BR>
01,058.022c	evaṃ tadā naravyāghra dharmo na hrasate kva cit<BR>
01,058.023a	kāle gāvaḥ prasūyante nāryaś ca bharatarṣabha<BR>
01,058.023c	phalanty ṛtuṣu vṛkṣāś ca puṣpāṇi ca phalāni ca<BR>
01,058.024a	evaṃ kṛtayuge samyag vartamāne tadā nṛpa<BR>
01,058.024c	āpūryata mahī kṛtsnā prāṇibhir bahubhir bhṛśam<BR>
01,058.025a	tataḥ samudite loke mānuṣe bharatarṣabha<BR>
01,058.025c	asurā jajñire kṣetre rājñāṃ manujapuṃgava<BR>
01,058.026a	ādityair hi tadā daityā bahuśo nirjitā yudhi<BR>
01,058.026c	aiśvaryād bhraṃśitāś cāpi saṃbabhūvuḥ kṣitāv iha<BR>
01,058.027a	iha devatvam icchanto mānuṣeṣu manasvinaḥ<BR>
01,058.027c	jajñire bhuvi bhūteṣu teṣu teṣv asurā vibho<BR>
01,058.028a	goṣv aśveṣu ca rājendra kharoṣṭramahiṣeṣu ca<BR>
01,058.028c	kravyādeṣu ca bhūteṣu gajeṣu ca mṛgeṣu ca<BR>
01,058.029a	jātair iha mahīpāla jāyamānaiś ca tair mahī<BR>
01,058.029c	na śaśākātmanātmānam iyaṃ dhārayituṃ dharā<BR>
01,058.030a	atha jātā mahīpālāḥ ke cid balasamanvitāḥ<BR>
01,058.030c	diteḥ putrā danoś caiva tasmāl lokād iha cyutāḥ<BR>
01,058.031a	vīryavanto 'valiptās te nānārūpadharā mahīm<BR>
01,058.031c	imāṃ sāgaraparyantāṃ parīyur arimardanāḥ<BR>
01,058.032a	brāhmaṇān kṣatriyān vaiśyāñ śūdrāṃś caivāpy apīḍayan<BR>
01,058.032c	anyāni caiva bhūtāni pīḍayām āsur ojasā<BR>
01,058.033a	trāsayanto vinighnantas tāṃs tān bhūtagaṇāṃś ca te<BR>
01,058.033c	viceruḥ sarvato rājan mahīṃ śatasahasraśaḥ<BR>
01,058.034a	āśramasthān maharṣīṃś ca dharṣayantas tatas tataḥ<BR>
01,058.034c	abrahmaṇyā vīryamadā mattā madabalena ca<BR>
01,058.035a	evaṃ vīryabalotsiktair bhūr iyaṃ tair mahāsuraiḥ<BR>
01,058.035c	pīḍyamānā mahīpāla brahmāṇam upacakrame<BR>
01,058.036a	na hīmāṃ pavano rājan na nāgā na nagā mahīm<BR>
01,058.036c	tadā dhārayituṃ śekur ākrāntāṃ dānavair balāt<BR>
01,058.037a	tato mahī mahīpāla bhārārtā bhayapīḍitā<BR>
01,058.037c	jagāma śaraṇaṃ devaṃ sarvabhūtapitāmaham<BR>
01,058.038a	sā saṃvṛtaṃ mahābhāgair devadvijamaharṣibhiḥ<BR>
01,058.038c	dadarśa devaṃ brahmāṇaṃ lokakartāram avyayam<BR>
01,058.039a	gandharvair apsarobhiś ca bandikarmasu niṣṭhitaiḥ<BR>
01,058.039c	vandyamānaṃ mudopetair vavande cainam etya sā<BR>
01,058.040a	atha vijñāpayām āsa bhūmis taṃ śaraṇārthinī<BR>
01,058.040c	saṃnidhau lokapālānāṃ sarveṣām eva bhārata<BR>
01,058.041a	tat pradhānātmanas tasya bhūmeḥ kṛtyaṃ svayaṃbhuvaḥ<BR>
01,058.041c	pūrvam evābhavad rājan viditaṃ parameṣṭhinaḥ<BR>
01,058.042a	sraṣṭā hi jagataḥ kasmān na saṃbudhyeta bhārata<BR>
01,058.042c	surāsurāṇāṃ lokānām aśeṣeṇa manogatam<BR>
01,058.043a	tam uvāca mahārāja bhūmiṃ bhūmipatir vibhuḥ<BR>
01,058.043c	prabhavaḥ sarvabhūtānām īśaḥ śaṃbhuḥ prajāpatiḥ<BR>
01,058.044a	yadartham asi saṃprāptā matsakāśaṃ vasuṃdhare<BR>
01,058.044c	tadarthaṃ saṃniyokṣyāmi sarvān eva divaukasaḥ<BR>
01,058.044d*0531_01	uttiṣṭha gaccha vasudhe svasthānam iti sāgamat<BR>
01,058.045a	ity uktvā sa mahīṃ devo brahmā rājan visṛjya ca<BR>
01,058.045c	ādideśa tadā sarvān vibudhān bhūtakṛt svayam<BR>
01,058.046a	asyā bhūmer nirasituṃ bhāraṃ bhāgaiḥ pṛthak pṛthak<BR>
01,058.046c	asyām eva prasūyadhvaṃ virodhāyeti cābravīt<BR>
01,058.047a	tathaiva ca samānīya gandharvāpsarasāṃ gaṇān<BR>
01,058.047c	uvāca bhagavān sarvān idaṃ vacanam uttamam<BR>
01,058.047e	svair aṃśaiḥ saṃprasūyadhvaṃ yatheṣṭaṃ mānuṣeṣv iti<BR>
01,058.048a	atha śakrādayaḥ sarve śrutvā suraguror vacaḥ<BR>
01,058.048c	tathyam arthyaṃ ca pathyaṃ ca tasya te jagṛhus tadā<BR>
01,058.049a	atha te sarvaśo 'ṃśaiḥ svair gantuṃ bhūmiṃ kṛtakṣaṇāḥ<BR>
01,058.049c	nārāyaṇam amitraghnaṃ vaikuṇṭham upacakramuḥ<BR>
01,058.050a	yaḥ sa cakragadāpāṇiḥ pītavāsāsitaprabhaḥ<BR>
01,058.050c	padmanābhaḥ surārighnaḥ pṛthucārvañcitekṣaṇaḥ<BR>
01,058.050d*0532_01	prajāpatipatir devaḥ suranātho mahābalaḥ<BR>
01,058.050d*0532_02	śrīvatsāṅko hṛṣīkeśaḥ sarvadaivatapūjitaḥ<BR>
01,058.050d*0533_01	so 'pi janma manuṣyeṣu lebhe suravaro hariḥ<BR>
01,058.051a	taṃ bhuvaḥ śodhanāyendra uvāca puruṣottamam<BR>
01,058.051c	aṃśenāvatarasveti tathety āha ca taṃ hariḥ<BR>
01,059.001	vaiśaṃpāyana uvāca<BR>
01,059.001a	atha nārāyaṇenendraś cakāra saha saṃvidam<BR>
01,059.001c	avatartuṃ mahīṃ svargād aṃśataḥ sahitaḥ suraiḥ<BR>
01,059.002a	ādiśya ca svayaṃ śakraḥ sarvān eva divaukasaḥ<BR>
01,059.002c	nirjagāma punas tasmāt kṣayān nārāyaṇasya ha<BR>
01,059.003a	te 'marārivināśāya sarvalokahitāya ca<BR>
01,059.003c	avateruḥ krameṇemāṃ mahīṃ svargād divaukasaḥ<BR>
01,059.004a	tato brahmarṣivaṃśeṣu pārthivarṣikuleṣu ca<BR>
01,059.004c	jajñire rājaśārdūla yathākāmaṃ divaukasaḥ<BR>
01,059.005a	dānavān rākṣasāṃś caiva gandharvān pannagāṃs tathā<BR>
01,059.005c	puruṣādāni cānyāni jaghnuḥ sattvāny anekaśaḥ<BR>
01,059.006a	dānavā rākṣasāś caiva gandharvāḥ pannagās tathā<BR>
01,059.006c	na tān balasthān bālye 'pi jaghnur bharatasattama<BR>
01,059.007	janamejaya uvāca<BR>
01,059.007*0534_01	dānavānāṃ ca ye mukhyāḥ tathā bhujagarakṣasām<BR>
01,059.007a	devadānavasaṃghānāṃ gandharvāpsarasāṃ tathā<BR>
01,059.007c	mānavānāṃ ca sarveṣāṃ tathā vai yakṣarakṣasām<BR>
01,059.008a	śrotum icchāmi tattvena saṃbhavaṃ kṛtsnam āditaḥ<BR>
01,059.008c	prāṇināṃ caiva sarveṣāṃ sarvaśaḥ sarvavid dhyasi<BR>
01,059.009	vaiśaṃpāyana uvāca<BR>
01,059.009a	hanta te kathayiṣyāmi namaskṛtvā svayaṃbhuve<BR>
01,059.009c	surādīnām ahaṃ samyag lokānāṃ prabhavāpyayam<BR>
01,059.009d*0535_01	prāṇināṃ caiva sarveṣāṃ sarvaśaḥ prabhavāpyayam<BR>
01,059.010a	brahmaṇo mānasāḥ putrā viditāḥ ṣaṇ maharṣayaḥ<BR>
01,059.010c	marīcir atryaṅgirasau pulastyaḥ pulahaḥ kratuḥ<BR>
01,059.011a	marīceḥ kaśyapaḥ putraḥ kaśyapāt tu imāḥ prajāḥ<BR>
01,059.011c	prajajñire mahābhāgā dakṣakanyās trayodaśa<BR>
01,059.012a	aditir ditir danuḥ kālā anāyuḥ siṃhikā muniḥ<BR>
01,059.012c	krodhā prāvā ariṣṭā ca vinatā kapilā tathā<BR>
01,059.013a	kadrūś ca manujavyāghra dakṣakanyaiva bhārata<BR>
01,059.013c	etāsāṃ vīryasaṃpannaṃ putrapautram anantakam<BR>
01,059.014a	adityāṃ dvādaśādityāḥ saṃbhūtā bhuvaneśvarāḥ<BR>
01,059.014c	ye rājan nāmatas tāṃs te kīrtayiṣyāmi bhārata<BR>
01,059.015a	dhātā mitro 'ryamā śakro varuṇaś cāṃśa eva ca<BR>
01,059.015c	bhago vivasvān pūṣā ca savitā daśamas tathā<BR>
01,059.016a	ekādaśas tathā tvaṣṭā viṣṇur dvādaśa ucyate<BR>
01,059.016c	jaghanyajaḥ sa sarveṣām ādityānāṃ guṇādhikaḥ<BR>
01,059.017a	eka eva diteḥ putro hiraṇyakaśipuḥ smṛtaḥ<BR>
01,059.017c	nāmnā khyātās tu tasyeme putrāḥ pañca mahātmanaḥ<BR>
01,059.018a	prahrādaḥ pūrvajas teṣāṃ saṃhrādas tadanantaram<BR>
01,059.018c	anuhrādas tṛtīyo 'bhūt tasmāc ca śibibāṣkalau<BR>
01,059.019a	prahrādasya trayaḥ putrāḥ khyātāḥ sarvatra bhārata<BR>
01,059.019c	virocanaś ca kumbhaś ca nikumbhaś ceti viśrutāḥ<BR>
01,059.020a	virocanasya putro 'bhūd balir ekaḥ pratāpavān<BR>
01,059.020c	baleś ca prathitaḥ putro bāṇo nāma mahāsuraḥ<BR>
01,059.020d*0536_01	rudrasyānucaraḥ śrīmān mahākāleti yaṃ viduḥ<BR>
01,059.021a	catvāriṃśad danoḥ putrāḥ khyātāḥ sarvatra bhārata<BR>
01,059.021c	teṣāṃ prathamajo rājā vipracittir mahāyaśāḥ<BR>
01,059.022a	śambaro namuciś caiva pulomā ceti viśrutaḥ<BR>
01,059.022c	asilomā ca keśī ca durjayaś caiva dānavaḥ<BR>
01,059.023a	ayaḥśirā aśvaśirā ayaḥśaṅkuś ca vīryavān<BR>
01,059.023c	tathā gaganamūrdhā ca vegavān ketumāṃś ca yaḥ<BR>
01,059.024a	svarbhānur aśvo 'śvapatir vṛṣaparvājakas tathā<BR>
01,059.024c	aśvagrīvaś ca sūkṣmaś ca tuhuṇḍaś ca mahāsuraḥ<BR>
01,059.025a	isṛpā ekacakraś ca virūpākṣo harāharau<BR>
01,059.025c	nicandraś ca nikumbhaś ca kupathaḥ kāpathas tathā<BR>
01,059.026a	śarabhaḥ śalabhaś caiva sūryācandramasau tathā<BR>
01,059.026c	iti khyātā danor vaṃśe dānavāḥ parikīrtitāḥ<BR>
01,059.026e	anyau tu khalu devānāṃ sūryācandramasau smṛtau<BR>
01,059.026f*0537_01	anyau dānavamukhyānāṃ sūryācandramasau tathā<BR>
01,059.027a	ime ca vaṃśe prathitāḥ sattvavanto mahābalāḥ<BR>
01,059.027c	danuputrā mahārāja daśa dānavapuṅgavāḥ<BR>
01,059.028a	ekākṣo mṛtapā vīraḥ pralambanarakāv api<BR>
01,059.028c	vātāpiḥ śatrutapanaḥ śaṭhaś caiva mahāsuraḥ<BR>
01,059.029a	gaviṣṭhaś ca danāyuś ca dīrghajihvaś ca dānavaḥ<BR>
01,059.029c	asaṃkhyeyāḥ smṛtās teṣāṃ putrāḥ pautrāś ca bhārata<BR>
01,059.030a	siṃhikā suṣuve putraṃ rāhuṃ candrārkamardanam<BR>
01,059.030c	sucandraṃ candrahantāraṃ tathā candravimardanam<BR>
01,059.031a	krūrasvabhāvaṃ krūrāyāḥ putrapautram anantakam<BR>
01,059.031c	gaṇaḥ krodhavaśo nāma krūrakarmārimardanaḥ<BR>
01,059.032a	anāyuṣaḥ punaḥ putrāś catvāro 'surapuṃgavāḥ<BR>
01,059.032c	vikṣaro balavīrau ca vṛtraś caiva mahāsuraḥ<BR>
01,059.033a	kālāyāḥ prathitāḥ putrāḥ kālakalpāḥ prahāriṇaḥ<BR>
01,059.033c	bhuvi khyātā mahāvīryā dānaveṣu paraṃtapāḥ<BR>
01,059.034a	vināśanaś ca krodhaś ca hantā krodhasya cāparaḥ<BR>
01,059.034c	krodhaśatrus tathaivānyaḥ kāleyā iti viśrutāḥ<BR>
01,059.035a	asurāṇām upādhyāyaḥ śukras tv ṛṣisuto 'bhavat<BR>
01,059.035c	khyātāś cośanasaḥ putrāś catvāro 'surayājakāḥ<BR>
01,059.036a	tvaṣṭāvaras tathātriś ca dvāv anyau mantrakarmiṇau<BR>
01,059.036c	tejasā sūryasaṃkāśā brahmalokaprabhāvanāḥ<BR>
01,059.037a	ity eṣa vaṃśaprabhavaḥ kathitas te tarasvinām<BR>
01,059.037c	asurāṇāṃ surāṇāṃ ca purāṇe saṃśruto mayā<BR>
01,059.038a	eteṣāṃ yad apatyaṃ tu na śakyaṃ tad aśeṣataḥ<BR>
01,059.038c	prasaṃkhyātuṃ mahīpāla guṇabhūtam anantakam<BR>
01,059.039a	tārkṣyaś cāriṣṭanemiś ca tathaiva garuḍāruṇau<BR>
01,059.039c	āruṇir vāruṇiś caiva vainateyā iti smṛtāḥ<BR>
01,059.040a	śeṣo 'nanto vāsukiś ca takṣakaś ca bhujaṃgamaḥ<BR>
01,059.040c	kūrmaś ca kulikaś caiva kādraveyā mahābalāḥ<BR>
01,059.041a	bhīmasenograsenau ca suparṇo varuṇas tathā<BR>
01,059.041c	gopatir dhṛtarāṣṭraś ca sūryavarcāś ca saptamaḥ<BR>
01,059.041d*0538_01	anetro varhaparṇaś ca tathā kāśīpatiś ca saḥ<BR>
01,059.042a	patravān arkaparṇaś ca prayutaś caiva viśrutaḥ<BR>
01,059.042c	bhīmaś citrarathaś caiva vikhyātaḥ sarvavid vaśī<BR>
01,059.043a	tathā śāliśirā rājan pradyumnaś ca caturdaśaḥ<BR>
01,059.043c	kaliḥ pañcadaśaś caiva nāradaś caiva ṣoḍaśaḥ<BR>
01,059.043e	ity ete devagandharvā mauneyāḥ parikīrtitāḥ<BR>
01,059.044a	atas tu bhūtāny anyāni kīrtayiṣyāmi bhārata<BR>
01,059.044c	anavadyām anuvaśām anūnām aruṇāṃ priyām<BR>
01,059.044e	anūpāṃ subhagāṃ bhāsīm iti prāvā vyajāyata<BR>
01,059.045a	siddhaḥ pūrṇaś ca barhī ca pūrṇāśaś ca mahāyaśāḥ<BR>
01,059.045c	brahmacārī ratiguṇaḥ suparṇaś caiva saptamaḥ<BR>
01,059.046a	viśvāvasuś ca bhānuś ca sucandro daśamas tathā<BR>
01,059.046c	ity ete devagandharvāḥ prāveyāḥ parikīrtitāḥ<BR>
01,059.047a	imaṃ tv apsarasāṃ vaṃśaṃ viditaṃ puṇyalakṣaṇam<BR>
01,059.047c	prāvāsūta mahābhāgā devī devarṣitaḥ purā<BR>
01,059.047d*0539_01	menakā sahajanyā ca pārṣṇinā puñjakas tathā<BR>
01,059.047d*0539_02	ghṛtasthalā ghṛtācī ca viśvāsī corvaśī tathā<BR>
01,059.048a	alambusā miśrakeṣī vidyutparṇā tulānaghā<BR>
01,059.048c	aruṇā rakṣitā caiva rambhā tadvan manoramā<BR>
01,059.049a	asitā ca subāhuś ca suvratā subhujā tathā<BR>
01,059.049c	supriyā cātibāhuś ca vikhyātau ca hahāhuhū<BR>
01,059.049e	tumburuś ceti catvāraḥ smṛtā gandharvasattamāḥ<BR>
01,059.049f*0540_01	jānībāhuś ca vikhyātā hāhāhūhūḥ punas tathā<BR>
01,059.050a	amṛtaṃ brāhmaṇā gāvo gandharvāpsarasas tathā<BR>
01,059.050c	apatyaṃ kapilāyās tu purāṇe parikīrtitam<BR>
01,059.051a	iti te sarvabhūtānāṃ saṃbhavaḥ kathito mayā<BR>
01,059.051c	yathāvat parisaṃkhyāto gandharvāpsarasāṃ tathā<BR>
01,059.052a	bhujagānāṃ suparṇānāṃ rudrāṇāṃ marutāṃ tathā<BR>
01,059.052c	gavāṃ ca brāhmaṇānāṃ ca śrīmatāṃ puṇyakarmaṇām<BR>
01,059.053a	āyuṣyaś caiva puṇyaś ca dhanyaḥ śrutisukhāvahaḥ<BR>
01,059.053c	śrotavyaś caiva satataṃ śrāvyaś caivānasūyatā<BR>
01,059.054a	imaṃ tu vaṃśaṃ niyamena yaḥ paṭhen; mahātmanāṃ brāhmaṇadevasaṃnidhau<BR>
01,059.054c	apatyalābhaṃ labhate sa puṣkalaṃ; śriyaṃ yaśaḥ pretya ca śobhanāṃ gatim<BR>
01,060.001	vaiśaṃpāyana uvāca<BR>
01,060.001a	brahmaṇo mānasāḥ putrā viditāḥ ṣaṇ maharṣayaḥ<BR>
01,060.001c	ekādaśa sutāḥ sthāṇoḥ khyātāḥ paramamānasāḥ<BR>
01,060.002a	mṛgavyādhaś ca śarvaś ca nirṛtiś ca mahāyaśāḥ<BR>
01,060.002c	ajaikapād ahirbudhnyaḥ pinākī ca paraṃtapaḥ<BR>
01,060.003a	dahano 'theśvaraś caiva kapālī ca mahādyutiḥ<BR>
01,060.003c	sthāṇur bhavaś ca bhagavān rudrā ekādaśa smṛtāḥ<BR>
01,060.004a	marīcir aṅgirā atriḥ pulastyaḥ pulahaḥ kratuḥ<BR>
01,060.004c	ṣaḍ ete brahmaṇaḥ putrā vīryavanto maharṣayaḥ<BR>
01,060.005a	trayas tv aṅgirasaḥ putrā loke sarvatra viśrutāḥ<BR>
01,060.005c	bṛhaspatir utathyaś ca saṃvartaś ca dhṛtavratāḥ<BR>
01,060.006a	atres tu bahavaḥ putrāḥ śrūyante manujādhipa<BR>
01,060.006c	sarve vedavidaḥ siddhāḥ śāntātmāno maharṣayaḥ<BR>
01,060.007a	rākṣasās tu pulastyasya vānarāḥ kiṃnarās tathā<BR>
01,060.007b*0541_01	yakṣāś ca manujavyāghra putrās tasya ca dhīmataḥ<BR>
01,060.007c	pulahasya mṛgāḥ siṃhā vyāghrāḥ kiṃpuruṣās tathā<BR>
01,060.007d*0542_01	pulahasya sutā rājañ śarabhāś ca prakīrtitāḥ<BR>
01,060.007d*0542_02	siṃhāḥ kiṃpuruṣā vyāghrā ṛkṣā īhāmṛgās tathā<BR>
01,060.008a	kratoḥ kratusamāḥ putrāḥ pataṃgasahacāriṇaḥ<BR>
01,060.008c	viśrutās triṣu lokeṣu satyavrataparāyaṇāḥ<BR>
01,060.009a	dakṣas tv ajāyatāṅguṣṭhād dakṣiṇād bhagavān ṛṣiḥ<BR>
01,060.009c	brahmaṇaḥ pṛthivīpāla putraḥ putravatāṃ varaḥ<BR>
01,060.010a	vāmād ajāyatāṅguṣṭhād bhāryā tasya mahātmanaḥ<BR>
01,060.010c	tasyāṃ pañcāśataṃ kanyāḥ sa evājanayan muniḥ<BR>
01,060.011a	tāḥ sarvās tv anavadyāṅgyaḥ kanyāḥ kamalalocanāḥ<BR>
01,060.011c	putrikāḥ sthāpayām āsa naṣṭaputraḥ prajāpatiḥ<BR>
01,060.012a	dadau sa daśa dharmāya saptaviṃśatim indave<BR>
01,060.012c	divyena vidhinā rājan kaśyapāya trayodaśa<BR>
01,060.013a	nāmato dharmapatnyas tāḥ kīrtyamānā nibodha me<BR>
01,060.013c	kīrtir lakṣmīr dhṛtir medhā puṣṭiḥ śraddhā kriyā tathā<BR>
01,060.014a	buddhir lajjā matiś caiva patnyo dharmasya tā daśa<BR>
01,060.014c	dvārāṇy etāni dharmasya vihitāni svayaṃbhuvā<BR>
01,060.015a	saptaviṃśati somasya patnyo loke pariśrutāḥ<BR>
01,060.015c	kālasya nayane yuktāḥ somapatnyaḥ śubhavratāḥ<BR>
01,060.015e	sarvā nakṣatrayoginyo lokayātrāvidhau sthitāḥ<BR>
01,060.016a	pitāmaho munir devas tasya putraḥ prajāpatiḥ<BR>
01,060.016c	tasyāṣṭau vasavaḥ putrās teṣāṃ vakṣyāmi vistaram<BR>
01,060.017a	dharo dhruvaś ca somaś ca ahaś caivānilo 'nalaḥ<BR>
01,060.017c	pratyūṣaś ca prabhāsaś ca vasavo 'ṣṭāv iti smṛtāḥ<BR>
01,060.018a	dhūmrāyāś ca dharaḥ putro brahmavidyo dhruvas tathā<BR>
01,060.018c	candramās tu manasvinyāḥ śvasāyāḥ śvasanas tathā<BR>
01,060.019a	ratāyāś cāpy ahaḥ putraḥ śāṇḍilyāś ca hutāśanaḥ<BR>
01,060.019c	pratyūṣaś ca prabhāsaś ca prabhātāyāḥ sutau smṛtau<BR>
01,060.020a	dharasya putro draviṇo hutahavyavahas tathā<BR>
01,060.020b*0543_01	āpasya putro vaitaṇḍyaḥ śramaśrānto munis tathā<BR>
01,060.020c	dhruvasya putro bhagavān kālo lokaprakālanaḥ<BR>
01,060.021a	somasya tu suto varcā varcasvī yena jāyate<BR>
01,060.021c	manoharāyāḥ śiśiraḥ prāṇo 'tha ramaṇas tathā<BR>
01,060.022a	ahnaḥ sutaḥ smṛto jyotiḥ śramaḥ śāntas tathā muniḥ<BR>
01,060.022c	agneḥ putraḥ kumāras tu śrīmāñ śaravaṇālayaḥ<BR>
01,060.023a	tasya śākho viśākhaś ca naigameśaś ca pṛṣṭhajaḥ<BR>
01,060.023c	kṛttikābhyupapatteś ca kārttikeya iti smṛtaḥ<BR>
01,060.024a	anilasya śivā bhāryā tasyāḥ putraḥ purojavaḥ<BR>
01,060.024b*0544_01	viśvakarmā mahābhāgo tasya putro manojavaḥ<BR>
01,060.024c	avijñātagatiś caiva dvau putrāv anilasya tu<BR>
01,060.025a	pratyūṣasya viduḥ putram ṛṣiṃ nāmnātha devalam<BR>
01,060.025c	dvau putrau devalasyāpi kṣamāvantau manīṣiṇau<BR>
01,060.025d*0545_01	śaṅkhaś ca likhitaś caiva sarvaśāstraviśāradau<BR>
01,060.026a	bṛhaspates tu bhaginī varastrī brahmacāriṇī<BR>
01,060.026c	yogasiddhā jagat sarvam asaktaṃ vicaraty uta<BR>
01,060.026e	prabhāsasya tu bhāryā sā vasūnām aṣṭamasya ha<BR>
01,060.026f*0546_01	prāsūta viśvakarmāṇaṃ sarvaśilpavatāṃ varam<BR>
01,060.027a	viśvakarmā mahābhāgo jajñe śilpaprajāpatiḥ<BR>
01,060.027c	kartā śilpasahasrāṇāṃ tridaśānāṃ ca vardhakiḥ<BR>
01,060.028a	bhūṣaṇānāṃ ca sarveṣāṃ kartā śilpavatāṃ varaḥ<BR>
01,060.028c	yo divyāni vimānāni devatānāṃ cakāra ha<BR>
01,060.029a	manuṣyāś copajīvanti yasya śilpaṃ mahātmanaḥ<BR>
01,060.029c	pūjayanti ca yaṃ nityaṃ viśvakarmāṇam avyayam<BR>
01,060.030a	stanaṃ tu dakṣiṇaṃ bhittvā brahmaṇo naravigrahaḥ<BR>
01,060.030c	niḥsṛto bhagavān dharmaḥ sarvalokasukhāvahaḥ<BR>
01,060.031a	trayas tasya varāḥ putrāḥ sarvabhūtamanoharāḥ<BR>
01,060.031c	śamaḥ kāmaś ca harṣaś ca tejasā lokadhāriṇaḥ<BR>
01,060.032a	kāmasya tu ratir bhāryā śamasya prāptir aṅganā<BR>
01,060.032c	nandī tu bhāryā harṣasya yatra lokāḥ pratiṣṭhitāḥ<BR>
01,060.033a	marīceḥ kaśyapaḥ putraḥ kaśyapasya surāsurāḥ<BR>
01,060.033c	jajñire nṛpaśārdūla lokānāṃ prabhavas tu saḥ<BR>
01,060.034a	tvāṣṭrī tu savitur bhāryā vaḍavārūpadhāriṇī<BR>
01,060.034c	asūyata mahābhāgā sāntarikṣe 'śvināv ubhau<BR>
01,060.035a	dvādaśaivāditeḥ putrāḥ śakramukhyā narādhipa<BR>
01,060.035c	teṣām avarajo viṣṇur yatra lokāḥ pratiṣṭhitāḥ<BR>
01,060.036a	trayas triṃśata ity ete devās teṣām ahaṃ tava<BR>
01,060.036c	anvayaṃ saṃpravakṣyāmi pakṣaiś ca kulato gaṇān<BR>
01,060.037a	rudrāṇām aparaḥ pakṣaḥ sādhyānāṃ marutāṃ tathā<BR>
01,060.037c	vasūnāṃ bhārgavaṃ vidyād viśvedevāṃs tathaiva ca<BR>
01,060.038a	vainateyas tu garuḍo balavān aruṇas tathā<BR>
01,060.038c	bṛhaspatiś ca bhagavān ādityeṣv eva gaṇyate<BR>
01,060.039a	aśvibhyāṃ guhyakān viddhi sarvauṣadhyas tathā paśūn<BR>
01,060.039c	eṣa devagaṇo rājan kīrtitas te 'nupūrvaśaḥ<BR>
01,060.039e	yaṃ kīrtayitvā manujaḥ sarvapāpaiḥ pramucyate<BR>
01,060.040a	brahmaṇo hṛdayaṃ bhittvā niḥsṛto bhagavān bhṛguḥ<BR>
01,060.040c	bhṛgoḥ putraḥ kavir vidvāñ śukraḥ kavisuto grahaḥ<BR>
01,060.041a	trailokyaprāṇayātrārthe varṣāvarṣe bhayābhaye<BR>
01,060.041c	svayaṃbhuvā niyuktaḥ san bhuvanaṃ paridhāvati<BR>
01,060.042a	yogācāryo mahābuddhir daityānām abhavad guruḥ<BR>
01,060.042c	surāṇāṃ cāpi medhāvī brahmacārī yatavrataḥ<BR>
01,060.042d*0547_01	ṣaṇḍāmārkau prathamataḥ prathitāv ugratejasau<BR>
01,060.043a	tasmin niyukte vibhunā yogakṣemāya bhārgave<BR>
01,060.043c	anyam utpādayām āsa putraṃ bhṛgur aninditam<BR>
01,060.044a	cyavanaṃ dīptatapasaṃ dharmātmānaṃ manīṣiṇam<BR>
01,060.044c	yaḥ sa roṣāc cyuto garbhān mātur mokṣāya bhārata<BR>
01,060.044d*0548_01	āsīt tasya sukanyā vai bhāryā cāpi mahātmanaḥ<BR>
01,060.045a	āruṣī tu manoḥ kanyā tasya patnī manīṣiṇaḥ<BR>
01,060.045c	aurvas tasyāṃ samabhavad ūruṃ bhittvā mahāyaśāḥ<BR>
01,060.045e	mahātapā mahātejā bāla eva guṇair yutaḥ<BR>
01,060.046a	ṛcīkas tasya putras tu jamadagnis tato 'bhavat<BR>
01,060.046c	jamadagnes tu catvāra āsan putrā mahātmanaḥ<BR>
01,060.047a	rāmas teṣāṃ jaghanyo 'bhūd ajaghanyair guṇair yutaḥ<BR>
01,060.047c	sarvaśastrāstrakuśalaḥ kṣatriyāntakaro vaśī<BR>
01,060.048a	aurvasyāsīt putraśataṃ jamadagnipurogamam<BR>
01,060.048c	teṣāṃ putrasahasrāṇi babhūvur bhṛguvistaraḥ<BR>
01,060.049a	dvau putrau brahmaṇas tv anyau yayos tiṣṭhati lakṣaṇam<BR>
01,060.049c	loke dhātā vidhātā ca yau sthitau manunā saha<BR>
01,060.050a	tayor eva svasā devī lakṣmīḥ padmagṛhā śubhā<BR>
01,060.050c	tasyās tu mānasāḥ putrās turagā vyomacāriṇaḥ<BR>
01,060.051a	varuṇasya bhāryā jyeṣṭhā tu śukrād devī vyajāyata<BR>
01,060.051c	tasyāḥ putraṃ balaṃ viddhi surāṃ ca suranandinīm<BR>
01,060.052a	prajānām annakāmānām anyonyaparibhakṣaṇāt<BR>
01,060.052c	adharmas tatra saṃjātaḥ sarvabhūtavināśanaḥ<BR>
01,060.053a	tasyāpi nirṛtir bhāryā nairṛtā yena rākṣasāḥ<BR>
01,060.053c	ghorās tasyās trayaḥ putrāḥ pāpakarmaratāḥ sadā<BR>
01,060.053e	bhayo mahābhayaś caiva mṛtyur bhūtāntakas tathā<BR>
01,060.053f*0549_01	na tasya bhāryā putro vā kaś cid asty antako hi saḥ<BR>
01,060.054a	kākīṃ śyenīṃ ca bhāsīṃ ca dhṛtarāṣṭrīṃ tathā śukīm<BR>
01,060.054c	tāmrā tu suṣuve devī pañcaitā lokaviśrutāḥ<BR>
01,060.054d*0550_01	bhāryā garutmataś caiva bhāsī krauñcī śukī tathā<BR>
01,060.054d*0550_02	caturthī dhṛtarāṣṭrī ca tāsv apatyān nibodha me<BR>
01,060.055a	ulūkān suṣuve kākī śyenī śyenān vyajāyata<BR>
01,060.055c	bhāsī bhāsān ajanayad gṛdhrāṃś caiva janādhipa<BR>
01,060.056a	dhṛtarāṣṭrī tu haṃsāṃś ca kalahaṃsāṃś ca sarvaśaḥ<BR>
01,060.056c	cakravākāṃś ca bhadraṃ te prajajñe sā tu bhāminī<BR>
01,060.057a	śukī vijajñe dharmajña śukān eva manasvinī<BR>
01,060.057c	kalyāṇaguṇasaṃpannā sarvalakṣaṇapūjitā<BR>
01,060.058a	nava krodhavaśā nārīḥ prajajñe 'py ātmasaṃbhavāḥ<BR>
01,060.058c	mṛgīṃ ca mṛgamandāṃ ca hariṃ bhadramanām api<BR>
01,060.059a	mātaṅgīm atha śārdūlīṃ śvetāṃ surabhim eva ca<BR>
01,060.059c	sarvalakṣaṇasaṃpannāṃ surasāṃ ca yaśasvinīm<BR>
01,060.060a	apatyaṃ tu mṛgāḥ sarve mṛgyā naravarātmaja<BR>
01,060.060c	ṛkṣāś ca mṛgamandāyāḥ sṛmarāś camarā api<BR>
01,060.061a	tatas tv airāvataṃ nāgaṃ jajñe bhadramanā sutam<BR>
01,060.061c	airāvataḥ sutas tasyā devanāgo mahāgajaḥ<BR>
01,060.062a	haryāś ca harayo 'patyaṃ vānarāś ca tarasvinaḥ<BR>
01,060.062c	golāṅgūlāṃś ca bhadraṃ te haryāḥ putrān pracakṣate<BR>
01,060.063a	prajajñe tv atha śārdūlī siṃhān vyāghrāṃś ca bhārata<BR>
01,060.063c	dvīpinaś ca mahābhāga sarvān eva na saṃśayaḥ<BR>
01,060.064a	mātaṅgyās tv atha mātaṅgā apatyāni narādhipa<BR>
01,060.064c	diśāgajaṃ tu śvetākhyaṃ śvetājanayad āśugam<BR>
01,060.065a	tathā duhitarau rājan surabhir vai vyajāyata<BR>
01,060.065c	rohiṇīṃ caiva bhadraṃ te gandharvīṃ ca yaśasvinīm<BR>
01,060.065d*0551_01	vimalām api bhadraṃ te amalām api bhārata<BR>
01,060.065e	rohiṇyāṃ jajñire gāvo gandharvyāṃ vājinaḥ sutāḥ<BR>
01,060.066a	surasājanayan nāgān rājan kadrūś ca pannagān<BR>
01,060.066b*0552_01	irāyāṃ kanyakā jātās tisraḥ kamalalocanāḥ<BR>
01,060.066b*0552_02	vanaspatīnāṃ vṛkṣāṇāṃ vīrudhāṃ caiva mātaraḥ<BR>
01,060.066b*0552_03	latāruhe ca dve prokte vīrudhā eva tāḥ smṛtāḥ<BR>
01,060.066b*0552_04	gṛhṇanti ye 'pi tāḥ puṣpaṃ phalāni tarasā pṛthak<BR>
01,060.066b*0552_05	tato sutās te vijñeyās tān evāhur vanaspatīn<BR>
01,060.066b*0552_06	puṣpaiḥ phalagrahān vṛkṣān ruhāyāḥ prasavaṃ viduḥ<BR>
01,060.066b*0552_07	latāgulmāni vallyaś ca tvaksāratṛṇajātayaḥ<BR>
01,060.066b*0552_08	vīrudho yāḥ prajās tasyās tatra vaṃśaḥ samāpyate<BR>
01,060.066c	sapta piṇḍaphalān vṛkṣān analāpi vyajāyata<BR>
01,060.066e	analāyāḥ śukī putrī kadrvās tu surasā sutā<BR>
01,060.067a	aruṇasya bhāryā śyenī tu vīryavantau mahābalau<BR>
01,060.067c	saṃpātiṃ janayām āsa tathaiva ca jaṭāyuṣam<BR>
01,060.067d*0553_01	kadrūr nāgam anantaṃ ca prajajñe dharaṇīdharam<BR>
01,060.067e	dvau putrau vinatāyās tu vikhyātau garuḍāruṇau<BR>
01,060.068a	ity eṣa sarvabhūtānāṃ mahatāṃ manujādhipa<BR>
01,060.068c	prabhavaḥ kīrtitaḥ samyaṅ mayā matimatāṃ vara<BR>
01,060.069a	yaṃ śrutvā puruṣaḥ samyak pūto bhavati pāpmanaḥ<BR>
01,060.069c	sarvajñatāṃ ca labhate gatim agryāṃ ca vindati<BR>
01,061.001	janamejaya uvāca<BR>
01,061.001a	devānāṃ dānavānāṃ ca yakṣāṇām atha rakṣasām<BR>
01,061.001b*0554_01	siṃhavyāghramṛgāṇāṃ ca pannagānāṃ patatriṇām<BR>
01,061.001c	anyeṣāṃ caiva bhūtānāṃ sarveṣāṃ bhagavann aham<BR>
01,061.002a	śrotum icchāmi tattvena mānuṣeṣu mahātmanām<BR>
01,061.002c	janma karma ca bhūtānām eteṣām anupūrvaśaḥ<BR>
01,061.003	vaiśaṃpāyana uvāca<BR>
01,061.003a	mānuṣeṣu manuṣyendra saṃbhūtā ye divaukasaḥ<BR>
01,061.003c	prathamaṃ dānavāṃś caiva tāṃs te vakṣyāmi sarvaśaḥ<BR>
01,061.004a	vipracittir iti khyāto ya āsīd dānavarṣabhaḥ<BR>
01,061.004c	jarāsaṃdha iti khyātaḥ sa āsīn manujarṣabhaḥ<BR>
01,061.005a	diteḥ putras tu yo rājan hiraṇyakaśipuḥ smṛtaḥ<BR>
01,061.005c	sa jajñe mānuṣe loke śiśupālo nararṣabhaḥ<BR>
01,061.006a	saṃhrāda iti vikhyātaḥ prahrādasyānujas tu yaḥ<BR>
01,061.006c	sa śalya iti vikhyāto jajñe bāhlīkapuṃgavaḥ<BR>
01,061.007a	anuhrādas tu tejasvī yo 'bhūt khyāto jaghanyajaḥ<BR>
01,061.007c	dhṛṣṭaketur iti khyātaḥ sa āsīn manujeśvaraḥ<BR>
01,061.008a	yas tu rājañ śibir nāma daiteyaḥ parikīrtitaḥ<BR>
01,061.008c	druma ity abhivikhyātaḥ sa āsīd bhuvi pārthivaḥ<BR>
01,061.009a	bāṣkalo nāma yas teṣām āsīd asurasattamaḥ<BR>
01,061.009c	bhagadatta iti khyātaḥ sa āsīn manujeśvaraḥ<BR>
01,061.010a	ayaḥśirā aśvaśirā ayaḥśaṅkuś ca vīryavān<BR>
01,061.010c	tathā gaganamūrdhā ca vegavāṃś cātra pañcamaḥ<BR>
01,061.011a	pañcaite jajñire rājan vīryavanto mahāsurāḥ<BR>
01,061.011c	kekayeṣu mahātmānaḥ pārthivarṣabhasattamāḥ<BR>
01,061.012a	ketumān iti vikhyāto yas tato 'nyaḥ pratāpavān<BR>
01,061.012c	amitaujā iti khyātaḥ pṛthivyāṃ so 'bhavann nṛpaḥ<BR>
01,061.013a	svarbhānur iti vikhyātaḥ śrīmān yas tu mahāsuraḥ<BR>
01,061.013c	ugrasena iti khyāta ugrakarmā narādhipaḥ<BR>
01,061.014a	yas tv aśva iti vikhyātaḥ śrīmān āsīn mahāsuraḥ<BR>
01,061.014c	aśoko nāma rājāsīn mahāvīryaparākramaḥ<BR>
01,061.015a	tasmād avarajo yas tu rājann aśvapatiḥ smṛtaḥ<BR>
01,061.015c	daiteyaḥ so 'bhavad rājā hārdikyo manujarṣabhaḥ<BR>
01,061.016a	vṛṣaparveti vikhyātaḥ śrīmān yas tu mahāsuraḥ<BR>
01,061.016c	dīrghaprajña iti khyātaḥ pṛthivyāṃ so 'bhavan nṛpaḥ<BR>
01,061.017a	ajakas tv anujo rājan ya āsīd vṛṣaparvaṇaḥ<BR>
01,061.017c	sa malla iti vikhyātaḥ pṛthivyām abhavan nṛpaḥ<BR>
01,061.018a	aśvagrīva iti khyātaḥ sattvavān yo mahāsuraḥ<BR>
01,061.018c	rocamāna iti khyātaḥ pṛthivyāṃ so 'bhavan nṛpaḥ<BR>
01,061.019a	sūkṣmas tu matimān rājan kīrtimān yaḥ prakīrtitaḥ<BR>
01,061.019c	bṛhanta iti vikhyātaḥ kṣitāv āsīt sa pārthivaḥ<BR>
01,061.020a	tuhuṇḍa iti vikhyāto ya āsīd asurottamaḥ<BR>
01,061.020c	senābindur iti khyātaḥ sa babhūva narādhipaḥ<BR>
01,061.021a	isṛpā nāma yas teṣām asurāṇāṃ balādhikaḥ<BR>
01,061.021c	pāpajin nāma rājāsīd bhuvi vikhyātavikramaḥ<BR>
01,061.022a	ekacakra iti khyāta āsīd yas tu mahāsuraḥ<BR>
01,061.022c	prativindhya iti khyāto babhūva prathitaḥ kṣitau<BR>
01,061.023a	virūpākṣas tu daiteyaś citrayodhī mahāsuraḥ<BR>
01,061.023c	citravarmeti vikhyātaḥ kṣitāv āsīt sa pārthivaḥ<BR>
01,061.024a	haras tv ariharo vīra āsīd yo dānavottamaḥ<BR>
01,061.024c	suvāstur iti vikhyātaḥ sa jajñe manujarṣabhaḥ<BR>
01,061.025a	aharas tu mahātejāḥ śatrupakṣakṣayaṃkaraḥ<BR>
01,061.025c	bāhlīko nāma rājā sa babhūva prathitaḥ kṣitau<BR>
01,061.026a	nicandraś candravaktraś ca ya āsīd asurottamaḥ<BR>
01,061.026c	muñjakeśa iti khyātaḥ śrīmān āsīt sa pārthivaḥ<BR>
01,061.027a	nikumbhas tv ajitaḥ saṃkhye mahāmatir ajāyata<BR>
01,061.027c	bhūmau bhūmipatiḥ śreṣṭho devādhipa iti smṛtaḥ<BR>
01,061.028a	śarabho nāma yas teṣāṃ daiteyānāṃ mahāsuraḥ<BR>
01,061.028c	pauravo nāma rājarṣiḥ sa babhūva nareṣv iha<BR>
01,061.028d*0555_01	kāpathas tu mahāvīryaḥ śrīmān rājan mahāsuraḥ<BR>
01,061.028d*0555_02	supārśva iti vikhyātaḥ kṣitau jajñe mahīpatiḥ<BR>
01,061.028d*0555_03	krathas tu rājan rājarṣiḥ kṣitau jajñe mahāsuraḥ<BR>
01,061.028d*0555_04	pārvateya iti khyātaḥ kāñcanācalasaṃnibhaḥ<BR>
01,061.029a	dvitīyaḥ śalabhas teṣām asurāṇāṃ babhūva yaḥ<BR>
01,061.029c	prahrādo nāma bāhlīkaḥ sa babhūva narādhipaḥ<BR>
01,061.030a	candras tu ditijaśreṣṭho loke tārādhipopamaḥ<BR>
01,061.030b*0556_01	candravarmeti vikhyātaḥ kāmbojānāṃ narādhipaḥ<BR>
01,061.030b*0556_02	arka ity abhivikhyāto yas tu dānavapuṃgavaḥ<BR>
01,061.030c	ṛṣiko nāma rājarṣir babhūva nṛpasattamaḥ<BR>
01,061.031a	mṛtapā iti vikhyāto ya āsīd asurottamaḥ<BR>
01,061.031c	paścimānūpakaṃ viddhi taṃ nṛpaṃ nṛpasattama<BR>
01,061.032a	gaviṣṭhas tu mahātejā yaḥ prakhyāto mahāsuraḥ<BR>
01,061.032c	drumasena iti khyātaḥ pṛthivyāṃ so 'bhavan nṛpaḥ<BR>
01,061.033a	mayūra iti vikhyātaḥ śrīmān yas tu mahāsuraḥ<BR>
01,061.033c	sa viśva iti vikhyāto babhūva pṛthivīpatiḥ<BR>
01,061.034a	suparṇa iti vikhyātas tasmād avarajas tu yaḥ<BR>
01,061.034c	kālakīrtir iti khyātaḥ pṛthivyāṃ so 'bhavan nṛpaḥ<BR>
01,061.035a	candrahanteti yas teṣāṃ kīrtitaḥ pravaro 'suraḥ<BR>
01,061.035c	śunako nāma rājarṣiḥ sa babhūva narādhipaḥ<BR>
01,061.036a	vināśanas tu candrasya ya ākhyāto mahāsuraḥ<BR>
01,061.036c	jānakir nāma rājarṣiḥ sa babhūva narādhipaḥ<BR>
01,061.037a	dīrghajihvas tu kauravya ya ukto dānavarṣabhaḥ<BR>
01,061.037c	kāśirāja iti khyātaḥ pṛthivyāṃ pṛthivīpatiḥ<BR>
01,061.038a	grahaṃ tu suṣuve yaṃ taṃ siṃhī candrārkamardanam<BR>
01,061.038c	krātha ity abhivikhyātaḥ so 'bhavan manujādhipaḥ<BR>
01,061.039a	anāyuṣas tu putrāṇāṃ caturṇāṃ pravaro 'suraḥ<BR>
01,061.039c	vikṣaro nāma tejasvī vasumitro 'bhavan nṛpaḥ<BR>
01,061.040a	dvitīyo vikṣarādyas tu narādhipa mahāsuraḥ<BR>
01,061.040c	pāṃsurāṣṭrādhipa iti viśrutaḥ so 'bhavan nṛpaḥ<BR>
01,061.041a	balavīra iti khyāto yas tv āsīd asurottamaḥ<BR>
01,061.041c	pauṇḍramatsyaka ity eva sa babhūva narādhipaḥ<BR>
01,061.042a	vṛtra ity abhivikhyāto yas tu rājan mahāsuraḥ<BR>
01,061.042c	maṇimān nāma rājarṣiḥ sa babhūva narādhipaḥ<BR>
01,061.043a	krodhahanteti yas tasya babhūvāvarajo 'suraḥ<BR>
01,061.043c	daṇḍa ity abhivikhyātaḥ sa āsīn nṛpatiḥ kṣitau<BR>
01,061.044a	krodhavardhana ity eva yas tv anyaḥ parikīrtitaḥ<BR>
01,061.044c	daṇḍadhāra iti khyātaḥ so 'bhavan manujeśvaraḥ<BR>
01,061.045a	kālakāyās tu ye putrās teṣām aṣṭau narādhipāḥ<BR>
01,061.045c	jajñire rājaśārdūla śārdūlasamavikramāḥ<BR>
01,061.046a	magadheṣu jayatsenaḥ śrīmān āsīt sa pārthivaḥ<BR>
01,061.046c	aṣṭānāṃ pravaras teṣāṃ kāleyānāṃ mahāsuraḥ<BR>
01,061.047a	dvitīyas tu tatas teṣāṃ śrīmān harihayopamaḥ<BR>
01,061.047c	aparājita ity eva sa babhūva narādhipaḥ<BR>
01,061.048a	tṛtīyas tu mahārāja mahābāhur mahāsuraḥ<BR>
01,061.048c	niṣādādhipatir jajñe bhuvi bhīmaparākramaḥ<BR>
01,061.049a	teṣām anyatamo yas tu caturthaḥ parikīrtitaḥ<BR>
01,061.049c	śreṇimān iti vikhyātaḥ kṣitau rājarṣisattamaḥ<BR>
01,061.050a	pañcamas tu babhūvaiṣāṃ pravaro yo mahāsuraḥ<BR>
01,061.050c	mahaujā iti vikhyāto babhūveha paraṃtapaḥ<BR>
01,061.051a	ṣaṣṭhas tu matimān yo vai teṣām āsīn mahāsuraḥ<BR>
01,061.051c	abhīrur iti vikhyātaḥ kṣitau rājarṣisattamaḥ<BR>
01,061.051d*0557_01	saptamas tu babhūvaiṣāṃ pravaro yo mahāsuraḥ<BR>
01,061.052a	samudrasenaś ca nṛpas teṣām evābhavad gaṇāt<BR>
01,061.052c	viśrutaḥ sāgarāntāyāṃ kṣitau dharmārthatattvavit<BR>
01,061.053a	bṛhan nāmāṣṭamas teṣāṃ kāleyānāṃ paraṃtapaḥ<BR>
01,061.053c	babhūva rājan dharmātmā sarvabhūtahite rataḥ<BR>
01,061.053d*0558_01	kupathas tv atha vikhyāto dānavānāṃ mahābalaḥ<BR>
01,061.053d*0558_02	pārvatīya iti khyātaḥ kāñcanācalasaṃnibhaḥ<BR>
01,061.053d*0558_03	krathanas tu mahāvīryaḥ śrīmān rājan mahāsuraḥ<BR>
01,061.053d*0558_04	supārśva iti vikhyātaḥ kṣitau jajñe mahīpatiḥ<BR>
01,061.053d*0558_05	asurāṇāṃ tu yaḥ sūryaḥ śrīmān rājan mahāsuraḥ<BR>
01,061.053d*0558_06	darado nāma bāhlīko varaḥ sarvamahīkṣitām<BR>
01,061.054a	gaṇaḥ krodhavaśo nāma yas te rājan prakīrtitaḥ<BR>
01,061.054c	tataḥ saṃjajñire vīrāḥ kṣitāv iha narādhipāḥ<BR>
01,061.055a	nandikaḥ karṇaveṣṭaś ca siddhārthaḥ kīṭakas tathā<BR>
01,061.055c	suvīraś ca subāhuś ca mahāvīro 'tha bāhlikaḥ<BR>
01,061.056a	krodho vicityaḥ surasaḥ śrīmān nīlaś ca bhūmipaḥ<BR>
01,061.056c	vīradhāmā ca kauravya bhūmipālaś ca nāmataḥ<BR>
01,061.057a	dantavaktraś ca nāmāsīd durjayaś caiva nāmataḥ<BR>
01,061.057c	rukmī ca nṛpaśārdūlo rājā ca janamejayaḥ<BR>
01,061.058a	āṣāḍho vāyuvegaś ca bhūritejās tathaiva ca<BR>
01,061.058c	ekalavyaḥ sumitraś ca vāṭadhāno 'tha gomukhaḥ<BR>
01,061.059a	kārūṣakāś ca rājānaḥ kṣemadhūrtis tathaiva ca<BR>
01,061.059c	śrutāyur uddhavaś caiva bṛhatsenas tathaiva ca<BR>
01,061.060a	kṣemogratīrthaḥ kuharaḥ kaliṅgeṣu narādhipaḥ<BR>
01,061.060c	matimāṃś ca manuṣyendra īśvaraś ceti viśrutaḥ<BR>
01,061.061a	gaṇāt krodhavaśād evaṃ rājapūgo 'bhavat kṣitau<BR>
01,061.061c	jātaḥ purā mahārāja mahākīrtir mahābalaḥ<BR>
01,061.061d*0559_01	kālanemir iti khyāto dānavānāṃ mahābalaḥ<BR>
01,061.061d*0559_02	sa kaṃsa iti vikhyāta ugrasenasuto balī<BR>
01,061.062a	yas tv āsīd devako nāma devarājasamadyutiḥ<BR>
01,061.062c	sa gandharvapatir mukhyaḥ kṣitau jajñe narādhipaḥ<BR>
01,061.063a	bṛhaspater bṛhatkīrter devarṣer viddhi bhārata<BR>
01,061.063c	aṃśād droṇaṃ samutpannaṃ bhāradvājam ayonijam<BR>
01,061.064a	dhanvināṃ nṛpaśārdūla yaḥ sa sarvāstravittamaḥ<BR>
01,061.064c	bṛhatkīrtir mahātejāḥ saṃjajñe manujeṣv iha<BR>
01,061.065a	dhanurvede ca vede ca yaṃ taṃ vedavido viduḥ<BR>
01,061.065c	variṣṭham indrakarmāṇaṃ droṇaṃ svakulavardhanam<BR>
01,061.066a	mahādevāntakābhyāṃ ca kāmāt krodhāc ca bhārata<BR>
01,061.066c	ekatvam upapannānāṃ jajñe śūraḥ paraṃtapaḥ<BR>
01,061.067a	aśvatthāmā mahāvīryaḥ śatrupakṣakṣayaṃkaraḥ<BR>
01,061.067c	vīraḥ kamalapatrākṣaḥ kṣitāv āsīn narādhipa<BR>
01,061.068a	jajñire vasavas tv aṣṭau gaṅgāyāṃ śaṃtanoḥ sutāḥ<BR>
01,061.068c	vasiṣṭhasya ca śāpena niyogād vāsavasya ca<BR>
01,061.069a	teṣām avarajo bhīṣmaḥ kurūṇām abhayaṃkaraḥ<BR>
01,061.069c	matimān vedavid vāgmī śatrupakṣakṣayaṃkaraḥ<BR>
01,061.070a	jāmadagnyena rāmeṇa yaḥ sa sarvavidāṃ varaḥ<BR>
01,061.070c	ayudhyata mahātejā bhārgaveṇa mahātmanā<BR>
01,061.071a	yas tu rājan kṛpo nāma brahmarṣir abhavat kṣitau<BR>
01,061.071c	rudrāṇāṃ taṃ gaṇād viddhi saṃbhūtam atipauruṣam<BR>
01,061.072a	śakunir nāma yas tv āsīd rājā loke mahārathaḥ<BR>
01,061.072c	dvāparaṃ viddhi taṃ rājan saṃbhūtam arimardanam<BR>
01,061.073a	sātyakiḥ satyasaṃdhas tu yo 'sau vṛṣṇikulodvahaḥ<BR>
01,061.073c	pakṣāt sa jajñe marutāṃ devānām arimardanaḥ<BR>
01,061.074a	drupadaś cāpi rājarṣis tata evābhavad gaṇāt<BR>
01,061.074c	mānuṣe nṛpa loke 'smin sarvaśastrabhṛtāṃ varaḥ<BR>
01,061.075a	tataś ca kṛtavarmāṇaṃ viddhi rājañ janādhipam<BR>
01,061.075c	jātam apratikarmāṇaṃ kṣatriyarṣabhasattamam<BR>
01,061.076a	marutāṃ tu gaṇād viddhi saṃjātam arimardanam<BR>
01,061.076c	virāṭaṃ nāma rājarṣiṃ pararāṣṭrapratāpanam<BR>
01,061.077a	ariṣṭāyās tu yaḥ putro haṃsa ity abhiviśrutaḥ<BR>
01,061.077c	sa gandharvapatir jajñe kuruvaṃśavivardhanaḥ<BR>
01,061.078a	dhṛtarāṣṭra iti khyātaḥ kṛṣṇadvaipāyanād api<BR>
01,061.078c	dīrghabāhur mahātejāḥ prajñācakṣur narādhipaḥ<BR>
01,061.078e	mātur doṣād ṛṣeḥ kopād andha eva vyajāyata<BR>
01,061.078f*0560_01	tasyaivāvarajo bhrātā mahāsattvo mahābalaḥ<BR>
01,061.078f*0560_02	sa pāṇḍur iti vikhyātaḥ satyadharmarataḥ śuciḥ<BR>
01,061.078f*0561_01	marutāṃ tu gaṇād vīraḥ sarvaśastrabhṛtāṃ varaḥ<BR>
01,061.078f*0561_02	pāṇḍur jajñe mahābhāga tava pūrvapitāmahaḥ<BR>
01,061.079a	atres tu sumahābhāgaṃ putraṃ putravatāṃ varam<BR>
01,061.079c	viduraṃ viddhi loke 'smiñ jātaṃ buddhimatāṃ varam<BR>
01,061.080a	kaler aṃśāt tu saṃjajñe bhuvi duryodhano nṛpaḥ<BR>
01,061.080c	durbuddhir durmatiś caiva kurūṇām ayaśaskaraḥ<BR>
01,061.081a	jagato yaḥ sa sarvasya vidviṣṭaḥ kalipūruṣaḥ<BR>
01,061.081c	yaḥ sarvāṃ ghātayām āsa pṛthivīṃ puruṣādhamaḥ<BR>
01,061.081e	yena vairaṃ samuddīptaṃ bhūtāntakaraṇaṃ mahat<BR>
01,061.082a	paulastyā bhrātaraḥ sarve jajñire manujeṣv iha<BR>
01,061.082c	śataṃ duḥśāsanādīnāṃ sarveṣāṃ krūrakarmaṇām<BR>
01,061.083a	durmukho duḥsahaś caiva ye cānye nānuśabditāḥ<BR>
01,061.083c	duryodhanasahāyās te paulastyā bharatarṣabha<BR>
01,061.083d@041_0001	janamejaya uvāca<BR>
01,061.083d@041_0001	vaiśyāputro yuyutsuś ca dhārtarāṣṭraḥ śatādhikaḥ<BR>
01,061.083d@041_0002	jyeṣṭhānujyeṣṭhatāṃ caiva nāmadheyāni vā vibho<BR>
01,061.083d@041_0003	vaiśaṃpāyana uvāca<BR>
01,061.083d@041_0003	dhṛtarāṣṭrasya putrāṇām ānupūrvyeṇa kīrtaya<BR>
01,061.083d@041_0004	duryodhano yuyutsuś ca rājan duḥśāsanas tathā<BR>
01,061.083d@041_0005	duḥsaho duḥśalaś caiva durmukhaś ca tathāparaḥ<BR>
01,061.083d@041_0006	viviṃśatir vikarṇaś ca jalasaṃdhaḥ sulocanaḥ<BR>
01,061.083d@041_0007	vindānuvindau durdharṣaḥ subāhur duṣpradharṣaṇaḥ<BR>
01,061.083d@041_0008	durmarṣaṇo durmukhaś ca duṣkarṇaḥ karṇa eva ca<BR>
01,061.083d@041_0009	citropacitrau citrākṣaś cārucitrāṅgadaś ca ha<BR>
01,061.083d@041_0010	durmado duṣpraharṣaś ca vivitsur vikaṭaḥ samaḥ<BR>
01,061.083d@041_0011	ūrṇanābhaḥ sunābhaś ca tathā nandopanandakau<BR>
01,061.083d@041_0012	senāpatiḥ suṣeṇaś ca kuṇḍodaramahodarau<BR>
01,061.083d@041_0013	citrabāhuś citravarmā suvarmā durvimocanaḥ<BR>
01,061.083d@041_0014	ayobāhur mahābāhuś citracāpasukuṇḍalau<BR>
01,061.083d@041_0015	bhīmavego bhīmabalo balākī balavardhanaḥ<BR>
01,061.083d@041_0016	ugrāyudho bhīmaśaraḥ kanakāyur dṛḍhāyudhaḥ<BR>
01,061.083d@041_0017	dṛḍhavarmā dṛḍhakṣatraḥ somakīrtir anūdaraḥ<BR>
01,061.083d@041_0018	jarāsaṃdho dṛḍhasaṃdhaḥ satyasaṃdhaḥ sahasravāk<BR>
01,061.083d@041_0019	ugraśravā ugrasenaḥ senānīr duṣparājayaḥ<BR>
01,061.083d@041_0020	aparājitaḥ paṇḍitako viśālākṣo durādharaḥ<BR>
01,061.083d@041_0021	dṛḍhahastaḥ suhastaś ca vātavegasuvarcasau<BR>
01,061.083d@041_0022	ādityaketur bahvāśī nāgadantograyāyinau<BR>
01,061.083d@041_0023	kavacī niṣaṅgī pāśī daṇḍadhāro dhanurgrahaḥ<BR>
01,061.083d@041_0024	ugro bhīmaratho vīro vīrabāhur alolupaḥ<BR>
01,061.083d@041_0025	abhayo raudrakarmā ca tathā dṛḍharathaś ca yaḥ<BR>
01,061.083d@041_0026	anādhṛṣyaḥ kuṇḍabhedī virāvī dīrghalocanaḥ<BR>
01,061.083d@041_0027	dīrghabāhur mahābāhur vyūḍhoruḥ kanakadhvajaḥ<BR>
01,061.083d@041_0028	kuṇḍāśī virajāś caiva duḥśalā ca śatādhikā<BR>
01,061.083d@041_0029	vaiśyāputro yuyutsuś ca dhārtarāṣṭraḥ śatādhikaḥ<BR>
01,061.083d@041_0030	etad ekaśataṃ rājan kanyā caikā prakīrtitā<BR>
01,061.083d@041_0031	nāmadheyānupūrvyā ca jyeṣṭhānujyeṣṭhatāṃ viduḥ<BR>
01,061.083d@041_0032	sarve tv atirathāḥ śūrāḥ sarve yuddhaviśāradāḥ<BR>
01,061.083d@041_0033	sarve vedavidaś caiva rājaśāstre ca pāragāḥ<BR>
01,061.083d@041_0034	sarve saṃsargavidyāsu vidyābhijanaśobhinaḥ<BR>
01,061.083d@041_0035	sarveṣām anurūpāś ca kṛtā dārā mahīpate<BR>
01,061.083d@041_0036	duḥśalāṃ caiva samaye sindhurājāya kauravaḥ<BR>
01,061.083d@041_0037	jayadrathāya pradadau saubalānumate tadā<BR>
01,061.084a	dharmasyāṃśaṃ tu rājānaṃ viddhi rājan yudhiṣṭhiram<BR>
01,061.084c	bhīmasenaṃ tu vātasya devarājasya cārjunam<BR>
01,061.085a	aśvinos tu tathaivāṃśau rūpeṇāpratimau bhuvi<BR>
01,061.085c	nakulaḥ sahadevaś ca sarvalokamanoharau<BR>
01,061.086a	yaḥ suvarcā iti khyātaḥ somaputraḥ pratāpavān<BR>
01,061.086c	abhimanyur bṛhatkīrtir arjunasya suto 'bhavat<BR>
01,061.086d@042_0001	yasyāvataraṇe rājan surān somo 'bravīd vacaḥ<BR>
01,061.086d@042_0002	nāhaṃ dadyāṃ priyaṃ putraṃ preyāṃsam api jīvitāt<BR>
01,061.086d@042_0003	samayaḥ kriyatām eṣa na śakyam ativartitum<BR>
01,061.086d@042_0004	surakāryaṃ hi naḥ kāryam asurāṇāṃ kṣitau vadhaḥ<BR>
01,061.086d@042_0005	tatra yāsyatyayaṃ varcā na ca sthāsyati me ciram<BR>
01,061.086d@042_0006	aindrir naras tu bhavitā yasya nārāyaṇaḥ sakhā<BR>
01,061.086d@042_0007	so 'rjunety abhivikhyātaḥ pāṇḍoḥ putraḥ pratāpavān<BR>
01,061.086d@042_0008	tasyāyaṃ bhavitā putro bālo bhuvi mahārathaḥ<BR>
01,061.086d@042_0009	tatra ṣoḍaśa varṣāṇi sthāsyaty amarasattamāḥ<BR>
01,061.086d@042_0010	asya ṣoḍaśavarṣasya sa saṃgrāmo bhaviṣyati<BR>
01,061.086d@042_0011	yatrāṃśā vaḥ kariṣyanti karma dānavasūdanam<BR>
01,061.086d@042_0012	naranārāyaṇābhyāṃ tu sa saṃgrāmo vinākṛtaḥ<BR>
01,061.086d@042_0013	cakravyūhaṃ samāsthāya yodhayiṣyanti cāsurāḥ<BR>
01,061.086d@042_0014	vimukhāñ śātravān sarvān kārayiṣyati me sutaḥ<BR>
01,061.086d@042_0015	bālaḥ praviśya taṃ vyūham abhedyaṃ vicariṣyati<BR>
01,061.086d@042_0016	mahārathānāṃ vīrāṇāṃ kadanaṃ ca kariṣyati<BR>
01,061.086d@042_0017	sarveṣāṃ caiva śatrūṇāṃ caturthāṃśaṃ nayiṣyati<BR>
01,061.086d@042_0018	dinārdhena mahābāhuḥ pretarājapuraṃ prati<BR>
01,061.086d@042_0019	tato mahārathair vīraiḥ sametya bahubhī raṇe<BR>
01,061.086d@042_0020	dinakṣaye mahābāhur mayā bhūyaḥ sameṣyati<BR>
01,061.086d@042_0021	ekaṃ vaṃśakaraṃ vīraṃ putraṃ vai janayiṣyati<BR>
01,061.086d@042_0022	pranaṣṭaṃ bhārataṃ vaṃśaṃ sa bhūyo dhārayiṣyati<BR>
01,061.086d@042_0023	etat somavacaḥ śrutvā tathāstv iti divaukasaḥ<BR>
01,061.086d@042_0024	pratyūcuḥ sahitāḥ sarve tārādhipam apūjayan<BR>
01,061.086d@042_0025	evaṃ te kathitaṃ rājaṃs tava janma pituḥ pituḥ<BR>
01,061.087a	agner aṃśaṃ tu viddhi tvaṃ dhṛṣṭadyumnaṃ mahāratham<BR>
01,061.087c	śikhaṇḍinam atho rājan strīpuṃsaṃ viddhi rākṣasam<BR>
01,061.088a	draupadeyāś ca ye pañca babhūvur bharatarṣabha<BR>
01,061.088c	viśvedevagaṇān rājaṃs tān viddhi bharatarṣabha<BR>
01,061.088d*0562_01	bhīmasenād rākṣasendro guhyakebhyas tv ajāyata<BR>
01,061.088d*0562_02	jayasya parirakṣārthaṃ sa hi sṛṣṭo mahātmanā<BR>
01,061.088d*0563_01	sarveṣāṃ devatābhāgaṃ dattvā viddhi mahīpate<BR>
01,061.088d@043_0001	prativindhyaḥ sutasomaḥ śrutakīrtis tathāparaḥ<BR>
01,061.088d@043_0002	nākuliś ca śatānīkaḥ śrutasenaś ca vīryavān<BR>
01,061.088d@043_0003	śūro nāma yaduśreṣṭho vasudevapitābhavat<BR>
01,061.088d@043_0004	tasya kanyā pṛthā nāma rūpeṇāsadṛśī bhuvi<BR>
01,061.088d@043_0005	pituḥ svasrīyaputrāya so 'napatyāya vīryavān<BR>
01,061.088d@043_0006	agram agre pratijñāya svasyāpatyasya vai tadā<BR>
01,061.088d@043_0007	agrajāteti tāṃ kanyāṃ śūro 'nugrahakāṅkṣayā<BR>
01,061.088d@043_0008	adadat kuntibhojāya sa tāṃ duhitaraṃ tadā<BR>
01,061.088d@043_0009	sā niyuktā pitur gehe brāhmaṇātithipūjane<BR>
01,061.088d@043_0010	ugraṃ paryacarad ghoraṃ brāhmaṇaṃ saṃśitavratam<BR>
01,061.088d@043_0011	nigūḍhaniścayaṃ dharme yaṃ taṃ durvāsasaṃ viduḥ<BR>
01,061.088d@043_0012	tam ugraṃ śaṃsitātmānaṃ sarvayatnair atoṣayat<BR>
01,061.088d@043_0013	tuṣṭo 'bhicārasaṃyuktam ācacakṣe yathāvidhi<BR>
01,061.088d@043_0014	uvāca caināṃ bhagavān prīto 'smi subhage tava<BR>
01,061.088d@043_0015	yaṃ yaṃ devaṃ tvam etena mantreṇāvāhayiṣyasi<BR>
01,061.088d@043_0016	tasya tasya prasādāt tvaṃ devi putrāñ janiṣyasi<BR>
01,061.088d@043_0017	evam uktā ca sā bālā tadā kautūhalānvitā<BR>
01,061.088d@043_0018	kanyā satī devam arkam ājuhāva yaśasvinī<BR>
01,061.088d@043_0019	prakāśakarmā tapanas tasyāṃ garbhaṃ dadhau tadā<BR>
01,061.088d@043_0020	ajījanat sutaṃ cāsyāṃ sarvaśastrabhṛtāṃ varam<BR>
01,061.088d@043_0021	sakuṇḍalaṃ sakavacaṃ devagarbhaṃ śriyānvitam<BR>
01,061.088d@043_0022	divākarasamaṃ dīptyā cārusarvāṅgabhūṣaṇam<BR>
01,061.088d@043_0023	nigūhayantī jātaṃ vai bandhupakṣabhayāt tadā<BR>
01,061.088d@043_0024	utsasarja jale kuntī taṃ kumāraṃ yaśasvinam<BR>
01,061.088d@043_0025	tam utsṛṣṭaṃ jale garbhaṃ rādhābhartā mahāyaśāḥ<BR>
01,061.088d@043_0026	rādhāyāḥ kalpayām āsa putraṃ so 'dhirathas tadā<BR>
01,061.088d@043_0027	cakratur nāmadheyaṃ ca tasya bālasya tāv ubhau<BR>
01,061.088d@043_0028	dampatī vasuṣeṇeti dikṣu sarvāsu viśrutam<BR>
01,061.088d@043_0029	sa vardhamāno balavān sarvāstreṣūttamo 'bhavat<BR>
01,061.088d@043_0030	ā pṛṣṭhatāpāc ca tadā jajāpa japatāṃ varaḥ<BR>
01,061.088d@043_0031	yasmin kāle japann āste dhīmān satyaparākramaḥ<BR>
01,061.088d@043_0032	nādeyaṃ brāhmaṇeṣv āsīt tasmin kāle mahātmanaḥ<BR>
01,061.088d@043_0033	tam indro brāhmaṇo bhūtvā putrārthe bhūtabhāvanaḥ<BR>
01,061.088d@043_0034	yayāce kuṇḍale vīraṃ kavacaṃ ca sahāṅgajam<BR>
01,061.088d@043_0035	utkṛtya karṇo hy adadat kuṇḍale kavacaṃ ca tat<BR>
01,061.088d@043_0036	śaktiṃ śakro 'dadat tasmai vismitaś cedam abravīt<BR>
01,061.088d@043_0037	devāsuramanuṣyāṇāṃ gandharvoragarakṣasām<BR>
01,061.088d@043_0038	yasmin kṣepsyasi durdharṣa sa eko na bhaviṣyati<BR>
01,061.088d@043_0039	purā nāma tu tasyāsīd vasuṣeṇeti viśrutam<BR>
01,061.088d@043_0040	tato vaikartanaḥ karṇaḥ karmaṇā tena so 'bhavat<BR>
01,061.089a	āmuktakavacaḥ karṇo yas tu jajñe mahārathaḥ<BR>
01,061.089b*0564_01	karṇa ity abhivikhyātaḥ pṛthāyāḥ prathamaḥ sutaḥ<BR>
01,061.089b*0564_02	sa tu sūtakule vīro vavṛdhe rājasattama<BR>
01,061.089b*0564_03	karṇaṃ naravaraśreṣṭhaṃ śreṣṭhaṃ sarvadhanuṣmatām<BR>
01,061.089b*0564_04	duryodhanasya sacivaṃ mantriṇaṃ śakuneḥ samam<BR>
01,061.089c	divākarasya taṃ viddhi devasyāṃśam anuttamam<BR>
01,061.090a	yas tu nārāyaṇo nāma devadevaḥ sanātanaḥ<BR>
01,061.090b*0565_01	vaśitā sarvabhūtānāṃ saṃhartā cāparājitaḥ<BR>
01,061.090c	tasyāṃśo mānuṣeṣv āsīd vāsudevaḥ pratāpavān<BR>
01,061.091a	śeṣasyāṃśas tu nāgasya baladevo mahābalaḥ<BR>
01,061.091c	sanatkumāraṃ pradyumnaṃ viddhi rājan mahaujasam<BR>
01,061.092a	evam anye manuṣyendra bahavo 'ṃśā divaukasām<BR>
01,061.092c	jajñire vasudevasya kule kulavivardhanāḥ<BR>
01,061.093a	gaṇas tv apsarasāṃ yo vai mayā rājan prakīrtitaḥ<BR>
01,061.093c	tasya bhāgaḥ kṣitau jajñe niyogād vāsavasya ca<BR>
01,061.094a	tāni ṣoḍaśa devīnāṃ sahasrāṇi narādhipa<BR>
01,061.094c	babhūvur mānuṣe loke nārāyaṇaparigrahaḥ<BR>
01,061.095a	śriyas tu bhāgaḥ saṃjajñe ratyarthaṃ pṛthivītale<BR>
01,061.095b*0566_01	bhīṣmakasya kule sādhvī rukmiṇī nāma nāmataḥ<BR>
01,061.095b*0566_02	draupadī tv atha saṃjajñe śacībhāgād aninditā<BR>
01,061.095c	drupadasya kule kanyā vedimadhyād aninditā<BR>
01,061.096a	nātihrasvā na mahatī nīlotpalasugandhinī<BR>
01,061.096c	padmāyatākṣī suśroṇī asitāyatamūrdhajā<BR>
01,061.097a	sarvalakṣaṇasaṃpannā vaiḍūryamaṇisaṃnibhā<BR>
01,061.097c	pañcānāṃ puruṣendrāṇāṃ cittapramathinī rahaḥ<BR>
01,061.098a	siddhir dhṛtiś ca ye devyau pañcānāṃ mātarau tu te<BR>
01,061.098c	kuntī mādrī ca jajñāte matis tu subalātmajā<BR>
01,061.099a	iti devāsurāṇāṃ te gandharvāpsarasāṃ tathā<BR>
01,061.099c	aṃśāvataraṇaṃ rājan rākṣasānāṃ ca kīrtitam<BR>
01,061.100a	ye pṛthivyāṃ samudbhūtā rājāno yuddhadurmadāḥ<BR>
01,061.100c	mahātmāno yadūnāṃ ca ye jātā vipule kule<BR>
01,061.100d*0567_01	ye ca yasmin kule jātā rājāno bhūritejasaḥ<BR>
01,061.100d*0568_01	brāhmaṇāḥ kṣatriyā vaiśyā mayā te parikīrtitāḥ<BR>
01,061.100d*0569_01	ete tu mukhyāḥ kathitā mayā te rājasattama<BR>
01,061.101a	dhanyaṃ yaśasyaṃ putrīyam āyuṣyaṃ vijayāvaham<BR>
01,061.101c	idam aṃśāvataraṇaṃ śrotavyam anasūyatā<BR>
01,061.102a	aṃśāvataraṇaṃ śrutvā devagandharvarakṣasām<BR>
01,061.102c	prabhavāpyayavit prājño na kṛcchreṣv avasīdati<BR>
01,062.001	janamejaya uvāca<BR>
01,062.001a	tvattaḥ śrutam idaṃ brahman devadānavarakṣasām<BR>
01,062.001c	aṃśāvataraṇaṃ samyag gandharvāpsarasāṃ tathā<BR>
01,062.002*0570_01	dharmārthakāmasahitaṃ rājarṣīṇāṃ prakīrtitam<BR>
01,062.002*0570_02	pavitraṃ kīrtyamānaṃ me nibodhedaṃ manīṣiṇām<BR>
01,062.002*0571=00	janamejayaḥ<BR>
01,062.002*0571_01	bhagavan vistareṇeha bharatasya mahātmanaḥ<BR>
01,062.002*0571_02	janma karma ca śuśrūṣus tan me śaṃsitum arhasi<BR>
01,062.002a	imaṃ tu bhūya icchāmi kurūṇāṃ vaṃśam āditaḥ<BR>
01,062.002c	kathyamānaṃ tvayā vipra viprarṣigaṇasaṃnidhau<BR>
01,062.003	vaiśaṃpāyana uvāca<BR>
01,062.003a	pauravāṇāṃ vaṃśakaro duḥṣanto nāma vīryavān<BR>
01,062.003c	pṛthivyāś caturantāyā goptā bharatasattama<BR>
01,062.004a	caturbhāgaṃ bhuvaḥ kṛtsnaṃ sa bhuṅkte manujeśvaraḥ<BR>
01,062.004c	samudrāvaraṇāṃś cāpi deśān sa samitiṃjayaḥ<BR>
01,062.005a	āmlecchāṭavikān sarvān sa bhuṅkte ripumardanaḥ<BR>
01,062.005c	ratnākarasamudrāntāṃś cāturvarṇyajanāvṛtān<BR>
01,062.006a	na varṇasaṃkarakaro nākṛṣyakarakṛjjanaḥ<BR>
01,062.006c	na pāpakṛt kaś cid āsīt tasmin rājani śāsati<BR>
01,062.007a	dharmyāṃ ratiṃ sevamānā dharmārthāv abhipedire<BR>
01,062.007c	tadā narā naravyāghra tasmiñ janapadeśvare<BR>
01,062.008a	nāsīc corabhayaṃ tāta na kṣudhābhayam aṇv api<BR>
01,062.008c	nāsīd vyādhibhayaṃ cāpi tasmiñ janapadeśvare<BR>
01,062.009a	svair dharmai remire varṇā daive karmaṇi niḥspṛhāḥ<BR>
01,062.009c	tam āśritya mahīpālam āsaṃś caivākutobhayāḥ<BR>
01,062.010a	kālavarṣī ca parjanyaḥ sasyāni phalavanti ca<BR>
01,062.010c	sarvaratnasamṛddhā ca mahī vasumatī tadā<BR>
01,062.010d*0572_01	svakarmaniratā viprā nānṛtaṃ teṣu vidyate<BR>
01,062.011a	sa cādbhutamahāvīryo vajrasaṃhanano yuvā<BR>
01,062.011c	udyamya mandaraṃ dorbhyāṃ haret savanakānanam<BR>
01,062.012a	dhanuṣy atha gadāyuddhe tsarupraharaṇeṣu ca<BR>
01,062.012c	nāgapṛṣṭhe 'śvapṛṣṭhe ca babhūva pariniṣṭhitaḥ<BR>
01,062.013a	bale viṣṇusamaś cāsīt tejasā bhāskaropamaḥ<BR>
01,062.013c	akṣubdhatve 'rṇavasamaḥ sahiṣṇutve dharāsamaḥ<BR>
01,062.014a	saṃmataḥ sa mahīpālaḥ prasannapurarāṣṭravān<BR>
01,062.014c	bhūyo dharmaparair bhāvair viditaṃ janam āvasat<BR>
01,063.000*0573=00	janamejaya uvāca<BR>
01,063.000*0573_01	saṃbhavaṃ bharatasyāhaṃ caritaṃ ca mahāmateḥ<BR>
01,063.000*0573_02	śakuntalāyāś cotpattiṃ śrotum icchāmi tattvataḥ<BR>
01,063.000*0573_03	duṣyantena ca vīreṇa yathā prāptā śakuntalā<BR>
01,063.000*0573_04	taṃ vai puruṣasiṃhasya bhagavan vistaraṃ tv aham<BR>
01,063.000*0573_05	śrotum icchāmi tattvajña sarvaṃ matimatāṃ vara<BR>
01,063.001	vaiśaṃpāyana uvāca<BR>
01,063.001a	sa kadā cin mahābāhuḥ prabhūtabalavāhanaḥ<BR>
01,063.001c	vanaṃ jagāma gahanaṃ hayanāgaśatair vṛtaḥ<BR>
01,063.002a	khaḍgaśaktidharair vīrair gadāmusalapāṇibhiḥ<BR>
01,063.002c	prāsatomarahastaiś ca yayau yodhaśatair vṛtaḥ<BR>
01,063.003a	siṃhanādaiś ca yodhānāṃ śaṅkhadundubhinisvanaiḥ<BR>
01,063.003c	rathanemisvanaiś cāpi sanāgavarabṛṃhitaiḥ<BR>
01,063.003d*0574_01	nānāyudhadharaiś cāpi nānāveṣadharais tathā<BR>
01,063.004a	heṣitasvanamiśraiś ca kṣveḍitāsphoṭitasvanaiḥ<BR>
01,063.004c	āsīt kilakilāśabdas tasmin gacchati pārthive<BR>
01,063.005a	prāsādavaraśṛṅgasthāḥ parayā nṛpaśobhayā<BR>
01,063.005c	dadṛśus taṃ striyas tatra śūram ātmayaśaskaram<BR>
01,063.006a	śakropamam amitraghnaṃ paravāraṇavāraṇam<BR>
01,063.006b*0575_01	balena caturaṅgeṇa vṛtaḥ paramavalgunā<BR>
01,063.006c	paśyantaḥ strīgaṇās tatra śastrapāṇiṃ sma menire<BR>
01,063.007a	ayaṃ sa puruṣavyāghro raṇe 'dbhutaparākramaḥ<BR>
01,063.007c	yasya bāhubalaṃ prāpya na bhavanty asuhṛdgaṇāḥ<BR>
01,063.008a	iti vāco bruvantyas tāḥ striyaḥ premṇā narādhipam<BR>
01,063.008c	tuṣṭuvuḥ puṣpavṛṣṭīś ca sasṛjus tasya mūrdhani<BR>
01,063.009a	tatra tatra ca viprendraiḥ stūyamānaḥ samantataḥ<BR>
01,063.009c	niryayau parayā prītyā vanaṃ mṛgajighāṃsayā<BR>
01,063.009d*0576_01	taṃ devarājapratimaṃ mattavāraṇadhūrgatam<BR>
01,063.009d*0576_02	dvijakṣatriyaviṭśūdrā niryāntam anujagmire<BR>
01,063.009d*0576_03	dadṛśur vardhamānās te āśīrbhiś ca jayena ca<BR>
01,063.010a	sudūram anujagmus taṃ paurajānapadās tadā<BR>
01,063.010c	nyavartanta tataḥ paścād anujñātā nṛpeṇa ha<BR>
01,063.011a	suparṇapratimenātha rathena vasudhādhipaḥ<BR>
01,063.011c	mahīm āpūrayām āsa ghoṣeṇa tridivaṃ tathā<BR>
01,063.012a	sa gacchan dadṛśe dhīmān nandanapratimaṃ vanam<BR>
01,063.012c	bilvārkakhadirākīrṇaṃ kapitthadhavasaṃkulam<BR>
01,063.013a	viṣamaṃ parvataprasthair aśmabhiś ca samāvṛtam<BR>
01,063.013c	nirjalaṃ nirmanuṣyaṃ ca bahuyojanam āyatam<BR>
01,063.013e	mṛgasaṃghair vṛtaṃ ghorair anyaiś cāpi vanecaraiḥ<BR>
01,063.014a	tad vanaṃ manujavyāghraḥ sabhṛtyabalavāhanaḥ<BR>
01,063.014c	loḍayām āsa duḥṣantaḥ sūdayan vividhān mṛgān<BR>
01,063.015a	bāṇagocarasaṃprāptāṃs tatra vyāghragaṇān bahūn<BR>
01,063.015c	pātayām āsa duḥṣanto nirbibheda ca sāyakaiḥ<BR>
01,063.016a	dūrasthān sāyakaiḥ kāṃś cid abhinat sa nararṣabhaḥ<BR>
01,063.016c	abhyāśam āgatāṃś cānyān khaḍgena nirakṛntata<BR>
01,063.017a	kāṃś cid eṇān sa nirjaghne śaktyā śaktimatāṃ varaḥ<BR>
01,063.017c	gadāmaṇḍalatattvajñaś cacārāmitavikramaḥ<BR>
01,063.018a	tomarair asibhiś cāpi gadāmusalakarpaṇaiḥ<BR>
01,063.018c	cacāra sa vinighnan vai vanyāṃs tatra mṛgadvijān<BR>
01,063.019a	rājñā cādbhutavīryeṇa yodhaiś ca samarapriyaiḥ<BR>
01,063.019c	loḍyamānaṃ mahāraṇyaṃ tatyajuś ca mahāmṛgāḥ<BR>
01,063.020a	tatra vidrutasaṃghāni hatayūthapatīni ca<BR>
01,063.020c	mṛgayūthāny athautsukyāc chabdaṃ cakrus tatas tataḥ<BR>
01,063.021a	śuṣkāṃ cāpi nadīṃ gatvā jalanairāśyakarśitāḥ<BR>
01,063.021c	vyāyāmaklāntahṛdayāḥ patanti sma vicetasaḥ<BR>
01,063.022a	kṣutpipāsāparītāś ca śrāntāś ca patitā bhuvi<BR>
01,063.022c	ke cit tatra naravyāghrair abhakṣyanta bubhukṣitaiḥ<BR>
01,063.023a	ke cid agnim athotpādya samidhya ca vanecarāḥ<BR>
01,063.023c	bhakṣayanti sma māṃsāni prakuṭya vidhivat tadā<BR>
01,063.024a	tatra ke cid gajā mattā balinaḥ śastravikṣatāḥ<BR>
01,063.024c	saṃkocyāgrakarān bhītāḥ pradravanti sma vegitāḥ<BR>
01,063.025a	śakṛnmūtraṃ sṛjantaś ca kṣarantaḥ śoṇitaṃ bahu<BR>
01,063.025c	vanyā gajavarās tatra mamṛdur manujān bahūn<BR>
01,063.026a	tad vanaṃ balameghena śaradhāreṇa saṃvṛtam<BR>
01,063.026c	vyarocan mahiṣākīrṇaṃ rājñā hatamahāmṛgam<BR>
01,064.001	vaiśaṃpāyana uvāca<BR>
01,064.001a	tato mṛgasahasrāṇi hatvā vipulavāhanaḥ<BR>
01,064.001b*0577_01	tato meghaghanaprakhyaṃ siddhacāraṇasevitam<BR>
01,064.001b*0577_02	vanam ālokayām āsa nagarād yojanadvaye<BR>
01,064.001b*0577_03	mṛgān anucaran vanyāñ śrameṇa paripīḍitaḥ<BR>
01,064.001b*0577_04	mṛgān anucaraṃś caiva vegenāśvān acodayat<BR>
01,064.001c	rājā mṛgaprasaṅgena vanam anyad viveśa ha<BR>
01,064.002a	eka evottamabalaḥ kṣutpipāsāsamanvitaḥ<BR>
01,064.002c	sa vanasyāntam āsādya mahad īriṇam āsadat<BR>
01,064.003a	tac cāpy atītya nṛpatir uttamāśramasaṃyutam<BR>
01,064.003c	manaḥprahlādajananaṃ dṛṣṭikāntam atīva ca<BR>
01,064.003e	śītamārutasaṃyuktaṃ jagāmānyan mahad vanam<BR>
01,064.004a	puṣpitaiḥ pādapaiḥ kīrṇam atīva sukhaśādvalam<BR>
01,064.004c	vipulaṃ madhurārāvair nāditaṃ vihagais tathā<BR>
01,064.004d*0578_01	puṃskokilaninādaiś ca jhillīkagaṇanāditam<BR>
01,064.005a	pravṛddhaviṭapair vṛkṣaiḥ sukhacchāyaiḥ samāvṛtam<BR>
01,064.005c	ṣaṭpadāghūrṇitalataṃ lakṣmyā paramayā yutam<BR>
01,064.006a	nāpuṣpaḥ pādapaḥ kaś cin nāphalo nāpi kaṇṭakī<BR>
01,064.006c	ṣaṭpadair vāpy anākīrṇas tasmin vai kānane 'bhavat<BR>
01,064.007a	vihagair nāditaṃ puṣpair alaṃkṛtam atīva ca<BR>
01,064.007c	sarvartukusumair vṛkṣair atīva sukhaśādvalam<BR>
01,064.007e	manoramaṃ maheṣvāso viveśa vanam uttamam<BR>
01,064.008a	mārutāgalitās tatra drumāḥ kusumaśālinaḥ<BR>
01,064.008c	puṣpavṛṣṭiṃ vicitrāṃ sma vyasṛjaṃs te punaḥ punaḥ<BR>
01,064.009a	divaspṛśo 'tha saṃghuṣṭāḥ pakṣibhir madhurasvaraiḥ<BR>
01,064.009c	virejuḥ pādapās tatra vicitrakusumāmbarāḥ<BR>
01,064.010a	teṣāṃ tatra pravāleṣu puṣpabhārāvanāmiṣu<BR>
01,064.010c	ruvanti rāvaṃ vihagāḥ ṣaṭpadaiḥ sahitā mṛdu<BR>
01,064.011a	tatra pradeśāṃś ca bahūn kusumotkaramaṇḍitān<BR>
01,064.011c	latāgṛhaparikṣiptān manasaḥ prītivardhanān<BR>
01,064.011e	saṃpaśyan sa mahātejā babhūva muditas tadā<BR>
01,064.012a	parasparāśliṣṭaśākhaiḥ pādapaiḥ kusumācitaiḥ<BR>
01,064.012c	aśobhata vanaṃ tat tair mahendradhvajasaṃnibhaiḥ<BR>
01,064.012d*0579_01	siddhacāraṇasaṃghaiś ca gandharvāpsarasāṃ gaṇaiḥ<BR>
01,064.012d*0579_02	sevitaṃ vanam atyarthaṃ mattavāraṇakiṃnaraiḥ<BR>
01,064.013a	sukhaśītaḥ sugandhī ca puṣpareṇuvaho 'nilaḥ<BR>
01,064.013c	parikrāman vane vṛkṣān upaitīva riraṃsayā<BR>
01,064.014a	evaṃguṇasamāyuktaṃ dadarśa sa vanaṃ nṛpaḥ<BR>
01,064.014c	nadīkacchodbhavaṃ kāntam ucchritadhvajasaṃnibham<BR>
01,064.015a	prekṣamāṇo vanaṃ tat tu suprahṛṣṭavihaṃgamam<BR>
01,064.015c	āśramapravaraṃ ramyaṃ dadarśa ca manoramam<BR>
01,064.016a	nānāvṛkṣasamākīrṇaṃ saṃprajvalitapāvakam<BR>
01,064.016b*0580_01	taṃ tadāpratimaṃ śrīmān āśramaṃ pratyapūjayat<BR>
01,064.016c	yatibhir vālakhilyaiś ca vṛtaṃ munigaṇānvitam<BR>
01,064.017a	agnyāgāraiś ca bahubhiḥ puṣpasaṃstarasaṃstṛtam<BR>
01,064.017c	mahākacchair bṛhadbhiś ca vibhrājitam atīva ca<BR>
01,064.018a	mālinīm abhito rājan nadīṃ puṇyāṃ sukhodakām<BR>
01,064.018c	naikapakṣigaṇākīrṇāṃ tapovanamanoramām<BR>
01,064.018e	tatra vyālamṛgān saumyān paśyan prītim avāpa saḥ<BR>
01,064.019a	taṃ cāpy atirathaḥ śrīmān āśramaṃ pratyapadyata<BR>
01,064.019c	devalokapratīkāśaṃ sarvataḥ sumanoharam<BR>
01,064.020a	nadīm āśramasaṃśliṣṭāṃ puṇyatoyāṃ dadarśa saḥ<BR>
01,064.020c	sarvaprāṇabhṛtāṃ tatra jananīm iva viṣṭhitām<BR>
01,064.021a	sacakravākapulināṃ puṣpaphenapravāhinīm<BR>
01,064.021c	sakiṃnaragaṇāvāsāṃ vānararkṣaniṣevitām<BR>
01,064.022a	puṇyasvādhyāyasaṃghuṣṭāṃ pulinair upaśobhitām<BR>
01,064.022c	mattavāraṇaśārdūlabhujagendraniṣevitām<BR>
01,064.022d*0581_01	tasyās tīre bhagavataḥ kāśyapasya mahātmanaḥ<BR>
01,064.022d*0581_02	āśramapravaraṃ puṇyaṃ maharṣigaṇasevitam<BR>
01,064.023a	nadīm āśramasaṃbaddhāṃ dṛṣṭvāśramapadaṃ tathā<BR>
01,064.023c	cakārābhipraveśāya matiṃ sa nṛpatis tadā<BR>
01,064.024a	alaṃkṛtaṃ dvīpavatyā mālinyā ramyatīrayā<BR>
01,064.024c	naranārāyaṇasthānaṃ gaṅgayevopaśobhitam<BR>
01,064.024e	mattabarhiṇasaṃghuṣṭaṃ praviveśa mahad vanam<BR>
01,064.025a	tat sa caitrarathaprakhyaṃ samupetya nareśvaraḥ<BR>
01,064.025c	atīva guṇasaṃpannam anirdeśyaṃ ca varcasā<BR>
01,064.025e	maharṣiṃ kāśyapaṃ draṣṭum atha kaṇvaṃ tapodhanam<BR>
01,064.026a	rathinīm aśvasaṃbādhāṃ padātigaṇasaṃkulām<BR>
01,064.026c	avasthāpya vanadvāri senām idam uvāca saḥ<BR>
01,064.027a	muniṃ virajasaṃ draṣṭuṃ gamiṣyāmi tapodhanam<BR>
01,064.027c	kāśyapaṃ sthīyatām atra yāvadāgamanaṃ mama<BR>
01,064.028a	tad vanaṃ nandanaprakhyam āsādya manujeśvaraḥ<BR>
01,064.028c	kṣutpipāse jahau rājā harṣaṃ cāvāpa puṣkalam<BR>
01,064.029a	sāmātyo rājaliṅgāni so 'panīya narādhipaḥ<BR>
01,064.029c	purohitasahāyaś ca jagāmāśramam uttamam<BR>
01,064.029e	didṛkṣus tatra tam ṛṣiṃ taporāśim athāvyayam<BR>
01,064.030a	brahmalokapratīkāśam āśramaṃ so 'bhivīkṣya ca<BR>
01,064.030c	ṣaṭpadodgītasaṃghuṣṭaṃ nānādvija gaṇāyutam<BR>
01,064.030d*0582_01	tathaiva sāmagītaiś ca sāmavidbhir udāhṛtaiḥ<BR>
01,064.030d*0582_02	tābhir ṛksāmagītābhir atharvaśirasānvitam<BR>
01,064.030d*0582_03	amitābhir uktābhi(sic) suśruve sa nṛpas tadā<BR>
01,064.030d*0583_01	vismayotphullanayano rājā tatra babhūva ha<BR>
01,064.031a	ṛco bahvṛcamukhyaiś ca preryamāṇāḥ padakramaiḥ<BR>
01,064.031b*0584_01	kratvarthāṃś ca prakāśadbhir yajurbhir nirmalasvaraiḥ<BR>
01,064.031b*0584_02	jaṭāvarṇavibhāgajñair ucyamānāny anekaśaḥ<BR>
01,064.031c	śuśrāva manujavyāghro vitateṣv iha karmasu<BR>
01,064.032a	yajñavidyāṅgavidbhiś ca kramadbhiś ca kramān api<BR>
01,064.032b*0585_01	madhuraiḥ sāmagītaiś ca ṛṣibhir niyatavrataiḥ<BR>
01,064.032b*0585_02	bhāruṇḍasāmagītābhir atharvaśirasodgataiḥ<BR>
01,064.032c	amitātmabhiḥ suniyataiḥ śuśubhe sa tadāśramaḥ<BR>
01,064.033a	atharvavedapravarāḥ pūgayājñika saṃmatāḥ<BR>
01,064.033c	saṃhitām īrayanti sma padakramayutāṃ tu te<BR>
01,064.034a	śabdasaṃskārasaṃyuktaṃ bruvadbhiś cāparair dvijaiḥ<BR>
01,064.034c	nāditaḥ sa babhau śrīmān brahmaloka ivāśramaḥ<BR>
01,064.035a	yajñasaṃskāravidbhiś ca kramaśikṣā viśāradaiḥ<BR>
01,064.035c	nyāyatattvārthavijñānasaṃpannair vedapāragaiḥ<BR>
01,064.036a	nānāvākyasamāhārasamavāyaviśāradaiḥ<BR>
01,064.036c	viśeṣakāryavidbhiś ca mokṣadharmaparāyaṇaiḥ<BR>
01,064.037a	sthāpanākṣepasiddhāntaparamārthajñatāṃ gataiḥ<BR>
01,064.037b*0586_01	śabdacchandoniruktajñaiḥ kālajñānaviśāradaiḥ<BR>
01,064.037b*0586_02	dravyakarmaguṇajñaiś ca kāryakāraṇavedibhiḥ<BR>
01,064.037b*0586_03	jalpavādavitaṇḍajñair vyāsagranthasamāśritaiḥ<BR>
01,064.037b*0586_04	nānāśāstreṣu mukhyaiś ca śuśrāva svanam īritam<BR>
01,064.037c	lokāyatikamukhyaiś ca samantād anunāditam<BR>
01,064.038a	tatra tatra ca viprendrān niyatān saṃśitavratān<BR>
01,064.038c	japahomaparān siddhān dadarśa paravīrahā<BR>
01,064.039a	āsanāni vicitrāṇi puṣpavanti mahīpatiḥ<BR>
01,064.039c	prayatnopahitāni sma dṛṣṭvā vismayam āgamat<BR>
01,064.040a	devatāyatanānāṃ ca pūjāṃ prekṣya kṛtāṃ dvijaiḥ<BR>
01,064.040c	brahmalokastham ātmānaṃ mene sa nṛpasattamaḥ<BR>
01,064.041a	sa kāśyapatapoguptam āśramapravaraṃ śubham<BR>
01,064.041c	nātṛpyat prekṣamāṇo vai tapodhanagaṇair yutam<BR>
01,064.042a	sa kāśyapasyāyatanaṃ mahāvratair; vṛtaṃ samantād ṛṣibhis tapodhanaiḥ<BR>
01,064.042c	viveśa sāmātyapurohito 'rihā; viviktam atyarthamanoharaṃ śivam<BR>
01,065.001	vaiśaṃpāyana uvāca<BR>
01,065.001a	tato gacchan mahābāhur eko 'mātyān visṛjya tān<BR>
01,065.001c	nāpaśyad āśrame tasmiṃs tam ṛṣiṃ saṃśitavratam<BR>
01,065.002a	so 'paśyamānas tam ṛṣiṃ śūnyaṃ dṛṣṭvā tam āśramam<BR>
01,065.002c	uvāca ka ihety uccair vanaṃ saṃnādayann iva<BR>
01,065.003a	śrutvātha tasya taṃ śabdaṃ kanyā śrīr iva rūpiṇī<BR>
01,065.003c	niścakrāmāśramāt tasmāt tāpasīveṣadhāriṇī<BR>
01,065.003d*0587_01	suvratābhyāgataṃ taṃ tu pūjyaṃ prāptam atheśvaram<BR>
01,065.003d*0587_02	rūpayauvanasaṃpannā śīlācāravatī śubhā<BR>
01,065.003d*0587_03	sā tam āyatapadmākṣaṃ vyūḍhoraskaṃ susaṃhitam<BR>
01,065.003d*0587_04	siṃhaskandhaṃ dīrghabhujaṃ sarvalakṣaṇapūjitam<BR>
01,065.003d*0587_05	spaṣṭaṃ madhurayā vācā sābravīj janamejaya<BR>
01,065.004a	sā taṃ dṛṣṭvaiva rājānaṃ duḥṣantam asitekṣaṇā<BR>
01,065.004c	svāgataṃ ta iti kṣipram uvāca pratipūjya ca<BR>
01,065.005a	āsanenārcayitvā ca pādyenārghyeṇa caiva hi<BR>
01,065.005c	papracchānāmayaṃ rājan kuśalaṃ ca narādhipam<BR>
01,065.006a	yathāvad arcayitvā sā pṛṣṭvā cānāmayaṃ tadā<BR>
01,065.006c	uvāca smayamāneva kiṃ kāryaṃ kriyatām iti<BR>
01,065.006d*0588_01	āśramasyābhigamane kiṃ tvaṃ kāryaṃ cikīrṣasi<BR>
01,065.006d*0588_02	kas tvam adyeha saṃprāpto maharṣer āśramaṃ śubham<BR>
01,065.007a	tām abravīt tato rājā kanyāṃ madhurabhāṣiṇīm<BR>
01,065.007c	dṛṣṭvā sarvānavadyāṅgīṃ yathāvat pratipūjitaḥ<BR>
01,065.007d*0589=00	duḥṣantaḥ<BR>
01,065.007d*0589_01	rājarṣer asmi putro 'ham ililasya mahīpateḥ<BR>
01,065.007d*0589_02	duḥṣanta iti me nāma satyaṃ puṣkaralocane<BR>
01,065.007d*0590_01	svāgataṃ te mahārāja phalamūlodakaṃ ca naḥ<BR>
01,065.007d*0590_02	parigṛhyopabhuṅkṣva tvaṃ kiṃ ca te karavāṇy aham<BR>
01,065.008a	āgato 'haṃ mahābhāgam ṛṣiṃ kaṇvam upāsitum<BR>
01,065.008c	kva gato bhagavān bhadre tan mamācakṣva śobhane<BR>
01,065.008d*0591_01	dvijaśreṣṭha namo bhadre muniḥ kaṇvaḥ pratāpavān<BR>
01,065.009	śakuntalovāca<BR>
01,065.009a	gataḥ pitā me bhagavān phalāny āhartum āśramāt<BR>
01,065.009c	muhūrtaṃ saṃpratīkṣasva drakṣyasy enam ihāgatam<BR>
01,065.010	vaiśaṃpāyana uvāca<BR>
01,065.010a	apaśyamānas tam ṛṣiṃ tayā coktas tathā nṛpaḥ<BR>
01,065.010c	tāṃ ca dṛṣṭvā varārohāṃ śrīmatīṃ cāruhāsinīm<BR>
01,065.011a	vibhrājamānāṃ vapuṣā tapasā ca damena ca<BR>
01,065.011c	rūpayauvanasaṃpannām ity uvāca mahīpatiḥ<BR>
01,065.012a	kāsi kasyāsi suśroṇi kimarthaṃ cāgatā vanam<BR>
01,065.012c	evaṃrūpaguṇopetā kutas tvam asi śobhane<BR>
01,065.013a	darśanād eva hi śubhe tvayā me 'pahṛtaṃ manaḥ<BR>
01,065.013c	icchāmi tvām ahaṃ jñātuṃ tan mamācakṣva śobhane<BR>
01,065.013d*0592_01	sthito 'smy amitasaubhāgye vivakṣuś cāsmi kiṃ cana<BR>
01,065.013d*0592_02	śṛṇu me nāganāsoru vacanaṃ mattakāśini<BR>
01,065.013d*0592_03	rājarṣer anvaye jātaḥ pūror asmi viśeṣataḥ<BR>
01,065.013d*0592_04	vṛṇe tvām adya suśroṇi duḥṣanto varavarṇini<BR>
01,065.013d*0592_05	na me 'nyatra kṣatriyāyā mano jātu pravartate<BR>
01,065.013d*0592_06	ṛṣiputrīṣu cānyāsu nāvarṇāsv aparāsu ca<BR>
01,065.013d*0592_07	evaṃ praṇihitātmānaṃ viddhi māṃ kalabhāṣiṇi<BR>
01,065.013d*0592_08	tasya me tvayi bhāvo 'sti kṣatriyā hy asi kā vada<BR>
01,065.013d*0592_09	na hi me bhīru viprāyāṃ manaḥ prasahate gatim<BR>
01,065.013d*0592_10	bhaje tvām āyatāpāṅge bhaktaṃ bhajitum arhasi<BR>
01,065.013d*0592_11	bhuṅkṣa rājyaṃ viśālākṣi buddhiṃ mā tv anyathā kṛthāḥ<BR>
01,065.014a	evam uktā tadā kanyā tena rājñā tadāśrame<BR>
01,065.014c	uvāca hasatī vākyam idaṃ sumadhurākṣaram<BR>
01,065.015a	kaṇvaṣyāhaṃ bhagavato duḥṣanta duhitā matā<BR>
01,065.015b*0593_01	tām uvāca tato rājā kanyāṃ rājīvalocanām<BR>
01,065.015c	tapasvino dhṛtimato dharmajñasya yaśasvinaḥ<BR>
01,065.015d*0594_01	asvatantrāsmi rājendra kāśyapo me guruḥ pitā<BR>
01,065.015d*0594_02	tam eva prārthaya svārthaṃ nāyuktaṃ kartum arhasi<BR>
01,065.016	duḥṣanta uvāca<BR>
01,065.016a	ūrdhvaretā mahābhāgo bhagavāṃl lokapūjitaḥ<BR>
01,065.016c	caled dhi vṛttād dharmo 'pi na calet saṃśitavrataḥ<BR>
01,065.017a	kathaṃ tvaṃ tasya duhitā saṃbhūtā varavarṇinī<BR>
01,065.017c	saṃśayo me mahān atra taṃ me chettum ihārhasi<BR>
01,065.018	śakuntalovāca<BR>
01,065.018a	yathāyam āgamo mahyaṃ yathā cedam abhūt purā<BR>
01,065.018b*0595_01	anyathā santam ātmānam anyathā satsu bhāṣate<BR>
01,065.018b*0595_02	sa pāpenāvṛto mūrkhas tena ātmāpahārakaḥ<BR>
01,065.018c	śṛṇu rājan yathātattvaṃ yathāsmi duhitā muneḥ<BR>
01,065.019a	ṛṣiḥ kaś cid ihāgamya mama janmābhyacodayat<BR>
01,065.019b*0596_01	ūrdhvaretā yathāsi tvaṃ kutas teyaṃ śakuntalā<BR>
01,065.019b*0596_02	putrī tvattaḥ kathaṃ jātā tat tvaṃ me brūhi kāśyapa<BR>
01,065.019c	tasmai provāca bhagavān yathā tac chṛṇu pārthiva<BR>
01,065.020a	tapyamānaḥ kila purā viśvāmitro mahat tapaḥ<BR>
01,065.020c	subhṛśaṃ tāpayām āsa śakraṃ suragaṇeśvaram<BR>
01,065.021a	tapasā dīptavīryo 'yaṃ sthānān māṃ cyāvayed iti<BR>
01,065.021c	bhītaḥ puraṃdaras tasmān menakām idam abravīt<BR>
01,065.022a	guṇair divyair apsarasāṃ menake tvaṃ viśiṣyase<BR>
01,065.022c	śreyo me kuru kalyāṇi yat tvāṃ vakṣyāmi tac chṛṇu<BR>
01,065.023a	asāv ādityasaṃkāśo viśvāmitro mahātapāḥ<BR>
01,065.023c	tapyamānas tapo ghoraṃ mama kampayate manaḥ<BR>
01,065.023d*0597_01	tapas tasya mahāghoraṃ brahmacaryaṃ ca saṃśritam<BR>
01,065.024a	menake tava bhāro 'yaṃ viśvāmitraḥ sumadhyame<BR>
01,065.024c	saṃśitātmā sudurdharṣa ugre tapasi vartate<BR>
01,065.025a	sa māṃ na cyāvayet sthānāt taṃ vai gatvā pralobhaya<BR>
01,065.025c	cara tasya tapovighnaṃ kuru me priyam uttamam<BR>
01,065.026a	rūpayauvanamādhuryaceṣṭitasmitabhāṣitaiḥ<BR>
01,065.026c	lobhayitvā varārohe tapasaḥ saṃnivartaya<BR>
01,065.027	menakovāca<BR>
01,065.027a	mahātejāḥ sa bhagavān sadaiva ca mahātapāḥ<BR>
01,065.027c	kopanaś ca tathā hy enaṃ jānāti bhagavān api<BR>
01,065.028a	tejasas tapasaś caiva kopasya ca mahātmanaḥ<BR>
01,065.028c	tvam apy udvijase yasya nodvijeyam ahaṃ katham<BR>
01,065.029a	mahābhāgaṃ vasiṣṭhaṃ yaḥ putrair iṣṭair vyayojayat<BR>
01,065.029c	kṣatre jātaś ca yaḥ pūrvam abhavad brāhmaṇo balāt<BR>
01,065.030a	śaucārthaṃ yo nadīṃ cakre durgamāṃ bahubhir jalaiḥ<BR>
01,065.030c	yāṃ tāṃ puṇyatamāṃ loke kauśikīti vidur janāḥ<BR>
01,065.031a	babhāra yatrāsya purā kāle durge mahātmanaḥ<BR>
01,065.031c	dārān mataṅgo dharmātmā rājarṣir vyādhatāṃ gataḥ<BR>
01,065.032a	atītakāle durbhikṣe yatraitya punar āśramam<BR>
01,065.032c	muniḥ pāreti nadyā vai nāma cakre tadā prabhuḥ<BR>
01,065.033a	mataṅgaṃ yājayāṃ cakre yatra prītamanāḥ svayam<BR>
01,065.033c	tvaṃ ca somaṃ bhayād yasya gataḥ pātuṃ śureśvara<BR>
01,065.034a	ati nakṣatravaṃśāṃś ca kruddho nakṣatrasaṃpadā<BR>
01,065.034c	prati śravaṇapūrvāṇi nakṣatrāṇi sasarja yaḥ<BR>
01,065.034d*0598_01	guruśāpahatasyāpi triśaṅkoḥ śaraṇaṃ dadau<BR>
01,065.034d*0599_01	brahmarṣiśāpaṃ rājarṣiḥ kathaṃ mokṣyati kauśikaḥ<BR>
01,065.034d*0599_02	avamatya tadā devair yajñāṅgaṃ tadvināśitam<BR>
01,065.034d*0599_03	anyāni ca mahātejā yajñāṅgāny asṛjat prabhuḥ<BR>
01,065.034d*0599_04	nināya ca tadā svargaṃ triśaṅkuṃ sa mahātapāḥ<BR>
01,065.035a	etāni yasya karmāṇi tasyāhaṃ bhṛśam udvije<BR>
01,065.035c	yathā māṃ na dahet kruddhas tathājñāpaya māṃ vibho<BR>
01,065.036a	tejasā nirdahel lokān kampayed dharaṇīṃ padā<BR>
01,065.036c	saṃkṣipec ca mahāmeruṃ tūrṇam āvartayet tathā<BR>
01,065.036c*0600_01	saṃśoṣec ca mahodadhim | saṃkṣipec ca mahānadriṃ<BR>
01,065.037a	tādṛśaṃ tapasā yuktaṃ pradīptam iva pāvakam<BR>
01,065.037c	katham asmadvidhā bālā jitendriyam abhispṛśet<BR>
01,065.038a	hutāśanamukhaṃ dīptaṃ sūryacandrākṣitārakam<BR>
01,065.038c	kālajihvaṃ suraśreṣṭha katham asmadvidhā spṛśet<BR>
01,065.039a	yamaś ca somaś ca maharṣayaś ca; sādhyā viśve vālakhilyāś ca sarve<BR>
01,065.039c	ete 'pi yasyodvijante prabhāvāt; kasmāt tasmān mādṛśī nodvijeta<BR>
01,065.040a	tvayaivam uktā ca kathaṃ samīpam; ṛṣer na gaccheyam ahaṃ surendra<BR>
01,065.040c	rakṣāṃ tu me cintaya devarāja; yathā tvadarthaṃ rakṣitāhaṃ careyam<BR>
01,065.041a	kāmaṃ tu me mārutas tatra vāsaḥ; prakrīḍitāyā vivṛṇotu deva<BR>
01,065.041c	bhavec ca me manmathas tatra kārye; sahāyabhūtas tava devaprasādāt<BR>
01,065.042a	vanāc ca vāyuḥ surabhiḥ pravāyet; tasmin kāle tam ṛṣiṃ lobhayantyāḥ<BR>
01,065.042c	tathety uktvā vihite caiva tasmiṃs; tato yayau sāśramaṃ kauśikasya<BR>
01,066.001	śakuntalovāca<BR>
01,066.001a	evam uktas tayā śakraḥ saṃdideśa sadāgatim<BR>
01,066.001c	prātiṣṭhata tadā kāle menakā vāyunā saha<BR>
01,066.002a	athāpaśyad varārohā tapasā dagdhakilbiṣam<BR>
01,066.002c	viśvāmitraṃ tapasyantaṃ menakā bhīrur āśrame<BR>
01,066.003a	abhivādya tataḥ sā taṃ prākrīḍad ṛṣisaṃnidhau<BR>
01,066.003c	apovāha ca vāso 'syā mārutaḥ śaśisaṃnibham<BR>
01,066.004a	sāgacchat tvaritā bhūmiṃ vāsas tad abhiliṅgatī<BR>
01,066.004c	utsmayantīva savrīḍaṃ mārutaṃ varavarṇinī<BR>
01,066.004d*0601_01	paśyatas tatra tasyarṣer apy agnisamatejasaḥ<BR>
01,066.004d*0601_02	viśvāmitras tatas tāṃ tu viṣamasthām aninditām<BR>
01,066.005a	gṛddhāṃ vāsasi saṃbhrāntāṃ menakāṃ munisattamaḥ<BR>
01,066.005c	anirdeśyavayorūpām apaśyad vivṛtāṃ tadā<BR>
01,066.006a	tasyā rūpaguṇaṃ dṛṣṭvā sa tu viprarṣabhas tadā<BR>
01,066.006c	cakāra bhāvaṃ saṃsarge tayā kāmavaśaṃ gataḥ<BR>
01,066.007a	nyamantrayata cāpy enāṃ sā cāpy aicchad aninditā<BR>
01,066.007c	tau tatra suciraṃ kālaṃ vane vyaharatām ubhau<BR>
01,066.007e	ramamāṇau yathākāmaṃ yathaikadivasaṃ tathā<BR>
01,066.007f*0602_01	evaṃ varṣasahasrāṇām atītaṃ nābhyacintayat<BR>
01,066.007f*0602_02	kāmakrodhāv ajitavān munir nityaṃ kṣamānvitaḥ<BR>
01,066.007f*0602_03	cirārjitasya tapasaḥ kṣayaṃ sa kṛtavān ṛṣiḥ<BR>
01,066.007f*0602_04	tapasaḥ saṃkṣayād eva munir mohaṃ viveśa saḥ<BR>
01,066.007f*0602_05	mohābhibhūtaḥ krodhātmā grasan mūlaphalaṃ muniḥ<BR>
01,066.007f*0602_06	pādair jalaravaṃ kṛtvā antardvīpe kuṭīṃ gataḥ<BR>
01,066.007f*0602_07	menakā gantukāmā vai śuśrāva jalanisvanam<BR>
01,066.007f*0602_08	tapasā dīptavīryo 'sāv ākāśād eti yāti ca<BR>
01,066.007f*0602_09	adya saṃjñāṃ vijānāmi yena kena tapaḥkṣayam<BR>
01,066.007f*0602_10	hanta niryāmi cety uktvā ṛtusnātā tu menakā<BR>
01,066.007f*0602_11	kāmarāgābhibhūtasya muneḥ pārśvaṃ jagāma sā<BR>
01,066.008a	janayām āsa sa munir menakāyāṃ śakuntalām<BR>
01,066.008c	prasthe himavato ramye mālinīm abhito nadīm<BR>
01,066.008d*0603_01	devagarbhopamāṃ balāṃ sarvābharaṇabhūṣitām<BR>
01,066.008d*0603_02	śayānāṃ śayane ramye menakā vākyam abravīt<BR>
01,066.008d*0603_03	maharṣer ugratapasas tejas tvam avināśinī<BR>
01,066.008d*0603_04	tasmāt svargaṃ gamiṣyāmi devakāryārtham āgatā<BR>
01,066.009a	jātam utsṛjya taṃ garbhaṃ menakā mālinīm anu<BR>
01,066.009c	kṛtakāryā tatas tūrṇam agacchac chakrasaṃsadam<BR>
01,066.010a	taṃ vane vijane garbhaṃ siṃhavyāghrasamākule<BR>
01,066.010c	dṛṣṭvā śayānaṃ śakunāḥ samantāt paryavārayan<BR>
01,066.011a	nemāṃ hiṃsyur vane bālāṃ kravyādā māṃsagṛddhinaḥ<BR>
01,066.011c	paryarakṣanta tāṃ tatra śakuntā menakātmajām<BR>
01,066.012a	upaspraṣṭuṃ gataś cāham apaśyaṃ śayitām imām<BR>
01,066.012b*0604_01	māṃ dṛṣṭvaivābhyapadyanta pādayoḥ patitā dvijāḥ<BR>
01,066.012b*0604_02	abruvañ śakunāḥ sarve kalaṃ madhurabhāṣiṇaḥ<BR>
01,066.012b*0604_03	viśvāmitrasutāṃ brahman nyāsabhūtāṃ bharasva vai<BR>
01,066.012b*0604_04	kāmakrodhāv ajitavān sakhā te kauśikīṃ gataḥ<BR>
01,066.012b*0604_05	tasmāt poṣaya putrīṃ te dayāvann iti te 'bruvan<BR>
01,066.012b*0604_06	sarvabhūtarutajño 'haṃ dayāvān sarvajantuṣu<BR>
01,066.012c	nirjane vipine 'raṇye śakuntaiḥ parivāritām<BR>
01,066.012e	ānayitvā tataś caināṃ duhitṛtve nyayojayam<BR>
01,066.013a	śarīrakṛt prāṇadātā yasya cānnāni bhuñjate<BR>
01,066.013c	krameṇa te trayo 'py uktāḥ pitaro dharmaniścaye<BR>
01,066.014a	nirjane ca vane yasmāc chakuntaiḥ parirakṣitā<BR>
01,066.014c	śakuntaleti nāmāsyāḥ kṛtaṃ cāpi tato mayā<BR>
01,066.015a	evaṃ duhitaraṃ viddhi mama saumya śakuntalām<BR>
01,066.015c	śakuntalā ca pitaraṃ manyate mām aninditā<BR>
01,066.016a	etad ācaṣṭa pṛṣṭaḥ san mama janma maharṣaye<BR>
01,066.016c	sutāṃ kaṇvasya mām evaṃ viddhi tvaṃ manujādhipa<BR>
01,066.017a	kaṇvaṃ hi pitaraṃ manye pitaraṃ svam ajānatī<BR>
01,066.017c	iti te kathitaṃ rājan yathāvṛttaṃ śrutaṃ mayā<BR>
01,067.001	duḥṣanta uvāca<BR>
01,067.001a	suvyaktaṃ rājaputrī tvaṃ yathā kalyāṇi bhāṣase<BR>
01,067.001c	bhāryā me bhava suśroṇi brūhi kiṃ karavāṇi te<BR>
01,067.002a	suvarṇamālā vāsāṃsi kuṇḍale parihāṭake<BR>
01,067.002c	nānāpattanaje śubhre maṇiratne ca śobhane<BR>
01,067.003a	āharāmi tavādyāhaṃ niṣkādīny ajināni ca<BR>
01,067.003c	sarvaṃ rājyaṃ tavādyāstu bhāryā me bhava śobhane<BR>
01,067.004a	gāndharveṇa ca māṃ bhīru vivāhenaihi sundari<BR>
01,067.004c	vivāhānāṃ hi rambhoru gāndharvaḥ śreṣṭha ucyate<BR>
01,067.005	śakuntalovāca<BR>
01,067.005a	phalāhāro gato rājan pitā me ita āśramāt<BR>
01,067.005c	taṃ muhūrtaṃ pratīkṣasva sa māṃ tubhyaṃ pradāsyati<BR>
01,067.005d*0605=07	duḥṣantaḥ<BR>
01,067.005d*0605_01	pitā hi me prabhur nityaṃ daivataṃ paramaṃ mama<BR>
01,067.005d*0605_02	yasya māṃ dāsyati pitā sa me bhartā bhaviṣyati<BR>
01,067.005d*0605_03	pitā rakṣati kaumāre bhartā rakṣati yauvane<BR>
01,067.005d*0605_04	putras tu sthavire bhāve na strī svātantryam arhati<BR>
01,067.005d*0605_05	amanyamānā rājendra pitaraṃ me tapasvinam<BR>
01,067.005d*0605_06	adharmeṇa hi dharmiṣṭha kathaṃ varam upāsmahe<BR>
01,067.005d*0605_07	mā maivaṃ vada suśroṇi taporāśiṃ dayātmakam<BR>
01,067.005d*0605_08	manyupraharaṇā viprā na viprāḥ śastrapāṇayaḥ<BR>
01,067.005d*0605_09	agnir dahati tejobhiḥ sūryo dahati raśmibhiḥ<BR>
01,067.005d*0605_10	rājā dahati daṇḍena brāhmaṇo manyunā dahet<BR>
01,067.005d*0605_11	krodhito manyunā hanti vajrapāṇir ivāsurān<BR>
01,067.005d*0605_12	jānāmi bhadre tam ṛṣiṃ tasya manyur na vidyate<BR>
01,067.005d*0606_01	manyunā ghnanti te śatrūn vajreṇendra ivāsurān<BR>
01,067.006	duḥṣanta uvāca<BR>
01,067.006a	icchāmi tvāṃ varārohe bhajamānām anindite<BR>
01,067.006c	tvadarthaṃ māṃ sthitaṃ viddhi tvadgataṃ hi mano mama<BR>
01,067.007a	ātmano bandhur ātmaiva gatir ātmaiva cātmanaḥ<BR>
01,067.007b*0607_01	ātmano mitram ātmaiva tathā cātmātmanaḥ pitā<BR>
01,067.007c	ātmanaivātmano dānaṃ kartum arhasi dharmataḥ<BR>
01,067.008a	aṣṭāv eva samāsena vivāhā dharmataḥ smṛtāḥ<BR>
01,067.008c	brāhmo daivas tathaivārṣaḥ prājāpatyas tathāsuraḥ<BR>
01,067.009a	gāndharvo rākṣasaś caiva paiśācaś cāṣṭamaḥ smṛtaḥ<BR>
01,067.009c	teṣāṃ dharmān yathāpūrvaṃ manuḥ svāyaṃbhuvo 'bravīt<BR>
01,067.010a	praśastāṃś caturaḥ pūrvān brāhmaṇasyopadhāraya<BR>
01,067.010c	ṣaḍ ānupūrvyā kṣatrasya viddhi dharmyān anindite<BR>
01,067.011a	rājñāṃ tu rākṣaso 'py ukto viṭśūdreṣv āsuraḥ smṛtaḥ<BR>
01,067.011c	pañcānāṃ tu trayo dharmyā dvāv adharmyau smṛtāv iha<BR>
01,067.012a	paiśācaś cāsuraś caiva na kartavyau kathaṃ cana<BR>
01,067.012c	anena vidhinā kāryo dharmasyaiṣā gatiḥ smṛtā<BR>
01,067.013a	gāndharvarākṣasau kṣatre dharmyau tau mā viśaṅkithāḥ<BR>
01,067.013c	pṛthag vā yadi vā miśrau kartavyau nātra saṃśayaḥ<BR>
01,067.014a	sā tvaṃ mama sakāmasya sakāmā varavarṇini<BR>
01,067.014b@044_0001	tvayaivaṃ kā samā nārī na gandharvī tathāpsarāḥ<BR>
01,067.014b@044_0002	na miśrakeśī rambhā vā na ghṛtācī na menakā<BR>
01,067.014b@044_0003	cārvaṅgī vasukeśī ca yathā tvaṃ mattakāśini<BR>
01,067.014b@044_0004	kambugrīvā ca suśroṇī mṛgākṣī sustanīti ca<BR>
01,067.014b@044_0005	nigūḍhagulphā raktauṣṭhī suraktanakhapaddhatiḥ<BR>
01,067.014b@044_0006	īṣac ca gadgadāṃ vācaṃ rambhoru tvaṃ śucismite<BR>
01,067.014b@044_0007	yau tau jātau susaṃśliṣṭau madhye hāravilakṣitau<BR>
01,067.014b@044_0008	anarhaṃ dhārayan nityam amalaṃ vā cīravalkalam<BR>
01,067.014b@044_0009	idaṃ śailakuśākīrṇaṃ pallavair upasevitam<BR>
01,067.014b@044_0010	siṃhaśārdūlasaṃyuktaṃ mṛgapakṣisamākulam<BR>
01,067.014b@044_0011	vanaṃ kaṇṭakitaṃ ghoraṃ nirmanuṣyam abhūtavat<BR>
01,067.014b@044_0012	arhase harmyaprāsādān sauvarṇān maṇikuṭṭimān<BR>
01,067.014b@044_0013	svāstīrṇatalpamuditān kārtasvaravibhūṣitān<BR>
01,067.014b@044_0014	idaṃ nārhasi kalyāṇi kṛpaṇatvaṃ varānane<BR>
01,067.014b@044_0015	mumūrṣuṃ madanāśliṣṭaṃ trāhi māṃ śubhacāriṇam<BR>
01,067.014b@044_0016	na smṛtiṃ vābhijānāmi na diśaṃ gatacāpalaḥ<BR>
01,067.014b@044_0017	ardhanālīkanārācaśaktitomaramudgarāḥ<BR>
01,067.014b@044_0018	patanti sma śarīraṃ me pādam ūruśirāṃsi ca<BR>
01,067.014b@044_0019	punaḥ prarohate devi vanaṃ paraśunā hatam<BR>
01,067.014b@044_0020	kāmāgninā susaṃdīptaṃ tapaty eva mamāṅgakam<BR>
01,067.014b@044_0021	hṛdi prauḍhe sutīkṣṇāgre manye bhaiṣajyam īdṛśam<BR>
01,067.014b@044_0022	premṇā saṃbhāṣaṇaṃ sparśaṃ smṛtir dṛṣṭiḥ kathām api<BR>
01,067.014b@044_0023	vinānyauṣadhakāminyaḥ prajāpatir athābravīt<BR>
01,067.014b@044_0024	evam etan mahābhāge supriye smitabhāṣiṇi<BR>
01,067.014c	gāndharveṇa vivāhena bhāryā bhavitum arhasi<BR>
01,067.015	śakuntalovāca<BR>
01,067.015a	yadi dharmapathas tv eṣa yadi cātmā prabhur mama<BR>
01,067.015c	pradāne pauravaśreṣṭha śṛṇu me samayaṃ prabho<BR>
01,067.016a	satyaṃ me pratijānīhi yat tvāṃ vakṣyāmy ahaṃ rahaḥ<BR>
01,067.016b*0608_01	brāhmīṃ me pratijānīhi pratijñāṃ rājasattama<BR>
01,067.016c	mama jāyeta yaḥ putraḥ sa bhavet tvadanantaram<BR>
01,067.017a	yuvarājo mahārāja satyam etad bravīhi me<BR>
01,067.017c	yady etad evaṃ duḥṣanta astu me saṃgamas tvayā<BR>
01,067.017d*0609=00	vaiśaṃpāyanaḥ<BR>
01,067.017d*0609=03	śakuntalā<BR>
01,067.017d*0609_01	tasyās tu sarvaṃ saṃśrutya yathoktaṃ sa viśāṃ patiḥ<BR>
01,067.017d*0609_02	duḥṣantaḥ punar evāha yad yad icchasi tad vada<BR>
01,067.017d*0609_03	khyāto lokapravādo 'yaṃ vivāha iti śāstrataḥ<BR>
01,067.017d*0609_04	vaivāhikīṃ kriyāṃ santaḥ praśaṃsanti prajāhitām<BR>
01,067.017d*0609_05	lokapravādaśāntyarthaṃ vivāhaṃ vidhinā kuru<BR>
01,067.017d*0609_06	santy atra yajñapātrāṇi darbhāḥ sumanaso 'kṣatāḥ<BR>
01,067.017d*0609_07	yathā yukto vivāhaḥ syāt tathā yuktā prajā bhavet<BR>
01,067.017d*0609_08	tasmād ājyaṃ havir lājāḥ sikatā brāhmaṇās tava<BR>
01,067.017d*0609_09	vaivāhikāni cānyāni samastānīha pārthiva<BR>
01,067.017d*0609_10	duruktam api rājendra kṣantavyaṃ dharmakāraṇāt<BR>
01,067.018	vaiśaṃpāyana uvāca<BR>
01,067.018a	evam astv iti tāṃ rājā pratyuvācāvicārayan<BR>
01,067.018b*0610_01	purohitaṃ samāhūya vacanaṃ cedam abravīt<BR>
01,067.018b*0610_02	rājaputryā yad uktaṃ vai na vṛthā kartum utsahe<BR>
01,067.018b*0610_03	kriyāhīno hi na bhaven mama putro mahādyutiḥ<BR>
01,067.018b*0610_04	tathā kuruṣva śāstroktaṃ vivāhaṃ mā ciraṃ kuru<BR>
01,067.018b*0610_05	evam ukto nṛpatinā dvijaḥ paramayantritaḥ<BR>
01,067.018b*0610_06	śobhanaṃ rājarājeti vidhinā kṛtavān dvijaḥ<BR>
01,067.018b*0610_07	śāsanād vipramukhyasya kṛtakautukamaṅgalaḥ<BR>
01,067.018c	api ca tvāṃ nayiṣyāmi nagaraṃ svaṃ śucismite<BR>
01,067.018e	yathā tvam arhā suśroṇi satyam etad bravīmi te<BR>
01,067.019a	evam uktvā sa rājarṣis tām aninditagāminīm<BR>
01,067.019c	jagrāha vidhivat pāṇāv uvāsa ca tayā saha<BR>
01,067.020a	viśvāsya caināṃ sa prāyād abravīc ca punaḥ punaḥ<BR>
01,067.020c	preṣayiṣye tavārthāya vāhinīṃ caturaṅgiṇīm<BR>
01,067.020d*0611_01	traividyavṛddhaiḥ sahitāṃ nānārājajanaiḥ saha<BR>
01,067.020d*0611_02	śibikāsahasraiḥ sahitā vanam āyānti bāndhavāḥ<BR>
01,067.020d*0611_03	mūkāś caiva kirātāś ca kubjā vāmanakaiḥ saha<BR>
01,067.020d*0611_04	sahitā kañcukivarair vāhinī sūtamāgadhaiḥ<BR>
01,067.020d*0611_05	śaṅkhadundubhinirghoṣair vanaṃ ca samupaiṣyati<BR>
01,067.020e	tayā tvām ānayiṣyāmi nivāsaṃ svaṃ śucismite<BR>
01,067.020f*0612=03	vaiśaṃpāyanaḥ<BR>
01,067.020f*0612_01	anyathā tvāṃ na neṣyāmi svaniveśam asatkṛtām<BR>
01,067.020f*0612_02	sarvamaṅgalasatkārair ahaṃ satyaṃ bravīmi te<BR>
01,067.020f*0612_03	evam uktvā sa rājarṣis tām aninditagāminīm<BR>
01,067.020f*0612_04	pariṣvajya ca bāhubhyāṃ smitapūrvam udaikṣata<BR>
01,067.020f*0612_05	pradakṣiṇīkṛtāṃ devīṃ punas tāṃ pariṣasvaje<BR>
01,067.020f*0612_06	śakuntalā sāśrumukhī papāta nṛpapādayoḥ<BR>
01,067.020f*0612_07	tāṃ devīṃ punar utthāpya mā śuceti punaḥ punaḥ<BR>
01,067.020f*0612_08	śapeyaṃ sukṛtenaiva prāpayiṣye nṛpātmaje<BR>
01,067.021a	iti tasyāḥ pratiśrutya sa nṛpo janamejaya<BR>
01,067.021c	manasā cintayan prāyāt kāśyapaṃ prati pārthivaḥ<BR>
01,067.022a	bhagavāṃs tapasā yuktaḥ śrutvā kiṃ nu kariṣyati<BR>
01,067.022b*0613_01	taṃ na prasādyāgato 'haṃ prasīdeti dvijottamam<BR>
01,067.022c	evaṃ saṃcintayann eva praviveśa svakaṃ puram<BR>
01,067.023a	muhūrtayāte tasmiṃs tu kaṇvo 'py āśramam āgamat<BR>
01,067.023c	śakuntalā ca pitaraṃ hriyā nopajagāma tam<BR>
01,067.023d@045_0001	śaṅkiteva ca viprarṣim upacakrāma sā śanaiḥ<BR>
01,067.023d@045_0002	tato 'sya bhāraṃ jagrāha āsanaṃ cāpy akalpayat<BR>
01,067.023d@045_0003	prākṣālayac ca sā pādau kāśyapasya mahātmanaḥ<BR>
01,067.023d@045_0004	na cainaṃ lajjayāśaknod akṣibhyām abhivīkṣitum<BR>
01,067.023d@045_0005	śakuntalā ca savrīḍā tam ṛṣiṃ nābhyabhāṣata<BR>
01,067.023d@045_0006	tasmāt svadharmāt skhalitā bhītā sā bharatarṣabha<BR>
01,067.023d@045_0007	abhavad doṣadarśitvād brahmacāriṇy ayantritā<BR>
01,067.023d@045_0008	sa tadā vrīḍitāṃ dṛṣṭvā ṛṣis tāṃ pratyabhāṣata<BR>
01,067.023d@045_0008	kaṇvaḥ<BR>
01,067.023d@045_0009	savrīḍaiva ca dīrghāyuḥ pureva bhavitā na ca<BR>
01,067.023d@045_0010	vaiśaṃpāyanaḥ<BR>
01,067.023d@045_0010	vṛttaṃ kathaya rambhoru mā trāsaṃ ca prakalpaya<BR>
01,067.023d@045_0011	tataḥ prakṣālya pādau sā viśrāntaṃ punar abravīt<BR>
01,067.023d@045_0012	nidhāya kāmaṃ tasyarṣeḥ kandāni ca phalāni ca<BR>
01,067.023d@045_0013	tataḥ saṃvāhya pādau sā viśrāntaṃ vedimadhyamā<BR>
01,067.023d@045_0014	śakuntalā pauravāṇāṃ duḥṣantaṃ jagmuṣī patim<BR>
01,067.023d@045_0015	tataḥ kṛcchrād atiśubhā savrīḍā śrīmatī tadā<BR>
01,067.023d@045_0016	sagadgadam uvācedaṃ kāśyapaṃ sā śucismitā<BR>
01,067.023d@045_0016	śakuntalā<BR>
01,067.023d@045_0017	rājā tātājagāmeha duḥṣanta ililātmajaḥ<BR>
01,067.023d@045_0018	mayā patir vṛto yo 'sau daivayogād ihāgataḥ<BR>
01,067.023d@045_0019	tasya tāta prasīda tvaṃ bhartā me sumahāyaśāḥ<BR>
01,067.023d@045_0020	ataḥ sarvaṃ tu yad vṛttaṃ divyajñānena paśyasi<BR>
01,067.023d@045_0021	abhayaṃ kṣatriyakule prasādaṃ kartum arhasi<BR>
01,067.024a	vijñāyātha ca tāṃ kaṇvo divyajñāno mahātapāḥ<BR>
01,067.024b*0614_01	tato dharmiṣṭhatāṃ matvā dharme cāskhalitaṃ manaḥ<BR>
01,067.024c	uvāca bhagavān prītaḥ paśyan divyena cakṣuṣā<BR>
01,067.024c*0615_01	. . . . . . . . sadvṛttaḥ sa mahāyaśāḥ<BR>
01,067.024c*0615_02	evam etan mayā jñātaṃ<BR>
01,067.025a	tvayādya rājānvayayā mām anādṛtya yatkṛtaḥ<BR>
01,067.025c	puṃsā saha samāyogo na sa dharmopaghātakaḥ<BR>
01,067.025d*0616_01	na bhayaṃ vidyate bhadre mā śucaḥ sukṛtaṃ kṛtam<BR>
01,067.026a	kṣatriyasya hi gāndharvo vivāhaḥ śreṣṭha ucyate<BR>
01,067.026c	sakāmāyāḥ sakāmena nirmantro rahasi smṛtaḥ<BR>
01,067.026d*0617_01	kiṃ punar vidhivat kṛtvā suprajās tvaṃ bhaviṣyasi<BR>
01,067.027a	dharmātmā ca mahātmā ca duḥṣantaḥ puruṣottamaḥ<BR>
01,067.027c	abhyagacchaḥ patiṃ yaṃ tvaṃ bhajamānaṃ śakuntale<BR>
01,067.028a	mahātmā janitā loke putras tava mahābalaḥ<BR>
01,067.028c	ya imāṃ sāgarāpāṅgāṃ kṛtsnāṃ bhokṣyati medinīm<BR>
01,067.029a	paraṃ cābhiprayātasya cakraṃ tasya mahātmanaḥ<BR>
01,067.029c	bhaviṣyaty apratihataṃ satataṃ cakravartinaḥ<BR>
01,067.030a	tataḥ prakṣālya pādau sā viśrāntaṃ munim abravīt<BR>
01,067.030c	vinidhāya tato bhāraṃ saṃnidhāya phalāni ca<BR>
01,067.031a	mayā patir vṛto yo 'sau duḥṣantaḥ puruṣottamaḥ<BR>
01,067.031b*0618_01	mama caiva patir dṛṣṭo devatānāṃ samakṣataḥ<BR>
01,067.031c	tasmai sasacivāya tvaṃ prasādaṃ kartum arhasi<BR>
01,067.032	kaṇva uvāca<BR>
01,067.032a	prasanna eva tasyāhaṃ tvatkṛte varavarṇini<BR>
01,067.032b*0619_01	ṛtavo bahavas te vai gatā vyarthāḥ śucismite<BR>
01,067.032b*0619_02	sārthakaṃ sāṃprataṃ hy etan na ca pāpo 'sti te 'naghe<BR>
01,067.032c	gṛhāṇa ca varaṃ mattas tatkṛte yad abhīpsitam<BR>
01,067.033	vaiśaṃpāyana uvāca<BR>
01,067.033*0620_01	ity evam uktvā sahasā praṇidhāya manasvinī<BR>
01,067.033a	tato dharmiṣṭhatāṃ vavre rājyāc cāskhalanaṃ tathā<BR>
01,067.033c	śakuntalā pauravāṇāṃ duḥṣantahitakāmyayā<BR>
01,067.033d*0621=03	kaṇvaḥ<BR>
01,067.033d*0621=05	vaiśaṃpāyanaḥ<BR>
01,067.033d*0621_01	evam astv iti tāṃ prāha kaṇvo dharmabhṛtāṃ varaḥ<BR>
01,067.033d*0621_02	pasparśa cāpi pāṇibhyāṃ sutāṃ śrīm iva rūpiṇīm<BR>
01,067.033d*0621_03	adya prabhṛti devi tvaṃ duḥṣantasya mahātmanaḥ<BR>
01,067.033d*0621_04	pativratānāṃ yad vṛttis tāṃ vṛttim anupālaya<BR>
01,067.033d*0621_05	ity evam uktvā dharmātmā tāṃ viśudhyartham aspṛśat<BR>
01,067.033d*0621_06	spṛṣṭamātre śarīre tu paraṃ harṣam avāpa sā<BR>
01,068.001	vaiśaṃpāyana uvāca<BR>
01,068.001a	pratijñāya tu duḥṣante pratiyāte śakuntalā<BR>
01,068.001b*0622_01	āśrame nyavasat tatra kāśyapasya mahātmanaḥ<BR>
01,068.001b*0623_01	garbhaś ca vavṛdhe tasyāṃ rājaputryāṃ mahātmanaḥ<BR>
01,068.001b*0623_02	śakuntalā cintayantī rājānaṃ kāryagauravāt<BR>
01,068.001b*0623_03	divārātram anidraiva snānabhojanavarjitā<BR>
01,068.001b*0623_04	rājapreṣaṇikā viprāś caturaṅgabalānvitāḥ<BR>
01,068.001b*0623_05	adya śvo vā paraśvo vā samāyāntīti niścitā<BR>
01,068.001b*0623_06	dinān pakṣān ṛtūn māsān ayanāni ca sarvaśaḥ<BR>
01,068.001b*0623_07	gaṇyamānāni varṣāṇi vyatīyus trīṇi bhārata<BR>
01,068.001b*0623_08	triṣu varṣeṣu pūrṇeṣu ṛṣer vacanagauravāt<BR>
01,068.001b*0623_09	ṛṣipatnyaḥ subahuśo hetumad vākyam abruvan<BR>
01,068.001b*0623_10	śṛṇu bhadre lokavṛttaṃ śrutvā yad rocate tava<BR>
01,068.001b*0623_11	tat kuruṣva hitaṃ devi nāvamānyaṃ guror vacaḥ<BR>
01,068.001b*0623_12	devānāṃ daivataṃ viṣṇur viprāṇām agnir eva ca<BR>
01,068.001b*0623_13	nārīṇāṃ daivataṃ bhartā lokānāṃ brāhmaṇo guruḥ<BR>
01,068.001b*0623_14	sūtikāle prasūyeti bhagavāṃs te pitābravīt<BR>
01,068.001b*0623_15	kariṣyāmīti kartavyaṃ tadā te sukṛtaṃ bhavet<BR>
01,068.001b*0623_16	patnīnāṃ vacanaṃ śrutvā sādhu sādhv ity acintayat<BR>
01,068.001c	garbhaṃ suṣāva vāmoruḥ kumāram amitaujasam<BR>
01,068.002a	triṣu varṣeṣu pūrṇeṣu diptānalasamadyutim<BR>
01,068.002c	rūpaudāryaguṇopetaṃ dauḥṣantiṃ janamejaya<BR>
01,068.002d*0624_01	jāte tasminn antarikṣāt puṣpavṛṣṭiḥ papāta ha<BR>
01,068.002d*0624_02	devadundubhayo nedur nanṛtuś cāpsarogaṇāḥ<BR>
01,068.002d*0624_03	gāyadbhir madhuraṃ tatra devaiḥ śakro 'bhyuvāca ha<BR>
01,068.002d*0624_04	śakuntale tava sutaś cakravartī bhaviṣyati<BR>
01,068.002d*0624_05	balaṃ tejaś ca rūpaṃ ca na samaṃ bhuvi kena cit<BR>
01,068.002d*0624_06	āhartā vājimedhasya śatasaṃkhyasya pauravaḥ<BR>
01,068.002d*0624_07	anekair api sāhasrai rājasūyādibhir makhaiḥ<BR>
01,068.002d*0624_08	svārthaṃ brāhmaṇasāt kṛtvā dakṣiṇām amitāṃ dadat<BR>
01,068.002d*0624_09	devatānāṃ vacaḥ śrutvā kaṇvāśramanivāsinaḥ<BR>
01,068.002d*0624_10	sabhājayantaḥ kaṇvasya sutāṃ sarve maharṣayaḥ<BR>
01,068.002d*0624_11	śakuntalā ca tac chrutvā paraṃ harṣam avāpa sā<BR>
01,068.002d*0624_12	dvijān āhūya munibhiḥ satkṛtya ca mahāyaśāḥ<BR>
01,068.003a	jātakarmādisaṃskāraṃ kaṇvaḥ puṇyakṛtāṃ varaḥ<BR>
01,068.003c	tasyātha kārayām āsa vardhamānasya dhīmataḥ<BR>
01,068.003d*0625_01	yathāvidhi yathānyāyaṃ kriyāḥ sarvās tv akārayat<BR>
01,068.004a	dantaiḥ śuklaiḥ śikharibhiḥ siṃhasaṃhanano yuvā<BR>
01,068.004c	cakrāṅkitakaraḥ śrīmān mahāmūrdhā mahābalaḥ<BR>
01,068.004c*0626_01	. . . . . . . . svayaṃ viṣṇur ivāparaḥ<BR>
01,068.004c*0626_02	catuṣkiṣkur mahātejāḥ<BR>
01,068.004e	kumāro devagarbhābhaḥ sa tatrāśu vyavardhata<BR>
01,068.004f*0627_01	ṛṣer bhayāt tu duḥṣantaḥ smaran naivāhvayat tadā<BR>
01,068.004f*0627_02	gate kāle tu mahati na sasmāra tapovanam<BR>
01,068.005a	ṣaḍvarṣa eva bālaḥ sa kaṇvāśramapadaṃ prati<BR>
01,068.005c	vyāghrān siṃhān varāhāṃś ca gajāṃś ca mahiṣāṃs tathā<BR>
01,068.005d*0628_01	ṛkṣāṃś cāpi dvipān anyān vyālān āśramapīḍakān<BR>
01,068.005d*0628_02	balād bhujābhyāṃ saṃgṛhya balavān saṃniyamya ca<BR>
01,068.006a	baddhvā vṛkṣeṣu balavān āśramasya samantataḥ<BR>
01,068.006c	ārohan damayaṃś caiva krīḍaṃś ca paridhāvati<BR>
01,068.006d*0629_01	vanaṃ ca loḍayām āsa siṃhavyāghragaṇair vṛtam<BR>
01,068.006d*0629_02	tataś ca rākṣasān sarvān piśācāṃś ca ripūn raṇe<BR>
01,068.006d*0629_03	muṣṭiyuddhena tān hatvā ṛṣīn ārādhayat tadā<BR>
01,068.006d*0629_04	kaś cid ditisutas taṃ tu hantukāmo mahābalaḥ<BR>
01,068.006d*0629_05	vadhyamānāṃs tu daiteyān amarṣī taṃ samabhyayāt<BR>
01,068.006d*0629_06	tam āgataṃ prahasyaiva bāhubhyāṃ parigṛhya ca<BR>
01,068.006d*0629_07	dṛḍhaṃ cābadhya bāhubhyāṃ pīḍayām āsa taṃ tadā<BR>
01,068.006d*0629_08	mardito na śaśākāsmān mocituṃ balavattayā<BR>
01,068.006d*0629_09	prākrośad bhairavaṃ tatra dvārebhyo niḥsṛtaṃ tv asṛk<BR>
01,068.006d*0629_10	tena śabdena vitrastā mṛgāḥ siṃhādayo gaṇāḥ<BR>
01,068.006d*0629_11	susruvuś ca śakṛnmūtram āśramasthāś ca susruvuḥ<BR>
01,068.006d*0629_12	nirasuṃ jānubhiḥ kṛtvā visasarja ca so 'patat<BR>
01,068.006d*0629_13	tad dṛṣṭvā vismayaṃ jagmuḥ kumārasya viceṣṭitam<BR>
01,068.006d*0629_14	nityakālaṃ vadhyamānā daiteyā rākṣasaiḥ saha<BR>
01,068.006d*0629_15	kumārasya bhayād eva naiva jagmus tadāśramam<BR>
01,068.007a	tato 'sya nāma cakrus te kaṇvāśramanivāsinaḥ<BR>
01,068.007b*0630_01	kaṇvena sahitā dṛṣṭvā karma sarve 'timānuṣam<BR>
01,068.007c	astv ayaṃ sarvadamanaḥ sarvaṃ hi damayaty ayam<BR>
01,068.008a	sa sarvadamano nāma kumāraḥ samapadyata<BR>
01,068.008c	vikrameṇaujasā caiva balena ca samanvitaḥ<BR>
01,068.008d*0631_01	apreṣayati duḥṣante mahiṣyās tanayasya ca<BR>
01,068.008d*0631_02	pāṇḍubhāvaparītāṅgīṃ cintayā samabhiplutām<BR>
01,068.008d*0631_03	lambālakāṃ kṛśāṃ dīnāṃ tathā malinavāsasam<BR>
01,068.008d*0631_04	śakuntalāṃ ca saṃprekṣya pradadhyau sa munis tadā<BR>
01,068.008d*0631_05	śāstrāṇi sarvavedāś ca dvādaśābdasya cābhavan<BR>
01,068.009a	taṃ kumāram ṛṣir dṛṣṭvā karma cāsyātimānuṣam<BR>
01,068.009c	samayo yauvarājyāyety abravīc ca śakuntalām<BR>
01,068.009d@046=0002	kaṇvaḥ<BR>
01,068.009d@046=0016	vaiśaṃpāyanaḥ<BR>
01,068.009d@046=0025	vaiśaṃpāyanaḥ<BR>
01,068.009d@046=0033	vaiśaṃpāyanaḥ<BR>
01,068.009d@046=0039	śakuntalā<BR>
01,068.009d@046=0048	vaiśaṃpāyanaḥ<BR>
01,068.009d@046=0051	kaṇvaḥ<BR>
01,068.009d@046=0057	vaiśaṃpāyanaḥ<BR>
01,068.009d@046_0001	śakuntalāṃ samāhūya kaṇvo vacanam abravīt<BR>
01,068.009d@046_0002	śṛṇu bhadre mama sute mama vākyaṃ śucismite<BR>
01,068.009d@046_0003	pativratānāṃ nārīṇāṃ viśiṣṭam iti cocyate<BR>
01,068.009d@046_0004	patiśuśrūṣaṇaṃ pūrvaṃ manovākkāyaceṣṭitaiḥ<BR>
01,068.009d@046_0005	anujñātā mayā pūrvaṃ pūjayaitad vrataṃ tava<BR>
01,068.009d@046_0006	etenaiva ca vṛttena puṇyāṃl lokān avāpya ca<BR>
01,068.009d@046_0007	tasyānte mānuṣe loke viśiṣṭāṃ lapsyase śriyam<BR>
01,068.009d@046_0008	tasmād bhadre 'dya yātavyaṃ samīpaṃ pauravasya ha<BR>
01,068.009d@046_0009	svayaṃ nāyāti matvā te gataṃ kālaṃ śucismite<BR>
01,068.009d@046_0010	gatvārādhaya rājānaṃ duḥṣantaṃ hitakāmyayā<BR>
01,068.009d@046_0011	dauḥṣantiṃ yauvarājyasthaṃ dṛṣṭvā prītim avāpsyasi<BR>
01,068.009d@046_0012	devatānāṃ gurūṇāṃ ca kṣatriyāṇāṃ ca bhāmini<BR>
01,068.009d@046_0013	bhartṝṇāṃ ca viśeṣeṇa hitaṃ saṃgamanaṃ satām<BR>
01,068.009d@046_0014	tasmāt putri kumāreṇa gantavyaṃ matpriyepsayā<BR>
01,068.009d@046_0015	prativākyaṃ na dadyās tvaṃ śāpitā mama pādayoḥ<BR>
01,068.009d@046_0016	evam uktvā sutāṃ tatra pautraṃ kaṇvo 'bhyabhāṣata<BR>
01,068.009d@046_0017	pariṣvajya ca bāhubhyāṃ mūrdhny upāghrāya pauravam<BR>
01,068.009d@046_0018	somavaṃśodbhavo rājā duḥṣanta iti viśrutaḥ<BR>
01,068.009d@046_0019	tasyāgramahiṣī caiṣā tava mātā śucivratā<BR>
01,068.009d@046_0020	gantukāmā bhartṛpārśvaṃ tvayā saha sumadhyamā<BR>
01,068.009d@046_0021	gatvābhivādya rājānaṃ yauvarājyam avāpsyasi<BR>
01,068.009d@046_0022	sa pitā tava rājendras tasya tvaṃ vaśago bhava<BR>
01,068.009d@046_0023	pitṛpaitāmahaṃ rājyam ātiṣṭhasva svabhāvataḥ<BR>
01,068.009d@046_0024	tasmin kāle svarājyastho mām anusmara paurava<BR>
01,068.009d@046_0025	abhivādya muneḥ pādau pauravo vākyam abravīt<BR>
01,068.009d@046_0026	tvaṃ pitā mama viprarṣe tvaṃ mātā tvaṃ gatiś ca me<BR>
01,068.009d@046_0027	na cānyaṃ pitaraṃ manye tvām ṛte tu mahātapaḥ<BR>
01,068.009d@046_0028	tava śuśrūṣaṇaṃ puṇyam iha loke paratra ca<BR>
01,068.009d@046_0029	śakuntalā bhartṛkāmā svayaṃ yātu yatheṣṭataḥ<BR>
01,068.009d@046_0030	ahaṃ śuśrūṣaṇaparaḥ pādamūle vasāmi vaḥ<BR>
01,068.009d@046_0031	krīḍāṃ vyālamṛgaiḥ sārdhaṃ kariṣye na purā yathā<BR>
01,068.009d@046_0032	tvac chāsanaparo nityaṃ svādhyāyaṃ ca karomy aham<BR>
01,068.009d@046_0033	evam uktvā tu saṃśliṣya pādau kaṇvasya tiṣṭhati<BR>
01,068.009d@046_0034	tasya tad vacanaṃ śrutvā praruroda śakuntalā<BR>
01,068.009d@046_0035	snehāt pituś ca putrasya harṣaśokasamanvitā<BR>
01,068.009d@046_0036	niśāmya rudatīm ārtāṃ dauḥṣantir vākyam abravīt<BR>
01,068.009d@046_0037	śrutvā bhagavato vākyaṃ kiṃ rodiṣi śakuntale<BR>
01,068.009d@046_0038	gantavyaṃ kālya utthāya bhartṛprītis tavāsti cet<BR>
01,068.009d@046_0039	ekas tu kurute pāpaṃ phalaṃ bhuṅkte mahājanaḥ<BR>
01,068.009d@046_0040	bhoktāras tatra mucyante kartā doṣeṇa lipyate<BR>
01,068.009d@046_0041	mayā nivārito nityaṃ na karoṣi vaco mama<BR>
01,068.009d@046_0042	niḥsṛtān kuñjarān nityaṃ bāhubhyāṃ saṃpramathya vai<BR>
01,068.009d@046_0043	vanaṃ ca loḍayan nityaṃ siṃhavyāghragaṇair yutam<BR>
01,068.009d@046_0044	evaṃvidhāni cānyāni kṛtvā vai purunandana<BR>
01,068.009d@046_0045	ruṣito bhagavāṃs tāta tasmād āvāṃ vivāsitau<BR>
01,068.009d@046_0046	ahaṃ na gacche duḥṣantaṃ nāsmi putrahitaiṣiṇī<BR>
01,068.009d@046_0047	pādamūle vasiṣyāmi maharṣer bhāvitātmanaḥ<BR>
01,068.009d@046_0048	evam uktvā tu rudatī papāta munipādayoḥ<BR>
01,068.009d@046_0049	evaṃ vilapatīṃ kaṇvaś cānunīya ca hetubhiḥ<BR>
01,068.009d@046_0050	punaḥ provāca bhagavān ānṛśaṃsyād dhitaṃ vacaḥ<BR>
01,068.009d@046_0051	śakuntale śṛṇuṣvedaṃ hitaṃ pathyaṃ ca bhāmini<BR>
01,068.009d@046_0052	pativratābhāvaguṇān hitvā sādhyaṃ na kiṃcana<BR>
01,068.009d@046_0053	pativratānāṃ devā vai tuṣṭāḥ sarvavarapradāḥ<BR>
01,068.009d@046_0054	prasādaṃ ca kariṣyanti āpadarthe ca bhāmini<BR>
01,068.009d@046_0055	patiprasādāt puṇyagatiṃ prāpnuvanti na cāśubham<BR>
01,068.009d@046_0056	tasmād gatvā tu rājānam ārādhaya śucismite<BR>
01,068.009d@046_0057	śakuntalāṃ tathoktvā vai śākuntalam athābravīt<BR>
01,068.009d@046_0058	dauhitro mama pautras tvam ililasya mahātmanaḥ<BR>
01,068.009d@046_0059	śṛṇuṣva vacanaṃ satyaṃ prabravīmi tavānagha<BR>
01,068.009d@046_0060	manasā bhartṛkāmā vai vāgbhir uktvā pṛthagvidham<BR>
01,068.009d@046_0061	gantuṃ necchati kalyāṇī tasmāt tāta vahasva vai<BR>
01,068.009d@046_0062	śaktas tvaṃ pratigantuṃ ca munibhiḥ saha paurava<BR>
01,068.010a	tasya tad balam ājñāya kaṇvaḥ śiṣyān uvāca ha<BR>
01,068.010c	śakuntalām imāṃ śīghraṃ sahaputrām ito ''śramāt<BR>
01,068.010e	bhartre prāpayatādyaiva sarvalakṣaṇapūjitām<BR>
01,068.011a	nārīṇāṃ ciravāso hi bāndhaveṣu na rocate<BR>
01,068.011c	kīrticāritradharmaghnas tasmān nayata māciram<BR>
01,068.011d@047=0000	vaiśaṃpāyanaḥ<BR>
01,068.011d@047_0001	dharmābhipūjitaṃ putraṃ kāśyapena niśāmya tu<BR>
01,068.011d@047_0002	kāśyapāt prāpya cānujñāṃ mumude ca śakuntalā<BR>
01,068.011d@047_0003	kaṇvasya vacanaṃ śrutvā pratigaccheti cāsakṛt<BR>
01,068.011d@047_0004	tathety uktvā tu kaṇvaṃ ca mātaraṃ pauravo 'bravīt<BR>
01,068.011d@047_0005	kiṃ cirāyasi mātas tvaṃ gamiṣyāmo nṛpālayam<BR>
01,068.011d@047_0006	evam uktvā tu tāṃ devīṃ duḥṣantasya mahātmanaḥ<BR>
01,068.011d@047_0007	abhivādya muneḥ pādau gantum aicchat sa pauravaḥ<BR>
01,068.011d@047_0008	śakuntalā ca pitaram abhivādya kṛtāñjaliḥ<BR>
01,068.011d@047_0009	pradakṣiṇīkṛtya tadā pitaraṃ vākyam abravīt<BR>
01,068.011d@047_0010	ajñānān me pitā ceti duruktaṃ vāpi cānṛtam<BR>
01,068.011d@047_0011	akāryaṃ vāpy aniṣṭaṃ vā kṣantum arhati tad bhavān<BR>
01,068.011d@047_0012	evam ukto nataśirā munir novāca kiṃ cana<BR>
01,068.011d@047_0013	manuṣyabhāvāt kaṇvo 'pi munir aśrūṇy avartayat<BR>
01,068.011d@047_0014	abbhakṣān vāyubhakṣāṃś ca śīrṇaparṇāśanān munīn<BR>
01,068.011d@047_0015	phalamūlāśino dāntān kṛśān dhamanisaṃtatān<BR>
01,068.011d@047_0016	vratino jaṭilān muṇḍān valkalājinasaṃvṛtān<BR>
01,068.011d@047_0017	samāhūya muniḥ kaṇvaḥ kāruṇyād idam abravīt<BR>
01,068.011d@047_0018	mayā tu lālitā nityaṃ mama putrī yaśasvinī<BR>
01,068.011d@047_0019	vane jātā vivṛddhā ca na ca jānāti kiṃ cana<BR>
01,068.011d@047_0020	āśrameṇa pathā sarvair nīyatāṃ kṣatriyālayam<BR>
01,068.011d@047_0021	dvitīyayojane viprāḥ pratiṣṭhānaṃ pratiṣṭhitam<BR>
01,068.011d@047_0022	pratiṣṭhāne pure rājā śākuntalapitāmahaḥ<BR>
01,068.011d@047_0023	adhyuvāsa ciraṃ kālam urvaśyā sahitaḥ purā<BR>
01,068.011d@047_0024	anūpajāṅgalayutaṃ dhanadhānyasamākulam<BR>
01,068.011d@047_0025	pratiṣṭhitaṃ puravaraṃ gaṅgāyāmunasaṅgame<BR>
01,068.011d@047_0026	tatra saṃgamam āsādya snātvā hutahutāśanāḥ<BR>
01,068.011d@047_0027	śākamūlaphalāhārā nivartadhvaṃ mahātapāḥ<BR>
01,068.011d@047_0028	anyathā tu bhaved viprā adhvano gamane śramaḥ<BR>
01,068.012a	tathety uktvā tu te sarve prātiṣṭhantāmitaujasaḥ<BR>
01,068.012c	śakuntalāṃ puraskṛtya saputrāṃ gajasāhvayam<BR>
01,068.013a	gṛhītvāmaragarbhābhaṃ putraṃ kamalalocanam<BR>
01,068.013c	ājagāma tataḥ śubhrā duḥṣantaviditād vanāt<BR>
01,068.013d@048=0031	ṛṣayaḥ<BR>
01,068.013d@048=0034	vaiśaṃpāyanaḥ<BR>
01,068.013d@048=0041	nāgarāḥ<BR>
01,068.013d@048=0043	vaiśaṃpāyanaḥ<BR>
01,068.013d@048=0065	vaiśaṃpāyanaḥ<BR>
01,068.013d@048_0001	śakuntalāṃ samādāya munayo dharmavatsalāḥ<BR>
01,068.013d@048_0002	te vanāni nadīḥ śailān giriprasravaṇāni ca<BR>
01,068.013d@048_0003	kandarāṇi nitambāṃś ca rāṣṭrāṇi nagarāṇi ca<BR>
01,068.013d@048_0004	āśramāṇi ca puṇyāni gatvā caiva gataśramāḥ<BR>
01,068.013d@048_0005	śanair madhyāhnavelāyāṃ pratiṣṭhānaṃ samāyayuḥ<BR>
01,068.013d@048_0006	tāṃ purīṃ puruhūtena ailasyārthe vinirmitām<BR>
01,068.013d@048_0007	parighāṭṭālakair mukhyair upatalpaśatair api<BR>
01,068.013d@048_0008	śataghnīśatayantraiś ca guptām anyair durāsadām<BR>
01,068.013d@048_0009	harmyaprāsādasaṃbādhāṃ nānāpaṇyavibhūṣitām<BR>
01,068.013d@048_0010	maṇṭapaiḥ sasabhai ramyaiḥ prapābhiś ca samāvṛtām<BR>
01,068.013d@048_0011	rājamārgeṇa mahatā suvibhaktena śobhitām<BR>
01,068.013d@048_0012	kailāsaśikharākārair gopuraiḥ samalaṅkṛtām<BR>
01,068.013d@048_0013	dvāratoraṇaniryūhair maṅgalair upaśobhitām<BR>
01,068.013d@048_0014	udyānāmravaṇopetāṃ mahatīṃ sālamekhalām<BR>
01,068.013d@048_0015	sarvapuṣkariṇībhiś ca udyānaiś ca samāvṛtām<BR>
01,068.013d@048_0016	varṇāśramaiḥ svadharmasthair nityotsavasamāhitaiḥ<BR>
01,068.013d@048_0017	dhanadhānyasamṛddhaiś ca saṃtuṣṭai ratnapūjitaiḥ<BR>
01,068.013d@048_0018	kratuyuktaiś ca vidvadbhir agnihotraparaiḥ sadā<BR>
01,068.013d@048_0019	varjitākāryakaraṇair dānaśīlair dayāparaiḥ<BR>
01,068.013d@048_0020	adharmabhīrubhiḥ sarvaiḥ svargalokajigīṣubhiḥ<BR>
01,068.013d@048_0021	evaṃvidhajanopetam indralokam ivāparam<BR>
01,068.013d@048_0022	tasmin nagaramadhye tu rājaveśmapratiṣṭhitam<BR>
01,068.013d@048_0023	indrasadmapratīkāśaṃ saṃpūrṇaṃ vittasaṃcayaiḥ<BR>
01,068.013d@048_0024	tasya madhye sabhā divyā nānāratnavicitritā<BR>
01,068.013d@048_0025	tasyāṃ sabhāyāṃ rājarṣiḥ sarvālaṃkārabhūṣitaḥ<BR>
01,068.013d@048_0026	brāhmaṇaiḥ kṣatriyaiś cāpi mantribhiś cāpi saṃvṛtaḥ<BR>
01,068.013d@048_0027	saṃstūyamāno rājendraḥ sūtamāgadhabandibhiḥ<BR>
01,068.013d@048_0028	kāryārthibhiḥ samabhyetya kṛtvā kāryaṃ gateṣu saḥ<BR>
01,068.013d@048_0029	sukhāsīno 'bhavad rājā tasmin kāle maharṣayaḥ<BR>
01,068.013d@048_0030	śakuntānāṃ svanaṃ śrutvā nimittajñās tv alakṣayan<BR>
01,068.013d@048_0031	śakuntale nimittāni śobhanāni bhavanti naḥ<BR>
01,068.013d@048_0032	kāryasiddhiṃ vadanty ete dhruvaṃ rājñī bhaviṣyasi<BR>
01,068.013d@048_0033	asmiṃs tu divase putro yuvarājo bhaviṣyati<BR>
01,068.013d@048_0034	vardhamānapuradvāraṃ tūryaghoṣanināditam<BR>
01,068.013d@048_0035	śakuntalāṃ puraskṛtya viviśus te maharṣayaḥ<BR>
01,068.013d@048_0036	praviśantaṃ nṛpasutaṃ praśaśaṃsuś ca prekṣakāḥ<BR>
01,068.013d@048_0037	vardhamānapuradvāraṃ praviśann eva pauravaḥ<BR>
01,068.013d@048_0038	indralokastham ātmānaṃ mene harṣasamanvitaḥ<BR>
01,068.013d@048_0039	tato vai nāgarāḥ sarve samāhūya parasparam<BR>
01,068.013d@048_0040	draṣṭukāmā nṛpasutaṃ samapadyanta bhārata<BR>
01,068.013d@048_0041	devateva janasyāgre bhrājate śrīr ivāgatā<BR>
01,068.013d@048_0042	jayanteneva paulomī indralokād ihāgatā<BR>
01,068.013d@048_0043	iti bruvantas te sarve maharṣīn idam abruvan<BR>
01,068.013d@048_0044	abhivādayantaḥ sahitā maharṣīn devavarcasaḥ<BR>
01,068.013d@048_0045	adya naḥ saphalaṃ janma kṛtārthāś ca tato vayam<BR>
01,068.013d@048_0046	evaṃ ye sma prapaśyāmo maharṣīn sūryavarcasaḥ<BR>
01,068.013d@048_0047	ity uktvā sahitāḥ ke cid anvagacchanta pauravam<BR>
01,068.013d@048_0048	haimavatyāḥ sutam iva kumāraṃ puṣkarekṣaṇam<BR>
01,068.013d@048_0049	ye ke cid abruvan mūḍhāḥ śākuntaladidṛkṣavaḥ<BR>
01,068.013d@048_0050	kṛṣṇājinena saṃchannān draṣṭuṃ necchanti tāpasān<BR>
01,068.013d@048_0051	piśācā iva dṛśyante nāgarāṇāṃ virūpiṇaḥ<BR>
01,068.013d@048_0052	vinā saṃdhyāṃ piśācās te praviśanti purottamam<BR>
01,068.013d@048_0053	kṣutpipāsārditān dīnān valkalājinavāsasaḥ<BR>
01,068.013d@048_0054	tvagasthibhūtān nirmāṃsān dhamanīsaṃtatān api<BR>
01,068.013d@048_0055	piṅgalākṣān piṅgajaṭān dīrghadantān nirūdarān<BR>
01,068.013d@048_0056	viśīrṣakān ūrdhvahastān dṛṣṭvā hāsyanti nāgarāḥ<BR>
01,068.013d@048_0057	evam uktavatāṃ teṣāṃ giraṃ śrutvā maharṣayaḥ<BR>
01,068.013d@048_0058	anyonyaṃ te samāhūya idaṃ vacanam abruvan<BR>
01,068.013d@048_0059	uktaṃ bhagavatā vākyaṃ na kṛtaṃ satyavādinā<BR>
01,068.013d@048_0060	purapraveśanaṃ nātra kartavyam iti śāsanam<BR>
01,068.013d@048_0061	kiṃ kāraṇaṃ pravekṣyāmo nagaraṃ durjanair vṛtam<BR>
01,068.013d@048_0062	tyaktasaṃgasya ca muner nagare kiṃ prayojanam<BR>
01,068.013d@048_0063	tasmād gamiṣyāma vayaṃ gaṅgāyāmunasaṃgamam<BR>
01,068.013d@048_0064	evam uktvā munigaṇāḥ pratijagmur yathāgatam<BR>
01,068.013d@048_0065	gatān munigaṇān dṛṣṭvā putraṃ saṃgṛhya pāṇinā<BR>
01,068.013d@048_0066	mātāpitṛbhyāṃ virahād yathā śocanti dārakāḥ<BR>
01,068.013d@048_0067	tathā śokaparītāṅgī dhṛtim ālambya duḥkhitā<BR>
01,068.013d@048_0068	gateṣu teṣu vipreṣu rājamārgeṇa bhāminī<BR>
01,068.013d@048_0069	putreṇaiva sahāyena sā jagāma śanaiḥ śanaiḥ<BR>
01,068.013d@048_0070	adṛṣṭapūrvān paśyan vai rājamārgeṇa pauravaḥ<BR>
01,068.013d@048_0071	harmyaprāsādacaityāṃś ca sabhā divyā vicitritāḥ<BR>
01,068.013d@048_0072	kautūhalasamāviṣṭo dṛṣṭvā vismayam āgataḥ<BR>
01,068.013d@048_0073	sarve bruvanti tāṃ dṛṣṭvā padmahīnām iva śriyam<BR>
01,068.013d@048_0074	gatena haṃsīsadṛśīṃ kokilena svare samām<BR>
01,068.013d@048_0075	mukhena candrasadṛśīṃ śriyā padmālayāsamām<BR>
01,068.013d@048_0076	smitena kundasadṛśīṃ padmagarbhasamatvacam<BR>
01,068.013d@048_0077	padmapatraviśālākṣīṃ taptajāmbūnadaprabhām<BR>
01,068.013d@048_0078	karāntamitamadhyāṃ tāṃ sukeśīṃ saṃhatastanīm<BR>
01,068.013d@048_0079	jaghanaṃ suviśālaṃ vai ūrū karikaropamau<BR>
01,068.013d@048_0080	raktatuṅganakhau pādau dharaṇyāṃ supratiṣṭhitau<BR>
01,068.013d@048_0081	evaṃrūpasamāyuktā svargalokād ihāgatā<BR>
01,068.013d@048_0082	iti sma sarve 'manyanta duḥṣantanagare janāḥ<BR>
01,068.013d@048_0083	punaḥ punar avocaṃs te śākuntalaguṇān api<BR>
01,068.013d@048_0084	siṃhekṣaṇaḥ siṃhadaṃṣṭraḥ siṃhaskandho mahābhujaḥ<BR>
01,068.013d@048_0085	siṃhoraskaḥ siṃhabalaḥ siṃhavikrāntagāmy ayam<BR>
01,068.013d@048_0086	pṛthvaṃsaḥ pṛthuvakṣāś ca chatrākāraśirā mahān<BR>
01,068.013d@048_0087	pāṇipādatale rakto raktāsyo dundubhisvanaḥ<BR>
01,068.013d@048_0088	rājalakṣaṇayuktaś ca rājaśrīś cāsya dṛśyate<BR>
01,068.013d@048_0089	ākāreṇa ca rūpeṇa śarīreṇāpi tejasā<BR>
01,068.013d@048_0090	duḥṣantena samo hy eṣa kasya putro bhaviṣyati<BR>
01,068.013d@048_0091	evaṃ bruvantas te sarve praśaśaṃsuḥ sahasraśaḥ<BR>
01,068.013d@048_0092	yuktivādān avocanta sarvāḥ prāṇabhṛtaḥ striyaḥ<BR>
01,068.013d@048_0093	bāndhavā iva sasnehā anujagmuḥ śakuntalām<BR>
01,068.013d@048_0094	paurāṇāṃ tad vacaḥ śrutvā tūṣṇīṃbhūtā śakuntalā<BR>
01,068.013d@048_0095	veśmadvāraṃ samāsādya vihvalantī nṛpātmajā<BR>
01,068.013d@048_0096	cintayām āsa sahasā kāryagauravakāraṇāt<BR>
01,068.013d@048_0097	lajjayā ca parītāṅgī rājan rājasamakṣataḥ<BR>
01,068.013d@048_0098	aghṛṇā kiṃ nu vakṣyāmi duḥṣantaṃ mama kāraṇāt<BR>
01,068.013d@048_0099	evam uktvā tu kṛpaṇā cintayantī śakuntalā<BR>
01,068.014a	abhisṛtya ca rājānaṃ viditā sā praveśitā<BR>
01,068.014c	saha tenaiva putreṇa taruṇādityavarcasā<BR>
01,068.014d*0632_01	nivedayitvā te sarve āśramaṃ punar āgatāḥ<BR>
01,068.014d*0633_01	siṃhāsanasthaṃ rājānaṃ mahendrasadṛśadyutim<BR>
01,068.014d*0633_02	śakuntalā nataśirāḥ paraṃ harṣam avāpya ca<BR>
01,068.015a	pūjayitvā yathānyāyam abravīt taṃ śakuntalā<BR>
01,068.015b*0634=09	śakuntalā<BR>
01,068.015b*0634_01	abhivādaya rājānaṃ pitaraṃ te dṛḍhavratam<BR>
01,068.015b*0634_02	evam uktvā sutaṃ tatra lajjānatamukhī sthitā<BR>
01,068.015b*0634_03	stambham āliṅgya rājānaṃ prasīdasvety uvāca sā<BR>
01,068.015b*0634_04	śākuntalo 'pi rājānam abhivādya kṛtāñjaliḥ<BR>
01,068.015b*0634_05	harṣeṇotphullanayano rājānaṃ cānvavaikṣata<BR>
01,068.015b*0634_06	duḥṣanto dharmabuddhyā tu cintayann eva so 'bravīt<BR>
01,068.015b*0634_07	kim āgamanakāryaṃ te brūhi tvaṃ varavarṇini<BR>
01,068.015b*0634_08	kariṣyāmi na saṃdehaḥ saputrāyā viśeṣataḥ<BR>
01,068.015b*0634_09	prasīdasva mahārāja vakṣyāmi puruṣottama<BR>
01,068.015c	ayaṃ putras tvayā rājan yauvarājye 'bhiṣicyatām<BR>
01,068.016a	tvayā hy ayaṃ suto rājan mayy utpannaḥ suropamaḥ<BR>
01,068.016c	yathāsamayam etasmin vartasva puruṣottama<BR>
01,068.017a	yathā samāgame pūrvaṃ kṛtaḥ sa samayas tvayā<BR>
01,068.017c	taṃ smarasva mahābhāga kaṇvāśramapadaṃ prati<BR>
01,068.017d*0635=00	vaiśaṃpāyanaḥ<BR>
01,068.017d*0635_01	tasyopabhogasaktasya strīṣu cānyāsu bhārata<BR>
01,068.017d*0635_02	śakuntalā saputrā ca manasy antaradhīyata<BR>
01,068.017d*0636_01	sa dhārayan manasy enāṃ saputrāṃ sasmitāṃ tadā<BR>
01,068.017d*0636_02	tadopagṛhya manasā ciraṃ sukham avāpa saḥ<BR>
01,068.018a	so 'tha śrutvaiva tad vākyaṃ tasyā rājā smarann api<BR>
01,068.018c	abravīn na smarāmīti kasya tvaṃ duṣṭatāpasi<BR>
01,068.018d*0637_01	maithunaṃ ca vṛthā nāhaṃ gaccheyam iti me matiḥ<BR>
01,068.018d*0637_02	nābhijānāmi kalyāṇi tvayā saha samāgamam<BR>
01,068.019a	dharmakāmārthasaṃbandhaṃ na smarāmi tvayā saha<BR>
01,068.019c	gaccha vā tiṣṭha vā kāmaṃ yad vāpīcchasi tat kuru<BR>
01,068.020a	saivam uktā varārohā vrīḍiteva manasvinī<BR>
01,068.020c	visaṃjñeva ca duḥkhena tasthau sthāṇur ivācalā<BR>
01,068.021a	saṃrambhāmarṣatāmrākṣī sphuramāṇoṣṭhasaṃpuṭā<BR>
01,068.021c	kaṭākṣair nirdahantīva tiryag rājānam aikṣata<BR>
01,068.022a	ākāraṃ gūhamānā ca manyunābhisamīritā<BR>
01,068.022c	tapasā saṃbhṛtaṃ tejo dhārayām āsa vai tadā<BR>
01,068.023a	sā muhūrtam iva dhyātvā duḥkhāmarṣasamanvitā<BR>
01,068.023c	bhartāram abhisaṃprekṣya kruddhā vacanam abravīt<BR>
01,068.024a	jānann api mahārāja kasmād evaṃ prabhāṣase<BR>
01,068.024c	na jānāmīti niḥsaṅgaṃ yathānyaḥ prākṛtas tathā<BR>
01,068.025a	atra te hṛdayaṃ veda satyasyaivānṛtasya ca<BR>
01,068.025c	kalyāṇa bata sākṣī tvaṃ mātmānam avamanyathāḥ<BR>
01,068.026a	yo 'nyathā santam ātmānam anyathā pratipadyate<BR>
01,068.026c	kiṃ tena na kṛtaṃ pāpaṃ coreṇātmāpahāriṇā<BR>
01,068.027a	eko 'ham asmīti ca manyase tvaṃ; na hṛcchayaṃ vetsi muniṃ purāṇam<BR>
01,068.027c	yo veditā karmaṇaḥ pāpakasya; tasyāntike tvaṃ vṛjinaṃ karoṣi<BR>
01,068.027d*0638_01	dharma eva hi sādhūnāṃ sarveṣāṃ hitakāraṇam<BR>
01,068.027d*0638_02	nityaṃ mithyāvihīnānāṃ na ca duḥkhāvaho bhavet<BR>
01,068.028a	manyate pāpakaṃ kṛtvā na kaś cid vetti mām iti<BR>
01,068.028c	vidanti cainaṃ devāś ca svaś caivāntarapūruṣaḥ<BR>
01,068.029a	ādityacandrāv anilānalau ca; dyaur bhūmir āpo hṛdayaṃ yamaś ca<BR>
01,068.029c	ahaś ca rātriś ca ubhe ca saṃdhye; dharmaś ca jānāti narasya vṛttam<BR>
01,068.030a	yamo vaivasvatas tasya niryātayati duṣkṛtam<BR>
01,068.030c	hṛdi sthitaḥ karmasākṣī kṣetrajño yasya tuṣyati<BR>
01,068.031a	na tu tuṣyati yasyaiṣa puruṣasya durātmanaḥ<BR>
01,068.031c	taṃ yamaḥ pāpakarmāṇaṃ niryātayati duṣkṛtam<BR>
01,068.032a	avamanyātmanātmānam anyathā pratipadyate<BR>
01,068.032c	devā na tasya śreyāṃso yasyātmāpi na kāraṇam<BR>
01,068.033a	svayaṃ prāpteti mām evaṃ māvamaṃsthāḥ pativratām<BR>
01,068.033c	arghyārhāṃ nārcayasi māṃ svayaṃ bhāryām upasthitām<BR>
01,068.034a	kimarthaṃ māṃ prākṛtavad upaprekṣasi saṃsadi<BR>
01,068.034c	na khalv aham idaṃ śūnye raumi kiṃ na śṛṇoṣi me<BR>
01,068.035a	yadi me yācamānāyā vacanaṃ na kariṣyasi<BR>
01,068.035c	duḥṣanta śatadhā mūrdhā tatas te 'dya phaliṣyati<BR>
01,068.036a	bhāryāṃ patiḥ saṃpraviśya sa yasmāj jāyate punaḥ<BR>
01,068.036c	jāyāyā iti jāyātvaṃ purāṇāḥ kavayo viduḥ<BR>
01,068.037a	yad āgamavataḥ puṃsas tad apatyaṃ prajāyate<BR>
01,068.037c	tat tārayati saṃtatyā pūrvapretān pitāmahān<BR>
01,068.038a	pun nāmno narakād yasmāt pitaraṃ trāyate sutaḥ<BR>
01,068.038c	tasmāt putra iti proktaḥ svayam eva svayambhuvā<BR>
01,068.038d*0639_01	putreṇa lokāñ jayati putreṇānantyam aśnute<BR>
01,068.038d*0639_02	atha putrasya putreṇa modante prapitāmahāḥ<BR>
01,068.039a	sā bhāryā yā gṛhe dakṣā sā bhāryā yā prajāvatī<BR>
01,068.039c	sā bhāryā yā patiprāṇā sā bhāryā yā pativratā<BR>
01,068.040a	ardhaṃ bhāryā manuṣyasya bhāryā śreṣṭhatamaḥ sakhā<BR>
01,068.040a*0640_01	. . . . . . . . . śarīraṃ procyate budhaiḥ<BR>
01,068.040a*0640_02	bhāryā śreṣṭhatamā loke . . . . . . . .<BR>
01,068.040c	bhāryā mūlaṃ trivargasya bhāryā mitraṃ mariṣyataḥ<BR>
01,068.041a	bhāryāvantaḥ kriyāvantaḥ sabhāryā gṛhamedhinaḥ<BR>
01,068.041c	bhāryāvantaḥ pramodante bhāryāvantaḥ śriyānvitāḥ<BR>
01,068.041d@049_0001	brahmā surāsuraguruḥ so 'pi śaktiṃ purākarot<BR>
01,068.041d@049_0002	prakṛtiṃ svāṃ praviśyāśu brahmāṇḍam abhavat tataḥ<BR>
01,068.041d@049_0003	bhartavyā rakṣaṇīyā ca bhāryā hi patinā sadā<BR>
01,068.041d@049_0004	dharmārthakāmasaṃsiddhau bhāryā bhartuḥ sahāyinī<BR>
01,068.041d@049_0005	yadā bhartā ca bhāryā ca parasparavaśānugau<BR>
01,068.041d@049_0006	tadā dharmārthakāmānāṃ trayāṇām api saṃgamaḥ<BR>
01,068.041d@049_0007	kathaṃ bhāryām ṛte dharmaḥ kathaṃ vā puruṣaḥ prabho<BR>
01,068.041d@049_0008	prāpnoti kāmam arthaṃ vāpy asyāṃ tritayam āhitam<BR>
01,068.041d@049_0009	tathaiva bhartāram ṛte bhāryā dharmādisādhane<BR>
01,068.041d@049_0010	na samarthā trivargo 'yaṃ daṃpatyoḥ samupāśritaḥ<BR>
01,068.041d@049_0011	devatātithibhṛtyānām atithīnāṃ ca pūjanam<BR>
01,068.041d@049_0012	na pumbhiḥ śakyate kartum ṛte bhāryāṃ kathaṃ cana<BR>
01,068.041d@049_0013	prāpto 'pi cārtho manujair ānīto 'pi nijaṃ gṛham<BR>
01,068.041d@049_0014	nāśam eti vinā bhāryāṃ kubhāryāsaṃgraheṇa vā<BR>
01,068.041d@049_0015	kāmas tu naiva tasyāsti pratyakṣeṇopadṛśyate<BR>
01,068.042a	sakhāyaḥ pravivikteṣu bhavanty etāḥ priyaṃvadāḥ<BR>
01,068.042c	pitaro dharmakāryeṣu bhavanty ārtasya mātaraḥ<BR>
01,068.043a	kāntāreṣv api viśrāmo narasyādhvanikasya vai<BR>
01,068.043c	yaḥ sadāraḥ sa viśvāsyas tasmād dārāḥ parā gatiḥ<BR>
01,068.044a	saṃsarantam api pretaṃ viṣameṣv ekapātinam<BR>
01,068.044c	bhāryaivānveti bhartāraṃ satataṃ yā pativratā<BR>
01,068.045a	prathamaṃ saṃsthitā bhāryā patiṃ pretya pratīkṣate<BR>
01,068.045c	pūrvaṃ mṛtaṃ ca bhartāraṃ paścāt sādhvy anugacchati<BR>
01,068.046a	etasmāt kāraṇād rājan pāṇigrahaṇam iṣyate<BR>
01,068.046c	yad āpnoti patir bhāryām iha loke paratra ca<BR>
01,068.046d*0641_01	poṣaṇārthaṃ śarīrasya pātheyaṃ svargatasya vai<BR>
01,068.047a	ātmātmanaiva janitaḥ putra ity ucyate budhaiḥ<BR>
01,068.047c	tasmād bhāryāṃ naraḥ paśyen mātṛvat putramātaram<BR>
01,068.047d*0642_01	antarātmaiva sarvasya putro nāmocyate sadā<BR>
01,068.047d*0642_02	gatī rūpaṃ ca ceṣṭā ca āvartā lakṣaṇāni ca<BR>
01,068.047d*0642_03	pitṝṇāṃ yāni dṛśyante putrāṇāṃ santi tāni ca<BR>
01,068.047d*0642_04	teṣāṃ śīlaguṇācārāḥ saṃparkāc ca śubhāśubhāt<BR>
01,068.048a	bhāryāyāṃ janitaṃ putram ādarśe svam ivānanam<BR>
01,068.048c	hlādate janitā preṣkya svargaṃ prāpyeva puṇyakṛt<BR>
01,068.048d*0643_01	pativratārūpadharāḥ parabījasya saṃgrahāt<BR>
01,068.048d*0643_02	kulaṃ vināśya bhartṝṇāṃ narakaṃ yānti dāruṇam<BR>
01,068.048d*0643_03	pareṇa janitāḥ putrāḥ svabhāryāyāṃ yatheṣṭataḥ<BR>
01,068.048d*0643_04	mama putrā iti matās te putrā api śatravaḥ<BR>
01,068.048d*0643_05	dviṣanti pratikurvanti na te vacanakāriṇaḥ<BR>
01,068.048d*0643_06	dveṣṭi tāṃś ca pitā cāpi svabīje na tathā nṛpa<BR>
01,068.048d*0643_07	na dveṣṭi pitaraṃ putro janitāram athāpi vā<BR>
01,068.048d*0643_08	na dveṣṭi janitā putraṃ tasmād ātmā suto bhavet<BR>
01,068.049a	dahyamānā manoduḥkhair vyādhibhiś cāturā narāḥ<BR>
01,068.049c	hlādante sveṣu dāreṣu gharmārtāḥ salileṣv iva<BR>
01,068.049d*0644_01	vipravāsakṛśā dīnā narā malinavāsasaḥ<BR>
01,068.049d*0644_02	te 'pi svadārāṃs tuṣyanti daridrā dhanalābhavat<BR>
01,068.050a	susaṃrabdho 'pi rāmāṇāṃ na brūyād apriyaṃ budhaḥ<BR>
01,068.050c	ratiṃ prītiṃ ca dharmaṃ ca tāsv āyattam avekṣya ca<BR>
01,068.050d*0645_01	ātmano 'rdham iti śrautaṃ sā rakṣati dhanaṃ prajā<BR>
01,068.050d*0645_02	śarīraṃ lokayātrāṃ vai dharmaṃ svargam ṛṣīn pitṝn<BR>
01,068.051a	ātmano janmanaḥ kṣetraṃ puṇyaṃ rāmāḥ sanātanam<BR>
01,068.051c	ṛṣīṇām api kā śaktiḥ sraṣṭuṃ rāmām ṛte prajāḥ<BR>
01,068.051d*0646_01	devānām api kā śaktiḥ kartuṃ saṃbhavam ātmanaḥ<BR>
01,068.051d*0646_02	paṇḍitasyāpi lokeṣu strīṣu sṛṣṭiḥ pratiṣṭhitā<BR>
01,068.051d*0646_03	ṛṣibhyo ṛṣayaḥ ke cic caṇḍālīṣv api jajñire<BR>
01,068.052a	paripatya yadā sūnur dharaṇīreṇuguṇṭhitaḥ<BR>
01,068.052c	pitur āśliṣyate 'ṅgāni kim ivāsty adhikaṃ tataḥ<BR>
01,068.053a	sa tvaṃ svayam anuprāptaṃ sābhilāṣam imaṃ sutam<BR>
01,068.053c	prekṣamāṇaṃ ca kākṣeṇa kimartham avamanyase<BR>
01,068.054a	aṇḍāni bibhrati svāni na bhindanti pipīlikāḥ<BR>
01,068.054c	na bharethāḥ kathaṃ nu tvaṃ dharmajñaḥ san svam ātmajam<BR>
01,068.054d*0647_01	mamāṇḍānīti vardhante kokilāṇḍāni vāyasāḥ<BR>
01,068.054d*0647_02	kiṃ punas tvaṃ na manyethāḥ sarvajñaḥ putram īdṛśam<BR>
01,068.054d*0647_03	malayāc candanaṃ jātam atiśītaṃ vadanti vai<BR>
01,068.054d*0647_04	śiśor āliṅganaṃ tasmāc candanād adhikaṃ bhavet<BR>
01,068.055a	na vāsasāṃ na rāmāṇāṃ nāpāṃ sparśas tathā sukhaḥ<BR>
01,068.055c	śiśor āliṅgyamānasya sparśaḥ sūnor yathā sukhaḥ<BR>
01,068.056a	brāhmaṇo dvipadāṃ śreṣṭho gaur variṣṭhā catuṣpadām<BR>
01,068.056c	gurur garīyasāṃ śreṣṭhaḥ putraḥ sparśavatāṃ varaḥ<BR>
01,068.057a	spṛśatu tvāṃ samāśliṣya putro 'yaṃ priyadarśanaḥ<BR>
01,068.057b@050_0001	aputrasya jagac chūnyam aputrasya gṛheṇa kim<BR>
01,068.057b@050_0002	putreṇa lokāñ jayati śrutir eṣā sanātanī<BR>
01,068.057b@050_0003	nāsti putrasamaḥ sneho nāsti putrasamaṃ sukham<BR>
01,068.057b@050_0004	nāsti putrasamā prītiḥ nāsti putrasamā gatiḥ<BR>
01,068.057b@050_0005	anṛtaṃ vakti loko 'yaṃ candanaṃ kila śītalam<BR>
01,068.057b@050_0006	putragātrapariṣvaṅgaś candanād api śītalaḥ<BR>
01,068.057c	putrasparśāt sukhataraḥ sparśo loke na vidyate<BR>
01,068.058a	triṣu varṣeṣu pūrṇeṣu prajātāham ariṃdama<BR>
01,068.058b*0648_01	adyāyaṃ manniyogāt tu tavāhvānaṃ pratīkṣate<BR>
01,068.058c	imaṃ kumāraṃ rājendra tava śokapraṇāśanam<BR>
01,068.059a	āhartā vājimedhasya śatasaṃkhyasya paurava<BR>
01,068.059b*0649_01	rājasūyādikān anyān kratūn amitadakṣiṇān<BR>
01,068.059c	iti vāg antarikṣe māṃ sūtake 'bhyavadat purā<BR>
01,068.060a	nanu nāmāṅkam āropya snehād grāmāntaraṃ gatāḥ<BR>
01,068.060a*0650_01	. . . . . . . . mūrdhny upāghrāya putrakam<BR>
01,068.060a*0650_02	evaṃ hi putreṇānye 'pi . . . . . . . .<BR>
01,068.060c	mūrdhni putrān upāghrāya pratinandanti mānavāḥ<BR>
01,068.061a	vedeṣv api vadantīmaṃ mantravādaṃ dvijātayaḥ<BR>
01,068.061c	jātakarmaṇi putrāṇāṃ tavāpi viditaṃ tathā<BR>
01,068.062a	aṅgād aṅgāt saṃbhavasi hṛdayād abhijāyase<BR>
01,068.062c	ātmā vai putranāmāsi sa jīva śaradaḥ śatam<BR>
01,068.062d*0651_01	upajighranti pitaro mantreṇānena mūrdhani<BR>
01,068.063a	poṣo hi tvadadhīno me saṃtānam api cākṣayam<BR>
01,068.063c	tasmāt tvaṃ jīva me vatsa susukhī śaradāṃ śatam<BR>
01,068.063d*0652_01	eko bhūtvā dvidhā bhūta iti vādaḥ pradṛśyate<BR>
01,068.064a	tvadaṅgebhyaḥ prasūto 'yaṃ puruṣāt puruṣo 'paraḥ<BR>
01,068.064c	sarasīvāmale ''tmānaṃ dvitīyaṃ paśya me sutam<BR>
01,068.064d*0653_01	sarasīvāmale somaṃ prekṣātmānaṃ tvam ātmani<BR>
01,068.065a	yathā hy āhavanīyo 'gnir gārhapatyāt praṇīyate<BR>
01,068.065c	tathā tvattaḥ prasūto 'yaṃ tvam ekaḥ san dvidhā kṛtaḥ<BR>
01,068.066a	mṛgāpakṛṣṭena hi te mṛgayāṃ paridhāvatā<BR>
01,068.066c	aham āsāditā rājan kumārī pitur āśrame<BR>
01,068.067a	urvaśī pūrvacittiś ca sahajanyā ca menakā<BR>
01,068.067c	viśvācī ca ghṛtācī ca ṣaḍ evāpsarasāṃ varāḥ<BR>
01,068.068a	tāsāṃ māṃ menakā nāma brahmayonir varāpsarāḥ<BR>
01,068.068c	divaḥ saṃprāpya jagatīṃ viśvāmitrād ajījanat<BR>
01,068.068d*0654_01	śrīmān ṛṣir dharmaparo vaiśvānara ivāparaḥ<BR>
01,068.068d*0654_02	brahmayoniḥ kuśo nāma viśvāmitrapitāmahaḥ<BR>
01,068.068d*0654_03	kuśasya putro balavān kuśanābhaś ca dhārmikaḥ<BR>
01,068.068d*0654_04	gādhis tasya suto rājā viśvāmitras tu gādhijaḥ<BR>
01,068.068d*0654_05	evaṃvidhaḥ pitā rājan mātā me menakāpsarāḥ<BR>
01,068.069a	sā māṃ himavataḥ pṛṣṭhe suṣuve menakāpsarāḥ<BR>
01,068.069c	avakīrya ca māṃ yātā parātmajam ivāsatī<BR>
01,068.069d@051_0001	pakṣiṇaḥ puṇyavantas te sahitā dharmatas tadā<BR>
01,068.069d@051_0002	pakṣais tair abhiguptā ca tasmād asmi śakuntalā<BR>
01,068.069d@051_0003	tato 'ham ṛṣiṇā dṛṣṭā kāśyapena mahātmanā<BR>
01,068.069d@051_0004	jalārtham agnihotrasya gataṃ dṛṣṭvā tu pakṣiṇaḥ<BR>
01,068.069d@051_0005	nyāsabhūtām iva muneḥ pradadur māṃ dayāvataḥ<BR>
01,068.069d@051_0006	kaṇvas tv ālokya māṃ prīto hasantīti havirbhujaḥ<BR>
01,068.069d@051_0007	sa māraṇim ivādāya svam āśramam upāgamat<BR>
01,068.069d@051_0008	sā vai saṃbhāvitā rājann anukrośān maharṣiṇā<BR>
01,068.069d@051_0009	tenaiva svasutevāhaṃ rājan vai varavarṇinī<BR>
01,068.069d@051_0010	viśvāmitrasutā cāhaṃ vardhitā muninā nṛpa<BR>
01,068.069d@051_0011	yauvane vartamānāṃ ca dṛṣṭavān asi māṃ nṛpa<BR>
01,068.069d@051_0012	āśrame parṇaśālāyāṃ kumārīṃ vijane vane<BR>
01,068.069d@051_0013	dhātrā pracoditāṃ śūnye pitrā virahitāṃ mithaḥ<BR>
01,068.069d@051_0014	vāgbhis tvaṃ sūnṛtābhir mām apatyārtham acūcudaḥ<BR>
01,068.069d@051_0015	akārṣīs tv āśrame vāsaṃ dharmakāmārthaniścitam<BR>
01,068.069d@051_0016	gāndharveṇa vivāhena vidhinā pāṇim agrahīḥ<BR>
01,068.069d@051_0017	sāhaṃ kulaṃ ca śīlaṃ ca satyavāditvam ātmanaḥ<BR>
01,068.069d@051_0018	svadharmaṃ ca puraskṛtya tvām adya śaraṇaṃ gatā<BR>
01,068.069d@051_0019	tasmān nārhasi saṃśrutya tatheti vitathaṃ vacaḥ<BR>
01,068.069d@051_0020	svadharmaṃ pṛṣṭhataḥ kṛtvā parityaktum upasthitām<BR>
01,068.069d@051_0021	tvannāthāṃ lokanāthas tvaṃ nārhasi tvam anāgasam<BR>
01,068.070a	kiṃ nu karmāśubhaṃ pūrvaṃ kṛtavaty asmi janmani<BR>
01,068.070c	yad ahaṃ bāndhavais tyaktā bālye saṃprati ca tvayā<BR>
01,068.070d*0655_01	saṃgatā rājaśārdūla pūrvakarmāvasādinī<BR>
01,068.071a	kāmaṃ tvayā parityaktā gamiṣyāmy aham āśramam<BR>
01,068.071c	imaṃ tu bālaṃ saṃtyaktuṃ nārhasy ātmajam ātmanā<BR>
01,068.072	duḥṣanta uvāca<BR>
01,068.072a	na putram abhijānāmi tvayi jātaṃ śakuntale<BR>
01,068.072c	asatyavacanā nāryaḥ kas te śraddhāsyate vacaḥ<BR>
01,068.073a	menakā niranukrośā bandhakī jananī tava<BR>
01,068.073c	yayā himavataḥ pṛṣṭhe nirmālyeva praveritā<BR>
01,068.074a	sa cāpi niranukrośaḥ kṣatrayoniḥ pitā tava<BR>
01,068.074c	viśvāmitro brāhmaṇatve lubdhaḥ kāmaparāyaṇaḥ<BR>
01,068.074d*0656_01	suṣāva suranārī māṃ viśvāmitrād yatheṣṭataḥ<BR>
01,068.074d*0656_02	aho jānāmi te janma kutsitaṃ kulaṭe janaiḥ<BR>
01,068.075a	menakāpsarasāṃ śreṣṭhā maharṣīṇāṃ ca te pitā<BR>
01,068.075c	tayor apatyaṃ kasmāt tvaṃ puṃścalīvābhidhāsyasi<BR>
01,068.075d*0657_01	jātiś cāpi nikṛṣṭā te kulīneti vijalpase<BR>
01,068.075d*0657_02	janayitvā tvam utsṛṣṭā kokileva parair bhṛtā<BR>
01,068.075d*0657_03	ariṣṭair iva durbuddhiḥ kaṇvo vardhayitā pitā<BR>
01,068.075d*0657_04	aśraddheyam idaṃ vākyaṃ yat tvaṃ jalpasi tāpasi<BR>
01,068.075d*0657_05	bruvantī rājasāṃnidhye gamyatāṃ yatra cecchasi<BR>
01,068.075d*0657_06	suvarṇamaṇimuktāni vastrāṇy ābharaṇāni ca<BR>
01,068.075d*0657_07	yad ihecchasi bhogārthaṃ tāpasi pratigṛhyatām<BR>
01,068.076a	aśraddheyam idaṃ vākyaṃ kathayantī na lajjase<BR>
01,068.076c	viśeṣato matsakāśe duṣṭatāpasi gamyatām<BR>
01,068.077a	kva maharṣiḥ sadaivograḥ sāpsarā kva ca menakā<BR>
01,068.077c	kva ca tvam evaṃ kṛpaṇā tāpasīveṣadhāriṇī<BR>
01,068.078a	atikāyaś ca putras te bālo 'pi balavān ayam<BR>
01,068.078c	katham alpena kālena śālaskandha ivodgataḥ<BR>
01,068.079a	sunikṛṣṭā ca yonis te puṃścalī pratibhāsi me<BR>
01,068.079c	yadṛcchayā kāmarāgāj jātā menakayā hy asi<BR>
01,068.080a	sarvam etat parokṣaṃ me yat tvaṃ vadasi tāpasi<BR>
01,068.080b*0658_01	sarvā vāmāḥ striyo loke sarvāḥ kāmaparāyaṇāḥ<BR>
01,068.080b*0658_02	sarvāḥ striyaḥ paravaśāḥ sarvāḥ krodhasamākulāḥ<BR>
01,068.080b*0658_03	asatyoktāḥ striyaḥ sarvā na kaṇvaṃ vaktum arhasi<BR>
01,068.080c	nāhaṃ tvām abhijānāmi yatheṣṭaṃ gamyatāṃ tvayā<BR>
01,069.001	śakuntalovāca<BR>
01,069.001a	rājan sarṣapamātrāṇi paracchidrāṇi paśyasi<BR>
01,069.001c	ātmano bilvamātrāṇi paśyann api na paśyasi<BR>
01,069.002a	menakā tridaśeṣv eva tridaśāś cānu menakām<BR>
01,069.002c	mamaivodricyate janma duḥṣanta tava janmataḥ<BR>
01,069.003a	kṣitāv aṭasi rājaṃs tvam antarikṣe carāmy aham<BR>
01,069.003c	āvayor antaraṃ paśya merusarṣapayor iva<BR>
01,069.004a	mahendrasya kuberasya yamasya varuṇasya ca<BR>
01,069.004c	bhavanāny anusaṃyāmi prabhāvaṃ paśya me nṛpa<BR>
01,069.004d*0659_01	purā naravaraḥ putra urvaśyāṃ janitas tadā<BR>
01,069.004d*0659_02	āyur nāma mahārāja tava pūrvapitāmahaḥ<BR>
01,069.004d*0659_03	maharṣayaś ca bahavaḥ kṣatriyāś ca paraṃtapa<BR>
01,069.004d*0659_04	apsarassu mṛgīṇāṃ ca mātṛdoṣo na vidyate<BR>
01,069.005a	satyaś cāpi pravādo 'yaṃ yaṃ pravakṣyāmi te 'nagha<BR>
01,069.005c	nidarśanārthaṃ na dveṣāt tac chrutvā kṣantum arhasi<BR>
01,069.005d*0660_01	pāṃsupātena hṛṣyanti kuñjarā madaśālinaḥ<BR>
01,069.006a	virūpo yāvad ādarśe nātmanaḥ paśyate mukham<BR>
01,069.006c	manyate tāvad ātmānam anyebhyo rūpavattaram<BR>
01,069.007a	yadā tu mukham ādarśe vikṛtaṃ so 'bhivīkṣate<BR>
01,069.007c	tadetaraṃ vijānāti ātmānaṃ netaraṃ janam<BR>
01,069.008a	atīva rūpasaṃpanno na kiṃ cid avamanyate<BR>
01,069.008c	atīva jalpan durvāco bhavatīha viheṭhakaḥ<BR>
01,069.009a	mūrkho hi jalpatāṃ puṃsāṃ śrutvā vācaḥ śubhāśubhāḥ<BR>
01,069.009c	aśubhaṃ vākyam ādatte purīṣam iva sūkaraḥ<BR>
01,069.010a	prājñas tu jalpatāṃ puṃsāṃ śrutvā vācaḥ śubhāśubhāḥ<BR>
01,069.010c	guṇavad vākyam ādatte haṃsaḥ kṣīram ivāmbhasaḥ<BR>
01,069.010d*0661_01	ātmano duṣṭabhāvatvāj jānan nīco 'prasannadhīḥ<BR>
01,069.010d*0661_02	pareṣām api jānāti svakarmasadṛśān guṇān<BR>
01,069.010d*0661_03	dahyamānās tu tīvreṇa nīcāḥ parayaśo 'gninā<BR>
01,069.010d*0661_04	aśaktās tāṃ gatiṃ gantuṃ tato nindāṃ prakurvate<BR>
01,069.011a	anyān parivadan sādhur yathā hi paritapyate<BR>
01,069.011c	tathā parivadann anyāṃs tuṣṭo bhavati durjanaḥ<BR>
01,069.011d*0662_01	apavādaratā mūrkhā bhavantīha viśeṣataḥ<BR>
01,069.011d*0662_02	nāpavādaratāḥ santo bhavanti sma viśeṣataḥ<BR>
01,069.012a	abhivādya yathā vṛddhān santo gacchanti nirvṛtim<BR>
01,069.012c	evaṃ sajjanam ākruśya mūrkho bhavati nirvṛtaḥ<BR>
01,069.013a	sukhaṃ jīvanty adoṣajñā mūrkhā doṣānudarśinaḥ<BR>
01,069.013c	yatra vācyāḥ paraiḥ santaḥ parān āhus tathāvidhān<BR>
01,069.014a	ato hāsyataraṃ loke kiṃ cid anyan na vidyate<BR>
01,069.014c	yatra durjana ity āha durjanaḥ sajjanaṃ svayam<BR>
01,069.014d*0663_01	dāruṇāl lokasaṃkleśād duḥkham āpnoty asaṃśayam<BR>
01,069.015a	satyadharmacyutāt puṃsaḥ kruddhād āśīviṣād iva<BR>
01,069.015c	anāstiko 'py udvijate janaḥ kiṃ punar āstikaḥ<BR>
01,069.016a	svayam utpādya vai putraṃ sadṛśaṃ yo 'vamanyate<BR>
01,069.016c	tasya devāḥ śriyaṃ ghnanti na ca lokān upāśnute<BR>
01,069.016d*0664_01	abhavye 'py anṛte 'śuddhe nāstike pāpakarmaṇi<BR>
01,069.016d*0664_02	durācāre kalir bhūyān na kalir dharmacāriṣu<BR>
01,069.017a	kulavaṃśapratiṣṭhāṃ hi pitaraḥ putram abruvan<BR>
01,069.017c	uttamaṃ sarvadharmāṇāṃ tasmāt putraṃ na saṃtyajet<BR>
01,069.018a	svapatnīprabhavān pañca labdhān krītān vivardhitān<BR>
01,069.018c	kṛtān anyāsu cotpannān putrān vai manur abravīt<BR>
01,069.018d*0665_01	tatra ṣaḍ bandhudāyādāḥ ṣaḍ adāyādabāndhavāḥ<BR>
01,069.019a	dharmakīrtyāvahā nṝṇāṃ manasaḥ prītivardhanāḥ<BR>
01,069.019c	trāyante narakāj jātāḥ putrā dharmaplavāḥ pitṝn<BR>
01,069.020a	sa tvaṃ nṛpatiśārdūla na putraṃ tyaktum arhasi<BR>
01,069.020b*0666_01	tasmāt putraṃ ca satyaṃ ca pālayasva mahīpate<BR>
01,069.020b*0666_02	ubhayaṃ pālayan hy etan nānṛtaṃ vaktum arhasi<BR>
01,069.020c	ātmānaṃ satyadharmau ca pālayāno mahīpate<BR>
01,069.020e	narendrasiṃha kapaṭaṃ na voḍhuṃ tvam ihārhasi<BR>
01,069.021a	varaṃ kūpaśatād vāpī varaṃ vāpīśatāt kratuḥ<BR>
01,069.021b*0667_01	varaṃ saraśatād yajñaḥ varaṃ yajñāt suputrakaḥ<BR>
01,069.021c	varaṃ kratuśatāt putraḥ satyaṃ putraśatād varam<BR>
01,069.022a	aśvamedhasahasraṃ ca satyaṃ ca tulayā dhṛtam<BR>
01,069.022c	aśvamedhasahasrād dhi satyam eva viśiṣyate<BR>
01,069.023a	sarvavedādhigamanaṃ sarvatīrthāvagāhanam<BR>
01,069.023c	satyaṃ ca vadato rājan samaṃ vā syān na vā samam<BR>
01,069.024a	nāsti satyāt paro dharmo na satyād vidyate param<BR>
01,069.024c	na hi tīvrataraṃ kiṃ cid anṛtād iha vidyate<BR>
01,069.025a	rājan satyaṃ paraṃ brahma satyaṃ ca samayaḥ paraḥ<BR>
01,069.025c	mā tyākṣīḥ samayaṃ rājan satyaṃ saṃgatam astu te<BR>
01,069.025d*0668_01	yaḥ pāpaṃ na vijānāti karma kṛtvā narādhipa<BR>
01,069.025d*0668_02	na hi tādṛk paraṃ pāpam anṛtād iha vidyate<BR>
01,069.025d*0668_03	yasya te hṛdayaṃ veda satyasyaivānṛtasya ca<BR>
01,069.025d*0668_04	kalyāṇaṃ sākṣiṇaṃ tasmāt kartum arhasi dharmataḥ<BR>
01,069.025d*0668_05	yo na kāmān na ca krodhān na mohād abhivartate<BR>
01,069.025d*0668_06	amitraṃ vāpi mitraṃ vā sa vai uttamapūruṣaḥ<BR>
01,069.026a	anṛte cet prasaṅgas te śraddadhāsi na cet svayam<BR>
01,069.026c	ātmano hanta gacchāmi tvādṛśe nāsti saṃgatam<BR>
01,069.026d*0669_01	putratve śaṅkamānasya buddhir jñāpakadīpinī<BR>
01,069.026d*0669_02	gatiḥ svaraḥ smṛtiḥ sattvaṃ śīlaṃ vidyā ca vikramaḥ<BR>
01,069.026d*0669_03	dhṛṣṇuprakṛtibhāvau ca āvartā romarājayaḥ<BR>
01,069.026d*0669_04	samā yasya yadi syus te tasya putro na saṃśayaḥ<BR>
01,069.026d*0669_05	sādṛśyenoddhṛtaṃ bimbaṃ tava dehād viśāṃpate<BR>
01,069.026d*0669_06	tāteti bhāṣamāṇaṃ vai mā sma rājan vṛthā kṛthāḥ<BR>
01,069.026d*0669_07	ṛte 'pi gardabhakṣīrāt payaḥ pāsyati me sutaḥ<BR>
01,069.027a	ṛte 'pi tvayi duḥṣanta śailarājāvataṃsakām<BR>
01,069.027c	caturantām imām urvīṃ putro me pālayiṣyati<BR>
01,069.027d*0670_01	evam ukto mahendreṇa bhaviṣyati ca nānyathā<BR>
01,069.027d*0670_02	sākṣitve bahavo 'py uktā devadūtādayo matāḥ<BR>
01,069.027d*0670_03	na bruvanti tathā satyam utāho vānṛtaṃ kila<BR>
01,069.027d*0670_04	asākṣiṇī mandabhāgyā gamiṣyāmi yathāgatam<BR>
01,069.028	vaiśaṃpāyana uvāca<BR>
01,069.028a	etāvad uktvā vacanaṃ prātiṣṭhata śakuntalā<BR>
01,069.028b*0671_01	tasyāḥ krodhasamuttho 'gniḥ sadhūmo mūrdhny adṛśyata<BR>
01,069.028b*0671_02	saṃniyamyātmano 'ṅgeṣu tataḥ krodhāgnim ātmajam<BR>
01,069.028b*0671_03	prasthitaivānavadyāṅgī saha putreṇa vai vanam<BR>
01,069.028c	athāntarikṣe duḥṣantaṃ vāg uvācāśarīriṇī<BR>
01,069.028e	ṛtvikpurohitācāryair mantribhiś cāvṛtaṃ tadā<BR>
01,069.029a	bhastrā mātā pituḥ putro yena jātaḥ sa eva saḥ<BR>
01,069.029c	bharasva putraṃ duḥṣanta māvamaṃsthāḥ śakuntalām<BR>
01,069.029c*0672_01	. . . . . . . . satyam āha śakuntalā<BR>
01,069.029c*0672_02	sarvebhyo hy aṅgam aṅgebhyaḥ sākṣād utpadyate sutaḥ<BR>
01,069.029c*0672_03	ātmā caiva suto nāma tenaiva tava paurava<BR>
01,069.029c*0672_04	āhitaṃ hy ātmanātmānaṃ parirakṣa imaṃ sutam<BR>
01,069.029c*0672_05	ananyāṃ tvaṃ pratīkṣasva<BR>
01,069.029d*0673_01	striyaḥ pavitram atulam etad duḥṣanta dharmataḥ<BR>
01,069.029d*0673_02	māsi māsi rajo hy āsāṃ duritāny apakarṣati<BR>
01,069.029d*0673_03	tataḥ sarvāṇi bhūtāni vyājahrus taṃ samantataḥ<BR>
01,069.029d*0673_04	āhitas tvattanor eṣa<BR>
01,069.030a	retodhāḥ putra unnayati naradeva yamakṣayāt<BR>
01,069.030c	tvaṃ cāsya dhātā garbhasya satyam āha śakuntalā<BR>
01,069.030d*0674_01	patir jāyāṃ praviśati sa tasyāṃ jāyate punaḥ<BR>
01,069.030d*0674_02	anyonyaprakṛtir hy eṣā<BR>
01,069.031a	jāyā janayate putram ātmano 'ṅgaṃ dvidhā kṛtam<BR>
01,069.031c	tasmād bharasva duḥṣanta putraṃ śākuntalaṃ nṛpa<BR>
01,069.032a	abhūtir eṣā kas tyajyāj jīvañ jīvantam ātmajam<BR>
01,069.032c	śākuntalaṃ mahātmānaṃ dauḥṣantiṃ bhara paurava<BR>
01,069.033a	bhartavyo 'yaṃ tvayā yasmād asmākaṃ vacanād api<BR>
01,069.033c	tasmād bhavatv ayaṃ nāmnā bharato nāma te sutaḥ<BR>
01,069.033d*0675=00	vaiśaṃpāyanaḥ<BR>
01,069.033d*0675_01	evam uktvā tato devā ṛṣayaś ca tapodhanāḥ<BR>
01,069.033d*0675_02	pativrateti saṃhṛṣṭāḥ puṣpavṛṣṭiṃ vavarṣire<BR>
01,069.034a	tac chrutvā pauravo rājā vyāhṛtaṃ vai divaukasām<BR>
01,069.034b*0676_01	siṃhāsanāt samutthāya praṇamya ca divaukasaḥ<BR>
01,069.034c	purohitam amātyāṃś ca saṃprahṛṣṭo 'bravīd idam<BR>
01,069.035a	śṛṇvantv etad bhavanto 'sya devadūtasya bhāṣitam<BR>
01,069.035b*0677_01	śṛṇvantu devatānāṃ ca maharṣīṇāṃ ca bhāṣitam<BR>
01,069.035c	aham apy evam evainaṃ jānāmi svayam ātmajam<BR>
01,069.036a	yady ahaṃ vacanād eva gṛhṇīyām imam ātmajam<BR>
01,069.036c	bhaved dhi śaṅkā lokasya naivaṃ śuddho bhaved ayam<BR>
01,069.037a	taṃ viśodhya tadā rājā devadūtena bhārata<BR>
01,069.037c	hṛṣṭaḥ pramuditaś cāpi pratijagrāha taṃ sutam<BR>
01,069.037d*0678_01	tatas tasya tadā rājā pitṛkāryāṇi sarvaśaḥ<BR>
01,069.037d*0678_02	kārayām āsa muditaḥ prītimān ātmajasya ha<BR>
01,069.038a	mūrdhni cainam upāghrāya sasnehaṃ pariṣasvaje<BR>
01,069.038c	sabhājyamāno vipraiś ca stūyamānaś ca bandibhiḥ<BR>
01,069.038e	sa mudaṃ paramāṃ lebhe putrasaṃsparśajāṃ nṛpaḥ<BR>
01,069.039a	tāṃ caiva bhāryāṃ dharmajñaḥ pūjayām āsa dharmataḥ<BR>
01,069.039c	abravīc caiva tāṃ rājā sāntvapūrvam idaṃ vacaḥ<BR>
01,069.040a	kṛto lokaparokṣo 'yaṃ saṃbandho vai tvayā saha<BR>
01,069.040b*0679_01	lokasyāyaṃ parokṣas tu saṃbandho nau purābhavat<BR>
01,069.040b*0679_02	kṛto lokasamakṣo 'dya saṃbandho vai punaḥ kṛtaḥ<BR>
01,069.040b*0680_01	tasmād etan mayā tv adya tannimittaṃ prabhāṣitam<BR>
01,069.040c	tasmād etan mayā devi tvacchuddhyarthaṃ vicāritam<BR>
01,069.040d*0681_01	brāhmaṇāḥ kṣatriyā vaiśyāḥ śūdrāś caiva pṛthagvidhāḥ<BR>
01,069.040d*0681_02	tvāṃ devi pūjayiṣyanti nirviśaṅkaṃ pativratām<BR>
01,069.041a	manyate caiva lokas te strībhāvān mayi saṃgatam<BR>
01,069.041c	putraś cāyaṃ vṛto rājye mayā tasmād vicāritam<BR>
01,069.042a	yac ca kopitayātyarthaṃ tvayokto 'smy apriyaṃ priye<BR>
01,069.042c	praṇayinyā viśālākṣi tat kṣāntaṃ te mayā śubhe<BR>
01,069.042d*0682_01	anṛtaṃ vāpy aniṣṭaṃ vā duruktaṃ vāpi duṣkṛtam<BR>
01,069.042d*0682_02	tvayāpy evaṃ viśālākṣi kṣantavyaṃ mama durvacaḥ<BR>
01,069.042d*0682_03	kṣamyāḥ patikṛtaṃ nāryaḥ pātivratyaṃ vrajanti yāḥ<BR>
01,069.043a	tām evam uktvā rājarṣir duḥṣanto mahiṣīṃ priyām<BR>
01,069.043a*0683_01	. . . . . . . . tām aninditagāminīm<BR>
01,069.043a*0683_02	antaḥpuraṃ praveśyaiva . . . . . . . .<BR>
01,069.043c	vāsobhir annapānaiś ca pūjayām āsa bhārata<BR>
01,069.043d*0684_01	sa mātaram upasthāya rathantaryām abhāṣata<BR>
01,069.043d*0684_02	mama putro vane jātas tava śokapraṇāśanaḥ<BR>
01,069.043d*0684_03	ṛṇād adya vimukto 'haṃ tava pautreṇa śobhane<BR>
01,069.043d*0684_04	viśvāmitrasutā ceyaṃ kaṇvena ca vivardhitā<BR>
01,069.043d*0684_05	snuṣā tava mahābhāge prasīdasva śakuntalām<BR>
01,069.043d*0684_06	putrasya vacanaṃ śrutvā pautraṃ sā pariṣasvaje<BR>
01,069.043d*0684_07	pādayoḥ patitāṃ tatra rathantaryā śakuntalām<BR>
01,069.043d*0684_08	pariṣvajya ca bāhubhyāṃ harṣād aśrūṇy avartayat<BR>
01,069.043d*0684_09	uvāca vacanaṃ satyaṃ lakṣaye lakṣaṇāni ca<BR>
01,069.043d*0684_10	tava putro viśālākṣi cakravartī bhaviṣyati<BR>
01,069.043d*0684_11	tava bhartā viśālākṣi trailokyavijayī bhavet<BR>
01,069.043d*0684_12	divyān bhogān anuprāptā bhava tvaṃ varavarṇini<BR>
01,069.043d*0684_13	evam uktā rathantaryā paraṃ harṣam avāpa sā<BR>
01,069.043d*0684_14	śakuntalāṃ tato rājā śāstroktenaiva karmaṇā<BR>
01,069.043d*0684_15	tato 'gramahiṣīṃ kṛtvā sarvābharaṇabhūṣitām<BR>
01,069.043d*0684_16	brāhmaṇebhyo dhanaṃ dattvā sainikānāṃ ca bhūpatiḥ<BR>
01,069.044a	duḥṣantaś ca tato rājā putraṃ śākuntalaṃ tadā<BR>
01,069.044c	bharataṃ nāmataḥ kṛtvā yauvarājye 'bhyaṣecayat<BR>
01,069.044d*0685_01	tataś cirāya rājyaṃ tat kṛtvā rājany upeyuṣi<BR>
01,069.044d*0685_02	kāladharmaṃ sa bharatas tato rājyam avāptavān<BR>
01,069.044d*0686_01	bharate bhāram āveśya kṛtakṛtyo 'bhavan nṛpaḥ<BR>
01,069.044d*0686_02	tato varṣaśataṃ pūrṇaṃ rājyaṃ kṛtvā tv asau nṛpaḥ<BR>
01,069.044d*0686_03	kṛtvā dānāni duḥṣantaḥ svargalokam upeyivān<BR>
01,069.044d*0686_04	dauḥṣantir bharato rājyaṃ yathānyāyam avāpa saḥ<BR>
01,069.045a	tasya tat prathitaṃ cakraṃ prāvartata mahātmanaḥ<BR>
01,069.045c	bhāsvaraṃ divyam ajitaṃ lokasaṃnādanaṃ mahat<BR>
01,069.046a	sa vijitya mahīpālāṃś cakāra vaśavartinaḥ<BR>
01,069.046c	cacāra ca satāṃ dharmaṃ prāpa cānuttamaṃ yaśaḥ<BR>
01,069.047a	sa rājā cakravarty āsīt sārvabhaumaḥ pratāpavān<BR>
01,069.047c	īje ca bahubhir yajñair yathā śakro marutpatiḥ<BR>
01,069.048a	yājayām āsa taṃ kaṇvo dakṣavad bhūridakṣiṇam<BR>
01,069.048c	śrīmān govitataṃ nāma vājimedham avāpa saḥ<BR>
01,069.048e	yasmin sahasraṃ padmānāṃ kaṇvāya bharato dadau<BR>
01,069.049a	bharatād bhāratī kīrtir yenedaṃ bhārataṃ kulam<BR>
01,069.049c	apare ye ca pūrve ca bhāratā iti viśrutāḥ<BR>
01,069.050a	bharatasyānvavāye hi devakalpā mahaujasaḥ<BR>
01,069.050c	babhūvur brahmakalpāś ca bahavo rājasattamāḥ<BR>
01,069.051a	yeṣām aparimeyāni nāmadheyāni sarvaśaḥ<BR>
01,069.051c	teṣāṃ tu te yathāmukhyaṃ kīrtayiṣyāmi bhārata<BR>
01,069.051e	mahābhāgān devakalpān satyārjavaparāyaṇān<BR>
01,069.051f*0687_01	ya idaṃ śṛṇuyān nityaṃ śākuntalam anuttamam<BR>
01,069.051f*0687_02	sa putravān bhaved rājan duḥṣantavad iti dhruvam<BR>
01,069.051f*0687_03	tasmāc chrotavyam etad vai śrāvayec ca prayatnataḥ<BR>
01,069.051f*0687_04	śrī[ḥ] kīrtir viśadā nṝṇāṃ dvaipāyanavaco yathā<BR>
01,070.001	vaiśaṃpāyana uvāca<BR>
01,070.001a	prajāpates tu dakṣasya manor vaivasvatasya ca<BR>
01,070.001c	bharatasya kuroḥ pūror ajamīḍhasya cānvaye<BR>
01,070.002a	yādavānām imaṃ vaṃśaṃ pauravāṇāṃ ca sarvaśaḥ<BR>
01,070.002c	tathaiva bhāratānāṃ ca puṇyaṃ svastyayanaṃ mahat<BR>
01,070.002e	dhanyaṃ yaśasyam āyuṣyaṃ kīrtayiṣyāmi te 'nagha<BR>
01,070.003a	tejobhir uditāḥ sarve maharṣisamatejasaḥ<BR>
01,070.003c	daśa pracetasaḥ putrāḥ santaḥ pūrvajanāḥ smṛtāḥ<BR>
01,070.003e	meghajenāgninā ye te pūrvaṃ dagdhā mahaujasaḥ<BR>
01,070.004a	tebhyaḥ prācetaso jajñe dakṣo dakṣād imāḥ prajāḥ<BR>
01,070.004c	saṃbhūtāḥ puruṣavyāghra sa hi lokapitāmahaḥ<BR>
01,070.005a	vīriṇyā saha saṃgamya dakṣaḥ prācetaso muniḥ<BR>
01,070.005c	ātmatulyān ajanayat sahasraṃ saṃśitavratān<BR>
01,070.006a	sahasrasaṃkhyān samitān sutān dakṣasya nāradaḥ<BR>
01,070.006c	mokṣam adhyāpayām āsa sāṃkhyajñānam anuttamam<BR>
01,070.006d*0688_01	nāśārthaṃ yojayām āsa digantajñānakarmasu<BR>
01,070.007a	tataḥ pañcāśataṃ kanyāḥ putrikā abhisaṃdadhe<BR>
01,070.007c	prajāpatiḥ prajā dakṣaḥ sisṛkṣur janamejaya<BR>
01,070.008a	dadau sa daśa dharmāya kaśyapāya trayodaśa<BR>
01,070.008c	kālasya nayane yuktāḥ saptaviṃśatim indave<BR>
01,070.009a	trayodaśānāṃ patnīnāṃ yā tu dākṣāyaṇī varā<BR>
01,070.009c	mārīcaḥ kaśyapas tasyām ādityān samajījanat<BR>
01,070.009e	indrādīn vīryasaṃpannān vivasvantam athāpi ca<BR>
01,070.010a	vivasvataḥ suto jajñe yamo vaivasvataḥ prabhuḥ<BR>
01,070.010c	mārtaṇḍaś ca yamasyāpi putro rājann ajāyata<BR>
01,070.011a	mārtaṇḍasya manur dhīmān ajāyata sutaḥ prabhuḥ<BR>
01,070.011b*0689_01	yamaś cāpi suto jajñe khyātas tasyānujaḥ prabhuḥ<BR>
01,070.011b*0689_02	dharmātmā sa manur dhīmān yatra vaṃśaḥ pratiṣṭhitaḥ<BR>
01,070.011c	manor vaṃśo mānavānāṃ tato 'yaṃ prathito 'bhavat<BR>
01,070.011e	brahmakṣatrādayas tasmān manor jātās tu mānavāḥ<BR>
01,070.012a	tatrābhavat tadā rājan brahma kṣatreṇa saṃgatam<BR>
01,070.012c	brāhmaṇā mānavās teṣāṃ sāṅgaṃ vedam adīdharan<BR>
01,070.013a	venaṃ dhṛṣṇuṃ nariṣyantaṃ nābhāgekṣvākum eva ca<BR>
01,070.013c	karūṣam atha śaryātiṃ tathaivātrāṣṭamīm ilām<BR>
01,070.014a	pṛṣadhranavamān āhuḥ kṣatradharmaparāyaṇān<BR>
01,070.014c	nābhāgāriṣṭadaśamān manoḥ putrān mahābalān<BR>
01,070.015a	pañcāśataṃ manoḥ putrās tathaivānye 'bhavan kṣitau<BR>
01,070.015c	anyonyabhedāt te sarve vineśur iti naḥ śrutam<BR>
01,070.016a	purūravās tato vidvān ilāyāṃ samapadyata<BR>
01,070.016c	sā vai tasyābhavan mātā pitā ceti hi naḥ śrutam<BR>
01,070.017a	trayodaśa samudrasya dvīpān aśnan purūravāḥ<BR>
01,070.017c	amānuṣair vṛtaḥ sattvair mānuṣaḥ san mahāyaśāḥ<BR>
01,070.017d*0690_01	tutoṣa naiva ratnānāṃ lobhād iti ca naḥ śrutam<BR>
01,070.018a	vipraiḥ sa vigrahaṃ cakre vīryonmattaḥ purūravāḥ<BR>
01,070.018c	jahāra ca sa viprāṇāṃ ratnāny utkrośatām api<BR>
01,070.019a	sanatkumāras taṃ rājan brahmalokād upetya ha<BR>
01,070.019c	anudarśayāṃ tataś cakre pratyagṛhṇān na cāpy asau<BR>
01,070.020a	tato maharṣibhiḥ kruddhaiḥ śaptaḥ sadyo vyanaśyata<BR>
01,070.020c	lobhānvito madabalān naṣṭasaṃjño narādhipaḥ<BR>
01,070.021a	sa hi gandharvalokastha urvaśyā sahito virāṭ<BR>
01,070.021c	ānināya kriyārthe 'gnīn yathāvad vihitāṃs tridhā<BR>
01,070.022a	ṣaṭ putrā jajñire 'thailād āyur dhīmān amāvasuḥ<BR>
01,070.022c	dṛḍhāyuś ca vanāyuś ca śrutāyuś corvaśīsutāḥ<BR>
01,070.023a	nahuṣaṃ vṛddhaśarmāṇaṃ rajiṃ rambham anenasam<BR>
01,070.023c	svarbhānavīsutān etān āyoḥ putrān pracakṣate<BR>
01,070.024a	āyuṣo nahuṣaḥ putro dhīmān satyaparākramaḥ<BR>
01,070.024c	rājyaṃ śaśāsa sumahad dharmeṇa pṛthivīpatiḥ<BR>
01,070.025a	pitṝn devān ṛṣīn viprān gandharvoragarākṣasān<BR>
01,070.025c	nahuṣaḥ pālayām āsa brahmakṣatram atho viśaḥ<BR>
01,070.026a	sa hatvā dasyusaṃghātān ṛṣīn karam adāpayat<BR>
01,070.026c	paśuvac caiva tān pṛṣṭhe vāhayām āsa vīryavān<BR>
01,070.027a	kārayām āsa cendratvam abhibhūya divaukasaḥ<BR>
01,070.027c	tejasā tapasā caiva vikrameṇaujasā tathā<BR>
01,070.027d*0691_01	viśiṣṭo nahuṣaḥ śaptaḥ sadyo hy ajagaro 'bhavat<BR>
01,070.028a	yatiṃ yayātiṃ saṃyātim āyātiṃ pāñcam uddhavam<BR>
01,070.028c	nahuṣo janayām āsa ṣaṭ putrān priyavāsasi<BR>
01,070.028d*0692_01	yatis tu yogam āsthāya brahmabhūto 'bhavan muniḥ<BR>
01,070.029a	yayātir nāhuṣaḥ samrāḍ āsīt satyaparākramaḥ<BR>
01,070.029c	sa pālayām āsa mahīm īje ca vividhaiḥ savaiḥ<BR>
01,070.030a	atiśaktyā pitṝn arcan devāṃś ca prayataḥ sadā<BR>
01,070.030c	anvagṛhṇāt prajāḥ sarvā yayātir aparājitaḥ<BR>
01,070.031a	tasya putrā maheṣvāsāḥ sarvaiḥ samuditā guṇaiḥ<BR>
01,070.031c	devayānyāṃ mahārāja śarmiṣṭhāyāṃ ca jajñire<BR>
01,070.032a	devayānyām ajāyetāṃ yadus turvasur eva ca<BR>
01,070.032c	druhyuś cānuś ca pūruś ca śarmiṣṭhāyāṃ prajajñire<BR>
01,070.033a	sa śāśvatīḥ samā rājan prajā dharmeṇa pālayan<BR>
01,070.033c	jarām ārchan mahāghorāṃ nāhuṣo rūpanāśinīm<BR>
01,070.034a	jarābhibhūtaḥ putrān sa rājā vacanam abravīt<BR>
01,070.034c	yaduṃ pūruṃ turvasuṃ ca druhyuṃ cānuṃ ca bhārata<BR>
01,070.035a	yauvanena caran kāmān yuvā yuvatibhiḥ saha<BR>
01,070.035c	vihartum aham icchāmi sāhyaṃ kuruta putrakāḥ<BR>
01,070.036a	taṃ putro devayāneyaḥ pūrvajo yadur abravīt<BR>
01,070.036c	kiṃ kāryaṃ bhavataḥ kāryam asmābhir yauvanena ca<BR>
01,070.037a	yayātir abravīt taṃ vai jarā me pratigṛhyatām<BR>
01,070.037c	yauvanena tvadīyena careyaṃ viṣayān aham<BR>
01,070.038a	yajato dīrghasatrair me śāpāc cośanaso muneḥ<BR>
01,070.038c	kāmārthaḥ parihīṇo me tapye 'haṃ tena putrakāḥ<BR>
01,070.039a	māmakena śarīreṇa rājyam ekaḥ praśāstu vaḥ<BR>
01,070.039c	ahaṃ tanvābhinavayā yuvā kāmān avāpnuyām<BR>
01,070.040a	na te tasya pratyagṛhṇan yaduprabhṛtayo jarām<BR>
01,070.040c	tam abravīt tataḥ pūruḥ kanīyān satyavikramaḥ<BR>
01,070.041a	rājaṃś carābhinavayā tanvā yauvanagocaraḥ<BR>
01,070.041c	ahaṃ jarāṃ samāsthāya rājye sthāsyāmi te ''jñayā<BR>
01,070.042a	evam uktaḥ sa rājarṣis tapovīryasamāśrayāt<BR>
01,070.042c	saṃcārayām āsa jarāṃ tadā putre mahātmani<BR>
01,070.043a	pauraveṇātha vayasā rājā yauvanam āsthitaḥ<BR>
01,070.043c	yāyātenāpi vayasā rājyaṃ pūrur akārayat<BR>
01,070.044a	tato varṣasahasrānte yayātir aparājitaḥ<BR>
01,070.044b*0693_01	sthitaḥ sa nṛpaśārdūlaḥ śārdūlasamavikramaḥ<BR>
01,070.044b*0693_02	yayātir api patnībhyāṃ dīrghakālaṃ vihṛtya ca<BR>
01,070.044b*0693_03	viśvācyā sahito reme punaś caitrarathe vane<BR>
01,070.044b*0693_04	nādhyagacchat tadā tṛptiṃ kāmānāṃ sa mahāyaśāḥ<BR>
01,070.044b*0693_05	avetya manasā rājann imāṃ gāthāṃ tadā jagau<BR>
01,070.044b*0693_06	na jātu kāmaḥ kāmānām upabhogena śāmyati<BR>
01,070.044b*0693_07	haviṣā kṛṣṇavartmeva bhūya evābhivardhate<BR>
01,070.044b*0693_08	pṛthivī ratnasaṃpūrṇā hiraṇyaṃ paśavaḥ striyaḥ<BR>
01,070.044b*0693_09	nālam ekasya tat sarvam iti matvā śamaṃ vrajet<BR>
01,070.044b*0693_10	yadā na kurute pāpaṃ sarvabhūteṣu karhi cit<BR>
01,070.044b*0693_11	karmaṇā manasā vācā brahma saṃpadyate tadā<BR>
01,070.044b*0693_12	yadā cāyaṃ na bibheti yadā cāsmān na bibhyati<BR>
01,070.044b*0693_13	yadā necchati na dveṣṭi brahma saṃpadyate tadā<BR>
01,070.044b*0693_14	ity avekṣya mahāprājñaḥ kāmānāṃ phalgutāṃ nṛpa<BR>
01,070.044b*0693_15	samādhāya mano buddhyā pratyagṛhṇāj jarāṃ sutāt<BR>
01,070.044b*0693_16	dattvā ca yauvanaṃ rājā pūruṃ rājye 'bhiṣicya ca<BR>
01,070.044c	atṛpta eva kāmānāṃ pūruṃ putram uvāca ha<BR>
01,070.045a	tvayā dāyādavān asmi tvaṃ me vaṃśakaraḥ sutaḥ<BR>
01,070.045c	pauravo vaṃśa iti te khyātiṃ loke gamiṣyati<BR>
01,070.046a	tataḥ sa nṛpaśārdūlaḥ pūruṃ rājye 'bhiṣicya ca<BR>
01,070.046b*0694_01	tapaḥ sucaritaṃ kṛtvā bhṛgutuṅge mahātapāḥ<BR>
01,070.046c	kālena mahatā paścāt kāladharmam upeyivān<BR>
01,070.046d*0695_01	pārayitvā tv anaśanaṃ sadāraḥ svargam āptavān<BR>
01,071.001	janamejaya uvāca<BR>
01,071.001a	yayātiḥ pūrvako 'smākaṃ daśamo yaḥ prajāpateḥ<BR>
01,071.001c	kathaṃ sa śukratanayāṃ lebhe paramadurlabhām<BR>
01,071.002a	etad icchāmy ahaṃ śrotuṃ vistareṇa dvijottama<BR>
01,071.002b*0696_01	varṇasaṃkarajo dharmaḥ kathaṃ taṃ nāspṛśat tadā<BR>
01,071.002b*0696_02	jarāsaṃcāraṇaṃ cāpi anyadeheṣu naḥ śrutam<BR>
01,071.002c	ānupūrvyā ca me śaṃsa pūror vaṃśakarān pṛthak<BR>
01,071.003	vaiśaṃpāyana uvāca<BR>
01,071.003a	yayātir āsīd rājarṣir devarājasamadyutiḥ<BR>
01,071.003c	taṃ śukravṛṣaparvāṇau vavrāte vai yathā purā<BR>
01,071.004a	tat te 'haṃ saṃpravakṣyāmi pṛcchato janamejaya<BR>
01,071.004c	devayānyāś ca saṃyogaṃ yayāter nāhuṣasya ca<BR>
01,071.005a	surāṇām asurāṇāṃ ca samajāyata vai mithaḥ<BR>
01,071.005c	aiśvaryaṃ prati saṃgharṣas trailokye sacarācare<BR>
01,071.006a	jigīṣayā tato devā vavrire ''ṅgirasaṃ munim<BR>
01,071.006c	paurohityena yājyārthe kāvyaṃ tūśanasaṃ pare<BR>
01,071.006e	brāhmaṇau tāv ubhau nityam anyonyaspardhinau bhṛśam<BR>
01,071.007a	tatra devā nijaghnur yān dānavān yudhi saṃgatān<BR>
01,071.007c	tān punar jīvayām āsa kāvyo vidyābalāśrayāt<BR>
01,071.007e	tatas te punar utthāya yodhayāṃ cakrire surān<BR>
01,071.008a	asurās tu nijaghnur yān surān samaramūrdhani<BR>
01,071.008c	na tān saṃjīvayām āsa bṛhaspatir udāradhīḥ<BR>
01,071.009a	na hi veda sa tāṃ vidyāṃ yāṃ kāvyo veda vīryavān<BR>
01,071.009c	saṃjīvanīṃ tato devā viṣādam agaman param<BR>
01,071.010a	te tu devā bhayodvignāḥ kāvyād uśanasas tadā<BR>
01,071.010c	ūcuḥ kacam upāgamya jyeṣṭhaṃ putraṃ bṛhaspateḥ<BR>
01,071.011a	bhajamānān bhajasvāsmān kuru naḥ sāhyam uttamam<BR>
01,071.011c	yāsau vidyā nivasati brāhmaṇe 'mitatejasi<BR>
01,071.011e	śukre tām āhara kṣipraṃ bhāgabhāṅ no bhaviṣyasi<BR>
01,071.012a	vṛṣaparvasamīpe sa śakyo draṣṭuṃ tvayā dvijaḥ<BR>
01,071.012c	rakṣate dānavāṃs tatra na sa rakṣaty adānavān<BR>
01,071.013a	tam ārādhayituṃ śakto bhavān pūrvavayāḥ kavim<BR>
01,071.013c	devayānīṃ ca dayitāṃ sutāṃ tasya mahātmanaḥ<BR>
01,071.014a	tvam ārādhayituṃ śakto nānyaḥ kaś cana vidyate<BR>
01,071.014c	śīladākṣiṇyamādhuryair ācāreṇa damena ca<BR>
01,071.014e	devayānyāṃ hi tuṣṭāyāṃ vidyāṃ tāṃ prāpsyasi dhruvam<BR>
01,071.015a	tathety uktvā tataḥ prāyād bṛhaspatisutaḥ kacaḥ<BR>
01,071.015c	tadābhipūjito devaiḥ samīpaṃ vṛṣaparvaṇaḥ<BR>
01,071.016a	sa gatvā tvarito rājan devaiḥ saṃpreṣitaḥ kacaḥ<BR>
01,071.016c	asurendrapure śukraṃ dṛṣṭvā vākyam uvāca ha<BR>
01,071.017a	ṛṣer aṅgirasaḥ pautraṃ putraṃ sākṣād bṛhaspateḥ<BR>
01,071.017c	nāmnā kaca iti khyātaṃ śiṣyaṃ gṛhṇātu māṃ bhavān<BR>
01,071.018a	brahmacaryaṃ cariṣyāmi tvayy ahaṃ paramaṃ gurau<BR>
01,071.018c	anumanyasva māṃ brahman sahasraṃ parivatsarān<BR>
01,071.019	śukra uvāca<BR>
01,071.019a	kaca susvāgataṃ te 'stu pratigṛhṇāmi te vacaḥ<BR>
01,071.019c	arcayiṣye 'ham arcyaṃ tvām arcito 'stu bṛhaspatiḥ<BR>
01,071.020	vaiśaṃpāyana uvāca<BR>
01,071.020a	kacas tu taṃ tathety uktvā pratijagrāha tad vratam<BR>
01,071.020c	ādiṣṭaṃ kaviputreṇa śukreṇośanasā svayam<BR>
01,071.021a	vratasya vratakālaṃ sa yathoktaṃ pratyagṛhṇata<BR>
01,071.021c	ārādhayann upādhyāyaṃ devayānīṃ ca bhārata<BR>
01,071.022a	nityam ārādhayiṣyaṃs tāṃ yuvā yauvanago ''mukhe<BR>
01,071.022c	gāyan nṛtyan vādayaṃś ca devayānīm atoṣayat<BR>
01,071.023a	saṃśīlayan devayānīṃ kanyāṃ saṃprāptayauvanām<BR>
01,071.023c	puṣpaiḥ phalaiḥ preṣaṇaiś ca toṣayām āsa bhārata<BR>
01,071.023d*0697_01	tataḥ sahasraṃ gurugāḥ saṃrakṣan vanyam āharat<BR>
01,071.024a	devayāny api taṃ vipraṃ niyamavratacāriṇam<BR>
01,071.024c	anugāyamānā lalanā rahaḥ paryacarat tadā<BR>
01,071.024d*0698_01	gāyantaṃ caiva śuklaṃ ca dātāraṃ priyavādinam<BR>
01,071.024d*0698_02	nāryo naraṃ kāmayante rūpiṇaṃ sragviṇaṃ tathā<BR>
01,071.025a	pañca varṣaśatāny evaṃ kacasya carato vratam<BR>
01,071.025c	tatrātīyur atho buddhvā dānavās taṃ tataḥ kacam<BR>
01,071.026a	gā rakṣantaṃ vane dṛṣṭvā rahasy ekam amarṣitāḥ<BR>
01,071.026c	jaghnur bṛhaspater dveṣād vidyārakṣārtham eva ca<BR>
01,071.026e	hatvā śālāvṛkebhyaś ca prāyacchaṃs tilaśaḥ kṛtam<BR>
01,071.027a	tato gāvo nivṛttās tā agopāḥ svaṃ niveśanam<BR>
01,071.027c	tā dṛṣṭvā rahitā gās tu kacenābhyāgatā vanāt<BR>
01,071.027e	uvāca vacanaṃ kāle devayāny atha bhārata<BR>
01,071.028a	ahutaṃ cāgnihotraṃ te sūryaś cāstaṃ gataḥ prabho<BR>
01,071.028c	agopāś cāgatā gāvaḥ kacas tāta na dṛśyate<BR>
01,071.029a	vyaktaṃ hato mṛto vāpi kacas tāta bhaviṣyati<BR>
01,071.029c	taṃ vinā na ca jīveyaṃ kacaṃ satyaṃ bravīmi te<BR>
01,071.030	śukra uvāca<BR>
01,071.030a	ayam ehīti śabdena mṛtaṃ saṃjīvayāmy aham<BR>
01,071.031	vaiśaṃpāyana uvāca<BR>
01,071.031a	tataḥ saṃjīvanīṃ vidyāṃ prayujya kacam āhvayat<BR>
01,071.031c	āhūtaḥ prādurabhavat kaco 'riṣṭo 'tha vidyayā<BR>
01,071.031d*0699a_01	kasmāc cirāyito 'sīti pṛṣṭas tām āha bhārgavīm<BR>
01,071.031d*0700_00	kacaḥ<BR>
01,071.031d*0700_01	samidhaś ca kuśādīni kāṣṭhabhāraṃ ca bhāmini<BR>
01,071.031d*0700_02	gṛhītvā śramabhārārto vaṭavṛkṣaṃ samāśritaḥ<BR>
01,071.031d*0700_03	gāvaś ca sahitāḥ sarvā vṛkṣacchāyām upāśritāḥ<BR>
01,071.031d*0700_04	asurās tatra māṃ dṛṣṭvā kas tvam ity abhyacodayan<BR>
01,071.031d*0700_05	bṛhaspatisutaś cāhaṃ kaca ity abhiviśrutaḥ<BR>
01,071.031d*0700_06	ity uktamātre māṃ hatvā peśīkṛtvā tu dānavāḥ<BR>
01,071.031d*0700_07	dattvā śālāvṛkebhyas tu sukhaṃ jagmuḥ svam ālayam<BR>
01,071.031d*0700_08	āhūto vidyayā bhadre bhārgaveṇa mahātmanā<BR>
01,071.031d*0700_09	tvatsamīpam ihāyātaḥ kathaṃ cit samajīvitaḥ<BR>
01,071.031e	hato 'ham iti cācakhyau pṛṣṭo brāhmaṇakanyayā<BR>
01,071.031f*0699_01	bhittvā bhittvā śarīrāṇi vṛkāṇāṃ sa viniṣpatat<BR>
01,071.032a	sa punar devayānyoktaḥ puṣpāhāro yadṛcchayā<BR>
01,071.032c	vanaṃ yayau tato vipro dadṛśur dānavāś ca tam<BR>
01,071.032d*0701_01	punas taṃ peṣayitvā tu samudrāmbhasy amiśrayan<BR>
01,071.032d*0701_02	ciraṃ gataṃ punaḥ kanyā pitre taṃ saṃnyavedayat<BR>
01,071.032d*0701_03	vipreṇa punar āhūto vidyayā gurudehajaḥ<BR>
01,071.032d*0701_04	punar āvṛtya tad vṛttaṃ nyavedayata tat tathā<BR>
01,071.032d*0702_01	bhedayitvā śarīrāṇi matsyādīnāṃ sa nirgataḥ<BR>
01,071.032d*0703_01	devayānyā punas tatra kadā cid vanyam āhara<BR>
01,071.032d*0703_02	ukto 'gacchad vanaṃ taṃ tu dadṛśur dānavāḥ punaḥ<BR>
01,071.033a	tato dvitīyaṃ hatvā taṃ dagdhvā kṛtvā ca cūrṇaśaḥ<BR>
01,071.033b*0704_01	saṃgṛhya pūrayitvā ca surayā samaloḍya ca<BR>
01,071.033c	prāyacchan brāhmaṇāyaiva surāyām asurās tadā<BR>
01,071.033d*0705_01	apibat surayā sārdhaṃ kacabhasma bhṛgūdvahaḥ<BR>
01,071.033d*0705_02	sā sāyaṃtanavelāyām agopā gāḥ samāgatāḥ<BR>
01,071.034a	devayāny atha bhūyo 'pi vākyaṃ pitaram abravīt<BR>
01,071.034b*0706=00	vaiśaṃpāyanaḥ<BR>
01,071.034b*0706_01	śrutvā putrīvacaḥ kāvyo mantreṇāhūtavān kacam<BR>
01,071.034b*0706_02	jñātvā bahiṣṭham ajñātvā svakukṣisthaṃ kacaṃ nṛpa<BR>
01,071.034c	puṣpāhāraḥ preṣaṇakṛt kacas tāta na dṛśyate<BR>
01,071.035	śukra uvāca<BR>
01,071.035*0707_01	vidyayotthāpyamāno 'pi nābhyeti karavāṇi kim<BR>
01,071.035a	bṛhaspateḥ sutaḥ putri kacaḥ pretagatiṃ gataḥ<BR>
01,071.035c	vidyayā jīvito 'py evaṃ hanyate karavāṇi kim<BR>
01,071.036a	maivaṃ śuco mā ruda devayāni; na tvādṛśī martyam anupraśocet<BR>
01,071.036b*0708_01	yasyās tava brahma ca brāhmaṇāś ca<BR>
01,071.036b*0708_02	sendrā devā vasavo 'thāśvinau ca<BR>
01,071.036c	surāś ca viśve ca jagac ca sarvam; upasthitāṃ vaikṛtim ānamanti<BR>
01,071.036d*0709_01	aśakyo 'sau jīvayituṃ dvijātiḥ<BR>
01,071.036d*0709_02	saṃjīvito vadhyate caiva bhūyaḥ<BR>
01,071.037	devayāny uvāca<BR>
01,071.037a	yasyāṅgirā vṛddhatamaḥ pitāmaho; bṛhaspatiś cāpi pitā tapodhanaḥ<BR>
01,071.037c	ṛṣeḥ putraṃ tam atho vāpi pautraṃ; kathaṃ na śoceyam ahaṃ na rudyām<BR>
01,071.038a	sa brahmacārī ca tapodhanaś ca; sadotthitaḥ karmasu caiva dakṣaḥ<BR>
01,071.038c	kacasya mārgaṃ pratipatsye na bhokṣye; priyo hi me tāta kaco 'bhirūpaḥ<BR>
01,071.039	śukra uvāca<BR>
01,071.039a	asaṃśayaṃ mām asurā dviṣanti; ye me śiṣyaṃ nāgasaṃ sūdayanti<BR>
01,071.039c	abrāhmaṇaṃ kartum icchanti raudrās; te māṃ yathā prastutaṃ dānavair hi<BR>
01,071.039e	apy asya pāpasya bhaved ihāntaḥ; kaṃ brahmahatyā na dahed apīndram<BR>
01,071.040	vaiśaṃpāyana uvāca<BR>
01,071.040a	saṃcodito devayānyā maharṣiḥ punar āhvayat<BR>
01,071.040c	saṃrambheṇaiva kāvyo hi bṛhaspatisutaṃ kacam<BR>
01,071.040d*0710_01	sa pīḍito devayānyā maharṣiḥ<BR>
01,071.040d*0710_02	samārabhat saṃrambhāc caiva kāvyaḥ<BR>
01,071.040d*0711_01	kaco 'pi rājan sumahānubhāvo<BR>
01,071.040d*0711_02	vidyābalāl labdhamatir mahātmā<BR>
01,071.040d*0712=00	vaiśaṃpāyana uvāca<BR>
01,071.040d*0712_01	akārayām āsa tadā devayānyāḥ kṛte vibhuḥ<BR>
01,071.041a	guror bhīto vidyayā copahūtaḥ; śanair vācaṃ jaṭhare vyājahāra<BR>
01,071.041b*0713=00	kacaḥ<BR>
01,071.041b*0713_01	prasīda bhagavan mahyaṃ kaco 'ham abhivādaye<BR>
01,071.041b*0713_02	yathā bahumataḥ putras tathā manyatu māṃ bhavān<BR>
01,071.041c	tam abravīt kena pathopanīto; mamodare tiṣṭhasi brūhi vipra<BR>
01,071.041d*0714_01	asmin muhūrte hy asurān vināśya<BR>
01,071.041d*0714_02	gacchāmi devān aham adya vipra<BR>
01,071.042	kaca uvāca<BR>
01,071.042a	bhavatprasādān na jahāti māṃ smṛtiḥ; smare ca sarvaṃ yac ca yathā ca vṛttam<BR>
01,071.042c	na tv evaṃ syāt tapaso vyayo me; tataḥ kleśaṃ ghoram imaṃ sahāmi<BR>
01,071.043a	asuraiḥ surāyāṃ bhavato 'smi datto; hatvā dagdhvā cūrṇayitvā ca kāvya<BR>
01,071.043c	brāhmīṃ māyām āsurī caiva māyā; tvayi sthite katham evātivartet<BR>
01,071.044	śukra uvāca<BR>
01,071.044a	kiṃ te priyaṃ karavāṇy adya vatse; vadhena me jīvitaṃ syāt kacasya<BR>
01,071.044c	nānyatra kukṣer mama bhedanena; dṛśyet kaco madgato devayāni<BR>
01,071.045	devayāny uvāca<BR>
01,071.045a	dvau māṃ śokāv agnikalpau dahetāṃ; kacasya nāśas tava caivopaghātaḥ<BR>
01,071.045c	kacasya nāśe mama nāsti śarma; tavopaghāte jīvituṃ nāsmi śaktā<BR>
01,071.046	śukra uvāca<BR>
01,071.046a	saṃsiddharūpo 'si bṛhaspateḥ suta; yat tvāṃ bhaktaṃ bhajate devayānī<BR>
01,071.046c	vidyām imāṃ prāpnuhi jīvanīṃ tvaṃ; na ced indraḥ kacarūpī tvam adya<BR>
01,071.047a	na nivartet punar jīvan kaś cid anyo mamodarāt<BR>
01,071.047c	brāhmaṇaṃ varjayitvaikaṃ tasmād vidyām avāpnuhi<BR>
01,071.048a	putro bhūtvā bhāvaya bhāvito mām; asmād dehād upaniṣkramya tāta<BR>
01,071.048c	samīkṣethā dharmavatīm avekṣāṃ; guroḥ sakāśāt prāpya vidyāṃ savidyaḥ<BR>
01,071.049	vaiśaṃpāyana uvāca<BR>
01,071.049a	guroḥ sakāśāt samavāpya vidyāṃ; bhittvā kukṣiṃ nirvicakrāma vipraḥ<BR>
01,071.049c	kaco 'bhirūpo dakṣiṇaṃ brāhmaṇasya; śuklātyaye paurṇamāsyām ivenduḥ<BR>
01,071.050a	dṛṣṭvā ca taṃ patitaṃ brahmarāśim; utthāpayām āsa mṛtaṃ kaco 'pi<BR>
01,071.050c	vidyāṃ siddhāṃ tām avāpyābhivādya; tataḥ kacas taṃ gurum ity uvāca<BR>
01,071.050d*0715_01	yaḥ śrotrayor amṛtaṃ saṃniṣiñced<BR>
01,071.050d*0715_02	vidyām avidyasya yathā mamāyam<BR>
01,071.050d*0715_03	taṃ manye 'haṃ pitaraṃ mātaraṃ ca<BR>
01,071.050d*0715_04	tasmai na druhyet kṛtam asya jānan<BR>
01,071.051a	ṛtasya dātāram anuttamasya; nidhiṃ nidhīnāṃ caturanvayānām<BR>
01,071.051c	ye nādriyante gurum arcanīyaṃ; pāpāṃl lokāṃs te vrajanty apratiṣṭhān<BR>
01,071.052	vaiśaṃpāyana uvāca<BR>
01,071.052*0716_01	śṛṇvatsu bhūteṣv idam āha kāvyaḥ<BR>
01,071.052*0716_02	samutthito brahmarāśiḥ purāṇaḥ<BR>
01,071.052a	surāpānād vañcanāṃ prāpayitvā; saṃjñānāśaṃ caiva tathātighoram<BR>
01,071.052c	dṛṣṭvā kacaṃ cāpi tathābhirūpaṃ; pītaṃ tadā surayā mohitena<BR>
01,071.053a	samanyur utthāya mahānubhāvas; tadośanā viprahitaṃ cikīrṣuḥ<BR>
01,071.053c	kāvyaḥ svayaṃ vākyam idaṃ jagāda; surāpānaṃ prati vai jātaśaṅkaḥ<BR>
01,071.054a	yo brāhmaṇo 'dya prabhṛtīha kaś cin; mohāt surāṃ pāsyati mandabuddhiḥ<BR>
01,071.054c	apetadharmo brahmahā caiva sa syād; asmiṃl loke garhitaḥ syāt pare ca<BR>
01,071.055a	mayā cemāṃ vipradharmoktisīmāṃ; maryādāṃ vai sthāpitāṃ sarvaloke<BR>
01,071.055c	santo viprāḥ śuśruvāṃso gurūṇāṃ; devā lokāś copaśṛṇvantu sarve<BR>
01,071.055d*0717_01	brahmahatyāsamaṃ tasya pāpaṃ syād brāhmaṇasya tu<BR>
01,071.055d*0717_02	yaḥ pāsyati surāṃ mohān narakaṃ cāpi yāsyati<BR>
01,071.056a	itīdam uktvā sa mahānubhāvas; taponidhīnāṃ nidhir aprameyaḥ<BR>
01,071.056c	tān dānavān daivavimūḍhabuddhīn; idaṃ samāhūya vaco 'bhyuvāca<BR>
01,071.057a	ācakṣe vo dānavā bāliśāḥ stha; siddhaḥ kaco vatsyati matsakāśe<BR>
01,071.057c	saṃjīvanīṃ prāpya vidyāṃ mahārthāṃ; tulyaprabhāvo brahmaṇā brahmabhūtaḥ<BR>
01,071.057d*0718_01	yo 'kārṣīd duṣkaraṃ karma devānāṃ kāraṇāt kacaḥ<BR>
01,071.057d*0718_02	na tatkīrtir jarāṃ gacched yājñīyaś ca bhaviṣyati<BR>
01,071.057d*0719_01	etāvad uktvā vacanaṃ virarāma sa bhārgavaḥ<BR>
01,071.057d*0719_02	dānavā vismayāviṣṭāḥ prayayuḥ svaṃ niveśanam<BR>
01,071.058a	guror uṣya sakāśe tu daśa varṣaśatāni saḥ<BR>
01,071.058c	anujñātaḥ kaco gantum iyeṣa tridaśālayam<BR>
01,072.001	vaiśaṃpāyana uvāca<BR>
01,072.001a	samāvṛttavrataṃ taṃ tu visṛṣṭaṃ guruṇā tadā<BR>
01,072.001c	prasthitaṃ tridaśāvāsaṃ devayāny abravīd idam<BR>
01,072.002a	ṛṣer aṅgirasaḥ pautra vṛttenābhijanena ca<BR>
01,072.002c	bhrājase vidyayā caiva tapasā ca damena ca<BR>
01,072.003a	ṛṣir yathāṅgirā mānyaḥ pitur mama mahāyaśāḥ<BR>
01,072.003c	tathā mānyaś ca pūjyaś ca bhūyo mama bṛhaspatiḥ<BR>
01,072.004a	evaṃ jñātvā vijānīhi yad bravīmi tapodhana<BR>
01,072.004c	vratasthe niyamopete yathā vartāmy ahaṃ tvayi<BR>
01,072.005a	sa samāvṛttavidyo māṃ bhaktāṃ bhajitum arhasi<BR>
01,072.005c	gṛhāṇa pāṇiṃ vidhivan mama mantrapuraskṛtam<BR>
01,072.006	kaca uvāca<BR>
01,072.006a	pūjyo mānyaś ca bhagavān yathā tava pitā mama<BR>
01,072.006c	tathā tvam anavadyāṅgi pūjanīyatarā mama<BR>
01,072.007a	ātmaprāṇaiḥ priyatamā bhārgavasya mahātmanaḥ<BR>
01,072.007c	tvaṃ bhadre dharmataḥ pūjyā guruputrī sadā mama<BR>
01,072.007d*0720_01	guror garīyasī vṛttyā tasmād gurutarā mama<BR>
01,072.007d*0720_02	na mām arhasi kalyāṇi vaktum evaṃ śucismite<BR>
01,072.008a	yathā mama gurur nityaṃ mānyaḥ śukraḥ pitā tava<BR>
01,072.008c	devayāni tathaiva tvaṃ naivaṃ māṃ vaktum arhasi<BR>
01,072.009	devayāny uvāca<BR>
01,072.009a	guruputrasya putro vai na tu tvam asi me pituḥ<BR>
01,072.009c	tasmān mānyaś ca pūjyaś ca mamāpi tvaṃ dvijottama<BR>
01,072.010a	asurair hanyamāne ca kaca tvayi punaḥ punaḥ<BR>
01,072.010c	tadā prabhṛti yā prītis tāṃ tvam eva smarasva me<BR>
01,072.011a	sauhārde cānurāge ca vettha me bhaktim uttamām<BR>
01,072.011c	na mām arhasi dharmajña tyaktuṃ bhaktām anāgasam<BR>
01,072.012	kaca uvāca<BR>
01,072.012a	aniyojye niyoge māṃ niyunakṣi śubhavrate<BR>
01,072.012c	prasīda subhru tvaṃ mahyaṃ guror gurutarī śubhe<BR>
01,072.013a	yatroṣitaṃ viśālākṣi tvayā candranibhānane<BR>
01,072.013c	tatrāham uṣito bhadre kukṣau kāvyasya bhāmini<BR>
01,072.014a	bhaginī dharmato me tvaṃ maivaṃ vocaḥ śubhānane<BR>
01,072.014c	sukham asmy uṣito bhadre na manyur vidyate mama<BR>
01,072.015a	āpṛcche tvāṃ gamiṣyāmi śivam āśaṃsa me pathi<BR>
01,072.015c	avirodhena dharmasya smartavyo 'smi kathāntare<BR>
01,072.015e	apramattotthitā nityam ārādhaya guruṃ mama<BR>
01,072.016	devayāny uvāca<BR>
01,072.016*0721_01	dharmakārye niyuñjānā kanyā saṃprāptayauvanā<BR>
01,072.016a	yadi māṃ dharmakāmārthe pratyākhyāsyasi coditaḥ<BR>
01,072.016c	tataḥ kaca na te vidyā siddhim eṣā gamiṣyati<BR>
01,072.017	kaca uvāca<BR>
01,072.017a	guruputrīti kṛtvāhaṃ pratyācakṣe na doṣataḥ<BR>
01,072.017c	guruṇā cābhyanujñātaḥ kāmam evaṃ śapasva mām<BR>
01,072.018a	ārṣaṃ dharmaṃ bruvāṇo 'haṃ devayāni yathā tvayā<BR>
01,072.018c	śapto nārho 'smi śāpasya kāmato 'dya na dharmataḥ<BR>
01,072.019a	tasmād bhavatyā yaḥ kāmo na tathā sa bhaviṣyati<BR>
01,072.019c	ṛṣiputro na te kaś cij jātu pāṇiṃ grahīṣyati<BR>
01,072.020a	phaliṣyati na te vidyā yat tvaṃ mām āttha tat tathā<BR>
01,072.020c	adhyāpayiṣyāmi tu yaṃ tasya vidyā phaliṣyati<BR>
01,072.021	vaiśaṃpāyana uvāca<BR>
01,072.021a	evam uktvā dvijaśreṣṭho devayānīṃ kacas tadā<BR>
01,072.021c	tridaśeśālayaṃ śīghraṃ jagāma dvijasattamaḥ<BR>
01,072.022a	tam āgatam abhiprekṣya devā indrapurogamāḥ<BR>
01,072.022c	bṛhaspatiṃ sabhājyedaṃ kacam āhur mudānvitāḥ<BR>
01,072.023a	yat tvam asmaddhitaṃ karma cakartha paramādbhutam<BR>
01,072.023c	na te yaśaḥ praṇaśitā bhāgabhāṅ no bhaviṣyasi<BR>
01,073.001	vaiśaṃpāyana uvāca<BR>
01,073.001a	kṛtavidye kace prāpte hṛṣṭarūpā divaukasaḥ<BR>
01,073.001c	kacād adhītya tāṃ vidyāṃ kṛtārthā bharatarṣabha<BR>
01,073.002a	sarva eva samāgamya śatakratum athābruvan<BR>
01,073.002c	kālas te vikramasyādya jahi śatrūn puraṃdara<BR>
01,073.003a	evam uktas tu sahitais tridaśair maghavāṃs tadā<BR>
01,073.003c	tathety uktvopacakrāma so 'paśyata vane striyaḥ<BR>
01,073.004a	krīḍantīnāṃ tu kanyānāṃ vane caitrarathopame<BR>
01,073.004c	vāyubhūtaḥ sa vastrāṇi sarvāṇy eva vyamiśrayat<BR>
01,073.005a	tato jalāt samuttīrya kanyās tāḥ sahitās tadā<BR>
01,073.005c	vastrāṇi jagṛhus tāni yathāsannāny anekaśaḥ<BR>
01,073.006a	tatra vāso devayānyāḥ śarmiṣṭhā jagṛhe tadā<BR>
01,073.006c	vyatimiśram ajānantī duhitā vṛṣaparvaṇaḥ<BR>
01,073.007a	tatas tayor mithas tatra virodhaḥ samajāyata<BR>
01,073.007c	devayānyāś ca rājendra śarmiṣṭhāyāś ca tatkṛte<BR>
01,073.008	devayāny uvāca<BR>
01,073.008a	kasmād gṛhṇāsi me vastraṃ śiṣyā bhūtvā mamāsuri<BR>
01,073.008c	samudācārahīnāyā na te śreyo bhaviṣyati<BR>
01,073.009	śarmiṣṭhovāca<BR>
01,073.009a	āsīnaṃ ca śayānaṃ ca pitā te pitaraṃ mama<BR>
01,073.009c	stauti vandati cābhīkṣṇaṃ nīcaiḥ sthitvā vinītavat<BR>
01,073.010a	yācatas tvaṃ hi duhitā stuvataḥ pratigṛhṇataḥ<BR>
01,073.010c	sutāhaṃ stūyamānasya dadato 'pratigṛhṇataḥ<BR>
01,073.010d*0722_01	ādhūnvasva vidhūnvasva druhya kupya ca yācaki<BR>
01,073.011a	anāyudhā sāyudhāyā riktā kṣubhyasi bhikṣuki<BR>
01,073.011b*0723_01	ādhūnvanyā vidhūnvanyā havyaṃ kavyaṃ ca yācake<BR>
01,073.011c	lapsyase pratiyoddhāraṃ na hi tvāṃ gaṇayāmy aham<BR>
01,073.011d*0724_01	pratikūlaṃ vadasi ced itaḥ prabhṛti yācaki<BR>
01,073.011d*0724_02	ākṛṣya mama dāsībhiḥ prasthāsyāmi bahir bahiḥ<BR>
01,073.012	vaiśaṃpāyana uvāca<BR>
01,073.012a	samucchrayaṃ devayānīṃ gatāṃ saktāṃ ca vāsasi<BR>
01,073.012b*0725_01	hṛtvā tadvyasane divye gṛhītvā jaṭhare ruṣā<BR>
01,073.012c	śarmiṣṭhā prākṣipat kūpe tataḥ svapuram āvrajat<BR>
01,073.012d*0726_01	tṛṇavīrutsamācchanne svapuraṃ prayayau tadā<BR>
01,073.013a	hateyam iti vijñāya śarmiṣṭhā pāpaniścayā<BR>
01,073.013c	anavekṣya yayau veśma krodhavegaparāyaṇā<BR>
01,073.013d*0727_01	praviśya svagṛhaṃ svasthā dharmam āsuram āsthitā<BR>
01,073.014a	atha taṃ deśam abhyāgād yayātir nahuṣātmajaḥ<BR>
01,073.014c	śrāntayugyaḥ śrāntahayo mṛgalipsuḥ pipāsitaḥ<BR>
01,073.015a	sa nāhuṣaḥ prekṣamāṇa udapānaṃ gatodakam<BR>
01,073.015c	dadarśa kanyāṃ tāṃ tatra dīptām agniśikhām iva<BR>
01,073.015d*0728_01	tāṃ dṛṣṭvā rūpasaṃpannāṃ sarvābharaṇabhūṣitām<BR>
01,073.015d*0728_02	sarvalakṣaṇasaṃpannām apṛcchat sa narādhipaḥ<BR>
01,073.016a	tām apṛcchat sa dṛṣṭvaiva kanyām amaravarṇinīm<BR>
01,073.016c	sāntvayitvā nṛpaśreṣṭhaḥ sāmnā paramavalgunā<BR>
01,073.017a	kā tvaṃ tāmranakhī śyāmā sumṛṣṭamaṇikuṇḍalā<BR>
01,073.017c	dīrghaṃ dhyāyasi cātyarthaṃ kasmāc chvasiṣi cāturā<BR>
01,073.018a	kathaṃ ca patitāsy asmin kūpe vīruttṛṇāvṛte<BR>
01,073.018c	duhitā caiva kasya tvaṃ vada sarvaṃ sumadhyame<BR>
01,073.019	devayāny uvāca<BR>
01,073.019a	yo 'sau devair hatān daityān utthāpayati vidyayā<BR>
01,073.019c	tasya śukrasya kanyāhaṃ sa māṃ nūnaṃ na budhyate<BR>
01,073.019d*0729=03	yayātiḥ<BR>
01,073.019d*0729=05	devayānī<BR>
01,073.019d*0729_01	pṛcchase māṃ kas tvam asi rūpavīryabalānvitaḥ<BR>
01,073.019d*0729_02	brūhy atrāgamanaṃ kiṃ vā śrotum icchāmi tattvataḥ<BR>
01,073.019d*0729_03	yayātir nāhuṣo 'haṃ tu śrānto 'dya mṛgakāṅkṣayā<BR>
01,073.019d*0729_04	kva cid atrāgato bhadre dṛṣṭavān asmi tvām iha<BR>
01,073.020a	eṣa me dakṣiṇo rājan pāṇis tāmranakhāṅguliḥ<BR>
01,073.020c	samuddhara gṛhītvā māṃ kulīnas tvaṃ hi me mataḥ<BR>
01,073.021a	jānāmi hi tvāṃ saṃśāntaṃ vīryavantaṃ yaśasvinam<BR>
01,073.021c	tasmān māṃ patitām asmāt kūpād uddhartum arhasi<BR>
01,073.022	vaiśaṃpāyana uvāca<BR>
01,073.022a	tām atha brāhmaṇīṃ strīṃ ca vijñāya nahuṣātmajaḥ<BR>
01,073.022c	gṛhītvā dakṣiṇe pāṇāv ujjahāra tato 'vaṭāt<BR>
01,073.023a	uddhṛtya caināṃ tarasā tasmāt kūpān narādhipaḥ<BR>
01,073.023b*0730=00	yayātiḥ<BR>
01,073.023b*0730=09	devayānī<BR>
01,073.023b*0730_01	gaccha bhadre yathākāmaṃ na bhayaṃ vidyate tava<BR>
01,073.023b*0730_02	ity ucyamānā nṛpatiṃ devayānīdam uttaram<BR>
01,073.023b*0730_03	uvāca mām upādāya gaccha śīghraṃ priyo 'si me<BR>
01,073.023b*0730_04	gṛhītāhaṃ tvayā pāṇau tasmād bhartā bhaviṣyasi<BR>
01,073.023b*0730_05	ity evam ukto nṛpatir āha kṣatrakulodbhavaḥ<BR>
01,073.023b*0730_06	tvaṃ bhadre brāhmaṇī tasmān mayā nārhasi saṃgamam<BR>
01,073.023b*0730_07	sarvalokaguruḥ kāvyas tvaṃ tasya duhitāsi vai<BR>
01,073.023b*0730_08	tasmād api bhayaṃ me 'dya tasmāt kalyāṇi nārhasi<BR>
01,073.023b*0730_09	yadi madvacanān nādya māṃ necchasi narādhipa<BR>
01,073.023b*0730_10	tvām eva varaye pitrā paścāj jñāsyasi gaccha hi<BR>
01,073.023c	āmantrayitvā suśroṇīṃ yayātiḥ svapuraṃ yayau<BR>
01,073.023d*0731_01	gate tu nāhuṣe tasmin devayāny apy aninditā<BR>
01,073.023d*0732=07	dhātrī<BR>
01,073.023d*0732_01	kva cid ārtā ca rudatī vṛkṣam āśritya tiṣṭhatī<BR>
01,073.023d*0732_02	tataś cirāyamāṇāyāṃ duhitary āha bhārgavaḥ<BR>
01,073.023d*0732_03	dhātri tvam ānaya kṣipraṃ devayānīṃ śucismitām<BR>
01,073.023d*0732_04	ity uktamātre sā dhātrī tvaritānayituṃ gatā<BR>
01,073.023d*0732_05	yatra yatra sakhībhiḥ sā gatā padam amārgata<BR>
01,073.023d*0732_06	sā dadarśa tathā dīnāṃ śramārtāṃ rudatīṃ sthitām<BR>
01,073.023d*0732_07	vṛttaṃ te kim idaṃ bhadre śīghraṃ vada pitāhvayat<BR>
01,073.023d*0732_08	evam uktāha dhātrīṃ tāṃ śarmiṣṭhāvṛjinaṃ kṛtam<BR>
01,073.023d*0733_01	saṃsmṛtyovāca dhātrīṃ tāṃ duhituḥ snehaviklavaḥ<BR>
01,073.023d*0734_01	aśrubhiḥ snāpayantīṃ tāṃ pīnonnatakucāv ubhau<BR>
01,073.023d*0734_02	vṛkṣamūlam upāśritya devatām iva tadvane<BR>
01,073.023d*0735_01	uvāca śokasaṃtaptā ghūrṇikām āgatāṃ puraḥ<BR>
01,073.024	devayāny uvāca<BR>
01,073.024a	tvaritaṃ ghūrṇike gaccha sarvam ācakṣva me pituḥ<BR>
01,073.024c	nedānīṃ hi pravekyāmi nagaraṃ vṛṣaparvaṇaḥ<BR>
01,073.025	vaiśaṃpāyana uvāca<BR>
01,073.025a	sā tu vai tvaritaṃ gatvā ghūrṇikāsuramandiram<BR>
01,073.025c	dṛṣṭvā kāvyam uvācedaṃ saṃbhramāviṣṭacetanā<BR>
01,073.025d*0736_01	tvaritaṃ ghūrṇikā gatvā praviveśa purottamam<BR>
01,073.025d*0736_02	dvijapravaram āsādya vacanaṃ cedam abravīt<BR>
01,073.026a	ācakṣe te mahāprājña devayānī vane hatā<BR>
01,073.026c	śarmiṣṭhayā mahābhāga duhitrā vṛṣaparvaṇaḥ<BR>
01,073.027a	śrutvā duhitaraṃ kāvyas tatra śarmiṣṭhayā hatām<BR>
01,073.027b*0737_01	tvaramāṇo 'numārgaṃ sa niścakrāma purottamāt<BR>
01,073.027c	tvarayā niryayau duḥkhān mārgamāṇaḥ sutāṃ vane<BR>
01,073.028a	dṛṣṭvā duhitaraṃ kāvyo devayānīṃ tato vane<BR>
01,073.028c	bāhubhyāṃ saṃpariṣvajya duḥkhito vākyam abravīt<BR>
01,073.029a	ātmadoṣair niyacchanti sarve duḥkhasukhe janāḥ<BR>
01,073.029c	manye duścaritaṃ te 'sti yasyeyaṃ niṣkṛtiḥ kṛtā<BR>
01,073.030	devayāny uvāca<BR>
01,073.030a	niṣkṛtir me 'stu vā māstu śṛṇuṣvāvahito mama<BR>
01,073.030c	śarmiṣṭhayā yad uktāsmi duhitrā vṛṣaparvaṇaḥ<BR>
01,073.030e	satyaṃ kilaitat sā prāha daityānām asi gāyanaḥ<BR>
01,073.031a	evaṃ hi me kathayati śarmiṣṭhā vārṣaparvaṇī<BR>
01,073.031b*0738_01	evaṃ mām āha śarmiṣṭhā śiṣyā tava mahāmune<BR>
01,073.031c	vacanaṃ tīkṣṇaparuṣaṃ krodharaktekṣaṇā bhṛśam<BR>
01,073.032a	stuvato duhitā hi tvaṃ yācataḥ pratigṛhṇataḥ<BR>
01,073.032c	sutāhaṃ stūyamānasya dadato 'pratigṛhṇataḥ<BR>
01,073.033a	iti mām āha śarmiṣṭhā duhitā vṛṣaparvaṇaḥ<BR>
01,073.033c	krodhasaṃraktanayanā darpapūrṇā punaḥ punaḥ<BR>
01,073.034a	yady ahaṃ stuvatas tāta duhitā pratigṛhṇataḥ<BR>
01,073.034c	prasādayiṣye śarmiṣṭhām ity uktā hi sakhī mayā<BR>
01,073.034d*0739_01	uktāpy evaṃ bhṛśaṃ kruddhā māṃ gṛhya vijane vane<BR>
01,073.034d*0739_02	kūpe prakṣepayām āsa prakṣipyaiva gṛhaṃ yayau<BR>
01,073.034d*0740_01	amṛtāṃ māṃ mṛtāṃ matvā kūpe 'tīva nirūdake<BR>
01,073.034d*0740_02	anāvṛttāṃ nirīkṣyaiva hṛṣṭā svabhavanaṃ yayau<BR>
01,073.035	śukra uvāca<BR>
01,073.035a	stuvato duhitā na tvaṃ bhadre na pratigṛhṇataḥ<BR>
01,073.035c	astotuḥ stūyamānasya duhitā devayāny asi<BR>
01,073.036a	vṛṣaparvaiva tad veda śakro rājā ca nāhuṣaḥ<BR>
01,073.036c	acintyaṃ brahma nirdvandvam aiśvaraṃ hi balaṃ mama<BR>
01,073.036c*0741_01	. . . . . . . . ahaṃ na vedmi na cāpare<BR>
01,073.036c*0741_02	gāyan nāhaṃ tad eveha<BR>
01,073.036c*0742_01	. . . . . . . . na stotā na ca vanditā<BR>
01,073.036c*0742_02	mama vidyā hi nirdvandvā<BR>
01,073.036d*0743_01	dainyaṃ śāṭhyaṃ ca jaihmyaṃ ca nāsti me tattvataḥ śubhe<BR>
01,073.036d*0744=05	vaiśaṃpāyana uvāca<BR>
01,073.036d*0744_01	yac ca kiṃ cit sarvagataṃ bhūmau vā yadi vā divi<BR>
01,073.036d*0744_02	tasyāham īśvaro nityaṃ tuṣṭenoktaḥ svayaṃbhuvā<BR>
01,073.036d*0744_03	ahaṃ jalaṃ vimuñcāmi prajānāṃ hitakāmyayā<BR>
01,073.036d*0744_04	puṣṇāmy auṣadhayaḥ sarvā iti satyaṃ bravīmi te<BR>
01,073.036d*0744_05	evaṃ viṣādam āpannāṃ manyunā saṃprapīḍitām<BR>
01,073.036d*0744_06	vacanair madhuraiḥ ślakṣṇaiḥ sāntvayām āsa tāṃ pitā<BR>
01,074.001	śukra uvāca<BR>
01,074.001a	yaḥ pareṣāṃ naro nityam ativādāṃs titikṣati<BR>
01,074.001c	devayāni vijānīhi tena sarvam idaṃ jitam<BR>
01,074.002a	yaḥ samutpatitaṃ krodhaṃ nigṛhṇāti hayaṃ yathā<BR>
01,074.002c	sa yantety ucyate sadbhir na yo raśmiṣu lambate<BR>
01,074.003a	yaḥ samutpatitaṃ krodham akrodhena nirasyati<BR>
01,074.003c	devayāni vijānīhi tena sarvam idaṃ jitam<BR>
01,074.004a	yaḥ samutpatitaṃ krodhaṃ kṣamayeha nirasyati<BR>
01,074.004c	yathoragas tvacaṃ jīrṇāṃ sa vai puruṣa ucyate<BR>
01,074.005a	yaḥ saṃdhārayate manyuṃ yo 'tivādāṃs titikṣati<BR>
01,074.005c	yaś ca tapto na tapati dṛḍhaṃ so 'rthasya bhājanam<BR>
01,074.006a	yo yajed apariśrānto māsi māsi śataṃ samāḥ<BR>
01,074.006c	na krudhyed yaś ca sarvasya tayor akrodhano 'dhikaḥ<BR>
01,074.006d*0745_01	tasmād akrodhanaḥ śreṣṭhaḥ kāmakrodhau na pūjitau<BR>
01,074.006d*0745_02	kruddhasya niṣphalāny eva dānayajñatapāṃsi ca<BR>
01,074.006d*0745_03	tasmād akrodhane yajñas tapo dānaṃ mahat phalam<BR>
01,074.006d*0745_04	na pūto na tapasvī ca na yajvā na ca dharmakṛt<BR>
01,074.006d*0745_05	krodhasya yo vaśaṃ gacchet tasya lokadvayaṃ na ca<BR>
01,074.006d*0745_06	putrabhṛtyasuhṛnmitrabhāryā dharmaś ca satyataḥ<BR>
01,074.006d*0745_07	tasyaitāny apayāsyanti krodhaśīlasya niścitam<BR>
01,074.007a	yat kumārāḥ kumāryaś ca vairaṃ kuryur acetasaḥ<BR>
01,074.007c	na tat prājño 'nukurvīta vidus te na balābalam<BR>
01,074.008	devayāny uvāca<BR>
01,074.008a	vedāhaṃ tāta bālāpi dharmāṇāṃ yad ihāntaram<BR>
01,074.008c	akrodhe cātivāde ca veda cāpi balābalam<BR>
01,074.008d*0746_01	svavṛttim ananuṣṭhāya dharmam utsṛjya tattvataḥ<BR>
01,074.009a	śiṣyasyāśiṣyavṛtter hi na kṣantavyaṃ bubhūṣatā<BR>
01,074.009b*0747_01	śiṣye cācāryavṛttiṃ hi visṛjya vipathaṃ gate<BR>
01,074.009c	tasmāt saṃkīrṇavṛtteṣu vāso mama na rocate<BR>
01,074.009d*0748_01	dahyamānās tu tīvreṇa nīcāḥ parayaśo 'gninā<BR>
01,074.009d*0748_02	aśaktās tāṃ gatiṃ gantuṃ tato nindāṃ prakurvate<BR>
01,074.010a	pumāṃso ye hi nindanti vṛttenābhijanena ca<BR>
01,074.010c	na teṣu nivaset prājñaḥ śreyorthī pāpabuddhiṣu<BR>
01,074.011a	ye tv enam abhijānanti vṛttenābhijanena ca<BR>
01,074.011c	teṣu sādhuṣu vastavyaṃ sa vāsaḥ śreṣṭha ucyate<BR>
01,074.011d*0749_01	suyantritā narā nityaṃ vihīnā vā dhanair narāḥ<BR>
01,074.011d*0749_02	durvṛttāḥ pāpakarmāṇaś caṇḍālā dhanino 'pi vā<BR>
01,074.011d*0749_03	na hi jātyā ca caṇḍālāḥ svakarmavihitair vinā<BR>
01,074.011d*0749_04	dhanābhijanavidyāsu saktāś caṇḍāladharmiṇaḥ<BR>
01,074.011d*0749_05	akāraṇād vidviṣanti parivādaṃ vadanti ca<BR>
01,074.011d*0749_06	na tatrāsya nivāso 'sti pāpibhiḥ pāpatāṃ vrajet<BR>
01,074.011d*0749_07	sukṛte duṣkṛte vāpi yatra sajjati yo naraḥ<BR>
01,074.011d*0749_08	dhruvaṃ ratir bhavet tatra tasmāt teṣāṃ na rocaye<BR>
01,074.012a	vāg duruktaṃ mahāghoraṃ duhitur vṛṣaparvaṇaḥ<BR>
01,074.012c	na hy ato duṣkarataraṃ manye lokeṣv api triṣu<BR>
01,074.012d*0751_01	niḥsaṃśayo viśeṣeṇa puruṣaṃ marmakṛntanam<BR>
01,074.012d*0751_02	suhṛnmitrajanās teṣu sauhṛdaṃ na ca kurvate<BR>
01,074.012e	yaḥ sapatnaśriyaṃ dīptāṃ hīnaśrīḥ paryupāsate<BR>
01,074.012f*0750_10	mama mathnāti hṛdayam agnikāma ivāraṇim<BR>
01,074.012f*0752_01	maraṇaṃ śobhanaṃ tasya iti vidvajjanā viduḥ<BR>
01,074.012f*0753_01	avamānam avāpnoti śanair nīceṣu saṃgataḥ<BR>
01,074.012f*0753_02	ativādā vaktrato niḥsaranti<BR>
01,074.012f*0753_03	yair āhataḥ śocati rātryahāni<BR>
01,074.012f*0753_04	parasya vai marmasu ye patanti<BR>
01,074.012f*0753_05	tān paṇḍito nāvasṛjet pareṣu<BR>
01,074.012f*0753_06	śanair duḥkhaṃ śastraviṣāgnijātaṃ<BR>
01,074.012f*0753_07	rohen na saṃrohati vāgvraṇaṃ tu<BR>
01,074.012f*0753_08	saṃrohati śanair viddhaṃ vanaṃ paraśunā hatam<BR>
01,074.012f*0753_09	vācā duruktaṃ bībhatsaṃ na saṃrohati vākkṣatam<BR>
01,075.001	vaiśaṃpāyana uvāca<BR>
01,075.001a	tataḥ kāvyo bhṛguśreṣṭhaḥ samanyur upagamya ha<BR>
01,075.001b*0754_01	praviśyāntaḥpuraṃ śukro vandito vṛṣaparvaṇā<BR>
01,075.001b*0755_01	sa praviśyāsane śukraḥ saṃdaṣṭoṣṭhapuṭo ruṣā<BR>
01,075.001c	vṛṣaparvāṇam āsīnam ity uvācāvicārayan<BR>
01,075.002a	nādharmaś carito rājan sadyaḥ phalati gaur iva<BR>
01,075.002b*0756_01	śanair āvartyamāno hi kartur mūlāni kṛntati<BR>
01,075.002c	putreṣu vā naptṛṣu vā na ced ātmani paśyati<BR>
01,075.002e	phalaty eva dhruvaṃ pāpaṃ gurubhuktam ivodare<BR>
01,075.002f*0757_01	adhīyānaṃ hi taṃ rājan kṣamāvantaṃ jitendriyam<BR>
01,075.003a	yad aghātayathā vipraṃ kacam āṅgirasaṃ tadā<BR>
01,075.003c	apāpaśīlaṃ dharmajñaṃ śuśrūṣuṃ madgṛhe ratam<BR>
01,075.003d*0758_01	śarmiṣṭhayā devayānī krūram uktā bahu prabho<BR>
01,075.003d*0758_02	viprakṛtya ca saṃrambhāt kūpe kṣiptā manasvinī<BR>
01,075.003d*0758_03	sā na kalpeta vāsāya tayā hi rahitaḥ katham<BR>
01,075.003d*0758_04	vaseyam iha tasmāt te tyajāmi viṣayaṃ nṛpa<BR>
01,075.004a	vadhād anarhatas tasya vadhāc ca duhitur mama<BR>
01,075.004c	vṛṣaparvan nibodhedaṃ tyakṣyāmi tvāṃ sabāndhavam<BR>
01,075.004d*0759_01	mā śocīr vṛṣaparvas tvaṃ mā krudhyasva viśāṃ pate<BR>
01,075.004e	sthātuṃ tvadviṣaye rājan na śakṣyāmi tvayā saha<BR>
01,075.004f*0760=02	vṛṣaparvā<BR>
01,075.004f*0760_01	asyā gatir gatir mahyaṃ priyam asyāḥ priyaṃ mama<BR>
01,075.004f*0760_02	yadi brahman ghātayāmi yadi copadiśāmy aham<BR>
01,075.004f*0760_03	śarmiṣṭhayā devayānīṃ tena gacchāmy asadgatim<BR>
01,075.005a	aho mām abhijānāsi daitya mithyāpralāpinam<BR>
01,075.005c	yathemam ātmano doṣaṃ na niyacchasy upekṣase<BR>
01,075.006	vṛṣaparvovāca<BR>
01,075.006a	nādharmaṃ na mṛṣāvādaṃ tvayi jānāmi bhārgava<BR>
01,075.006c	tvayi dharmaś ca satyaṃ ca tat prasīdatu no bhavān<BR>
01,075.007a	yady asmān apahāya tvam ito gacchasi bhārgava<BR>
01,075.007c	samudraṃ saṃpravekṣyāmo nānyad asti parāyaṇam<BR>
01,075.007c*0761_01	. . . . . . . . pūrvaṃ madbāndhavaiḥ saha<BR>
01,075.007c*0761_02	pātālam atha vā cāgniṃ<BR>
01,075.007d*0762_01	yady eva devān gacches tvaṃ māṃ ca tyaktvā gṛhādhipa<BR>
01,075.007d*0762_02	sarvatyāgaṃ tataḥ kṛtvā praviśāmi hutāśanam<BR>
01,075.008	śukra uvāca<BR>
01,075.008a	samudraṃ praviśadhvaṃ vā diśo vā dravatāsurāḥ<BR>
01,075.008c	duhitur nāpriyaṃ soḍhuṃ śakto 'haṃ dayitā hi me<BR>
01,075.009a	prasādyatāṃ devayānī jīvitaṃ hy atra me sthitam<BR>
01,075.009b*0763_01	prasannā devayānī cet priyaṃ nānyataraṃ mama<BR>
01,075.009c	yogakṣemakaras te 'ham indrasyeva bṛhaspatiḥ<BR>
01,075.010	vṛṣaparvovāca<BR>
01,075.010a	yat kiṃ cid asurendrāṇāṃ vidyate vasu bhārgava<BR>
01,075.010c	bhuvi hastigavāśvaṃ vā tasya tvaṃ mama ceśvaraḥ<BR>
01,075.011	śukra uvāca<BR>
01,075.011a	yat kiṃ cid asti draviṇaṃ daityendrāṇāṃ mahāsura<BR>
01,075.011c	tasyeśvaro 'smi yadi te devayānī prasādyatām<BR>
01,075.011d*0764=00	vaiśaṃpāyana uvāca<BR>
01,075.011d*0764_01	tatas tu tvaritaṃ śukras tena rājñā samaṃ yayau<BR>
01,075.011d*0764_02	uvāca caināṃ subhage pratipannaṃ vacas tava<BR>
01,075.011d*0765=00	vaiśaṃpāyana uvāca<BR>
01,075.011d*0765_01	evam uktas tathety āha vṛṣaparvā mahākaviḥ<BR>
01,075.011d*0765_02	devayānyantikaṃ gatvā tam arthaṃ prāha bhārgavaḥ<BR>
01,075.011d*0766=00	vaiśaṃpāyanaḥ<BR>
01,075.011d*0766_01	śukrasya vacanaṃ śrutvā vṛṣaparvā sabāndhavaḥ<BR>
01,075.011d*0766_02	devayānīṃ prasīdeti papāta bhuvi pādayoḥ<BR>
01,075.012	devayāny uvāca<BR>
01,075.012a	yadi tvam īśvaras tāta rājño vittasya bhārgava<BR>
01,075.012c	nābhijānāmi tat te 'haṃ rājā tu vadatu svayam<BR>
01,075.013	vṛṣaparvovāca<BR>
01,075.013*0767_01	stutyo vandyaś ca satataṃ mayā tātaś ca te śubhe<BR>
01,075.013a	yaṃ kāmam abhikāmāsi devayāni śucismite<BR>
01,075.013c	tat te 'haṃ saṃpradāsyāmi yadi ced api durlabham<BR>
01,075.014	devayāny uvāca<BR>
01,075.014a	dāsīṃ kanyāsahasreṇa śarmiṣṭhām abhikāmaye<BR>
01,075.014c	anu māṃ tatra gacchet sā yatra dāsyati me pitā<BR>
01,075.015	vṛṣaparvovāca<BR>
01,075.015a	uttiṣṭha he saṃgrahītri śarmiṣṭhāṃ śīghram ānaya<BR>
01,075.015c	yaṃ ca kāmayate kāmaṃ devayānī karotu tam<BR>
01,075.015d*0768_01	tyajed ekaṃ kulasyārthe grāmasyārthe kulaṃ tyajet<BR>
01,075.015d*0768_02	grāmaṃ janapadasyārthe ātmārthe pṛthivīṃ tyajet<BR>
01,075.016	vaiśaṃpāyana uvāca<BR>
01,075.016a	tato dhātrī tatra gatvā śarmiṣṭhāṃ vākyam abravīt<BR>
01,075.016c	uttiṣṭha bhadre śarmiṣṭhe jñātīnāṃ sukham āvaha<BR>
01,075.017a	tyajati brāhmaṇaḥ śiṣyān devayānyā pracoditaḥ<BR>
01,075.017c	sā yaṃ kāmayate kāmaṃ sa kāryo 'dya tvayānaghe<BR>
01,075.018	śarmiṣṭhovāca<BR>
01,075.018a	sā yaṃ kāmayate kāmaṃ karavāṇy aham adya tam<BR>
01,075.018b*0769_01	yady evam āhvayec chukro devayānīkṛte hi mām<BR>
01,075.018c	mā tv evāpagamac chukro devayānī ca matkṛte<BR>
01,075.019	vaiśaṃpāyana uvāca<BR>
01,075.019a	tataḥ kanyāsahasreṇa vṛtā śibikayā tadā<BR>
01,075.019c	pitur niyogāt tvaritā niścakrāma purottamāt<BR>
01,075.020	śarmiṣṭhovāca<BR>
01,075.020a	ahaṃ kanyāsahasreṇa dāsī te paricārikā<BR>
01,075.020b*0770_01	caṇḍāle 'pi niyuṅkṣvādya śirasā dhārayāmi tam<BR>
01,075.020b*0770_02	guruṃ vā sparśayāmy adya dāsīnāṃ dharmam uttamam<BR>
01,075.020c	anu tvāṃ tatra yāsyāmi yatra dāsyati te pitā<BR>
01,075.021	devayāny uvāca<BR>
01,075.021a	stuvato duhitā te 'haṃ bandinaḥ pratigṛhṇataḥ<BR>
01,075.021c	stūyamānasya duhitā kathaṃ dāsī bhaviṣyasi<BR>
01,075.022	śarmiṣṭhovāca<BR>
01,075.022a	yena kena cid ārtānāṃ jñātīnāṃ sukham āvahet<BR>
01,075.022b*0771_01	sarvam āhṛtya kartavyam eṣa dharmaḥ sanātanaḥ<BR>
01,075.022b*0771_02	evaṃ kṛtvā kariṣyāmi yan māṃ vakṣyasi śobhane<BR>
01,075.022c	atas tvām anuyāsyāmi yatra dāsyati te pitā<BR>
01,075.023	vaiśaṃpāyana uvāca<BR>
01,075.023a	pratiśrute dāsabhāve duhitrā vṛṣaparvaṇaḥ<BR>
01,075.023c	devayānī nṛpaśreṣṭha pitaraṃ vākyam abravīt<BR>
01,075.024a	praviśāmi puraṃ tāta tuṣṭāsmi dvijasattama<BR>
01,075.024c	amoghaṃ tava vijñānam asti vidyābalaṃ ca te<BR>
01,075.025a	evam ukto duhitrā sa dvijaśreṣṭho mahāyaśāḥ<BR>
01,075.025c	praviveśa puraṃ hṛṣṭaḥ pūjitaḥ sarvadānavaiḥ<BR>
01,076.001	vaiśaṃpāyana uvāca<BR>
01,076.001a	atha dīrghasya kālasya devayānī nṛpottama<BR>
01,076.001c	vanaṃ tad eva niryātā krīḍārthaṃ varavarṇinī<BR>
01,076.002a	tena dāsīsahasreṇa sārdhaṃ śarmiṣṭhayā tadā<BR>
01,076.002c	tam eva deśaṃ saṃprāptā yathākāmaṃ cacāra sā<BR>
01,076.002e	tābhiḥ sakhībhiḥ sahitā sarvābhir muditā bhṛśam<BR>
01,076.003a	krīḍantyo 'bhiratāḥ sarvāḥ pibantyo madhumādhavīm<BR>
01,076.003c	khādantyo vividhān bhakṣyān vidaśantyaḥ phalāni ca<BR>
01,076.004a	punaś ca nāhuṣo rājā mṛgalipsur yadṛcchayā<BR>
01,076.004c	tam eva deśaṃ saṃprāpto jalārthī śramakarśitaḥ<BR>
01,076.005a	dadṛśe devayānīṃ ca śarmiṣṭhāṃ tāś ca yoṣitaḥ<BR>
01,076.005c	pibantīr lalamānāś ca divyābharaṇabhūṣitāḥ<BR>
01,076.005d*0772_01	āsanapravare divye sarvaratnavibhūṣite<BR>
01,076.006a	upaviṣṭāṃ ca dadṛśe devayānīṃ śucismitām<BR>
01,076.006c	rūpeṇāpratimāṃ tāsāṃ strīṇāṃ madhye varāṅganām<BR>
01,076.006d*0773_01	āsanāc ca tataḥ kiṃ cid vihīnāṃ hemabhūṣitām<BR>
01,076.006d*0773_02	asurendrasutāṃ cāpi śarmiṣṭhāṃ cāruhāsinīm<BR>
01,076.006e	śarmiṣṭhayā sevyamānāṃ pādasaṃvāhanādibhiḥ<BR>
01,076.006f*0774_01	gāyantyaś caiva nṛtyantyo vādayantyaś ca bhārata<BR>
01,076.006f*0774_02	dṛṣṭvā yayātiṃ lalanā lajjayāvanatāḥ sthitāḥ<BR>
01,076.007	yayātir uvāca<BR>
01,076.007a	dvābhyāṃ kanyāsahasrābhyāṃ dve kanye parivārite<BR>
01,076.007c	gotre ca nāmanī caiva dvayoḥ pṛcchāmi vām aham<BR>
01,076.008	devayāny uvāca<BR>
01,076.008a	ākhyāsyāmy aham ādatsva vacanaṃ me narādhipa<BR>
01,076.008c	śukro nāmāsuraguruḥ sutāṃ jānīhi tasya mām<BR>
01,076.009a	iyaṃ ca me sakhī dāsī yatrāhaṃ tatra gāminī<BR>
01,076.009c	duhitā dānavendrasya śarmiṣṭhā vṛṣaparvaṇaḥ<BR>
01,076.010	yayātir uvāca<BR>
01,076.010a	kathaṃ nu te sakhī dāsī kanyeyaṃ varavarṇinī<BR>
01,076.010c	asurendrasutā subhru paraṃ kautūhalaṃ hi me<BR>
01,076.010d*0775_01	naiva devī na gandharvī na yakṣī na ca kiṃnarī<BR>
01,076.010d*0775_02	evaṃrūpā mayā nārī dṛṣṭapūrvā mahītale<BR>
01,076.010d*0775_03	śrīr ivāyatapadmākṣī sarvalakṣaṇaśobhitā<BR>
01,076.010d*0776_01	daivenopahatā subhrūr utāho tapasāpi vā<BR>
01,076.010d*0776_02	anyathaiṣānavadyāṅgī dāsī neha bhaviṣyati<BR>
01,076.010d*0777_01	asyā rūpeṇa te rūpaṃ na kiṃ cit sadṛśaṃ bhavet<BR>
01,076.010d*0777_02	purā duścariteneyaṃ tava dāsī bhavaty aho<BR>
01,076.011	devayāny uvāca<BR>
01,076.011a	sarva eva naravyāghra vidhānam anuvartate<BR>
01,076.011c	vidhānavihitaṃ matvā mā vicitrāḥ kathāḥ kṛthāḥ<BR>
01,076.012a	rājavad rūpaveṣau te brāhmīṃ vācaṃ bibharṣi ca<BR>
01,076.012c	kiṃnāmā tvaṃ kutaś cāsi kasya putraś ca śaṃsa me<BR>
01,076.013	yayātir uvāca<BR>
01,076.013a	brahmacaryeṇa kṛtsno me vedaḥ śrutipathaṃ gataḥ<BR>
01,076.013c	rājāhaṃ rājaputraś ca yayātir iti viśrutaḥ<BR>
01,076.014	devayāny uvāca<BR>
01,076.014a	kenāsy arthena nṛpate imaṃ deśam upāgataḥ<BR>
01,076.014c	jighṛkṣur vārijaṃ kiṃ cid atha vā mṛgalipsayā<BR>
01,076.015	yayātir uvāca<BR>
01,076.015a	mṛgalipsur ahaṃ bhadre pānīyārtham upāgataḥ<BR>
01,076.015c	bahu cāpy anuyukto 'smi tan mānujñātum arhasi<BR>
01,076.016	devayāny uvāca<BR>
01,076.016a	dvābhyāṃ kanyāsahasrābhyāṃ dāsyā śarmiṣṭhayā saha<BR>
01,076.016c	tvadadhīnāsmi bhadraṃ te sakhā bhartā ca me bhava<BR>
01,076.016d*0778=00	vaiśaṃpāyanaḥ<BR>
01,076.016d*0778_01	asurendrasutām īkṣya tasyāṃ saktena cetasā<BR>
01,076.016d*0778_02	śarmiṣṭhā mahiṣī mahyam iti matvā vaco 'bravīt<BR>
01,076.017	yayātir uvāca<BR>
01,076.017a	viddhy auśanasi bhadraṃ te na tvām arho 'smi bhāmini<BR>
01,076.017c	avivāhyā hi rājāno devayāni pitus tava<BR>
01,076.017d*0779_01	caturṇām api varṇānāṃ vivāhaṃ brāhmaṇo 'rhati<BR>
01,076.017d*0779_02	kṣatriyādyāḥ kramādhastān nottarottarakāriṇaḥ<BR>
01,076.017d*0779_03	kāmāt krodhād atho lobhād yat kiṃ cit kurute naraḥ<BR>
01,076.017d*0779_04	devayāni vijānīhi sa gacchen narakaṃ dhruvam<BR>
01,076.017d*0780_01	parabhāryā svasā jyeṣṭhā sagotrā patitā snuṣā<BR>
01,076.017d*0780_02	aparā bhikṣukāsvasthā agamyāḥ kīrtitā budhaiḥ<BR>
01,076.018	devayāny uvāca<BR>
01,076.018a	saṃsṛṣṭaṃ brahmaṇā kṣatraṃ kṣatraṃ ca brahmasaṃhitam<BR>
01,076.018b*0781_01	tayor apy anyatā nāsti ekāntaratamau hi tau<BR>
01,076.018c	ṛṣiś ca ṛṣiputraś ca nāhuṣāṅga vahasva mām<BR>
01,076.019	yayātir uvāca<BR>
01,076.019a	ekadehodbhavā varṇāś catvāro 'pi varāṅgane<BR>
01,076.019c	pṛthagdharmāḥ pṛthakśaucās teṣāṃ tu brāhmaṇo varaḥ<BR>
01,076.020	devayāny uvāca<BR>
01,076.020a	pāṇidharmo nāhuṣāyaṃ na pumbhiḥ sevitaḥ purā<BR>
01,076.020c	taṃ me tvam agrahīr agre vṛṇomi tvām ahaṃ tataḥ<BR>
01,076.021a	kathaṃ nu me manasvinyāḥ pāṇim anyaḥ pumān spṛśet<BR>
01,076.021c	gṛhītam ṛṣiputreṇa svayaṃ vāpy ṛṣiṇā tvayā<BR>
01,076.022	yayātir uvāca<BR>
01,076.022a	kruddhād āśīviṣāt sarpāj jvalanāt sarvatomukhāt<BR>
01,076.022c	durādharṣataro vipraḥ puruṣeṇa vijānatā<BR>
01,076.023	devayāny uvāca<BR>
01,076.023a	katham āśīviṣāt sarpāj jvalanāt sarvatomukhāt<BR>
01,076.023c	durādharṣataro vipra ity āttha puruṣarṣabha<BR>
01,076.024	yayātir uvāca<BR>
01,076.024a	ekam āśīviṣo hanti śastreṇaikaś ca vadhyate<BR>
01,076.024c	hanti vipraḥ sarāṣṭrāṇi purāṇy api hi kopitaḥ<BR>
01,076.024d*0782_01	kva cid āśīviṣo hanyāc chastram anyaṃ nikṛntati<BR>
01,076.024d*0782_02	yadṛcchayāgnir dahati manasā hanti vai dvijaḥ<BR>
01,076.025a	durādharṣataro vipras tasmād bhīru mato mama<BR>
01,076.025c	ato 'dattāṃ ca pitrā tvāṃ bhadre na vivahāmy aham<BR>
01,076.026	devayāny uvāca<BR>
01,076.026a	dattāṃ vahasva pitrā māṃ tvaṃ hi rājan vṛto mayā<BR>
01,076.026c	ayācato bhayaṃ nāsti dattāṃ ca pratigṛhṇataḥ<BR>
01,076.026d*0783_01	tiṣṭha rājan muhūrtaṃ tvaṃ preṣayiṣyāmy ahaṃ pituḥ<BR>
01,076.026d*0783_02	gaccha tvaṃ dhātrike śīghraṃ brahmakalpam ihānaya<BR>
01,076.026d*0783_03	svayaṃvare vṛtaṃ śīghraṃ nivedaya ca nāhuṣam<BR>
01,076.027	vaiśaṃpāyana uvāca<BR>
01,076.027a	tvaritaṃ devayānyātha preṣitaṃ pitur ātmanaḥ<BR>
01,076.027b*0784_01	sarvaṃ nivedayām āsa dhātrī tasmai yathātatham<BR>
01,076.027c	śrutvaiva ca sa rājānaṃ darśayām āsa bhārgavaḥ<BR>
01,076.027d*0785=05	śukraḥ<BR>
01,076.027d*0785=07	vaiśaṃpāyanaḥ<BR>
01,076.027d*0785_01	tato dhātreyikā gatvā śīghraṃ tūśanasaṃ prati<BR>
01,076.027d*0785_02	dṛṣṭvā cainaṃ yathānyāyam abhivādyedam abravīt<BR>
01,076.027d*0785_03	devayānyā vṛto bhartā nāhuṣaḥ pṛthivīpatiḥ<BR>
01,076.027d*0785_04	tatrānujñāṃ kuruṣvādya brahman satyaparāyaṇa<BR>
01,076.027d*0785_05	gaccha gacchāgrato bhadre gacchāmi sahitas tvayā<BR>
01,076.027d*0785_06	kariṣyāmi vacas tasyāḥ pṛṣṭvā rājānam acyutam<BR>
01,076.027d*0785_07	prādurāsīt tadā śukraḥ prajvalann iva tejasā<BR>
01,076.027d*0785_08	brāhmaṇaḥ sarvabhūtāni tejorāśiḥ prakāśayan<BR>
01,076.028a	dṛṣṭvaiva cāgataṃ śukraṃ yayātiḥ pṛthivīpatiḥ<BR>
01,076.028c	vavande brāhmaṇaṃ kāvyaṃ prāñjaliḥ praṇataḥ sthitaḥ<BR>
01,076.029	devayāny uvāca<BR>
01,076.029a	rājāyaṃ nāhuṣas tāta durge me pāṇim agrahīt<BR>
01,076.029b*0786_01	nānyapūrvagṛhītaṃ me tenāham abhayā kṛtā<BR>
01,076.029c	namas te dehi mām asmai nānyaṃ loke patiṃ vṛṇe<BR>
01,076.030	śukra uvāca<BR>
01,076.030*0787_01	anyo dharmaḥ priyas tv anyo vṛtas te nāhuṣaḥ patiḥ<BR>
01,076.030*0787_02	kacaśāpāt tvayā pūrvaṃ nānyad bhavitum arhati<BR>
01,076.030a	vṛto 'nayā patir vīra sutayā tvaṃ mameṣṭayā<BR>
01,076.030b*0788_01	svayaṃgrahe mahān doṣo brāhmaṇyāṃ varṇasaṃkarāt<BR>
01,076.030c	gṛhāṇemāṃ mayā dattāṃ mahiṣīṃ nahuṣātmaja<BR>
01,076.031	yayātir uvāca<BR>
01,076.031a	adharmo na spṛśed evaṃ mahān mām iha bhārgava<BR>
01,076.031c	varṇasaṃkarajo brahmann iti tvāṃ pravṛṇomy aham<BR>
01,076.032	śukra uvāca<BR>
01,076.032a	adharmāt tvāṃ vimuñcāmi varayasva yathepṣitam<BR>
01,076.032c	asmin vivāhe mā glāsīr ahaṃ pāpaṃ nudāmi te<BR>
01,076.033a	vahasva bhāryāṃ dharmeṇa devayānīṃ sumadhyamām<BR>
01,076.033c	anayā saha saṃprītim atulāṃ samavāpsyasi<BR>
01,076.034a	iyaṃ cāpi kumārī te śarmiṣṭhā vārṣaparvaṇī<BR>
01,076.034c	saṃpūjyā satataṃ rājan mā caināṃ śayane hvayeḥ<BR>
01,076.034d*0789_01	iyaṃ kumārī śarmiṣṭhā duhitā vṛṣaparvaṇaḥ<BR>
01,076.034d*0789_02	tāṃ pūjayethā mā caināṃ śayane vai samāhvaya<BR>
01,076.034d*0789_03	rahasy enāṃ samāhūya na vader na ca saṃspṛśeḥ<BR>
01,076.034d*0789_04	vahasva bhāryāṃ bhadraṃ te yathākāmam avāpsyasi<BR>
01,076.035	vaiśaṃpāyana uvāca<BR>
01,076.035*0790_01	gāndharveṇa vivāhena devayānī vṛtā tadā<BR>
01,076.035a	evam ukto yayātis tu śukraṃ kṛtvā pradakṣiṇam<BR>
01,076.035b*0791_01	śāstroktavidhinā rājan vivāham akaroc chubham<BR>
01,076.035b*0791_02	labdhvā śukrān mahad vittaṃ devayānīṃ tathottamām<BR>
01,076.035b*0791_03	dvisahasreṇa kanyānāṃ tathā śarmiṣṭhayā saha<BR>
01,076.035b*0791_04	saṃpūjitaś ca śukreṇa daityaiś ca nṛpasattamaḥ<BR>
01,076.035b*0792_01	vivāhaṃ vidhivat kṛtvā pradakṣiṇam athākarot<BR>
01,076.035c	jagāma svapuraṃ hṛṣṭo anujñāto mahātmanā<BR>
01,077.001	vaiśaṃpāyana uvāca<BR>
01,077.001a	yayātiḥ svapuraṃ prāpya mahendrapurasaṃnibham<BR>
01,077.001c	praviśyāntaḥpuraṃ tatra devayānīṃ nyaveśayat<BR>
01,077.002a	devayānyāś cānumate tāṃ sutāṃ vṛṣaparvaṇaḥ<BR>
01,077.002c	aśokavanikābhyāśe gṛhaṃ kṛtvā nyaveśayat<BR>
01,077.003a	vṛtāṃ dāsīsahasreṇa śarmiṣṭhām āsurāyaṇīm<BR>
01,077.003c	vāsobhir annapānaiś ca saṃvibhajya susatkṛtām<BR>
01,077.004a	devayānyā tu sahitaḥ sa nṛpo nahuṣātmajaḥ<BR>
01,077.004b*0793_01	prītyā paramayā yukto mumude śāśvatīḥ samāḥ<BR>
01,077.004b*0793_02	aśokavanikābhyāśe devayānī samāgatā<BR>
01,077.004b*0793_03	śarmiṣṭhayā sā krīḍitvā ramaṇīye manorame<BR>
01,077.004b*0793_04	tatraiva tāṃ tu nirdiśya saha rājñā yayau gṛham<BR>
01,077.004b*0793_05	evam eva bahuprītyā mumude bahukālataḥ<BR>
01,077.004c	vijahāra bahūn abdān devavan mudito bhṛśam<BR>
01,077.005a	ṛtukāle tu saṃprāpte devayānī varāṅganā<BR>
01,077.005c	lebhe garbhaṃ prathamataḥ kumāraṃ ca vyajāyata<BR>
01,077.006a	gate varṣasahasre tu śarmiṣṭhā vārṣaparvaṇī<BR>
01,077.006c	dadarśa yauvanaṃ prāptā ṛtuṃ sā cānvacintayat<BR>
01,077.006d*0794_01	śuddhā snātā tu śarmiṣṭhā sarvālaṃkārabhūṣitā<BR>
01,077.006d*0794_02	aśokaśākhām ālambya suphullaiḥ stabakair vṛtām<BR>
01,077.006d*0794_03	ādarśe mukham udvīkṣya bhartṛdarśanalālasā<BR>
01,077.006d*0794_04	śokamohasamāviṣṭā vacanaṃ cedam abravīt<BR>
01,077.006d*0794_05	aśoka śokāpanuda śokopahatacetasam<BR>
01,077.006d*0794_06	tvannāmānaṃ kuru kṣipraṃ priyasaṃdarśanād dhi mām<BR>
01,077.006d*0794_07	evam uktavatī sā tu śarmiṣṭhā punar abravīt<BR>
01,077.007a	ṛtukālaś ca saṃprāpto na ca me 'sti patir vṛtaḥ<BR>
01,077.007c	kiṃ prāptaṃ kiṃ nu kartavyaṃ kiṃ vā kṛtvā kṛtaṃ bhavet<BR>
01,077.008a	devayānī prajātāsau vṛthāhaṃ prāptayauvanā<BR>
01,077.008b*0795_01	devayānī puṇyakṛtā tasyā bhartā hi nāhuṣaḥ<BR>
01,077.008c	yathā tayā vṛto bhartā tathaivāhaṃ vṛṇomi tam<BR>
01,077.009a	rājñā putraphalaṃ deyam iti me niścitā matiḥ<BR>
01,077.009c	apīdānīṃ sa dharmātmā iyān me darśanaṃ rahaḥ<BR>
01,077.009d*0796=02	vaiśaṃpāyanaḥ<BR>
01,077.009d*0796_01	keśe baddhvā tu rājānaṃ yāce 'haṃ sadṛśaṃ patim<BR>
01,077.009d*0796_02	gṛhe mudā devayānīputram īkṣya punaḥ punaḥ<BR>
01,077.009d*0796_03	krīḍann antaḥpure tasyāḥ kva cit kṣaṇam avāpa saḥ<BR>
01,077.010a	atha niṣkramya rājāsau tasmin kāle yadṛcchayā<BR>
01,077.010c	aśokavanikābhyāśe śarmiṣṭhāṃ prāpya viṣṭhitaḥ<BR>
01,077.011a	tam ekaṃ rahite dṛṣṭvā śarmiṣṭhā cāruhāsinī<BR>
01,077.011c	pratyudgamyāñjaliṃ kṛtvā rājānaṃ vākyam abravīt<BR>
01,077.012a	somasyendrasya viṣṇor vā yamasya varuṇasya vā<BR>
01,077.012c	tava vā nāhuṣa kule kaḥ striyaṃ spraṣṭum arhati<BR>
01,077.013a	rūpābhijanaśīlair hi tvaṃ rājan vettha māṃ sadā<BR>
01,077.013c	sā tvāṃ yāce prasādyāham ṛtuṃ dehi narādhipa<BR>
01,077.014	yayātir uvāca<BR>
01,077.014a	vedmi tvāṃ śīlasaṃpannāṃ daityakanyām aninditām<BR>
01,077.014c	rūpe ca te na paśyāmi sūcyagram api ninditam<BR>
01,077.014d*0797_01	tadā prabhṛti tvāṃ dṛṣṭvā smarāmy aniśam uttame<BR>
01,077.015a	abravīd uśanā kāvyo devayānīṃ yadāvaham<BR>
01,077.015c	neyam āhvayitavyā te śayane vārṣaparvaṇī<BR>
01,077.015d*0798_01	devayānyāḥ priyaṃ kṛtvā śarmiṣṭhām api poṣaya<BR>
01,077.016	śarmiṣṭhovāca<BR>
01,077.016a	na narmayuktaṃ vacanaṃ hinasti; na strīṣu rājan na vivāhakāle<BR>
01,077.016c	prāṇātyaye sarvadhanāpahāre; pañcānṛtāny āhur apātakāni<BR>
01,077.017a	pṛṣṭaṃ tu sākṣye pravadantam anyathā; vadanti mithyopahitaṃ narendra<BR>
01,077.017c	ekārthatāyāṃ tu samāhitāyāṃ; mithyā vadantam anṛtaṃ hinasti<BR>
01,077.017d*0799_01	anṛtaṃ nānṛtaṃ strīṣu parihāsavivāhayoḥ<BR>
01,077.017d*0799_02	ātmaprāṇārthaghāteṣu tad evottamatāṃ vrajet<BR>
01,077.017d*0800_01	dharmasūkṣmārthatattvajñā evam āhur manīṣiṇaḥ<BR>
01,077.018	yayātir uvāca<BR>
01,077.018*0801_01	yathā vadasi kalyāṇi mamāpy etad dhi kāṅkṣitam<BR>
01,077.018*0801_02	brāhmaṇasya tu tad vākyaṃ hṛdi me parivartate<BR>
01,077.018a	rājā pramāṇaṃ bhūtānāṃ sa naśyeta mṛṣā vadan<BR>
01,077.018c	arthakṛcchram api prāpya na mithyā kartum utsahe<BR>
01,077.019	śarmiṣṭhovāca<BR>
01,077.019a	samāv etau matau rājan patiḥ sakhyāś ca yaḥ patiḥ<BR>
01,077.019c	samaṃ vivāham ity āhuḥ sakhyā me 'si patir vṛtaḥ<BR>
01,077.020	yayātir uvāca<BR>
01,077.020a	dātavyaṃ yācamānebhya iti me vratam āhitam<BR>
01,077.020c	tvaṃ ca yācasi māṃ kāmaṃ brūhi kiṃ karavāṇi te<BR>
01,077.020d*0802_01	dhanaṃ vā yadi vā kāmaṃ rājyaṃ vāpi śucismite<BR>
01,077.021	śarmiṣṭhovāca<BR>
01,077.021a	adharmāt trāhi māṃ rājan dharmaṃ ca pratipādaya<BR>
01,077.021b*0803_01	nānyaṃ vṛṇe putrakāmā putrāt parataraṃ na ca<BR>
01,077.021c	tvatto 'patyavatī loke careyaṃ dharmam uttamam<BR>
01,077.021d*0804_01	putrārthaṃ bhartṛpoṣārthaṃ striyaḥ sṛṣṭāḥ svayaṃbhuvā<BR>
01,077.021d*0804_02	apatiś cāpi yā kanyā anapatyā ca yā bhavet<BR>
01,077.021d*0804_03	tasyā janma vṛthā loke gatis tasyā na vidyate<BR>
01,077.022a	traya evādhanā rājan bhāryā dāsas tathā sutaḥ<BR>
01,077.022c	yat te samadhigacchanti yasya te tasya tad dhanam<BR>
01,077.022d*0805_01	saha dattāsmi kāvyena devayānyā maharṣiṇā<BR>
01,077.022d*0805_02	pūjyā poṣayitavyeti na mṛṣā kartum arhasi<BR>
01,077.022d*0805_03	suvarṇamaṇimuktāni vastrāṇy ābharaṇāni ca<BR>
01,077.022d*0805_04	yācatāṃ hi dadāsi tvaṃ gogrāmādīni yāni ca<BR>
01,077.022d*0805_05	bāhiraṃ dānam ity uktaṃ na śarīrāśrayaṃ nṛpa<BR>
01,077.022d*0805_06	duṣkaraṃ putradānaṃ ca ātmadānaṃ ca duṣkaram<BR>
01,077.022d*0805_07	śarīradānāt tat sarvaṃ dattaṃ bhavati māriṣa<BR>
01,077.022d*0805_08	yasya yasya yathākāmaṃ tasya tasya dadāmy aham<BR>
01,077.022d*0805_09	ity uktvā nagare rājaṃs trikālaṃ ghoṣitaṃ tvayā<BR>
01,077.022d*0805_10	anṛtaṃ tvayoktaṃ rājendra vṛthā ghoṣitam eva ca<BR>
01,077.022d*0805_11	tat satyaṃ kuru rājendra yathā vaiśravaṇas tathā<BR>
01,077.023a	devayānyā bhujiṣyāsmi vaśyā ca tava bhārgavī<BR>
01,077.023c	sā cāhaṃ ca tvayā rājan bharaṇīye bhajasva mām<BR>
01,077.024	vaiśaṃpāyana uvāca<BR>
01,077.024a	evam uktas tu rājā sa tathyam ity eva jajñivān<BR>
01,077.024b*0806_01	kāvyasya devayānyāś ca bhīto dharmabhayād api<BR>
01,077.024c	pūjayām āsa śarmiṣṭhāṃ dharmaṃ ca pratyapādayat<BR>
01,077.024d*0807_01	ṛtvikpurohitācāryair mantribhiś caiva saṃvṛtaḥ<BR>
01,077.024d*0807_02	kṛtvā vivāhaṃ vidhivad datvā brāhmaṇadakṣiṇām<BR>
01,077.024d*0807_03	puṇye nakṣatrasaṃyoge muhūrte dvijapūjite<BR>
01,077.025a	samāgamya ca śarmiṣṭhāṃ yathākāmam avāpya ca<BR>
01,077.025c	anyonyam abhisaṃpūjya jagmatus tau yathāgatam<BR>
01,077.026a	tasmin samāgame subhrūḥ śarmiṣṭhā cāruhāsinī<BR>
01,077.026c	lebhe garbhaṃ prathamatas tasmān nṛpatisattamāt<BR>
01,077.027a	prajajñe ca tataḥ kāle rājan rājīvalocanā<BR>
01,077.027c	kumāraṃ devagarbhābhaṃ rājīvanibhalocanam<BR>
01,078.001	vaiśaṃpāyana uvāca<BR>
01,078.001*0808=03	yayātiḥ<BR>
01,078.001*0808=07	vaiśaṃpāyanaḥ<BR>
01,078.001*0808_01	tasmin nakṣatrasaṃyoge śukle puṇyarkṣagendunā<BR>
01,078.001*0808_02	sa rājā mumude samrāṭ tayā śarmiṣṭhayā saha<BR>
01,078.001*0808_03	prajānāṃ śrīr ivāgryā me śarmiṣṭhā hy abhavad vadhūḥ<BR>
01,078.001*0808_04	pannagīvograrūpā vai devayānī mamāpy abhūt<BR>
01,078.001*0808_05	parjanya iva sasyānāṃ devānām amṛtaṃ yathā<BR>
01,078.001*0808_06	tadvan mamāpi saṃbhūtā śarmiṣṭhā vārṣaparvaṇī<BR>
01,078.001*0808_07	ity evaṃ manasā dhyātvā devayānīm avarjayat<BR>
01,078.001a	śrutvā kumāraṃ jātaṃ tu devayānī śucismitā<BR>
01,078.001c	cintayām āsa duḥkhārtā śarmiṣṭhāṃ prati bhārata<BR>
01,078.002a	abhigamya ca śarmiṣṭhāṃ devayāny abravīd idam<BR>
01,078.002c	kim idaṃ vṛjinaṃ subhru kṛtaṃ te kāmalubdhayā<BR>
01,078.003	śarmiṣṭhovāca<BR>
01,078.003a	ṛṣir abhyāgataḥ kaś cid dharmātmā vedapāragaḥ<BR>
01,078.003c	sa mayā varadaḥ kāmaṃ yācito dharmasaṃhitam<BR>
01,078.003d*0809_01	apatyārthe sa tu mayā vṛto vai cāruhāsini<BR>
01,078.004a	nāham anyāyataḥ kāmam ācarāmi śucismite<BR>
01,078.004c	tasmād ṛṣer mamāpatyam iti satyaṃ bravīmi te<BR>
01,078.005	devayāny uvāca<BR>
01,078.005a	śobhanaṃ bhīru satyaṃ ced atha sa jñāyate dvijaḥ<BR>
01,078.005c	gotranāmābhijanato vettum icchāmi taṃ dvijam<BR>
01,078.006	śarmiṣṭhovāca<BR>
01,078.006a	ojasā tejasā caiva dīpyamānaṃ raviṃ yathā<BR>
01,078.006c	taṃ dṛṣṭvā mama saṃpraṣṭuṃ śaktir nāsīc chucismite<BR>
01,078.007	devayāny uvāca<BR>
01,078.007a	yady etad evaṃ śarmiṣṭhe na manyur vidyate mama<BR>
01,078.007c	apatyaṃ yadi te labdhaṃ jyeṣṭhāc chreṣṭhāc ca vai dvijāt<BR>
01,078.008	vaiśaṃpāyana uvāca<BR>
01,078.008a	anyonyam evam uktvā ca saṃprahasya ca te mithaḥ<BR>
01,078.008c	jagāma bhārgavī veśma tathyam ity eva jajñuṣī<BR>
01,078.009a	yayātir devayānyāṃ tu putrāv ajanayan nṛpaḥ<BR>
01,078.009c	yaduṃ ca turvasuṃ caiva śakraviṣṇū ivāparau<BR>
01,078.009d*0810_01	tasmin kāle tu rājarṣir yayātiḥ pṛthivīpatiḥ<BR>
01,078.009d*0810_02	mādhvīkarasaṃyuktāṃ madirāṃ madavardhinīm<BR>
01,078.009d*0810_03	pāyayām āsa śukrasya tanayāṃ raktapiñjarām<BR>
01,078.009d*0810_04	pītvā pītvā ca madirāṃ devayānī mumoha sā<BR>
01,078.009d*0810_05	rudatī gāyamānā sā nṛtyantī ca muhur muhuḥ<BR>
01,078.009d*0810_06	bahu pralapatī devī rājānam idam abravīt<BR>
01,078.009d*0810_07	rājavad rūpaveṣau te kimarthaṃ tvam ihāgataḥ<BR>
01,078.009d*0810_08	kena kāryeṇa saṃprāpto nirjanaṃ gahanaṃ vanam<BR>
01,078.009d*0810_09	dvijaśreṣṭha nṛpaśreṣṭho yayātiś cogradarśanaḥ<BR>
01,078.009d*0810_10	tasmād itaḥ palāyasva hitam icchasi ced dvija<BR>
01,078.009d*0810_11	ity evaṃ pralapantīṃ tāṃ devayānīṃ tu nāhuṣaḥ<BR>
01,078.009d*0810_12	bhartsayām āsa vacanair apāpāṃ pāpavardhinīm<BR>
01,078.009d*0810_13	tato varṣavarān mūkān paṅgūn vṛddhān sapaṇḍakān<BR>
01,078.009d*0810_14	rakṣaṇe devayānyāḥ sa poṣaṇe ca śaśāsa tān<BR>
01,078.009d*0810_15	tatas tu nāhuṣo rājā śarmiṣṭhāṃ prāpya buddhimān<BR>
01,078.009d*0810_16	reme ca suciraṃ kālaṃ tayā śarmiṣṭhayā saha<BR>
01,078.010a	tasmād eva tu rājarṣeḥ śarmiṣṭhā vārṣaparvaṇī<BR>
01,078.010c	druhyuṃ cānuṃ ca pūruṃ ca trīn kumārān ajījanat<BR>
01,078.010d*0811_01	śarmiṣṭhākāmuko rājā yadāsīt tadratākulaḥ<BR>
01,078.010d*0811_02	madirāvivaśāṃ kṛtvā reme śarmiṣṭhayānvaham<BR>
01,078.011a	tataḥ kāle tu kasmiṃś cid devayānī śucismitā<BR>
01,078.011c	yayātisahitā rājan nirjagāma mahāvanam<BR>
01,078.012a	dadarśa ca tadā tatra kumārān devarūpiṇaḥ<BR>
01,078.012c	krīḍamānān suviśrabdhān vismitā cedam abravīt<BR>
01,078.013a	kasyaite dārakā rājan devaputropamāḥ śubhāḥ<BR>
01,078.013c	varcasā rūpataś caiva sadṛśā me matās tava<BR>
01,078.014a	evaṃ pṛṣṭvā tu rājānaṃ kumārān paryapṛcchata<BR>
01,078.014a*0812_01	. . . . . . . . paśyantam avanītalam<BR>
01,078.014a*0812_02	jñātvā tu tatkṛtaṃ śāpaṃ . . . . . . . .<BR>
01,078.014b*0813_01	tasmin kāle tu tac chrutvā dhātrī teṣāṃ vaco 'bravīt<BR>
01,078.014b*0813_02	kiṃ na brūta kumārā vaḥ pitaraṃ vai dvijarṣabham<BR>
01,078.014c	kiṃnāmadheyagotro vaḥ putrakā brāhmaṇaḥ pitā<BR>
01,078.014d*0814_01	prabrūta tattvataḥ kṣipraṃ kaś cāsau kva ca vartate<BR>
01,078.014e	vibrūta me yathātathyaṃ śrotum icchāmi taṃ hy aham<BR>
01,078.014f*0815_01	evam uktāḥ kumārās te devayānyā sumadhyayā<BR>
01,078.015a	te 'darśayan pradeśinyā tam eva nṛpasattamam<BR>
01,078.015c	śarmiṣṭhāṃ mātaraṃ caiva tasyācakhyuś ca dārakāḥ<BR>
01,078.015d*0816_01	ṛṣiś ca brāhmaṇaś caiva dvijātiś caiva naḥ pitā<BR>
01,078.015d*0816_02	śarmiṣṭhā nānṛtaṃ brūyād devayāni kṣamasva vai<BR>
01,078.015d*0816_03	tayā rahaḥ pṛcchyamānās tathyam ūcuś ca dārakāḥ<BR>
01,078.016a	ity uktvā sahitās te tu rājānam upacakramuḥ<BR>
01,078.016c	nābhyanandata tān rājā devayānyās tadāntike<BR>
01,078.016e	rudantas te 'tha śarmiṣṭhām abhyayur bālakās tataḥ<BR>
01,078.016f*0817_01	nātidūrāc ca rājānam avātiṣṭhad avāṅmukhī<BR>
01,078.017a	dṛṣṭvā tu teṣāṃ bālānāṃ praṇayaṃ pārthivaṃ prati<BR>
01,078.017c	buddhvā ca tattvato devī śarmiṣṭhām idam abravīt<BR>
01,078.017d*0818_01	śrutvā tu teṣāṃ bālānāṃ savrīḍa iva pārthivaḥ<BR>
01,078.017d*0818_02	prativaktum aśakto 'bhūt tūṣṇīṃbhūto 'bhavan nṛpaḥ<BR>
01,078.017d*0818_03	gṛhītvā tu kare roṣāc charmiṣṭhāṃ punar abravīt<BR>
01,078.017d*0819=00	devayāny uvāca<BR>
01,078.017d*0819_01	abhyāgacchati māṃ kaś cid ṛṣir ity evam abravīt<BR>
01,078.017d*0819_02	yayātim eva nūnaṃ tvaṃ protsāhayasi bhāmini<BR>
01,078.017d*0819_03	pūrvam eva mayā proktaṃ tvayā tu vṛjinaṃ kṛtam<BR>
01,078.018a	madadhīnā satī kasmād akārṣīr vipriyaṃ mama<BR>
01,078.018c	tam evāsuradharmaṃ tvam āsthitā na bibheṣi kim<BR>
01,078.019	śarmiṣṭhovāca<BR>
01,078.019a	yad uktam ṛṣir ity eva tat satyaṃ cāruhāsini<BR>
01,078.019c	nyāyato dharmataś caiva carantī na bibhemi te<BR>
01,078.020a	yadā tvayā vṛto rājā vṛta eva tadā mayā<BR>
01,078.020c	sakhībhartā hi dharmeṇa bhartā bhavati śobhane<BR>
01,078.021a	pūjyāsi mama mānyā ca jyeṣṭhā śreṣṭhā ca brāhmaṇī<BR>
01,078.021c	tvatto 'pi me pūjyatamo rājarṣiḥ kiṃ na vettha tat<BR>
01,078.021d*0820_01	tava pitrā me guruṇā sahadatte ubhe śubhe<BR>
01,078.021d*0820_02	tato bhartā ca pūjyaś ca poṣyāṃ poṣayatīha mām<BR>
01,078.022	vaiśaṃpāyana uvāca<BR>
01,078.022a	śrutvā tasyās tato vākyaṃ devayāny abravīd idam<BR>
01,078.022c	rājan nādyeha vatsyāmi vipriyaṃ me kṛtaṃ tvayā<BR>
01,078.022d*0821_01	ramasveha yathākāmaṃ devyā śarmiṣṭhayā saha<BR>
01,078.022d*0821_02	pratijajvāla kopena devayānī tadā bhṛśam<BR>
01,078.022d*0821_03	nirdahantīva savrīḍāṃ śarmiṣṭhāṃ samudīkṣya ca<BR>
01,078.022d*0821_04	apavidhya ca sarvāṇi bhūṣaṇāny asitekṣaṇā<BR>
01,078.023a	sahasotpatitāṃ śyāmāṃ dṛṣṭvā tāṃ sāśrulocanām<BR>
01,078.023c	tvaritaṃ sakāśaṃ kāvyasya prasthitāṃ vyathitas tadā<BR>
01,078.024a	anuvavrāja saṃbhrāntaḥ pṛṣṭhataḥ sāntvayan nṛpaḥ<BR>
01,078.024c	nyavartata na caiva sma krodhasaṃraktalocanā<BR>
01,078.025a	avibruvantī kiṃ cit tu rājānaṃ cārulocanā<BR>
01,078.025c	acirād iva saṃprāptā kāvyasyośanaso 'ntikam<BR>
01,078.026a	sā tu dṛṣṭvaiva pitaram abhivādyāgrataḥ sthitā<BR>
01,078.026c	anantaraṃ yayātis tu pūjayām āsa bhārgavam<BR>
01,078.027	devayāny uvāca<BR>
01,078.027a	adharmeṇa jito dharmaḥ pravṛttam adharottaram<BR>
01,078.027c	śarmiṣṭhayātivṛttāsmi duhitrā vṛṣaparvaṇaḥ<BR>
01,078.028a	trayo 'syāṃ janitāḥ putrā rājñānena yayātinā<BR>
01,078.028c	durbhagāyā mama dvau tu putrau tāta bravīmi te<BR>
01,078.029a	dharmajña iti vikhyāta eṣa rājā bhṛgūdvaha<BR>
01,078.029c	atikrāntaś ca maryādāṃ kāvyaitat kathayāmi te<BR>
01,078.030	śukra uvāca<BR>
01,078.030a	dharmajñaḥ san mahārāja yo 'dharmam akṛthāḥ priyam<BR>
01,078.030c	tasmāj jarā tvām acirād dharṣayiṣyati durjayā<BR>
01,078.031	yayātir uvāca<BR>
01,078.031a	ṛtuṃ vai yācamānāyā bhagavan nānyacetasā<BR>
01,078.031c	duhitur dānavendrasya dharmyam etat kṛtaṃ mayā<BR>
01,078.032a	ṛtuṃ vai yācamānāyā na dadāti pumān vṛtaḥ<BR>
01,078.032c	bhrūṇahety ucyate brahman sa iha brahmavādibhiḥ<BR>
01,078.033a	abhikāmāṃ striyaṃ yas tu gamyāṃ rahasi yācitaḥ<BR>
01,078.033c	nopaiti sa ca dharmeṣu bhrūṇahety ucyate budhaiḥ<BR>
01,078.033d*0822_01	yad yad yācati māṃ kaś cit tat tad deyam iti vratam<BR>
01,078.033d*0822_02	tvayāpi sā ca dattā me nānyaṃ nātham ihecchati<BR>
01,078.033d*0822_03	matvaitan mama dharmaṃ tu kṛtaṃ brahman kṣamasva mām<BR>
01,078.034a	ity etāni samīkṣyāhaṃ kāraṇāni bhṛgūdvaha<BR>
01,078.034c	adharmabhayasaṃvignaḥ śarmiṣṭhām upajagmivān<BR>
01,078.035	śukra uvāca<BR>
01,078.035a	nanv ahaṃ pratyavekṣyas te madadhīno 'si pārthiva<BR>
01,078.035c	mithyācārasya dharmeṣu cauryaṃ bhavati nāhuṣa<BR>
01,078.036	vaiśaṃpāyana uvāca<BR>
01,078.036a	kruddhenośanasā śapto yayātir nāhuṣas tadā<BR>
01,078.036c	pūrvaṃ vayaḥ parityajya jarāṃ sadyo 'nvapadyata<BR>
01,078.037	yayātir uvāca<BR>
01,078.037a	atṛpto yauvanasyāhaṃ devayānyāṃ bhṛgūdvaha<BR>
01,078.037c	prasādaṃ kuru me brahmañ jareyaṃ mā viśeta mām<BR>
01,078.038	śukra uvāca<BR>
01,078.038a	nāhaṃ mṛṣā bravīmy etaj jarāṃ prāpto 'si bhūmipa<BR>
01,078.038c	jarāṃ tv etāṃ tvam anyasmai saṃkrāmaya yadīcchasi<BR>
01,078.039	yayātir uvāca<BR>
01,078.039a	rājyabhāk sa bhaved brahman puṇyabhāk kīrtibhāk tathā<BR>
01,078.039c	yo me dadyād vayaḥ putras tad bhavān anumanyatām<BR>
01,078.040	śukra uvāca<BR>
01,078.040*0823_01	putro jyeṣṭhaḥ kaniṣṭho vā yo dadāti vayas tava<BR>
01,078.040a	saṃkrāmayiṣyasi jarāṃ yatheṣṭaṃ nahuṣātmaja<BR>
01,078.040c	mām anudhyāya bhāvena na ca pāpam avāpsyasi<BR>
01,078.041a	vayo dāsyati te putro yaḥ sa rājā bhaviṣyati<BR>
01,078.041c	āyuṣmān kīrtimāṃś caiva bahvapatyas tathaiva ca<BR>
01,079.001	vaiśaṃpāyana uvāca<BR>
01,079.001a	jarāṃ prāpya yayātis tu svapuraṃ prāpya caiva ha<BR>
01,079.001c	putraṃ jyeṣṭhaṃ variṣṭhaṃ ca yadum ity abravīd vacaḥ<BR>
01,079.002a	jarā valī ca māṃ tāta palitāni ca paryaguḥ<BR>
01,079.002c	kāvyasyośanasaḥ śāpān na ca tṛpto 'smi yauvane<BR>
01,079.003a	tvaṃ yado pratipadyasva pāpmānaṃ jarayā saha<BR>
01,079.003c	yauvanena tvadīyena careyaṃ viṣayān aham<BR>
01,079.004a	pūrṇe varṣasahasre tu punas te yauvanaṃ tv aham<BR>
01,079.004c	dattvā svaṃ pratipatsyāmi pāpmānaṃ jarayā saha<BR>
01,079.005	yadur uvāca<BR>
01,079.005*0824_01	jarāyāṃ bahavo doṣāḥ pānabhojanakāritāḥ<BR>
01,079.005*0824_02	tasmān na grahīṣye rājann iti me rocate manaḥ<BR>
01,079.005a	sitaśmaśruśirā dīno jarayā śithilīkṛtaḥ<BR>
01,079.005c	valīsaṃtatagātraś ca durdarśo durbalaḥ kṛśaḥ<BR>
01,079.006a	aśaktaḥ kāryakaraṇe paribhūtaḥ sa yauvanaiḥ<BR>
01,079.006c	sahopajīvibhiś caiva tāṃ jarāṃ nābhikāmaye<BR>
01,079.006c*0825_01	. . . . . . . . bhāryāputrasuhṛjjanaiḥ<BR>
01,079.006c*0825_02	surūpanāśinīṃ ghorāṃ<BR>
01,079.006d*0826_01	santi te bahavaḥ putrā mattaḥ priyatarā nṛpa<BR>
01,079.006d*0826_02	jarāṃ grahītuṃ dharmajña tasmād anyaṃ vṛṇīṣva vai<BR>
01,079.007	yayātir uvāca<BR>
01,079.007a	yat tvaṃ me hṛdayāj jāto vayaḥ svaṃ na prayacchasi<BR>
01,079.007c	tasmād arājyabhāk tāta prajā te vai bhaviṣyati<BR>
01,079.007d*0827_01	pratyākhyātas tu rājā sa turvaśuṃ pratyabhāṣata<BR>
01,079.008a	turvaso pratipadyasva pāpmānaṃ jarayā saha<BR>
01,079.008c	yauvanena careyaṃ vai viṣayāṃs tava putraka<BR>
01,079.009a	pūrṇe varṣasahasre tu punar dāsyāmi yauvanam<BR>
01,079.009c	svaṃ caiva pratipatsyāmi pāpmānaṃ jarayā saha<BR>
01,079.010	turvasur uvāca<BR>
01,079.010a	na kāmaye jarāṃ tāta kāmabhogapraṇāśinīm<BR>
01,079.010c	balarūpāntakaraṇīṃ buddhiprāṇavināśinīm<BR>
01,079.011	yayātir uvāca<BR>
01,079.011a	yat tvaṃ me hṛdayāj jāto vayaḥ svaṃ na prayacchasi<BR>
01,079.011b*0828_01	turvaśo tvaṃ priyaṃ kāmaṃ naitat saṃpatsyate kva cit<BR>
01,079.011c	tasmāt prajā samucchedaṃ turvaso tava yāsyati<BR>
01,079.012a	saṃkīrṇācāradharmeṣu pratilomacareṣu ca<BR>
01,079.012c	piśitāśiṣu cāntyeṣu mūḍha rājā bhaviṣyasi<BR>
01,079.013a	gurudāraprasakteṣu tiryagyonigateṣu ca<BR>
01,079.013c	paśudharmiṣu pāpeṣu mleccheṣu prabhaviṣyasi<BR>
01,079.014	vaiśaṃpāyana uvāca<BR>
01,079.014a	evaṃ sa turvasuṃ śaptvā yayātiḥ sutam ātmanaḥ<BR>
01,079.014c	śarmiṣṭhāyāḥ sutaṃ druhyum idaṃ vacanam abravīt<BR>
01,079.015a	druhyo tvaṃ pratipadyasva varṇarūpavināśinīm<BR>
01,079.015c	jarāṃ varṣasahasraṃ me yauvanaṃ svaṃ dadasva ca<BR>
01,079.016a	pūrṇe varṣasahasre tu pratidāsyāmi yauvanam<BR>
01,079.016c	svaṃ cādāsyāmi bhūyo 'haṃ pāpmānaṃ jarayā saha<BR>
01,079.017	druhyur uvāca<BR>
01,079.017a	na gajaṃ na rathaṃ nāśvaṃ jīrṇo bhuṅkte na ca striyam<BR>
01,079.017c	vāgbhaṅgaś cāsya bhavati taj jarāṃ nābhikāmaye<BR>
01,079.018	yayātir uvāca<BR>
01,079.018a	yat tvaṃ me hṛdayāj jāto vayaḥ svaṃ na prayacchasi<BR>
01,079.018c	tasmād druhyo priyaḥ kāmo na te saṃpatsyate kva cit<BR>
01,079.018d*0829_01	yatrāśvarathamukhyānām aśvānāṃ syād gataṃ na ca<BR>
01,079.018d*0829_02	hastināṃ pīṭhakānāṃ ca gardabhānāṃ tathaiva ca<BR>
01,079.018d*0829_03	bastānāṃ ca gavāṃ caiva śibikāyās tathaiva ca<BR>
01,079.019a	uḍupaplavasaṃtāro yatra nityaṃ bhaviṣyati<BR>
01,079.019c	arājā bhojaśabdaṃ tvaṃ tatrāvāpsyasi sānvayaḥ<BR>
01,079.020a	ano tvaṃ pratipadyasva pāpmānaṃ jarayā saha<BR>
01,079.020c	ekaṃ varṣasahasraṃ tu careyaṃ yauvanena te<BR>
01,079.021	anur uvāca<BR>
01,079.021a	jīrṇaḥ śiśuvad ādatte 'kāle 'nnam aśucir yathā<BR>
01,079.021c	na juhoti ca kāle 'gniṃ tāṃ jarāṃ nābhikāmaye<BR>
01,079.022	yayātir uvāca<BR>
01,079.022a	yat tvaṃ me hṛdayāj jāto vayaḥ svaṃ na prayacchasi<BR>
01,079.022c	jarādoṣas tvayokto 'yaṃ tasmāt tvaṃ pratipatsyase<BR>
01,079.023a	prajāś ca yauvanaprāptā vinaśiṣyanty ano tava<BR>
01,079.023c	agnipraskandanaparas tvaṃ cāpy evaṃ bhaviṣyasi<BR>
01,079.023d*0830=00	druhyuḥ<BR>
01,079.023d*0830=04	yayātiḥ<BR>
01,079.023d*0830=12	anuḥ<BR>
01,079.023d*0830=14	yayātiḥ<BR>
01,079.023d*0830=20	vaiśaṃpāyanaḥ<BR>
01,079.023d*0830_01(cf.	21ab) jīrṇaḥ śiśuvad ādatte 'kāle 'nnam aśucir yathā<BR>
01,079.023d*0830_02(21c)	na juhoti ca kāle 'gniṃ na budhyati ca kālataḥ<BR>
01,079.023d*0830_03(21d)	na ca kṛtyaṃ karoty eṣa tāṃ jarāṃ nābhikāmaye<BR>
01,079.023d*0830_04(22ab)	yo me tvaṃ hṛdayāj jāto vayaḥ svaṃ na prayacchasi<BR>
01,079.023d*0830_05(22cd)	jarādoṣas tvayokto 'yaṃ tasmāt tvaṃ nābhipadyase<BR>
01,079.023d*0830_06(23ab)	prajāś ca yauvanaṃ prāptā vinaśiṣyanty atas tava<BR>
01,079.023d*0830_07(23cd)	agnipraskandanaparas tvaṃ cāpy evaṃ bhaviṣyasi<BR>
01,079.023d*0830_08(20ab)	ano tvaṃ pratipadyasva pāpmānaṃ jarayā saha<BR>
01,079.023d*0830_09(20cd)	ekaṃ varṣasahasraṃ vai careyaṃ tava rūpadhṛk<BR>
01,079.023d*0830_10	pūrṇe varṣasahasre tu punas te yauvanaṃ tv aham<BR>
01,079.023d*0830_11	dattvā ca pratipatsye vai pātmānaṃ jarayā saha<BR>
01,079.023d*0830_12(17ab)	na hastinaṃ naro nāśvaṃ jīrṇo bhuṅkte na pīṭhakam<BR>
01,079.023d*0830_13(17cd)	vāg durbhagāsya bhavati tāṃ jarāṃ naiva kāmaye<BR>
01,079.023d*0830_14(18ab)	yo me tvaṃ hṛdayāj jāto vayaḥ svaṃ na prayacchasi<BR>
01,079.023d*0830_15	{hastyaśvarathayugyānām adhvā na syāt kadā cana<BR>
01,079.023d*0830_16(*829)	{ hastināṃ pīṭhakānāṃ vā gardabhānāṃ tathaiva ca<BR>
01,079.023d*0830_17	{uṣṭrāṇāṃ ca gavāṃ caiva śibikāyās tathaiva ca<BR>
01,079.023d*0830_18	yad vānyad vāhanaṃ kiṃ cid devo hanyāt kva cit kva cit<BR>
01,079.023d*0830_19	arājā tava jātaś ca bhaviṣyati ca durmate<BR>
01,079.023d*0830_20	pratyākhyātaś caturbhiś ca śaptvā tān yadyadicchayā<BR>
01,079.023d*0830_21	pūroḥ sakāśam agamaj jñātvā pūrum alaṅghinam<BR>
01,079.023d*0831_01	evaṃ bruvantaṃ śaptvātha yayātiḥ sutam ātmanaḥ<BR>
01,079.023d*0831_02	śarmiṣṭhāyāḥ sutaṃ cānum idaṃ vacanam abravīt<BR>
01,079.023d*0832_01	anuṃ putram athāhūya rājā vacanam abravīt<BR>
01,079.024a	pūro tvaṃ me priyaḥ putras tvaṃ varīyān bhaviṣyasi<BR>
01,079.024c	jarā valī ca me tāta palitāni ca paryaguḥ<BR>
01,079.024e	kāvyasyośanasaḥ śāpān na ca tṛpto 'smi yauvane<BR>
01,079.025a	pūro tvaṃ pratipadyasva pāpmānaṃ jarayā saha<BR>
01,079.025c	kaṃ cit kālaṃ careyaṃ vai viṣayān vayasā tava<BR>
01,079.026a	pūrṇe varṣasahasre tu pratidāsyāmi yauvanam<BR>
01,079.026c	svaṃ caiva pratipatsyāmi pāpmānaṃ jarayā saha<BR>
01,079.027	vaiśaṃpāyana uvāca<BR>
01,079.027a	evam uktaḥ pratyuvāca pūruḥ pitaram añjasā<BR>
01,079.027c	yathāttha māṃ mahārāja tat kariṣyāmi te vacaḥ<BR>
01,079.027d*0833_01	guror vai vacanaṃ puṇyaṃ svargyam āyuṣkaraṃ nṛṇām<BR>
01,079.027d*0833_02	guruprasādāt trailokyam anvaśāsac chatakratuḥ<BR>
01,079.027d*0833_03	guror anumataṃ prāpya sarvān kāmān avāpnuyāt<BR>
01,079.028a	pratipatsyāmi te rājan pāpmānaṃ jarayā saha<BR>
01,079.028b*0834_01	yāvad icchasi vā jīvaṃ tāvat tāṃ dhārayāmy aham<BR>
01,079.028c	gṛhāṇa yauvanaṃ mattaś cara kāmān yathepsitān<BR>
01,079.029a	jarayāhaṃ praticchanno vayorūpadharas tava<BR>
01,079.029c	yauvanaṃ bhavate dattvā cariṣyāmi yathāttha mām<BR>
01,079.030	yayātir uvāca<BR>
01,079.030a	pūro prīto 'smi te vatsa prītaś cedaṃ dadāmi te<BR>
01,079.030c	sarvakāmasamṛddhā te prajā rājye bhaviṣyati<BR>
01,079.030d*0835_01	dharme cārthe ca kāme ca khyātiṃ loke gamiṣyati<BR>
01,079.030d*0836_01	evam uktvā yayātis tu kāvyaṃ smṛtvā mahātapāḥ<BR>
01,079.030d*0836_02	saṃkrāmayām āsa jarāṃ tadā pūrau mahātmani<BR>
01,080.001	vaiśaṃpāyana uvāca<BR>
01,080.001a	pauraveṇātha vayasā yayātir nahuṣātmajaḥ<BR>
01,080.001b*0837_01	rūpayauvanasaṃpannaḥ kumāra iva so 'bhavat<BR>
01,080.001c	prītiyukto nṛpaśreṣṭhaś cacāra viṣayān priyān<BR>
01,080.002a	yathākāmaṃ yathotsāhaṃ yathākālaṃ yathāsukham<BR>
01,080.002c	dharmāviruddhān rājendro yathārhati sa eva hi<BR>
01,080.003a	devān atarpayad yajñaiḥ śrāddhais tadvat pitṝn api<BR>
01,080.003c	dīnān anugrahair iṣṭaiḥ kāmaiś ca dvijasattamān<BR>
01,080.004a	atithīn annapānaiś ca viśaś ca paripālanaiḥ<BR>
01,080.004c	ānṛśaṃsyena śūdrāṃś ca dasyūn saṃnigraheṇa ca<BR>
01,080.005a	dharmeṇa ca prajāḥ sarvā yathāvad anurañjayan<BR>
01,080.005c	yayātiḥ pālayām āsa sākṣād indra ivāparaḥ<BR>
01,080.006a	sa rājā siṃhavikrānto yuvā viṣayagocaraḥ<BR>
01,080.006c	avirodhena dharmasya cacāra sukham uttamam<BR>
01,080.007a	sa saṃprāpya śubhān kāmāṃs tṛptaḥ khinnaś ca pārthivaḥ<BR>
01,080.007c	kālaṃ varṣasahasrāntaṃ sasmāra manujādhipaḥ<BR>
01,080.008a	parisaṃkhyāya kālajñaḥ kalāḥ kāṣṭhāś ca vīryavān<BR>
01,080.008b*0838_01	yauvanaṃ prāpya rājarṣiḥ sahasraparivatsarān<BR>
01,080.008b*0838_02	viśvācyā sahito reme vyabhrājan nandane vane<BR>
01,080.008b*0838_03	alakāyāṃ sa kālaṃ tu meruśṛṅge tathottare<BR>
01,080.008b*0838_04	yadā sa paśyate kālaṃ dharmātmā taṃ mahīpatiḥ<BR>
01,080.008c	pūrṇaṃ matvā tataḥ kālaṃ pūruṃ putram uvāca ha<BR>
01,080.009a	yathākāmaṃ yathotsāhaṃ yathākālam ariṃdama<BR>
01,080.009c	sevitā viṣayāḥ putra yauvanena mayā tava<BR>
01,080.009d*0839_01	tejasā tava satputra pūrṇaṃ yauvanam uttamam<BR>
01,080.009d*0840_01	na jātu kāmaḥ kāmānām upabhogena śāmyati<BR>
01,080.009d*0840_02	haviṣā kṛṣṇavartmeva bhūya evābhivardhate<BR>
01,080.009d*0840_03	yat pṛthivyāṃ vrīhiyavaṃ hiraṇyaṃ paśavaḥ striyaḥ<BR>
01,080.009d*0840_04	ekasyāpi na paryāptaṃ tasmāt tṛṣṇāṃ parityajet<BR>
01,080.009d*0840_05	yā dustyajā durmatibhir yā na jīryati jīryataḥ<BR>
01,080.009d*0840_06	yo 'sau prāṇāntiko rogas tāṃ tṛṣṇāṃ tyajataḥ sukham<BR>
01,080.009d*0840_07	pūrṇaṃ varṣasahasraṃ me viṣayāsaktacetasaḥ<BR>
01,080.009d*0840_08	tathāpy anudinaṃ tṛṣṇā mamaiteṣv abhijāyate<BR>
01,080.009d*0840_09	tasmād enām ahaṃ tyaktvā brahmaṇy ādhāya mānasam<BR>
01,080.009d*0840_10	nirdvandvo nirmamo bhūtvā cariṣyāmi mṛgaiḥ saha<BR>
01,080.010a	pūro prīto 'smi bhadraṃ te gṛhāṇedaṃ svayauvanam<BR>
01,080.010c	rājyaṃ caiva gṛhāṇedaṃ tvaṃ hi me priyakṛt sutaḥ<BR>
01,080.010c*0841_01	. . . . . . . . yāvad icchasi yauvanam<BR>
01,080.010c*0841_02	tāvad dīrghāyuṣaṃ bhuṅkṣva<BR>
01,080.010c*0842_01	. . . . . . . . mayā dattaṃ tu sānvayam<BR>
01,080.010c*0842_02	yāvad icchasi tāvac ca yauvanena samanvitam<BR>
01,080.010c*0842_03	bhuṅkṣva rājyaṃ sudīrghāyuḥ<BR>
01,080.011a	pratipede jarāṃ rājā yayātir nāhuṣas tadā<BR>
01,080.011c	yauvanaṃ pratipede ca pūruḥ svaṃ punar ātmanaḥ<BR>
01,080.012a	abhiṣektukāmaṃ nṛpatiṃ pūruṃ putraṃ kanīyasam<BR>
01,080.012c	brāhmaṇapramukhā varṇā idaṃ vacanam abruvan<BR>
01,080.013a	kathaṃ śukrasya naptāraṃ devayānyāḥ sutaṃ prabho<BR>
01,080.013c	jyeṣṭhaṃ yadum atikramya rājyaṃ pūroḥ pradāsyasi<BR>
01,080.014a	yadur jyeṣṭhas tava suto jātas tam anu turvasuḥ<BR>
01,080.014c	śarmiṣṭhāyāḥ suto druhyus tato 'nuḥ pūrur eva ca<BR>
01,080.015a	kathaṃ jyeṣṭhān atikramya kanīyān rājyam arhati<BR>
01,080.015c	etat saṃbodhayāmas tvāṃ dharmaṃ tvam anupālaya<BR>
01,080.015d*0843_01	dharmaṃ collaṅghayan rājā prajānāṃ duḥkham āvahet<BR>
01,080.016	yayātir uvāca<BR>
01,080.016a	brāhmaṇapramukhā varṇāḥ sarve śṛṇvantu me vacaḥ<BR>
01,080.016c	jyeṣṭhaṃ prati yathā rājyaṃ na deyaṃ me kathaṃ cana<BR>
01,080.017a	mama jyeṣṭhena yadunā niyogo nānupālitaḥ<BR>
01,080.017c	pratikūlaḥ pitur yaś ca na sa putraḥ satāṃ mataḥ<BR>
01,080.018a	mātāpitror vacanakṛd dhitaḥ pathyaś ca yaḥ sutaḥ<BR>
01,080.018c	sa putraḥ putravad yaś ca vartate pitṛmātṛṣu<BR>
01,080.018d*0844_01	aputrī tu naraḥ svargād duḥkhaṃ narakam āviśet<BR>
01,080.018d*0845_01	pud iti narakasyākhyā duḥkhaṃ hi narakaṃ viduḥ<BR>
01,080.018d*0845_02	putas trāṇāt tataḥ putram ihecchanti paratra ca<BR>
01,080.018d*0845_03	ātmanaḥ sadṛśaḥ putraḥ pitṛdevarṣipūjane<BR>
01,080.018d*0845_04	yo bahūnāṃ guṇataraḥ sa putro jyeṣṭha ucyate<BR>
01,080.018d*0845_05	jyeṣṭhāṃśahāro guṇakṛd iha loke paratra ca<BR>
01,080.018d*0845_06	śreyān putraguṇopetaḥ sa putro netaro vṛthā<BR>
01,080.018d*0845_07	vadanti dharmaṃ dharmajñāḥ pitṝṇāṃ putrakāraṇāt<BR>
01,080.018d*0846_01	mūko 'ndhabadhiraḥ śvitrī svadharmaṃ nānutiṣṭhati<BR>
01,080.018d*0846_02	coraḥ kilbiṣakaḥ putro jyeṣṭho na jyeṣṭha ucyate<BR>
01,080.019a	yadunāham avajñātas tathā turvasunāpi ca<BR>
01,080.019c	druhyunā cānunā caiva mayy avajñā kṛtā bhṛśam<BR>
01,080.020a	pūruṇā me kṛtaṃ vākyaṃ mānitaś ca viśeṣataḥ<BR>
01,080.020c	kanīyān mama dāyādo jarā yena dhṛtā mama<BR>
01,080.020d*0847_01	vedoktaṃ saṃbhavaṃ mahyam anena hṛdayodbhavam<BR>
01,080.020d*0847_02	tasya jātam idaṃ kṛtsnam ātmā putra iti śrutiḥ<BR>
01,080.020e	mama kāmaḥ sa ca kṛtaḥ pūruṇā putrarūpiṇā<BR>
01,080.021a	śukreṇa ca varo dattaḥ kāvyenośanasā svayam<BR>
01,080.021c	putro yas tvānuvarteta sa rājā pṛthivīpatiḥ<BR>
01,080.021d*0848_01	yo vānuvartī putrāṇāṃ sa putro dāyabhāg bhavet<BR>
01,080.021e	bhavato 'nunayāmy evaṃ pūrū rājye 'bhiṣicyatām<BR>
01,080.022	prakṛtaya ūcuḥ<BR>
01,080.022a	yaḥ putro guṇasaṃpanno mātāpitror hitaḥ sadā<BR>
01,080.022c	sarvam arhati kalyāṇaṃ kanīyān api sa prabho<BR>
01,080.022d*0849_01	vedadharmārthaśāstreṣu munibhiḥ kathitaṃ purā<BR>
01,080.023a	arhaḥ pūrur idaṃ rājyaṃ yaḥ sutaḥ priyakṛt tava<BR>
01,080.023c	varadānena śukrasya na śakyaṃ vaktum uttaram<BR>
01,080.024	vaiśaṃpāyana uvāca<BR>
01,080.024a	paurajānapadais tuṣṭair ity ukto nāhuṣas tadā<BR>
01,080.024c	abhyaṣiñcat tataḥ pūruṃ rājye sve sutam ātmajam<BR>
01,080.024d*0850_01	yaduṃ ca turvasuṃ cobhau druhyuṃ caiva sahānujam<BR>
01,080.024d*0850_02	anteṣu sa vinikṣipya nāhuṣaḥ svātmajān sutān<BR>
01,080.025a	dattvā ca pūrave rājyaṃ vanavāsāya dīkṣitaḥ<BR>
01,080.025c	purāt sa niryayau rājā brāhmaṇais tāpasaiḥ saha<BR>
01,080.025d*0851_01	devayānyā ca sahitaḥ śarmiṣṭhayā ca bhārata<BR>
01,080.025d*0851_02	akarot sa vane rājā sabhāryas tapa uttamam<BR>
01,080.026a	yados tu yādavā jātās turvasor yavanāḥ sutāḥ<BR>
01,080.026c	druhyor api sutā bhojā anos tu mlecchajātayaḥ<BR>
01,080.027a	pūros tu pauravo vaṃśo yatra jāto 'si pārthiva<BR>
01,080.027c	idaṃ varṣasahasrāya rājyaṃ kārayituṃ vaśī<BR>
01,081.001	vaiśaṃpāyana uvāca<BR>
01,081.001a	evaṃ sa nāhuṣo rājā yayātiḥ putram īpsitam<BR>
01,081.001c	rājye 'bhiṣicya mudito vānaprastho 'bhavan muniḥ<BR>
01,081.002a	uṣitvā ca vane vāsaṃ brāhmaṇaiḥ saha saṃśritaḥ<BR>
01,081.002c	phalamūlāśano dānto yathā svargam ito gataḥ<BR>
01,081.003a	sa gataḥ suravāsaṃ taṃ nivasan muditaḥ sukham<BR>
01,081.003c	kālasya nātimahataḥ punaḥ śakreṇa pātitaḥ<BR>
01,081.003d*0852=02	janamejayaḥ<BR>
01,081.003d*0852_01	sādhubhiḥ saṃgatiṃ labdhvā punaḥ svargam upeyivān<BR>
01,081.003d*0852_02	svargataś ca punar brahman nivasan devaveśmani<BR>
01,081.003d*0852_03	kālena nātimahatā śakreṇa cyāvitaḥ katham<BR>
01,081.004a	nipatan pracyutaḥ svargād aprāpto medinītalam<BR>
01,081.004c	sthita āsīd antarikṣe sa tadeti śrutaṃ mayā<BR>
01,081.005a	tata eva punaś cāpi gataḥ svargam iti śrutiḥ<BR>
01,081.005c	rājñā vasumatā sārdham aṣṭakena ca vīryavān<BR>
01,081.005e	pratardanena śibinā sametya kila saṃsadi<BR>
01,081.006	janamejaya uvāca<BR>
01,081.006a	karmaṇā kena sa divaṃ punaḥ prāpto mahīpatiḥ<BR>
01,081.006c	sarvam etad aśeṣeṇa śrotum icchāmi tattvataḥ<BR>
01,081.006e	kathyamānaṃ tvayā vipra viprarṣigaṇasaṃnidhau<BR>
01,081.007a	devarājasamo hy āsīd yayātiḥ pṛthivīpatiḥ<BR>
01,081.007c	vardhanaḥ kuruvaṃśasya vibhāvasusamadyutiḥ<BR>
01,081.008a	tasya vistīrṇayaśasaḥ satyakīrter mahātmanaḥ<BR>
01,081.008c	caritaṃ śrotum icchāmi divi ceha ca sarvaśaḥ<BR>
01,081.009	vaiśaṃpāyana uvāca<BR>
01,081.009a	hanta te kathayiṣyāmi yayāter uttarāṃ kathām<BR>
01,081.009c	divi ceha ca puṇyārthāṃ sarvapāpapraṇāśinīm<BR>
01,081.010a	yayātir nāhuṣo rājā pūruṃ putraṃ kanīyasam<BR>
01,081.010c	rājye 'bhiṣicya muditaḥ pravavrāja vanaṃ tadā<BR>
01,081.011a	anteṣu sa vinikṣipya putrān yadupurogamān<BR>
01,081.011c	phalamūlāśano rājā vane saṃnyavasac ciram<BR>
01,081.012a	saṃśitātmā jitakrodhas tarpayan pitṛdevatāḥ<BR>
01,081.012c	agnīṃś ca vidhivaj juhvan vānaprasthavidhānataḥ<BR>
01,081.013a	atithīn pūjayām āsa vanyena haviṣā vibhuḥ<BR>
01,081.013c	śiloñchavṛttim āsthāya śeṣānnakṛtabhojanaḥ<BR>
01,081.014a	pūrṇaṃ varṣasahasraṃ sa evaṃvṛttir abhūn nṛpaḥ<BR>
01,081.014c	abbhakṣaḥ śaradas triṃśad āsīn niyatavāṅmanāḥ<BR>
01,081.015a	tataś ca vāyubhakṣo 'bhūt saṃvatsaram atandritaḥ<BR>
01,081.015c	pañcāgnimadhye ca tapas tepe saṃvatsaraṃ nṛpaḥ<BR>
01,081.016a	ekapādasthitaś cāsīt ṣaṇ māsān anilāśanaḥ<BR>
01,081.016b*0853_01	evam eva tathābdānāṃ paryāyeṇa gataṃ tadā<BR>
01,081.016c	puṇyakīrtis tataḥ svargaṃ jagāmāvṛtya rodasī<BR>
01,082.001	vaiśaṃpāyana uvāca<BR>
01,082.001a	svargataḥ sa tu rājendro nivasan devasadmani<BR>
01,082.001c	pūjitas tridaśaiḥ sādhyair marudbhir vasubhis tathā<BR>
01,082.002a	devalokād brahmalokaṃ saṃcaran puṇyakṛd vaśī<BR>
01,082.002b*0854_01	pūjitas tridaśaiḥ sādhyair yayātir atidhārmikaḥ<BR>
01,082.002c	avasat pṛthivīpālo dīrghakālam iti śrutiḥ<BR>
01,082.003a	sa kadā cin nṛpaśreṣṭho yayātiḥ śakram āgamat<BR>
01,082.003b*0855_01	kathayitvā kathās tāta śakreṇa saha pauravaḥ<BR>
01,082.003c	kathānte tatra śakreṇa pṛṣṭaḥ sa pṛthivīpatiḥ<BR>
01,082.004	śakra uvāca<BR>
01,082.004a	yadā sa pūrus tava rūpeṇa rājañ; jarāṃ gṛhītvā pracacāra bhūmau<BR>
01,082.004c	tadā rājyaṃ saṃpradāyaiva tasmai; tvayā kim uktaḥ kathayeha satyam<BR>
01,082.005	yayātir uvāca<BR>
01,082.005a	gaṅgāyamunayor madhye kṛtsno 'yaṃ viṣayas tava<BR>
01,082.005c	madhye pṛthivyās tvaṃ rājā bhrātaro 'ntyādhipās tava<BR>
01,082.005d*0856=16	indraḥ<BR>
01,082.005d*0856_01	na ca kuryān naro dainyaṃ śāṭhyaṃ krodhaṃ tathaiva ca<BR>
01,082.005d*0856_02	jaihmyaṃ ca matsaraṃ vairaṃ sarvatraitan na kārayet<BR>
01,082.005d*0856_03	mātaraṃ pitaraṃ caiva vidvāṃsaṃ ca tapodhanam<BR>
01,082.005d*0856_04	kṣamāvantaṃ ca devendra nāvamanyeta buddhimān<BR>
01,082.005d*0856_05	śaktas tu kṣamate nityam aśaktaḥ krośate naraḥ<BR>
01,082.005d*0856_06	durjanaḥ sajjanaṃ dveṣṭi durbalo balavattaram<BR>
01,082.005d*0856_07	rūpavantam arūpī ca dhanavantaṃ ca nirdhanaḥ<BR>
01,082.005d*0856_08	akarmī karmiṇaṃ dveṣṭi dhārmikaṃ cāpy adhārmikaḥ<BR>
01,082.005d*0856_09	nirguṇo guṇavantaṃ ca śakraitat kalilakṣaṇam<BR>
01,082.005d*0856_10	viparītaṃ ca devendra eteṣu kṛtalakṣaṇam<BR>
01,082.005d*0856_11	brāhmaṇo vātha rājā vā vaiśyo vā śūdra eva vā<BR>
01,082.005d*0856_12	praśasteṣu praśastāraḥ praśasyante yaśasvinaḥ<BR>
01,082.005d*0856_13	tasmāt praśaste devendra naraḥ saktamanā bhavet<BR>
01,082.005d*0856_14	alokajñā hy apraśastā bhrātaras te hy abuddhayaḥ<BR>
01,082.005d*0856_15	antādhipatayaḥ sarve hy abhavan mama śāsanāt<BR>
01,082.005d*0856_16	tvaṃ hi vai dharmado rājan kathyase dharmam uttamam<BR>
01,082.005d*0856_17	kathayasva punar me 'dya lokavṛttāntam uttamam<BR>
01,082.006a	akrodhanaḥ krodhanebhyo viśiṣṭas; tathā titikṣur atitikṣor viśiṣṭaḥ<BR>
01,082.006c	amānuṣebhyo mānuṣāś ca pradhānā; vidvāṃs tathaivāviduṣaḥ pradhānaḥ<BR>
01,082.007a	ākruśyamāno nākrośen manyur eva titikṣataḥ<BR>
01,082.007c	ākroṣṭāraṃ nirdahati sukṛtaṃ cāsya vindati<BR>
01,082.008a	nāruṃtudaḥ syān na nṛśaṃsavādī; na hīnataḥ param abhyādadīta<BR>
01,082.008c	yayāsya vācā para udvijeta; na tāṃ vaded ruśatīṃ pāpalokyām<BR>
01,082.009a	aruṃtudaṃ puruṣaṃ rūkṣavācaṃ; vākkaṇṭakair vitudantaṃ manuṣyān<BR>
01,082.009c	vidyād alakṣmīkatamaṃ janānāṃ; mukhe nibaddhāṃ nirṛtiṃ vahantam<BR>
01,082.010a	sadbhiḥ purastād abhipūjitaḥ syāt; sadbhis tathā pṛṣṭhato rakṣitaḥ syāt<BR>
01,082.010c	sadāsatām ativādāṃs titikṣet; satāṃ vṛttaṃ cādadītāryavṛttaḥ<BR>
01,082.011a	vāksāyakā vadanān niṣpatanti; yair āhataḥ śocati rātryahāni<BR>
01,082.011c	parasya vā marmasu ye patanti; tān paṇḍito nāvasṛjet pareṣu<BR>
01,082.012a	na hīdṛśaṃ saṃvananaṃ triṣu lokeṣu vidyate<BR>
01,082.012c	yathā maitrī ca bhūteṣu dānaṃ ca madhurā ca vāk<BR>
01,082.013a	tasmāt sāntvaṃ sadā vācyaṃ na vācyaṃ paruṣaṃ kva cit<BR>
01,082.013c	pūjyān saṃpūjayed dadyān na ca yācet kadā cana<BR>
01,083.001	indra uvāca<BR>
01,083.001a	sarvāṇi karmāṇi samāpya rājan; gṛhān parityajya vanaṃ gato 'si<BR>
01,083.001c	tat tvāṃ pṛcchāmi nahuṣasya putra; kenāsi tulyas tapasā yayāte<BR>
01,083.002	yayātir uvāca<BR>
01,083.002a	nāhaṃ devamanuṣyeṣu na gandharvamaharṣiṣu<BR>
01,083.002c	ātmanas tapasā tulyaṃ kaṃ cit paśyāmi vāsava<BR>
01,083.003	indra uvāca<BR>
01,083.003a	yadāvamaṃsthāḥ sadṛśaḥ śreyasaś ca; pāpīyasaś cāviditaprabhāvaḥ<BR>
01,083.003c	tasmāl lokā antavantas taveme; kṣīṇe puṇye patitāsy adya rājan<BR>
01,083.004	yayātir uvāca<BR>
01,083.004a	surarṣigandharvanarāvamānāt; kṣayaṃ gatā me yadi śakra lokāḥ<BR>
01,083.004c	iccheyaṃ vai suralokād vihīnaḥ; satāṃ madhye patituṃ devarāja<BR>
01,083.005	indra uvāca<BR>
01,083.005a	satāṃ sakāśe patitāsi rājaṃś; cyutaḥ pratiṣṭhāṃ yatra labdhāsi bhūyaḥ<BR>
01,083.005c	evaṃ viditvā tu punar yayāte; na te 'vamānyāḥ sadṛśaḥ śreyasaś ca<BR>
01,083.006	vaiśaṃpāyana uvāca<BR>
01,083.006a	tataḥ prahāyāmararājajuṣṭān; puṇyāṃl lokān patamānaṃ yayātim<BR>
01,083.006c	saṃprekṣya rājarṣivaro 'ṣṭakas tam; uvāca saddharmavidhānagoptā<BR>
01,083.007a	kas tvaṃ yuvā vāsavatulyarūpaḥ; svatejasā dīpyamāno yathāgniḥ<BR>
01,083.007c	patasy udīrṇāmbudharāndhakārāt; khāt khecarāṇāṃ pravaro yathārkaḥ<BR>
01,083.008a	dṛṣṭvā ca tvāṃ sūryapathāt patantaṃ; vaiśvānarārkadyutim aprameyam<BR>
01,083.008c	kiṃ nu svid etat patatīti sarve; vitarkayantaḥ parimohitāḥ smaḥ<BR>
01,083.009a	dṛṣṭvā ca tvāṃ viṣṭhitaṃ devamārge; śakrārkaviṣṇupratimaprabhāvam<BR>
01,083.009c	abhyudgatās tvāṃ vayam adya sarve; tattvaṃ pāte tava jijñāsamānāḥ<BR>
01,083.010a	na cāpi tvāṃ dhṛṣṇumaḥ praṣṭum agre; na ca tvam asmān pṛcchasi ye vayaṃ smaḥ<BR>
01,083.010c	tat tvāṃ pṛcchāmaḥ spṛhaṇīyarūpaṃ; kasya tvaṃ vā kiṃnimittaṃ tvam āgāḥ<BR>
01,083.011a	bhayaṃ tu te vyetu viṣādamohau; tyajāśu devendrasamānarūpa<BR>
01,083.011c	tvāṃ vartamānaṃ hi satāṃ sakāśe; nālaṃ prasoḍhuṃ balahāpi śakraḥ<BR>
01,083.012a	santaḥ pratiṣṭhā hi sukhacyutānāṃ; satāṃ sadaivāmararājakalpa<BR>
01,083.012c	te saṃgatāḥ sthāvarajaṅgameśāḥ; pratiṣṭhitas tvaṃ sadṛśeṣu satsu<BR>
01,083.013a	prabhur agniḥ pratapane bhūmir āvapane prabhuḥ<BR>
01,083.013c	prabhuḥ sūryaḥ prakāśitve satāṃ cābhyāgataḥ prabhuḥ<BR>
01,084.001	yayātir uvāca<BR>
01,084.001a	ahaṃ yayātir nahuṣasya putraḥ; pūroḥ pitā sarvabhūtāvamānāt<BR>
01,084.001c	prabhraṃśitaḥ surasiddharṣilokāt; paricyutaḥ prapatāmy alpapuṇyaḥ<BR>
01,084.002a	ahaṃ hi pūrvo vayasā bhavadbhyas; tenābhivādaṃ bhavatāṃ na prayuñje<BR>
01,084.002c	yo vidyayā tapasā janmanā vā; vṛddhaḥ sa pūjyo bhavati dvijānām<BR>
01,084.003	aṣṭaka uvāca<BR>
01,084.003a	avādīś ced vayasā yaḥ sa vṛddha; iti rājan nābhyavadaḥ kathaṃ cit<BR>
01,084.003c	yo vai vidvān vayasā san sma vṛddhaḥ; sa eva pūjyo bhavati dvijānām<BR>
01,084.004	yayātir uvāca<BR>
01,084.004a	pratikūlaṃ karmaṇāṃ pāpam āhus; tad vartate 'pravaṇe pāpalokyam<BR>
01,084.004c	santo 'satāṃ nānuvartanti caitad; yathā ātmaiṣām anukūlavādī<BR>
01,084.005a	abhūd dhanaṃ me vipulaṃ mahad vai; viceṣṭamāno nādhigantā tad asmi<BR>
01,084.005c	evaṃ pradhāryātmahite niviṣṭo; yo vartate sa vijānāti jīvan<BR>
01,084.005d*0857_01	mahādhano yo yajate suyajñair<BR>
01,084.005d*0857_02	yaḥ sarvavidyāsu vinītabuddhiḥ<BR>
01,084.005d*0857_03	vedān adhītya tapasā yojya dehaṃ<BR>
01,084.005d*0857_04	divaṃ samāyāt puruṣo vītamohaḥ<BR>
01,084.005d*0857_05	na jātu hṛṣyen mahatā dhanena<BR>
01,084.005d*0857_06	vedān adhīyīta nāhaṃkṛtaḥ syāt<BR>
01,084.006a	nānābhāvā bahavo jīvaloke; daivādhīnā naṣṭaceṣṭādhikārāḥ<BR>
01,084.006c	tat tat prāpya na vihanyeta dhīro; diṣṭaṃ balīya iti matvātmabuddhyā<BR>
01,084.007a	sukhaṃ hi jantur yadi vāpi duḥkhaṃ; daivādhīnaṃ vindati nātmaśaktyā<BR>
01,084.007c	tasmād diṣṭaṃ balavan manyamāno; na saṃjvaren nāpi hṛṣyet kadā cit<BR>
01,084.008a	duḥkhe na tapyen na sukhena hṛṣyet; samena varteta sadaiva dhīraḥ<BR>
01,084.008c	diṣṭaṃ balīya iti manyamāno; na saṃjvaren nāpi hṛṣyet kadā cit<BR>
01,084.008d*0858_01	dṛṣṭo hi me parataś cāpi lokaḥ<BR>
01,084.008d*0858_02	prāptā bhogāḥ sarvato nāsti niṣṭhā<BR>
01,084.009a	bhaye na muhyāmy aṣṭakāhaṃ kadā cit; saṃtāpo me mānaso nāsti kaś cit<BR>
01,084.009c	dhātā yathā māṃ vidadhāti loke; dhruvaṃ tathāhaṃ bhaviteti matvā<BR>
01,084.010a	saṃsvedajā aṇḍajā udbhidāś ca; sarīsṛpāḥ kṛmayo 'thāpsu matsyāḥ<BR>
01,084.010c	tathāśmānas tṛṇakāṣṭhaṃ ca sarvaṃ; diṣṭakṣaye svāṃ prakṛtiṃ bhajante<BR>
01,084.011a	anityatāṃ sukhaduḥkhasya buddhvā; kasmāt saṃtāpam aṣṭakāhaṃ bhajeyam<BR>
01,084.011c	kiṃ kuryāṃ vai kiṃ ca kṛtvā na tapye; tasmāt saṃtāpaṃ varjayāmy apramattaḥ<BR>
01,084.011d*0859=00	vaiśaṃpāyana uvāca<BR>
01,084.011d*0859_01	evaṃ bruvāṇaṃ nṛpatiṃ yayātim<BR>
01,084.011d*0859_02	athāṣṭakaḥ punar evānvapṛcchat<BR>
01,084.011d*0860_01	mātāmahaṃ sarvaguṇopapannaṃ<BR>
01,084.011d*0860_02	tatra sthitaṃ svargaloke yathāvat<BR>
01,084.012	aṣṭaka uvāca<BR>
01,084.012a	ye ye lokāḥ pārthivendra pradhānās; tvayā bhuktā yaṃ ca kālaṃ yathā ca<BR>
01,084.012c	tan me rājan brūhi sarvaṃ yathāvat; kṣetrajñavad bhāṣase tvaṃ hi dharmān<BR>
01,084.013	yayātir uvāca<BR>
01,084.013a	rājāham āsam iha sārvabhaumas; tato lokān mahato ajayaṃ vai<BR>
01,084.013c	tatrāvasaṃ varṣasahasramātraṃ; tato lokaṃ param asmy abhyupetaḥ<BR>
01,084.014a	tataḥ purīṃ puruhūtasya ramyāṃ; sahasradvārāṃ śatayojanāyatām<BR>
01,084.014c	adhyāvasaṃ varṣasahasramātraṃ; tato lokaṃ param asmy abhyupetaḥ<BR>
01,084.015a	tato divyam ajaraṃ prāpya lokaṃ; prajāpater lokapater durāpam<BR>
01,084.015c	tatrāvasaṃ varṣasahasramātraṃ; tato lokaṃ param asmy abhyupetaḥ<BR>
01,084.016a	devasya devasya niveśane ca; vijitya lokān avasaṃ yatheṣṭam<BR>
01,084.016c	saṃpūjyamānas tridaśaiḥ samastais; tulyaprabhāvadyutir īśvarāṇām<BR>
01,084.017a	tathāvasaṃ nandane kāmarūpī; saṃvatsarāṇām ayutaṃ śatānām<BR>
01,084.017c	sahāpsarobhir viharan puṇyagandhān; paśyan nagān puṣpitāṃś cārurūpān<BR>
01,084.018a	tatrasthaṃ māṃ devasukheṣu saktaṃ; kāle 'tīte mahati tato 'timātram<BR>
01,084.018c	dūto devānām abravīd ugrarūpo; dhvaṃsety uccais triḥ plutena svareṇa<BR>
01,084.019a	etāvan me viditaṃ rājasiṃha; tato bhraṣṭo 'haṃ nandanāt kṣīṇapuṇyaḥ<BR>
01,084.019c	vāco 'śrauṣaṃ cāntarikṣe surāṇām; anukrośāc chocatāṃ mānavendra<BR>
01,084.020a	aho kaṣṭaṃ kṣīṇapuṇyo yayātiḥ; pataty asau puṇyakṛt puṇyakīrtiḥ<BR>
01,084.020c	tān abruvaṃ patamānas tato 'haṃ; satāṃ madhye nipateyaṃ kathaṃ nu<BR>
01,084.021a	tair ākhyātā bhavatāṃ yajñabhūmiḥ; samīkṣya caināṃ tvaritam upāgato 'smi<BR>
01,084.021c	havirgandhaṃ deśikaṃ yajñabhūmer; dhūmāpāṅgaṃ pratigṛhya pratītaḥ<BR>
01,085.001	aṣṭaka uvāca<BR>
01,085.001a	yadāvaso nandane kāmarūpī; saṃvatsarāṇām ayutaṃ śatānām<BR>
01,085.001c	kiṃ kāraṇaṃ kārtayugapradhāna; hitvā tattvaṃ vasudhām anvapadyaḥ<BR>
01,085.002	yayātir uvāca<BR>
01,085.002a	jñātiḥ suhṛt svajano yo yatheha; kṣīṇe vitte tyajyate mānavair hi<BR>
01,085.002c	tathā tatra kṣīṇapuṇyaṃ manuṣyaṃ; tyajanti sadyaḥ seśvarā devasaṃghāḥ<BR>
01,085.003	aṣṭaka uvāca<BR>
01,085.003a	kathaṃ tasmin kṣīṇapuṇyā bhavanti; saṃmuhyate me 'tra mano 'timātram<BR>
01,085.003c	kiṃviśiṣṭāḥ kasya dhāmopayānti; tad vai brūhi kṣetravit tvaṃ mato me<BR>
01,085.004	yayātir uvāca<BR>
01,085.004a	imaṃ bhaumaṃ narakaṃ te patanti; lālapyamānā naradeva sarve<BR>
01,085.004c	te kaṅkagomāyubalāśanārthaṃ; kṣīṇā vivṛddhiṃ bahudhā vrajanti<BR>
01,085.005a	tasmād etad varjanīyaṃ nareṇa; duṣṭaṃ loke garhaṇīyaṃ ca karma<BR>
01,085.005c	ākhyātaṃ te pārthiva sarvam etad; bhūyaś cedānīṃ vada kiṃ te vadāmi<BR>
01,085.006	aṣṭaka uvāca<BR>
01,085.006a	yadā tu tān vitudante vayāṃsi; tathā gṛdhrāḥ śitikaṇṭhāḥ pataṃgāḥ<BR>
01,085.006c	kathaṃ bhavanti katham ābhavanti; na bhaumam anyaṃ narakaṃ śṛṇomi<BR>
01,085.007	yayātir uvāca<BR>
01,085.007a	ūrdhvaṃ dehāt karmaṇo jṛmbhamāṇād; vyaktaṃ pṛthivyām anusaṃcaranti<BR>
01,085.007c	imaṃ bhaumaṃ narakaṃ te patanti; nāvekṣante varṣapūgān anekān<BR>
01,085.008a	ṣaṣṭiṃ sahasrāṇi patanti vyomni; tathā aśītiṃ parivatsarāṇi<BR>
01,085.008c	tān vai tudanti prapatataḥ prapātaṃ; bhīmā bhaumā rākṣasās tīkṣṇadaṃṣṭrāḥ<BR>
01,085.009	aṣṭaka uvāca<BR>
01,085.009a	yad enasas te patatas tudanti; bhīmā bhaumā rākṣasās tīkṣṇadaṃṣṭrāḥ<BR>
01,085.009c	kathaṃ bhavanti katham ābhavanti; kathaṃbhūtā garbhabhūtā bhavanti<BR>
01,085.010	yayātir uvāca<BR>
01,085.010a	asraṃ retaḥ puṣpaphalānupṛktam; anveti tad vai puruṣeṇa sṛṣṭam<BR>
01,085.010c	sa vai tasyā raja āpadyate vai; sa garbhabhūtaḥ samupaiti tatra<BR>
01,085.011a	vanaspatīṃś cauṣadhīś cāviśanti; apo vāyuṃ pṛthivīṃ cāntarikṣam<BR>
01,085.011c	catuṣpadaṃ dvipadaṃ cāpi sarvam; evaṃbhūtā garbhabhūtā bhavanti<BR>
01,085.012	aṣṭaka uvāca<BR>
01,085.012a	anyad vapur vidadhātīha garbha; utāho svit svena kāmena yāti<BR>
01,085.012c	āpadyamāno narayonim etām; ācakṣva me saṃśayāt prabravīmi<BR>
01,085.013a	śarīradehādisamucchrayaṃ ca; cakṣuḥśrotre labhate kena saṃjñām<BR>
01,085.013c	etat tattvaṃ sarvam ācakṣva pṛṣṭaḥ; kṣetrajñaṃ tvāṃ tāta manyāma sarve<BR>
01,085.014	yayātir uvāca<BR>
01,085.014a	vāyuḥ samutkarṣati garbhayonim; ṛtau retaḥ puṣparasānupṛktam<BR>
01,085.014c	sa tatra tanmātrakṛtādhikāraḥ; krameṇa saṃvardhayatīha garbham<BR>
01,085.015a	sa jāyamāno vigṛhītagātraḥ; ṣaḍjñānaniṣṭhāyatano manuṣyaḥ<BR>
01,085.015c	sa śrotrābhyāṃ vedayatīha śabdaṃ; sarvaṃ rūpaṃ paśyati cakṣuṣā ca<BR>
01,085.016a	ghrāṇena gandhaṃ jihvayātho rasaṃ ca; tvacā sparśaṃ manasā veda bhāvam<BR>
01,085.016c	ity aṣṭakehopacitiṃ ca viddhi; mahātmanaḥ prāṇabhṛtaḥ śarīre<BR>
01,085.017	aṣṭaka uvāca<BR>
01,085.017a	yaḥ saṃsthitaḥ puruṣo dahyate vā; nikhanyate vāpi nighṛṣyate vā<BR>
01,085.017c	abhāvabhūtaḥ sa vināśam etya; kenātmānaṃ cetayate purastāt<BR>
01,085.018	yayātir uvāca<BR>
01,085.018a	hitvā so 'sūn suptavan niṣṭanitvā; purodhāya sukṛtaṃ duṣkṛtaṃ ca<BR>
01,085.018c	anyāṃ yoniṃ pavanāgrānusārī; hitvā dehaṃ bhajate rājasiṃha<BR>
01,085.019a	puṇyāṃ yoniṃ puṇyakṛto vrajanti; pāpāṃ yoniṃ pāpakṛto vrajanti<BR>
01,085.019c	kīṭāḥ pataṃgāś ca bhavanti pāpā; na me vivakṣāsti mahānubhāva<BR>
01,085.020a	catuṣpadā dvipadāḥ ṣaṭpadāś ca; tathābhūtā garbhabhūtā bhavanti<BR>
01,085.020c	ākhyātam etan nikhilena sarvaṃ; bhūyas tu kiṃ pṛcchasi rājasiṃha<BR>
01,085.021	aṣṭaka uvāca<BR>
01,085.021a	kiṃ svit kṛtvā labhate tāta lokān; martyaḥ śreṣṭhāṃs tapasā vidyayā vā<BR>
01,085.021c	tan me pṛṣṭaḥ śaṃsa sarvaṃ yathāvac; chubhāṃl lokān yena gacchet krameṇa<BR>
01,085.022	yayātir uvāca<BR>
01,085.022a	tapaś ca dānaṃ ca śamo damaś ca; hrīr ārjavaṃ sarvabhūtānukampā<BR>
01,085.022b*0861_01	svargasya lokasya vadanti santo<BR>
01,085.022b*0861_02	dvārāṇi saptaiva mahānti puṃsām<BR>
01,085.022c	naśyanti mānena tamo 'bhibhūtāḥ; puṃsaḥ sadaiveti vadanti santaḥ<BR>
01,085.023a	adhīyānaḥ paṇḍitaṃ manyamāno; yo vidyayā hanti yaśaḥ pareṣām<BR>
01,085.023c	tasyāntavantaś ca bhavanti lokā; na cāsya tad brahma phalaṃ dadāti<BR>
01,085.024a	catvāri karmāṇy abhayaṃkarāṇi; bhayaṃ prayacchanty ayathākṛtāni<BR>
01,085.024c	mānāgnihotram uta mānamaunaṃ; mānenādhītam uta mānayajñaḥ<BR>
01,085.025a	na mānyamāno mudam ādadīta; na saṃtāpaṃ prāpnuyāc cāvamānāt<BR>
01,085.025c	santaḥ sataḥ pūjayantīha loke; nāsādhavaḥ sādhubuddhiṃ labhante<BR>
01,085.026a	iti dadyād iti yajed ity adhīyīta me vratam<BR>
01,085.026c	ity asminn abhayāny āhus tāni varjyāni nityaśaḥ<BR>
01,085.027a	yenāśrayaṃ vedayante purāṇaṃ; manīṣiṇo mānasamānabhaktam<BR>
01,085.027c	tan niḥśreyas taijasaṃ rūpam etya; parāṃ śāntiṃ prāpnuyuḥ pretya ceha<BR>
01,086.001	aṣṭaka uvāca<BR>
01,086.001a	caran gṛhasthaḥ katham eti devān; kathaṃ bhikṣuḥ katham ācāryakarmā<BR>
01,086.001c	vānaprasthaḥ satpathe saṃniviṣṭo; bahūny asmin saṃprati vedayanti<BR>
01,086.002	yayātir uvāca<BR>
01,086.002a	āhūtādhyāyī gurukarmasvacodyaḥ; pūrvotthāyī caramaṃ copaśāyī<BR>
01,086.002c	mṛdur dānto dhṛtimān apramattaḥ; svādhyāyaśīlaḥ sidhyati brahmacārī<BR>
01,086.003a	dharmāgataṃ prāpya dhanaṃ yajeta; dadyāt sadaivātithīn bhojayec ca<BR>
01,086.003c	anādadānaś ca parair adattaṃ; saiṣā gṛhasthopaniṣat purāṇī<BR>
01,086.004a	svavīryajīvī vṛjinān nivṛtto; dātā parebhyo na paropatāpī<BR>
01,086.004c	tādṛṅ muniḥ siddhim upaiti mukhyāṃ; vasann araṇye niyatāhāraceṣṭaḥ<BR>
01,086.005a	aśilpajīvī nagṛhaś ca nityaṃ; jitendriyaḥ sarvato vipramuktaḥ<BR>
01,086.005c	anokasārī laghur alpacāraś; caran deśān ekacaraḥ sa bhikṣuḥ<BR>
01,086.006a	rātryā yayā cābhijitāś ca lokā; bhavanti kāmā vijitāḥ sukhāś ca<BR>
01,086.006c	tām eva rātriṃ prayateta vidvān; araṇyasaṃstho bhavituṃ yatātmā<BR>
01,086.007a	daśaiva pūrvān daśa cāparāṃs tu; jñātīn sahātmānam athaikaviṃśam<BR>
01,086.007c	araṇyavāsī sukṛte dadhāti; vimucyāraṇye svaśarīradhātūn<BR>
01,086.008	aṣṭaka uvāca<BR>
01,086.008a	kati svid eva munayo maunāni kati cāpy uta<BR>
01,086.008c	bhavantīti tad ācakṣva śrotum icchāmahe vayam<BR>
01,086.009	yayātir uvāca<BR>
01,086.009a	araṇye vasato yasya grāmo bhavati pṛṣṭhataḥ<BR>
01,086.009c	grāme vā vasato 'raṇyaṃ sa muniḥ syāj janādhipa<BR>
01,086.010	aṣṭaka uvāca<BR>
01,086.010a	kathaṃ svid vasato 'raṇye grāmo bhavati pṛṣṭhataḥ<BR>
01,086.010c	grāme vā vasato 'raṇyaṃ kathaṃ bhavati pṛṣṭhataḥ<BR>
01,086.011	yayātir uvāca<BR>
01,086.011a	na grāmyam upayuñjīta ya āraṇyo munir bhavet<BR>
01,086.011c	tathāsya vasato 'raṇye grāmo bhavati pṛṣṭhataḥ<BR>
01,086.012a	anagnir aniketaś ca agotracaraṇo muniḥ<BR>
01,086.012c	kaupīnācchādanaṃ yāvat tāvad icchec ca cīvaram<BR>
01,086.013a	yāvat prāṇābhisaṃdhānaṃ tāvad icchec ca bhojanam<BR>
01,086.013c	tathāsya vasato grāme 'raṇyaṃ bhavati pṛṣṭhataḥ<BR>
01,086.014a	yas tu kāmān parityajya tyaktakarmā jitendriyaḥ<BR>
01,086.014c	ātiṣṭheta munir maunaṃ sa loke siddhim āpnuyāt<BR>
01,086.015a	dhautadantaṃ kṛttanakhaṃ sadā snātam alaṃkṛtam<BR>
01,086.015c	asitaṃ sitakarmasthaṃ kas taṃ nārcitum arhati<BR>
01,086.016a	tapasā karśitaḥ kṣāmaḥ kṣīṇamāṃsāsthiśoṇitaḥ<BR>
01,086.016c	yadā bhavati nirdvandvo munir maunaṃ samāsthitaḥ<BR>
01,086.016e	atha lokam imaṃ jitvā lokaṃ vijayate param<BR>
01,086.017a	āsyena tu yadāhāraṃ govan mṛgayate muniḥ<BR>
01,086.017c	athāsya lokaḥ pūrvo yaḥ so 'mṛtatvāya kalpate<BR>
01,086.017d*0862=04	aṣṭakaḥ<BR>
01,086.017d*0862=06	yayātiḥ<BR>
01,086.017d*0862_01	sāmānyadharmaḥ sarveṣāṃ krodhalobhau druhākṣame<BR>
01,086.017d*0862_02	vihāya matsaraṃ stainyaṃ darpaṃ dambhaṃ ca paiśunam<BR>
01,086.017d*0862_03	krodhaṃ lobhaṃ mamatvaṃ ca yasya nāsti sa dharmavit<BR>
01,086.017d*0862_04	nityasnāyī brahmacārī gṛhastho vanago muniḥ<BR>
01,086.017d*0862_05	nādharmam aśanāt prāpyet kathaṃ brūhīha pṛcchataḥ<BR>
01,086.017d*0862_06	aṣṭau grāsā muner bhakṣyāḥ ṣoḍaśāraṇyavāsinaḥ<BR>
01,086.017d*0862_07	dvātriṃśataṃ gṛhasthasya amitaṃ brahmacāriṇaḥ<BR>
01,086.017d*0862_08	ity evaṃ kāraṇaṃ jñeyam aṣṭakaitac chubhāśubham<BR>
01,087.001	aṣṭaka uvāca<BR>
01,087.001a	kataras tv etayoḥ pūrvaṃ devānām eti sātmyatām<BR>
01,087.001c	ubhayor dhāvato rājan sūryācandramasor iva<BR>
01,087.002	yayātir uvāca<BR>
01,087.002a	aniketo gṛhastheṣu kāmavṛtteṣu saṃyataḥ<BR>
01,087.002c	grāma eva vasan bhikṣus tayoḥ pūrvataraṃ gataḥ<BR>
01,087.003a	aprāpya dīrgham āyus tu yaḥ prāpto vikṛtiṃ caret<BR>
01,087.003c	tapyeta yadi tat kṛtvā caret so 'nyat tatas tapaḥ<BR>
01,087.003d*0863_01	pāpānāṃ karmaṇāṃ nityaṃ bibhiyād yas tu mānavaḥ<BR>
01,087.003d*0863_02	sukham apy ācaran nityaṃ so 'tyantaṃ sukham edhate<BR>
01,087.004a	yad vai nṛśaṃsaṃ tad apathyam āhur; yaḥ sevate dharmam anarthabuddhiḥ<BR>
01,087.004c	asvo 'py anīśaś ca tathaiva rājaṃs; tadārjavaṃ sa samādhis tadāryam<BR>
01,087.005	aṣṭaka uvāca<BR>
01,087.005a	kenāsi dūtaḥ prahito 'dya rājan; yuvā sragvī darśanīyaḥ suvarcāḥ<BR>
01,087.005c	kuta āgataḥ katarasyāṃ diśi tvam; utāho svit pārthivaṃ sthānam asti<BR>
01,087.006	yayātir uvāca<BR>
01,087.006a	imaṃ bhaumaṃ narakaṃ kṣīṇapuṇyaḥ; praveṣṭum urvīṃ gaganād viprakīrṇaḥ<BR>
01,087.006b*0864_01	vidvāṃś caivaṃ matimān āryabuddhir<BR>
01,087.006b*0864_02	mamābhavat karmalokyaṃ ca sarvam<BR>
01,087.006c	uktvāhaṃ vaḥ prapatiṣyāmy anantaraṃ; tvaranti māṃ brāhmaṇā lokapālāḥ<BR>
01,087.007a	satāṃ sakāśe tu vṛtaḥ prapātas; te saṃgatā guṇavantaś ca sarve<BR>
01,087.007c	śakrāc ca labdho hi varo mayaiṣa; patiṣyatā bhūmitale narendra<BR>
01,087.008	aṣṭaka uvāca<BR>
01,087.008a	pṛcchāmi tvāṃ mā prapata prapātaṃ; yadi lokāḥ pārthiva santi me 'tra<BR>
01,087.008c	yady antarikṣe yadi vā divi śritāḥ; kṣetrajñaṃ tvāṃ tasya dharmasya manye<BR>
01,087.009	yayātir uvāca<BR>
01,087.009a	yāvat pṛthivyāṃ vihitaṃ gavāśvaṃ; sahāraṇyaiḥ paśubhiḥ parvataiś ca<BR>
01,087.009c	tāval lokā divi te saṃsthitā vai; tathā vijānīhi narendrasiṃha<BR>
01,087.010	aṣṭaka uvāca<BR>
01,087.010a	tāṃs te dadāmi mā prapata prapātaṃ; ye me lokā divi rājendra santi<BR>
01,087.010c	yady antarikṣe yadi vā divi śritās; tān ākrama kṣipram amitrasāha<BR>
01,087.011	yayātir uvāca<BR>
01,087.011a	nāsmadvidho 'brāhmaṇo brahmavic ca; pratigrahe vartate rājamukhya<BR>
01,087.011c	yathā pradeyaṃ satataṃ dvijebhyas; tathādadaṃ pūrvam ahaṃ narendra<BR>
01,087.012a	nābrāhmaṇaḥ kṛpaṇo jātu jīved; yā cāpi syād brāhmaṇī vīrapatnī<BR>
01,087.012c	so 'haṃ yadaivākṛtapūrvaṃ careyaṃ; vivitsamānaḥ kim u tatra sādhu<BR>
01,087.013	pratardana uvāca<BR>
01,087.013a	pṛcchāmi tvāṃ spṛhaṇīyarūpa; pratardano 'haṃ yadi me santi lokāḥ<BR>
01,087.013c	yady antarikṣe yadi vā divi śritāḥ; kṣetrajñaṃ tvāṃ tasya dharmasya manye<BR>
01,087.014	yayātir uvāca<BR>
01,087.014a	santi lokā bahavas te narendra; apy ekaikaḥ sapta saptāpy ahāni<BR>
01,087.014c	madhucyuto ghṛtapṛktā viśokās; te nāntavantaḥ pratipālayanti<BR>
01,087.015	pratardana uvāca<BR>
01,087.015a	tāṃs te dadāmi mā prapata prapātaṃ; ye me lokās tava te vai bhavantu<BR>
01,087.015c	yady antarikṣe yadi vā divi śritās; tān ākrama kṣipram apetamohaḥ<BR>
01,087.016	yayātir uvāca<BR>
01,087.016a	na tulyatejāḥ sukṛtaṃ kāmayeta; yogakṣemaṃ pārthiva pārthivaḥ san<BR>
01,087.016c	daivādeśād āpadaṃ prāpya vidvāṃś; caren nṛśaṃsaṃ na hi jātu rājā<BR>
01,087.017a	dharmyaṃ mārgaṃ cetayāno yaśasyaṃ; kuryān nṛpo dharmam avekṣamāṇaḥ<BR>
01,087.017c	na madvidho dharmabuddhiḥ prajānan; kuryād evaṃ kṛpaṇaṃ māṃ yathāttha<BR>
01,087.017d*0865_01	dharmādharmau suviniścitya samyak<BR>
01,087.017d*0865_02	kāryākāryeṣv apramattaś cared yaḥ<BR>
01,087.017d*0865_03	sa vai dhīmān satyasaṃdhaḥ kṛtātmā<BR>
01,087.017d*0865_04	rājā bhavel lokapālo mahimnā<BR>
01,087.017d*0865_05	yadā bhavet saṃśayo dharmakārye<BR>
01,087.017d*0865_06	kāmārthe vā yatra vindanti samyak<BR>
01,087.017d*0865_07	kāryaṃ tatra prathamaṃ dharmakāryaṃ<BR>
01,087.017d*0865_08	yan no viruddhyād arthakāmau sa dharmaḥ<BR>
01,087.018a	kuryām apūrvaṃ na kṛtaṃ yad anyair; vivitsamānaḥ kim u tatra sādhu<BR>
01,087.018c	bruvāṇam evaṃ nṛpatiṃ yayātiṃ; nṛpottamo vasumanābravīt tam<BR>
01,088.001	vasumanā uvāca<BR>
01,088.001a	pṛcchāmi tvāṃ vasumanā rauśadaśvir; yady asti loko divi mahyaṃ narendra<BR>
01,088.001c	yady antarikṣe prathito mahātman; kṣetrajñaṃ tvāṃ tasya dharmasya manye<BR>
01,088.002	yayātir uvāca<BR>
01,088.002a	yad antarikṣaṃ pṛthivī diśaś ca; yat tejasā tapate bhānumāṃś ca<BR>
01,088.002c	lokās tāvanto divi saṃsthitā vai; te nāntavantaḥ pratipālayanti<BR>
01,088.003	vasumanā uvāca<BR>
01,088.003a	tāṃs te dadāmi pata mā prapātaṃ; ye me lokās tava te vai bhavantu<BR>
01,088.003c	krīṇīṣvaināṃs tṛṇakenāpi rājan; pratigrahas te yadi samyak praduṣṭaḥ<BR>
01,088.004	yayātir uvāca<BR>
01,088.004a	na mithyāhaṃ vikrayaṃ vai smarāmi; vṛthā gṛhītaṃ śiśukāc chaṅkamānaḥ<BR>
01,088.004c	kuryāṃ na caivākṛtapūrvam anyair; vivitsamānaḥ kim u tatra sādhu<BR>
01,088.005	vasumanā uvāca<BR>
01,088.005a	tāṃs tvaṃ lokān pratipadyasva rājan; mayā dattān yadi neṣṭaḥ krayas te<BR>
01,088.005c	ahaṃ na tān vai pratigantā narendra; sarve lokās tava te vai bhavantu<BR>
01,088.006	śibir uvāca<BR>
01,088.006a	pṛcchāmi tvāṃ śibir auśīnaro 'haṃ; mamāpi lokā yadi santīha tāta<BR>
01,088.006c	yady antarikṣe yadi vā divi śritāḥ; kṣetrajñaṃ tvāṃ tasya dharmasya manye<BR>
01,088.007	yayātir uvāca<BR>
01,088.007a	na tvaṃ vācā hṛdayenāpi vidvan; parīpsamānān nāvamaṃsthā narendra<BR>
01,088.007c	tenānantā divi lokāḥ śritās te; vidyudrūpāḥ svanavanto mahāntaḥ<BR>
01,088.008	śibir uvāca<BR>
01,088.008a	tāṃs tvaṃ lokān pratipadyasva rājan; mayā dattān yadi neṣṭaḥ krayas te<BR>
01,088.008c	na cāhaṃ tān pratipatsyeha dattvā; yatra gatvā tvam upāsse ha lokān<BR>
01,088.009	yayātir uvāca<BR>
01,088.009a	yathā tvam indrapratimaprabhāvas; te cāpy anantā naradeva lokāḥ<BR>
01,088.009c	tathādya loke na rame 'nyadatte; tasmāc chibe nābhinandāmi dāyam<BR>
01,088.010	aṣṭaka uvāca<BR>
01,088.010a	na ced ekaikaśo rājaṃl lokān naḥ pratinandasi<BR>
01,088.010c	sarve pradāya bhavate gantāro narakaṃ vayam<BR>
01,088.011	yayātir uvāca<BR>
01,088.011a	yad arhāya dadadhvaṃ tat santaḥ satyānṛśaṃsyataḥ<BR>
01,088.011c	ahaṃ tu nābhidhṛṣṇomi yatkṛtaṃ na mayā purā<BR>
01,088.011d*0866_01	alipsamānasya tu me yad uktaṃ<BR>
01,088.011d*0866_02	na tat tathāstīha narendrasiṃha<BR>
01,088.011d*0866_03	asya pradānasya yad etad uktaṃ<BR>
01,088.011d*0866_04	tasyaiva dānasya phalaṃ bhaviṣyati<BR>
01,088.012	aṣṭaka uvāca<BR>
01,088.012a	kasyaite pratidṛśyante rathāḥ pañca hiraṇmayāḥ<BR>
01,088.012c	uccaiḥ santaḥ prakāśante jvalanto 'gniśikhā iva<BR>
01,088.012d@052=0000	vaiśaṃpāyanaḥ<BR>
01,088.012d@052=0017	vasumanāḥ<BR>
01,088.012d@052=0019	mādhavī<BR>
01,088.012d@052=0023	vaiśaṃpāyanaḥ<BR>
01,088.012d@052=0026	mādhavī<BR>
01,088.012d@052=0030	yayātiḥ<BR>
01,088.012d@052=0042	vaiśaṃpāyanaḥ<BR>
01,088.012d@052_0001	aśvamedhe mahāyajñe svayaṃbhuvihite purā<BR>
01,088.012d@052_0002	hayasya yāni cāṅgāni saṃnikṛtya yathākramam<BR>
01,088.012d@052_0003	hotādhvaryur athodgātā brahmaṇā saha bhārata<BR>
01,088.012d@052_0004	agnau prāsyanti vidhivat samastāḥ ṣoḍaśartvijaḥ<BR>
01,088.012d@052_0005	dhūmagandhaṃ ca pāpiṣṭhā ye jighranti narā bhuvi<BR>
01,088.012d@052_0006	vimuktapāpāḥ pūtās te tatkṣaṇenābhavan narāḥ<BR>
01,088.012d@052_0007	etasminn antare caiva mādhavī sā tapodhanā<BR>
01,088.012d@052_0008	mṛgacarmaparītāṅgī paridhāya mṛgatvacam<BR>
01,088.012d@052_0009	mṛgaiḥ paricarantī sā mṛgāhāraviceṣṭitā<BR>
01,088.012d@052_0010	yajñavāṭaṃ mṛgagaṇaiḥ praviśya bhṛśavismitā<BR>
01,088.012d@052_0011	āghrāyantī dhūmagandhaṃ mṛgair eva cacāra sā<BR>
01,088.012d@052_0012	yajñavāṭam aṭantī sā putrāṃs tān aparājitān<BR>
01,088.012d@052_0013	paśyantī yajñamāhātmyaṃ mudaṃ lebhe ca mādhavī<BR>
01,088.012d@052_0014	asaṃspṛśantaṃ vasudhāṃ yayātiṃ nāhuṣaṃ tadā<BR>
01,088.012d@052_0015	diviṣṭhaṃ prāptam ājñāya vavande pitaraṃ tadā<BR>
01,088.012d@052_0016	tadā vasumanāpṛcchan mātaraṃ vai tapasvinīm<BR>
01,088.012d@052_0017	bhavatyā yat kṛtam idaṃ vandanaṃ pādayor iha<BR>
01,088.012d@052_0018	ko 'yaṃ devopamo rājā yābhivandasi me vada<BR>
01,088.012d@052_0019	śṛṇudhvaṃ sahitāḥ putrā nāhuṣo 'yaṃ pitā mama<BR>
01,088.012d@052_0020	yayātir mama putrāṇāṃ mātāmaha iti smṛtaḥ<BR>
01,088.012d@052_0021	pūruṃ me bhrātaraṃ rājye samāveśya divaṃ gataḥ<BR>
01,088.012d@052_0022	kena vā kāraṇenaivam iha prāpto mahāyaśāḥ<BR>
01,088.012d@052_0023	tasyās tad vacanaṃ śrutvā svargād bhraṣṭeti cābravīt<BR>
01,088.012d@052_0024	sā putrasya vacaḥ śrutvā saṃbhramāviṣṭacetanā<BR>
01,088.012d@052_0025	mādhavī pitaraṃ prāha dauhitraparivāritam<BR>
01,088.012d@052_0026	tapasā nirjitāṃl lokān pratigṛhṇīṣva māmakān<BR>
01,088.012d@052_0027	putrāṇām iva pautrāṇāṃ dharmād adhigataṃ dhanam<BR>
01,088.012d@052_0028	svārtham eva vadantīha ṛṣayo dharmapāṭhakāḥ<BR>
01,088.012d@052_0029	tasmād dānena tapasā cāsmākaṃ divam āvraja<BR>
01,088.012d@052_0030	yadi dharmaphalaṃ hy etac chobhanaṃ bhavitā tava<BR>
01,088.012d@052_0031	duhitrā caiva dauhitrais tārito 'haṃ mahātmabhiḥ<BR>
01,088.012d@052_0032	tasmāt pavitraṃ dauhitram adya prabhṛti paitṛke<BR>
01,088.012d@052_0033	trīṇi śrāddhe pavitrāṇi dauhitraḥ kutapas tilāḥ<BR>
01,088.012d@052_0034	trīṇi cātra praśaṃsanti śaucam akrodham atvarām<BR>
01,088.012d@052_0035	bhoktāraḥ pariveṣṭāraḥ śrāvitāraḥ pavitrakāḥ<BR>
01,088.012d@052_0036	divasasyāṣṭame bhāge mandībhavati bhāskare<BR>
01,088.012d@052_0037	sa kālaḥ kutapo nāma pitṝṇāṃ dattam akṣayam<BR>
01,088.012d@052_0038	tilāḥ piśācād rakṣanti darbhā rakṣanti rākṣasāt<BR>
01,088.012d@052_0039	rakṣanti śrotriyāḥ paṅktiṃ yatibhir bhuktam akṣayam<BR>
01,088.012d@052_0040	labdhvā pātraṃ tu vidvāṃsaṃ śrotriyaṃ suvrataṃ śucim<BR>
01,088.012d@052_0041	sa kālaḥ kālato dattaṃ nānyathā kāla iṣyate<BR>
01,088.012d@052_0042	evam uktvā yayātis tu punaḥ provāca buddhimān<BR>
01,088.012d@052_0043	sarve hy avabhṛthasnātās tvaradhvaṃ kāryagauravāt<BR>
01,088.013	yayātir uvāca<BR>
01,088.013a	yuṣmān ete hi vakṣyanti rathāḥ pañca hiraṇmayāḥ<BR>
01,088.013c	uccaiḥ santaḥ prakāśante jvalanto 'gniśikhā iva<BR>
01,088.014	aṣṭaka uvāca<BR>
01,088.014a	ātiṣṭhasva rathaṃ rājan vikramasva vihāyasā<BR>
01,088.014c	vayam apy anuyāsyāmo yadā kālo bhaviṣyati<BR>
01,088.015	yayātir uvāca<BR>
01,088.015a	sarvair idānīṃ gantavyaṃ sahasvargajito vayam<BR>
01,088.015c	eṣa no virajāḥ panthā dṛśyate devasadmanaḥ<BR>
01,088.016	vaiśaṃpāyana uvāca<BR>
01,088.016a	te 'dhiruhya rathān sarve prayātā nṛpasattamāḥ<BR>
01,088.016c	ākramanto divaṃ bhābhir dharmeṇāvṛtya rodasī<BR>
01,088.016d*0867_01	aṣṭakaś ca śibiś caiva kāśeyaś ca pratardanaḥ<BR>
01,088.016d*0867_02	aikṣvākavo vasumanāś catvāro bhūmipās tadā<BR>
01,088.016d*0867_03	sarve tv avabhṛthasnātāḥ svargatāḥ sādhavaḥ saha<BR>
01,088.017	aṣṭaka uvāca<BR>
01,088.017a	ahaṃ manye pūrvam eko 'smi gantā; sakhā cendraḥ sarvathā me mahātmā<BR>
01,088.017c	kasmād evaṃ śibir auśīnaro 'yam; eko 'tyagāt sarvavegena vāhān<BR>
01,088.018	yayātir uvāca<BR>
01,088.018a	adadād devayānāya yāvad vittam avindata<BR>
01,088.018c	uśīnarasya putro 'yaṃ tasmāc chreṣṭho hi naḥ śibiḥ<BR>
01,088.019a	dānaṃ tapaḥ satyam athāpi dharmo; hrīḥ śrīḥ kṣamā saumya tathā titikṣā<BR>
01,088.019c	rājann etāny apratimasya rājñaḥ; śibeḥ sthitāny anṛśaṃsasya buddhyā<BR>
01,088.019e	evaṃvṛtto hrīniṣedhaś ca yasmāt; tasmāc chibir atyagād vai rathena<BR>
01,088.020	vaiśaṃpāyana uvāca<BR>
01,088.020a	athāṣṭakaḥ punar evānvapṛcchan; mātāmahaṃ kautukād indrakalpam<BR>
01,088.020c	pṛcchāmi tvāṃ nṛpate brūhi satyaṃ; kutaś ca kasyāsi sutaś ca kasya<BR>
01,088.020e	kṛtaṃ tvayā yad dhi na tasya kartā; loke tvad anyaḥ kṣatriyo brāhmaṇo vā<BR>
01,088.021	yayātir uvāca<BR>
01,088.021a	yayātir asmi nahuṣasya putraḥ; pūroḥ pitā sārvabhaumas tv ihāsam<BR>
01,088.021c	guhyam arthaṃ māmakebhyo bravīmi; mātāmaho 'haṃ bhavatāṃ prakāśaḥ<BR>
01,088.022a	sarvām imāṃ pṛthivīṃ nirjigāya; prasthe baddhvā hy adadaṃ brāhmaṇebhyaḥ<BR>
01,088.022c	medhyān aśvān ekaśaphān surūpāṃs; tadā devāḥ puṇyabhājo bhavanti<BR>
01,088.023a	adām ahaṃ pṛthivīṃ brāhmaṇebhyaḥ; pūrṇām imām akhilāṃ vāhanasya<BR>
01,088.023c	gobhiḥ suvarṇena dhanaiś ca mukhyais; tatrāsan gāḥ śatam arbudāni<BR>
01,088.024a	satyena me dyauś ca vasuṃdharā ca; tathaivāgnir jvalate mānuṣeṣu<BR>
01,088.024c	na me vṛthā vyāhṛtam eva vākyaṃ; satyaṃ hi santaḥ pratipūjayanti<BR>
01,088.024d*0868_01	sādhv aṣṭaka prabravīmīha satyaṃ<BR>
01,088.024d*0868_02	pratardanaṃ caupadaśviṃ tathaiva<BR>
01,088.024e	sarve ca devā munayaś ca lokāḥ; satyena pūjyā iti me manogatam<BR>
01,088.025a	yo naḥ svargajitaḥ sarvān yathāvṛttaṃ nivedayet<BR>
01,088.025c	anasūyur dvijāgrebhyaḥ sa labhen naḥ salokatām<BR>
01,088.026	vaiśaṃpāyana uvāca<BR>
01,088.026a	evaṃ rājā sa mahātmā hy atīva; svair dauhitrais tārito 'mitrasāhaḥ<BR>
01,088.026c	tyaktvā mahīṃ paramodārakarmā; svargaṃ gataḥ karmabhir vyāpya pṛthvīm<BR>
01,088.026d*0869_01	yataḥ sarvaṃ vistarato yathāvad<BR>
01,088.026d*0869_02	ākhyātaṃ te caritaṃ nāhuṣasya<BR>
01,088.026d*0869_03	vaṃśo yasya prathitaḥ kauraveyo<BR>
01,088.026d*0869_04	yasmiñ jātas tvaṃ manujendrakarmā<BR>
01,088.026d*0869_05	etat puṇyatamaṃ rājan yayāteś caritaṃ mahat<BR>
01,088.026d*0869_06	yac chrutvā śrāvayitvā ca svargaṃ yātīha mānavaḥ<BR>
01,089.001	janamejaya uvāca<BR>
01,089.001a	bhagavañ śrotum icchāmi pūror vaṃśakarān nṛpān<BR>
01,089.001c	yadvīryā yādṛśāś caiva yāvanto yatparākramāḥ<BR>
01,089.001d*0870_01	putraṃ yayāteḥ prabrūhi pūruṃ dharmabhṛtāṃ varam<BR>
01,089.001d*0870_02	ānupūrvyeṇa ye cānye pūror vaṃśavivardhanāḥ<BR>
01,089.001d*0870_03	vistareṇa punar brūhi dauḥṣanter janamejayāt<BR>
01,089.001d*0870_04	saṃbabhūva yathā rājā bharato dvijasattama<BR>
01,089.002a	na hy asmiñ śīlahīno vā nirvīryo vā narādhipaḥ<BR>
01,089.002c	prajāvirahito vāpi bhūtapūrvaḥ kadā cana<BR>
01,089.003a	teṣāṃ prathitavṛttānāṃ rājñāṃ vijñānaśālinām<BR>
01,089.003c	caritaṃ śrotum icchāmi vistareṇa tapodhana<BR>
01,089.004	vaiśaṃpāyana uvāca<BR>
01,089.004a	hanta te kathayiṣyāmi yan māṃ tvaṃ paripṛcchasi<BR>
01,089.004c	pūror vaṃśadharān vīrāñ śakrapratimatejasaḥ<BR>
01,089.004d*0871_01	pūrur nṛpatiśārdūlo yathaivāsya pitā nṛpaḥ<BR>
01,089.004d*0871_02	dharmanityaḥ sthito rājye śakravīryaparākramaḥ<BR>
01,089.004d*0872_01	bhūridraviṇavikrāntān sarvalakṣaṇapūjitān<BR>
01,089.005a	pravīreśvararaudrāśvās trayaḥ putrā mahārathāḥ<BR>
01,089.005c	pūroḥ pauṣṭyām ajāyanta pravīras tatra vaṃśakṛt<BR>
01,089.006a	manasyur abhavat tasmāc chūraḥ śyenīsutaḥ prabhuḥ<BR>
01,089.006c	pṛthivyāś caturantāyā goptā rājīvalocanaḥ<BR>
01,089.007a	subhrūḥ saṃhanano vāgmī sauvīrītanayās trayaḥ<BR>
01,089.007c	manasyor abhavan putrāḥ śūrāḥ sarve mahārathāḥ<BR>
01,089.007d*0873_01	anvagbhānuprabhṛtayo miśrakeśyāṃ manasvinaḥ<BR>
01,089.007d*0874_01	sunvantaṃ vasunābhaṃ ca garbharamyau yaśasvinau<BR>
01,089.007d*0874_02	śūrān abhayadān rājā janayām āsa vīryavān<BR>
01,089.007d*0874_03	yavīyān sunvataḥ putro rathaṃtaryām ajāyata<BR>
01,089.007d*0874_04	śūraś ca dṛḍhadhanvā ca vapuṣmān sa nṛpottamaḥ<BR>
01,089.007d*0874_05	rudrāśvaṃ pṛṣadaśvaṃ ca rathāśvaṃ ca gayaṃ manum<BR>
01,089.007d*0874_06	yavīyāñ janayām āsa gandharvyāṃ bhīmavikramān<BR>
01,089.008a	raudrāśvasya maheṣvāsā daśāpsarasi sūnavaḥ<BR>
01,089.008c	yajvāno jajñire śūrāḥ prajāvanto bahuśrutāḥ<BR>
01,089.008e	sarve sarvāstravidvāṃsaḥ sarve dharmaparāyaṇāḥ<BR>
01,089.009a	ṛcepur atha kakṣepuḥ kṛkaṇepuś ca vīryavān<BR>
01,089.009c	sthaṇḍilepur vanepuś ca sthalepuś ca mahārathaḥ<BR>
01,089.010a	tejepur balavān dhīmān satyepuś cendravikramaḥ<BR>
01,089.010c	dharmepuḥ saṃnatepuś ca daśamo devavikramaḥ<BR>
01,089.010d*0875_01	anādhṛṣṭir abhūt teṣāṃ vidvān arcepur ekarāṭ<BR>
01,089.010d*0875_02	ṛcepur atha vikrānto devānām iva vāsavaḥ<BR>
01,089.010e	anādhṛṣṭisutās tāta rājasūyāśvamedhinaḥ<BR>
01,089.011a	matināras tato rājā vidvāṃś carceputo 'bhavat<BR>
01,089.011c	matinārasutā rājaṃś catvāro 'mitavikramāḥ<BR>
01,089.011e	taṃsur mahān atiratho druhyuś cāpratimadyutiḥ<BR>
01,089.011f*0876_01	etān vai suṣuve sādhvī antinārād yaśasvinī<BR>
01,089.012a	teṣāṃ taṃsur mahāvīryaḥ pauravaṃ vaṃśam udvahan<BR>
01,089.012c	ājahāra yaśo dīptaṃ jigāya ca vasuṃdharām<BR>
01,089.013a	ilinaṃ tu sutaṃ taṃsur janayām āsa vīryavān<BR>
01,089.013c	so 'pi kṛtsnām imāṃ bhūmiṃ vijigye jayatāṃ varaḥ<BR>
01,089.014a	rathaṃtaryāṃ sutān pañca pañcabhūtopamāṃs tataḥ<BR>
01,089.014c	ilino janayām āsa duḥṣantaprabhṛtīn nṛpa<BR>
01,089.015a	duḥṣantaṃ śūrabhīmau ca prapūrvaṃ vasum eva ca<BR>
01,089.015c	teṣāṃ jyeṣṭho 'bhavad rājā duḥṣanto janamejaya<BR>
01,089.016a	duḥṣantād bharato jajñe vidvāñ śākuntalo nṛpaḥ<BR>
01,089.016b*0877_01	duḥṣantāl lakṣmaṇāyāṃ tu jajñe vai janamejayaḥ<BR>
01,089.016b*0877_02	śakuntalāyāṃ bharato dauḥṣantir abhavat sutaḥ<BR>
01,089.016c	tasmād bharatavaṃśasya vipratasthe mahad yaśaḥ<BR>
01,089.016d*0878_01	so 'śvamedhaśatair īje yamunām anu tīragaḥ<BR>
01,089.016d*0878_02	triṃśatā ca sarasvatyāṃ gaṅgām anu catuḥśataiḥ<BR>
01,089.016d*0878_03	dauḥṣantir bharato yajñair īje śākuntalo nṛpaḥ<BR>
01,089.017a	bharatas tisṛṣu strīṣu nava putrān ajījanat<BR>
01,089.017c	nābhyanandanta tān rājā nānurūpā mamety uta<BR>
01,089.017d*0879_01	tatas tān mātaraḥ kruddhāḥ putrān ninyur yamakṣayam<BR>
01,089.018a	tato mahadbhiḥ kratubhir ījāno bharatas tadā<BR>
01,089.018c	lebhe putraṃ bharadvājād bhumanyuṃ nāma bhārata<BR>
01,089.018d*0880_01	dharme praṇihitātmānaṃ matvā taṃ puruṣottamam<BR>
01,089.019a	tataḥ putriṇam ātmānaṃ jñātvā pauravanandanaḥ<BR>
01,089.019c	bhumanyuṃ bharataśreṣṭha yauvarājye 'bhyaṣecayat<BR>
01,089.020a	tatas tasya mahīndrasya vitathaḥ putrako 'bhavat<BR>
01,089.020c	tataḥ sa vitatho nāma bhumanyor abhavat sutaḥ<BR>
01,089.021a	suhotraś ca suhotā ca suhaviḥ suyajus tathā<BR>
01,089.021c	puṣkariṇyām ṛcīkasya bhumanyor abhavan sutāḥ<BR>
01,089.021d*0881_01	catvāro bhārate vaṃśe suhotras tatra vaṃśabhāk<BR>
01,089.022a	teṣāṃ jyeṣṭhaḥ suhotras tu rājyam āpa mahīkṣitām<BR>
01,089.022c	rājasūyāśvamedhādyaiḥ so 'yajad bahubhiḥ savaiḥ<BR>
01,089.023a	suhotraḥ pṛthivīṃ sarvāṃ bubhuje sāgarāmbarām<BR>
01,089.023c	pūrṇāṃ hastigavāśvasya bahuratnasamākulām<BR>
01,089.024a	mamajjeva mahī tasya bhūribhārāvapīḍitā<BR>
01,089.024c	hastyaśvarathasaṃpūrṇā manuṣyakalilā bhṛśam<BR>
01,089.025a	suhotre rājani tadā dharmataḥ śāsati prajāḥ<BR>
01,089.025c	caityayūpāṅkitā cāsīd bhūmiḥ śatasahasraśaḥ<BR>
01,089.025e	pravṛddhajanasasyā ca sahadevā vyarocata<BR>
01,089.026a	aikṣvākī janayām āsa suhotrāt pṛthivīpateḥ<BR>
01,089.026c	ajamīḍhaṃ sumīḍhaṃ ca purumīḍhaṃ ca bhārata<BR>
01,089.026d*0882_01	ajamīḍhas tu rājendra dharmanityo yaśassu ca<BR>
01,089.027a	ajamīḍho varas teṣāṃ tasmin vaṃśaḥ pratiṣṭhitaḥ<BR>
01,089.027b*0883_01	aikṣvākyāṃ janayad rājñām ajamīḍho yaśasvinaḥ<BR>
01,089.027c	ṣaṭ putrān so 'py ajanayat tisṛṣu strīṣu bhārata<BR>
01,089.028a	ṛkṣaṃ dhūminy atho nīlī duḥṣantaparameṣṭhinau<BR>
01,089.028c	keśiny ajanayaj jahnum ubhau ca janarūpiṇau<BR>
01,089.028d*0884_01	viduḥ saṃvaraṇaṃ śūram ṛkṣād rāthaṃtarīsutam<BR>
01,089.029a	tatheme sarvapāñcālā duḥṣantaparameṣṭhinoḥ<BR>
01,089.029c	anvayāḥ kuśikā rājañ jahnor amitatejasaḥ<BR>
01,089.030a	janarūpiṇayor jyeṣṭham ṛkṣam āhur janādhipam<BR>
01,089.030c	ṛkṣāt saṃvaraṇo jajñe rājan vaṃśakaras tava<BR>
01,089.031a	ārkṣe saṃvaraṇe rājan praśāsati vasuṃdharām<BR>
01,089.031c	saṃkṣayaḥ sumahān āsīt prajānām iti śuśrumaḥ<BR>
01,089.032a	vyaśīryata tato rāṣṭraṃ kṣayair nānāvidhais tathā<BR>
01,089.032c	kṣunmṛtyubhyām anāvṛṣṭyā vyādhibhiś ca samāhatam<BR>
01,089.032d*0885_01	anvakīryanta bharatāḥ sapatnaiś ca mahābalaiḥ<BR>
01,089.032e	abhyaghnan bhāratāṃś caiva sapatnānāṃ balāni ca<BR>
01,089.033a	cālayan vasudhāṃ caiva balena caturaṅgiṇā<BR>
01,089.033c	abhyayāt taṃ ca pāñcālyo vijitya tarasā mahīm<BR>
01,089.033e	akṣauhiṇībhir daśabhiḥ sa enaṃ samare 'jayat<BR>
01,089.034a	tataḥ sadāraḥ sāmātyaḥ saputraḥ sasuhṛjjanaḥ<BR>
01,089.034c	rājā saṃvaraṇas tasmāt palāyata mahābhayāt<BR>
01,089.034d*0886_01	te pratīcīṃ parābhūtāḥ prapannā bhāratā diśam<BR>
01,089.035a	sindhor nadasya mahato nikuñje nyavasat tadā<BR>
01,089.035c	nadīviṣayaparyante parvatasya samīpataḥ<BR>
01,089.035e	tatrāvasan bahūn kālān bhāratā durgamāśritāḥ<BR>
01,089.036a	teṣāṃ nivasatāṃ tatra sahasraṃ parivatsarān<BR>
01,089.036c	athābhyagacchad bharatān vasiṣṭho bhagavān ṛṣiḥ<BR>
01,089.037a	tam āgataṃ prayatnena pratyudgamyābhivādya ca<BR>
01,089.037c	arghyam abhyāharaṃs tasmai te sarve bhāratās tadā<BR>
01,089.037e	nivedya sarvam ṛṣaye satkāreṇa suvarcase<BR>
01,089.038a	taṃ samām aṣṭamīm uṣṭaṃ rājā vavre svayaṃ tadā<BR>
01,089.038c	purohito bhavān no 'stu rājyāya prayatāmahe<BR>
01,089.038e	om ity evaṃ vasiṣṭho 'pi bhāratān pratyapadyata<BR>
01,089.039a	athābhyaṣiñcat sāmrājye sarvakṣatrasya pauravam<BR>
01,089.039c	viṣāṇabhūtaṃ sarvasyāṃ pṛthivyām iti naḥ śrutam<BR>
01,089.040a	bharatādhyuṣitaṃ pūrvaṃ so 'dhyatiṣṭhat purottamam<BR>
01,089.040c	punar balibhṛtaś caiva cakre sarvamahīkṣitaḥ<BR>
01,089.041a	tataḥ sa pṛthivīṃ prāpya punar īje mahābalaḥ<BR>
01,089.041c	ājamīḍho mahāyajñair bahubhir bhūridakṣiṇaiḥ<BR>
01,089.042a	tataḥ saṃvaraṇāt saurī suṣuve tapatī kurum<BR>
01,089.042c	rājatve taṃ prajāḥ sarvā dharmajña iti vavrire<BR>
01,089.042d*0887_01	mahimnā tasya kuravo lebhire pratyayaṃ bhṛśam<BR>
01,089.043a	tasya nāmnābhivikhyātaṃ pṛthivyāṃ kurujāṅgalam<BR>
01,089.043c	kurukṣetraṃ sa tapasā puṇyaṃ cakre mahātapāḥ<BR>
01,089.044a	aśvavantam abhiṣvantaṃ tathā citrarathaṃ munim<BR>
01,089.044c	janamejayaṃ ca vikhyātaṃ putrāṃś cāsyānuśuśrumaḥ<BR>
01,089.044e	pañcaitān vāhinī putrān vyajāyata manasvinī<BR>
01,089.045a	abhiṣvataḥ parikṣit tu śabalāśvaś ca vīryavān<BR>
01,089.045c	abhirājo virājaś ca śalmalaś ca mahābalaḥ<BR>
01,089.046a	uccaiḥśravā bhadrakāro jitāriś cāṣṭamaḥ smṛtaḥ<BR>
01,089.046b*0888_01	śabalāśvādayaḥ sapta tathaivānye mahābalāḥ<BR>
01,089.046c	eteṣām anvavāye tu khyātās te karmajair guṇaiḥ<BR>
01,089.047a	janamejayādayaḥ sapta tathaivānye mahābalāḥ<BR>
01,089.047c	parikṣito 'bhavan putrāḥ sarve dharmārthakovidāḥ<BR>
01,089.048a	kakṣasenograsenau ca citrasenaś ca vīryavān<BR>
01,089.048c	indrasenaḥ suṣeṇaś ca bhīmasenaś ca nāmataḥ<BR>
01,089.048d*0889_01	aśvasenaś ca balavān kīrtitāḥ sapta nāmataḥ<BR>
01,089.049a	janamejayasya tanayā bhuvi khyātā mahābalāḥ<BR>
01,089.049c	dhṛtarāṣṭraḥ prathamajaḥ pāṇḍur bāhlīka eva ca<BR>
01,089.050a	niṣadhaś ca mahātejās tathā jāmbūnado balī<BR>
01,089.050c	kuṇḍodaraḥ padātiś ca vasātiś cāṣṭamaḥ smṛtaḥ<BR>
01,089.050e	sarve dharmārthakuśalāḥ sarve bhūtahite ratāḥ<BR>
01,089.051a	dhṛtarāṣṭro 'tha rājāsīt tasya putro 'tha kuṇḍikaḥ<BR>
01,089.051c	hastī vitarkaḥ krāthaś ca kuṇḍalaś cāpi pañcamaḥ<BR>
01,089.051d*0890_01	bhīmasenān maheṣvāsaḥ pratīpaḥ samapadyata<BR>
01,089.051d*0891_01	atirājaś ca nahuṣas tathā śakrapuraṃjayau<BR>
01,089.051d*0891_02	tato dharmabhṛtāṃ śreṣṭhaḥ paryaśravasa ucyate<BR>
01,089.051d*0891_03	ṛṣiṃ puṇyakṛtāṃ śreṣṭhaṃ tam eva paramaṃ viduḥ<BR>
01,089.051d*0892_01	dhārtarāṣṭrasutān āhus trīn etān prathitān bhuvi<BR>
01,089.051d*0892_02	pratīpaṃ dharmanetraṃ ca sunetraṃ caiva bhārata<BR>
01,089.051d*0892_03	pratīpaḥ prathitas teṣāṃ babhūvāpratimo bhuvi<BR>
01,089.051e	haviḥśravās tathendrābhaḥ sumanyuś cāparājitaḥ<BR>
01,089.052a	pratīpasya trayaḥ putrā jajñire bharatarṣabha<BR>
01,089.052c	devāpiḥ śaṃtanuś caiva bāhlīkaś ca mahārathaḥ<BR>
01,089.053a	devāpis tu pravavrāja teṣāṃ dharmaparīpsayā<BR>
01,089.053c	śaṃtanuś ca mahīṃ lebhe bāhlīkaś ca mahārathaḥ<BR>
01,089.054a	bharatasyānvaye jātāḥ sattvavanto mahārathāḥ<BR>
01,089.054c	devarṣikalpā nṛpate bahavo rājasattamāḥ<BR>
01,089.055a	evaṃvidhāś cāpy apare devakalpā mahārathāḥ<BR>
01,089.055c	jātā manor anvavāye ailavaṃśavivardhanāḥ<BR>
01,089.055d*0893_01	bharatasya mahat karma prathitaṃ sarvarājasu<BR>
01,089.055d*0893_02	aśvamedhasahasreṇa rājasūyaśatena ca<BR>
01,089.055d*0893_03	iṣṭavān sa mahārāja dauḥṣantir bharataḥ purā<BR>
01,089.055d*0893_04	cakravartir adīnātmā jetā yuddhe 'jitaḥ paraiḥ<BR>
01,089.055d*0894_01	gaṅgātīraṃ samāgamya dīkṣito janamejaya<BR>
01,089.055d*0894_02	aśvamedhasahasrāṇi vājapeyaśatāni ca<BR>
01,089.055d*0894_03	punar īje mahāyajñaiḥ samāptavaradakṣiṇaiḥ<BR>
01,089.055d*0894_04	agniṣṭomātirātrāṇām ukthānāṃ somavat punaḥ<BR>
01,089.055d*0894_05	vājapeyeṣṭisatrāṇāṃ sahasraiś ca susaṃbhṛtaiḥ<BR>
01,089.055d*0894_06	iṣṭvā śākuntalo rājā tarpayitvā dvijān dhanaiḥ<BR>
01,089.055d*0894_07	punaḥ sahasraṃ padmānāṃ kaṇvāya bharato dadau<BR>
01,089.055d*0894_08	jāmbūnadasya śuddhasya kanakasya mahāyaśāḥ<BR>
01,089.055d*0894_09	yasya yūpāḥ śatavyāmāḥ pariṇāhe 'tha kāñcanāḥ<BR>
01,089.055d*0894_10	sahasravyāmam udvṛddhāḥ sendrair devaiḥ samucchritāḥ<BR>
01,089.055d*0894_11	svalaṃkṛtā bhrājamānāḥ sarvaratnair manoramaiḥ<BR>
01,089.055d*0894_12	hiraṇyaṃ dviradān aśvān mahiṣoṣṭrān ajāvikān<BR>
01,089.055d*0894_13	dāsīdāsaṃ dhanaṃ dhānyaṃ savatsā gāḥ payasvinīḥ<BR>
01,089.055d*0894_14	bhūmiṃ yūpasahasrāṅkāṃ kaṇvāya bahudakṣiṇām<BR>
01,089.055d*0894_15	bahūnāṃ brahmakalpānāṃ dhanaṃ dattvā kratūn bahūn<BR>
01,089.055d*0894_16	grāmān gṛhāṇi kṣetrāṇi koṭiśo 'yutaśas tathā<BR>
01,089.055d*0895_01	kṛtvā paitāmahe loke vāsaṃ cakre mahārathaḥ<BR>
01,090.001	janamejaya uvāca<BR>
01,090.001a	śrutas tvatto mayā vipra pūrveṣāṃ saṃbhavo mahān<BR>
01,090.001c	udārāś cāpi vaṃśe 'smin rājāno me pariśrutāḥ<BR>
01,090.002a	kiṃ tu laghvarthasaṃyuktaṃ priyākhyānaṃ na mām ati<BR>
01,090.002c	prīṇāty ato bhavān bhūyo vistareṇa bravītu me<BR>
01,090.003a	etām eva kathāṃ divyām ā prajāpatito manoḥ<BR>
01,090.003c	teṣām ājananaṃ puṇyaṃ kasya na prītim āvahet<BR>
01,090.004a	saddharmaguṇamāhātmyair abhivardhitam uttamam<BR>
01,090.004c	viṣṭabhya lokāṃs trīn eṣāṃ yaśaḥ sphītam avasthitam<BR>
01,090.005a	guṇaprabhāvavīryaujaḥsattvotsāhavatām aham<BR>
01,090.005c	na tṛpyāmi kathāṃ śṛṇvann amṛtāsvādasaṃmitām<BR>
01,090.006	vaiśaṃpāyana uvāca<BR>
01,090.006a	śṛṇu rājan purā samyaṅ mayā dvaipāyanāc chrutam<BR>
01,090.006c	procyamānam idaṃ kṛtsnaṃ svavaṃśajananaṃ śubham<BR>
01,090.006d*0896_01	pūror vaṃśam ahaṃ dhanyaṃ rājñām amitatejasām<BR>
01,090.006d*0896_02	pravakṣyāmi pitṝṇāṃ te teṣāṃ nāmāni me śṛṇu<BR>
01,090.007*0897_01	avyaktaprabhavo brahmā śāśvato nitya (!) avyayaḥ<BR>
01,090.007*0897_02	tasmān marīciḥ saṃjajñe dakṣaś caiva prajāpatiḥ<BR>
01,090.007*0897_03	marīceḥ kaśyapaḥ putro dakṣasya duhitāditiḥ<BR>
01,090.007A	dakṣasyāditiḥ<BR>
01,090.007B	aditer vivasvān<BR>
01,090.007C	vivasvato manuḥ<BR>
01,090.007D	manor ilā<BR>
01,090.007E	ilāyāḥ purūravāḥ<BR>
01,090.007F	purūravasa āyuḥ<BR>
01,090.007G	āyuṣo nahuṣaḥ<BR>
01,090.007H	nahuṣasya yayātiḥ<BR>
01,090.007H*0898_01	aṅguṣṭhād dakṣam asṛjac cakṣurbhyāṃ ca marīcinam<BR>
01,090.008A	yayāter dve bhārye babhūvatuḥ<BR>
01,090.008B	uśanaso duhitā devayānī vṛṣaparvaṇaś ca duhitā śarmiṣṭhā nāma<BR>
01,090.008C	atrānuvaṃśo bhavati<BR>
01,090.009a	yaduṃ ca turvasuṃ caiva devayānī vyajāyata<BR>
01,090.009c	druhyuṃ cānuṃ ca pūruṃ ca śarmiṣṭhā vārṣaparvaṇī<BR>
01,090.010A	tatra yador yādavāḥ<BR>
01,090.010B	pūroḥ pauravāḥ<BR>
01,090.011A	pūror bhāryā kausalyā nāma<BR>
01,090.011B	tasyām asya jajñe janamejayo nāma<BR>
01,090.011C	yas trīn aśvamedhān ājahāra<BR>
01,090.011D	viśvajitā ceṣṭvā vanaṃ praviveśa<BR>
01,090.012A	janamejayaḥ khalv anantāṃ nāmopayeme mādhavīm<BR>
01,090.012B	tasyām asya jajñe prācinvān<BR>
01,090.012C	yaḥ prācīṃ diśaṃ jigāya yāvat sūryodayāt<BR>
01,090.012D	tatas tasya prācinvatvam<BR>
01,090.013A	prācinvān khalv aśmakīm upayeme<BR>
01,090.013B	tasyām asya jajñe saṃyātiḥ<BR>
01,090.014A	saṃyātiḥ khalu dṛṣadvato duhitaraṃ varāṅgīṃ nāmopayeme<BR>
01,090.014B	tasyām asya jajñe ahaṃpātiḥ<BR>
01,090.015A	ahaṃpātis tu khalu kṛtavīryaduhitaram upayeme bhānumatīṃ nāma<BR>
01,090.015B	tasyām asya jajñe sārvabhaumaḥ<BR>
01,090.016A	sārvabhaumaḥ khalu jitvājahāra kaikeyīṃ sunandāṃ nāma<BR>
01,090.016B	tasyām asya jajñe jayatsenaḥ<BR>
01,090.017A	jayatsenaḥ khalu vaidarbhīm upayeme suṣuvāṃ nāma<BR>
01,090.017B	tasyām asya jajñe arācīnaḥ<BR>
01,090.018A	arācīno 'pi vaidarbhīm evāparām upayeme maryādāṃ nāma<BR>
01,090.018B	tasyām asya jajñe mahābhaumaḥ<BR>
01,090.018B*0899_01	tasyām asya jajñe arihaḥ | arihaḥ khalvāṅgīm upayeme |<BR>
01,090.019A	mahābhaumaḥ khalu prāsenajitīm upayeme suyajñāṃ nāma<BR>
01,090.019B	tasyām asya jajñe ayutanāyī<BR>
01,090.019C	yaḥ puruṣamedhānām ayutam ānayat<BR>
01,090.019D	tad asyāyutanāyitvam<BR>
01,090.020A	ayutanāyī khalu pṛthuśravaso duhitaram upayeme bhāsāṃ nāma<BR>
01,090.020B	tasyām asya jajñe akrodhanaḥ<BR>
01,090.021A	akrodhanaḥ khalu kāliṅgīṃ karaṇḍuṃ nāmopayeme<BR>
01,090.021B	tasyām asya jajñe devātithiḥ<BR>
01,090.022A	devātithiḥ khalu vaidehīm upayeme maryādāṃ nāma<BR>
01,090.022B	tasyām asya jajñe ṛcaḥ<BR>
01,090.023A	ṛcaḥ khalv āṅgeyīm upayeme sudevāṃ nāma<BR>
01,090.023B	tasyāṃ putram ajanayad ṛkṣam<BR>
01,090.024A	ṛkṣaḥ khalu takṣakaduhitaram upayeme jvālāṃ nāma<BR>
01,090.024B	tasyāṃ putraṃ matināraṃ nāmotpādayām āsa<BR>
01,090.025A	matināraḥ khalu sarasvatyāṃ dvādaśavārṣikaṃ satram ājahāra<BR>
01,090.026A	nivṛtte ca satre sarasvaty abhigamya taṃ bhartāraṃ varayām āsa<BR>
01,090.026B	tasyāṃ putram ajanayat taṃsuṃ nāma<BR>
01,090.027A	atrānuvaṃśo bhavati<BR>
01,090.028a	taṃsuṃ sarasvatī putraṃ matinārād ajījanat<BR>
01,090.028c	ilinaṃ janayām āsa kālindyāṃ taṃsur ātmajam<BR>
01,090.029A	ilinas tu rathaṃtaryāṃ duḥṣantādyān pañca putrān ajanayat<BR>
01,090.029A*0900_01	janamejayam utpādayām āsa | janamejayas tu khalu lakṣmaṇāṃ<BR>
01,090.029A*0900_02	nāma bhāgīrathīm upayeme | tasyāṃ<BR>
01,090.029A*0901_01	duḥṣantas tu khalu lakṣaṇāṃ nāma bhāgīrathīm upayeme |<BR>
01,090.029A*0901_02	tasyām asya jajñe janamejayaḥ |<BR>
01,090.030A	duḥṣantaḥ khalu viśvāmitraduhitaraṃ śakuntalāṃ nāmopayeme<BR>
01,090.030B	tasyām asya jajñe bharataḥ<BR>
01,090.030C	tatra ślokau bhavataḥ<BR>
01,090.031a	mātā bhastrā pituḥ putro yena jātaḥ sa eva saḥ<BR>
01,090.031c	bharasva putraṃ duḥṣanta māvamaṃsthāḥ śakuntalām<BR>
01,090.032a	retodhāḥ putra unnayati naradeva yamakṣayāt<BR>
01,090.032c	tvaṃ cāsya dhātā garbhasya satyam āha śakuntalā<BR>
01,090.033A	tato 'sya bharatatvam<BR>
01,090.034A	bharataḥ khalu kāśeyīm upayeme sārvasenīṃ sunandāṃ nāma<BR>
01,090.034B	tasyām asya jajñe bhumanyuḥ<BR>
01,090.035A	bhumanyuḥ khalu dāśārhīm upayeme jayāṃ nāma<BR>
01,090.035B	tasyām asya jajñe suhotraḥ<BR>
01,090.036A	suhotraḥ khalv ikṣvākukanyām upayeme suvarṇāṃ nāma<BR>
01,090.036B	tasyām asya jajñe hastī<BR>
01,090.036C	ya idaṃ hāstinapuraṃ māpayām āsa<BR>
01,090.036D	etad asya hāstinapuratvam<BR>
01,090.037A	hastī khalu traigartīm upayeme yaśodharāṃ nāma<BR>
01,090.037B	tasyām asya jajñe vikuṇṭhanaḥ<BR>
01,090.038A	vikuṇṭhanaḥ khalu dāśārhīm upayeme sudevāṃ nāma<BR>
01,090.038B	tasyām asya jajñe 'jamīḍhaḥ<BR>
01,090.039A	ajamīḍhasya caturviṃśaṃ putraśataṃ babhūva kaikeyyāṃ nāgāyāṃ gāndhāryāṃ vimalāyām ṛkṣāyāṃ ceti<BR>
01,090.039B	pṛthak pṛthag vaṃśakarā nṛpatayaḥ<BR>
01,090.039C	tatra vaṃśakaraḥ saṃvaraṇaḥ<BR>
01,090.040A	saṃvaraṇaḥ khalu vaivasvatīṃ tapatīṃ nāmopayeme<BR>
01,090.040B	tasyām asya jajñe kuruḥ<BR>
01,090.041A	kuruḥ khalu dāśārhīm upayeme śubhāṅgīṃ nāma<BR>
01,090.041B	tasyām asya jajñe viḍūrathaḥ<BR>
01,090.042A	viḍūrathas tu māgadhīm upayeme saṃpriyāṃ nāma<BR>
01,090.042B	tasyām asya jajñe 'rugvān nāma<BR>
01,090.043A	arugvān khalu māgadhīm upayeme 'mṛtāṃ nāma<BR>
01,090.043B	tasyām asya jajñe parikṣit<BR>
01,090.044A	parikṣit khalu bāhudām upayeme suyaśāṃ nāma<BR>
01,090.044B	tasyām asya jajñe bhīmasenaḥ<BR>
01,090.045A	bhīmasenaḥ khalu kaikeyīm upayeme sukumārīṃ nāma<BR>
01,090.045B	tasyām asya jajñe paryaśravāḥ<BR>
01,090.045C	yam āhuḥ pratīpaṃ nāma<BR>
01,090.046A	pratīpaḥ khalu śaibyām upayeme sunandāṃ nāma<BR>
01,090.046B	tasyāṃ putrān utpādayām āsa devāpiṃ śaṃtanuṃ bāhlīkaṃ ceti<BR>
01,090.047A	devāpiḥ khalu bāla evāraṇyaṃ praviveśa<BR>
01,090.047B	śaṃtanus tu mahīpālo 'bhavat<BR>
01,090.047C	atrānuvaṃśo bhavati<BR>
01,090.048a	yaṃ yaṃ karābhyāṃ spṛśati jīrṇaṃ sa sukham aśnute<BR>
01,090.048c	punar yuvā ca bhavati tasmāt taṃ śaṃtanuṃ viduḥ<BR>
01,090.049A	tad asya śaṃtanutvam<BR>
01,090.050A	śaṃtanuḥ khalu gaṅgāṃ bhāgīrathīm upayeme<BR>
01,090.050B	tasyām asya jajñe devavrataḥ<BR>
01,090.050C	yam āhur bhīṣma iti<BR>
01,090.051A	bhīṣmaḥ khalu pituḥ priyacikīrṣayā satyavatīm udavahan mātaram<BR>
01,090.051B	yām āhur gandhakālīti<BR>
01,090.052A	tasyāṃ kānīno garbhaḥ parāśarād dvaipāyanaḥ<BR>
01,090.052B	tasyām eva śaṃtanor dvau putrau babhūvatuḥ<BR>
01,090.052C	citrāṅgado vicitravīryaś ca<BR>
01,090.053A	tayor aprāptayauvana eva citrāṅgado gandharveṇa hataḥ<BR>
01,090.053B	vicitravīryas tu rājā samabhavat<BR>
01,090.054A	vicitravīryaḥ khalu kausalyātmaje 'mbikāmbālike kāśirājaduhitarāv upayeme<BR>
01,090.055A	vicitravīryas tv anapatya eva videhatvaṃ prāptaḥ<BR>
01,090.056A	tataḥ satyavatī cintayām āsa<BR>
01,090.056B	dauḥṣanto vaṃśa ucchidyate iti<BR>
01,090.057A	sā dvaipāyanam ṛṣiṃ cintayām āsa<BR>
01,090.058A	sa tasyāḥ purataḥ sthitaḥ kiṃ karavāṇīti<BR>
01,090.059A	sā tam uvāca<BR>
01,090.059B	bhrātā tavānapatya eva svaryāto vicitravīryaḥ<BR>
01,090.059C	sādhv apatyaṃ tasyotpādayeti<BR>
01,090.060A	sa param ity uktvā trīn putrān utpādayām āsa dhṛtarāṣṭraṃ pāṇḍuṃ viduraṃ ceti<BR>
01,090.061A	tatra dhṛtarāṣṭrasya rājñaḥ putraśataṃ babhūva gāndhāryāṃ varadānād dvaipāyanasya<BR>
01,090.062A	teṣāṃ dhṛtarāṣṭrasya putrāṇāṃ catvāraḥ pradhānā babhūvur duryodhano duḥśāsano vikarṇaś citrasena iti<BR>
01,090.063A	pāṇḍos tu dve bhārye babhūvatuḥ kuntī mādrī cety ubhe strīratne<BR>
01,090.064A	atha pāṇḍur mṛgayāṃ caran maithunagatam ṛṣim apaśyan mṛgyāṃ vartamānam<BR>
01,090.064B	tathaivāplutam anāsāditakāmarasam atṛptaṃ bāṇenābhijaghāna<BR>
01,090.065A	sa bāṇaviddha uvāca pāṇḍum<BR>
01,090.065B	caratā dharmam imaṃ yena tvayābhijñena kāmarasasyāham anavāptakāmaraso 'bhihatas tasmāt tvam apy etām avasthām āsādyānavāptakāmarasaḥ pañcatvam āpsyasi kṣipram eveti<BR>
01,090.065B*0902_01	yo 'kṛtārthaṃ hi māṃ krūra bāṇenāhan mṛgavratam<BR>
01,090.065B*0902_02	tvām apy etādṛśo bhāvaḥ kṣipram evāgamiṣyati<BR>
01,090.066A	sa vivarṇarūpaḥ pāṇḍuḥ śāpaṃ pariharamāṇo nopāsarpata bhārye<BR>
01,090.067A	vākyaṃ covāca<BR>
01,090.067B	svacāpalyād idaṃ prāptavān aham<BR>
01,090.067C	śṛṇomi ca nānapatyasya lokā santīti<BR>
01,090.068A	sā tvaṃ madarthe putrān utpādayeti kuntīm uvāca<BR>
01,090.069A	sā tatra putrān utpādayām āsa dharmād yudhiṣṭhiraṃ mārutād bhīmasenaṃ śakrād arjunam iti<BR>
01,090.070A	sa tāṃ hṛṣṭarūpaḥ pāṇḍur uvāca<BR>
01,090.070B	iyaṃ te sapatnyanapatyā<BR>
01,090.070C	sādhv asyām apatyam utpādyatām iti<BR>
01,090.071A	sa evam astv ity uktaḥ kuntyā<BR>
01,090.072A	tato mādryām aśvibhyāṃ nakulasahadevāv utpāditau<BR>
01,090.073A	mādrīṃ khalv alaṃkṛtāṃ dṛṣṭvā pāṇḍur bhāvaṃ cakre<BR>
01,090.074A	sa tāṃ spṛṣṭvaiva videhatvaṃ prāptaḥ<BR>
01,090.075A	tatrainaṃ citāsthaṃ mādrī samanvāruroha<BR>
01,090.076A	uvāca kuntīm<BR>
01,090.076B	yamayor āryayāpramattayā bhavitavyam iti<BR>
01,090.077A	tatas te pañca pāṇḍavāḥ kuntyā sahitā hāstinapuram ānīya tāpasair bhīṣmasya vidurasya ca niveditāḥ<BR>
01,090.077A*0903_01	sarvavarṇānāṃ ca nivedyāntarhitās tāpasā babhūvuḥ prekṣamāṇānām<BR>
01,090.077A*0903_02	eva teṣām | tac ca vākyam upaśrutya bhagavatām antarikṣāt puṣpavṛṣṭiḥ<BR>
01,090.077A*0903_03	papāta devadundubhayaś ca praṇeduḥ | pratigṛhītāś ca pāṇḍavāḥ<BR>
01,090.077A*0903_04	pitur nidhanam āvedayan | tasyaurdhvadehikaṃ nyāyataḥ kṛtavantaḥ | tāṃs tatra<BR>
01,090.077A*0903_05	nivasataḥ pāṇḍavān bālyāt prabhṛti duryodhano nāmarṣayat | pāpācāro<BR>
01,090.077A*0903_06	rākṣasīṃ buddhim āśrito 'nekair upāyair uddhartuṃ ca vyavasito bhāvitvāc<BR>
01,090.077A*0903_07	cārthasya na śakitāḥ samuddhartum | tataś ca dhṛtarāṣṭreṇa vyājena<BR>
01,090.077A*0903_08	vāraṇāvatam anu prahitā gamanam arocayan |<BR>
01,090.078A	tatrāpi jatugṛhe dagdhuṃ samārabdhā na śakitā viduramantritena<BR>
01,090.079A	tataś ca hiḍimbam antarā hatvā ekacakrāṃ gatāḥ<BR>
01,090.080A	tasyām apy ekacakrāyāṃ bakaṃ nāma rākṣasaṃ hatvā pāñcālanagaram abhigatāḥ<BR>
01,090.081A	tasmād draupadīṃ bhāryām avindan svaviṣayaṃ cājagmuḥ kuśalinaḥ<BR>
01,090.082A	putrāṃś cotpādayām āsuḥ<BR>
01,090.082B	prativindhyaṃ yudhiṣṭhiraḥ<BR>
01,090.082C	sutasomaṃ vṛkodaraḥ<BR>
01,090.082D	śrutakīrtim arjunaḥ<BR>
01,090.082E	śatānīkaṃ nakulaḥ<BR>
01,090.082F	śrutakarmāṇaṃ sahadeva iti<BR>
01,090.083A	yudhiṣṭhiras tu govāsanasya śaibyasya devikāṃ nāma kanyāṃ svayaṃvare lebhe<BR>
01,090.083B	tasyāṃ putraṃ janayām āsa yaudheyaṃ nāma<BR>
01,090.084A	bhīmaseno 'pi kāśyāṃ baladharāṃ nāmopayeme vīryaśulkām<BR>
01,090.084B	tasyāṃ putraṃ sarvagaṃ nāmotpādayām āsa<BR>
01,090.085A	arjunaḥ khalu dvāravatīṃ gatvā bhaginīṃ vāsudevasya subhadrāṃ nāma bhāryām udavahat<BR>
01,090.085B	tasyāṃ putram abhimanyuṃ nāma janayām āsa<BR>
01,090.085B*0904_01	so 'rjunas tu nāgakanyāyām ulūpyām irāvantaṃ nāma putraṃ<BR>
01,090.085B*0904_02	janayām āsa | maṇalūrapatikanyāyāṃ citrāṅgadāyām arjunaḥ putram<BR>
01,090.085B*0904_03	utpādayām āsa babhruvāhanaṃ nāma |<BR>
01,090.086A	nakulas tu caidyāṃ kareṇuvatīṃ nāma bhāryām udavahat<BR>
01,090.086B	tasyāṃ putraṃ niramitraṃ nāmājanayat<BR>
01,090.087A	sahadevo 'pi mādrīm eva svayaṃvare vijayāṃ nāmopayeme<BR>
01,090.087B	tasyāṃ putram ajanayat suhotraṃ nāma<BR>
01,090.088A	bhīmasenas tu pūrvam eva hiḍimbāyāṃ rākṣasyāṃ ghaṭotkacaṃ nāma putraṃ janayām āsa<BR>
01,090.089A	ity ete ekādaśa pāṇḍavānāṃ putrāḥ<BR>
01,090.089A*0905_01	ity eta ekādaśa pāṇḍavānāṃ<BR>
01,090.089A*0905_02	putrā mayā te kathitā narendra<BR>
01,090.089A*0905_03	teṣām abhūd vaṃśakaro mahātmā<BR>
01,090.089A*0905_04	vīraḥ subhadrātanayo 'bhimanyuḥ<BR>
01,090.090A	virāṭasya duhitaram uttarāṃ nāmābhimanyur upayeme<BR>
01,090.090B	tasyām asya parāsur garbho 'jāyata<BR>
01,090.091A	tam utsaṅgena pratijagrāha pṛthā niyogāt puruṣottamasya vāsudevasya<BR>
01,090.091B	ṣāṇmāsikaṃ garbham aham enaṃ jīvayiṣyāmīti<BR>
01,090.091B*0906_01	sa bhagavatā vāsudevenāsaṃjātabalavīryaparākramo 'kālajāto 'strāgninā<BR>
01,090.091B*0906_02	dagdhas tejasā svena saṃjīvitaḥ |<BR>
01,090.091B*0907_01	vāsudeva uvāca | ahaṃ jīvayāmi kumāram anantavīryam |<BR>
01,090.091B*0907_02	jāta evāyam abhimanyoḥ | satyena ceyaṃ pṛthivī dhārayatv iti |<BR>
01,090.091B*0907_03	vāsudevasya pādasparśāt sajīvo 'jāyata |<BR>
01,090.092A	saṃjīvayitvā cainam uvāca<BR>
01,090.092B	parikṣīṇe kule jāto bhavatv ayaṃ parikṣin nāmeti<BR>
01,090.092B*0908_01	parikṣīṇe kule jāta uttarāyāṃ paraṃtapaḥ<BR>
01,090.092B*0908_02	parikṣid abhavat tasmāt saubhadrāt tu yaśasvinaḥ<BR>
01,090.093A	parikṣit tu khalu mādravatīṃ nāmopayeme<BR>
01,090.093B	tasyām asya janamejayaḥ<BR>
01,090.094A	janamejayāt tu vapuṣṭamāyāṃ dvau putrau śatānīkaḥ śaṅkuś ca<BR>
01,090.095A	śatānīkas tu khalu vaidehīm upayeme<BR>
01,090.095B	tasyām asya jajñe putro 'śvamedhadattaḥ<BR>
01,090.096a	ity eṣa pūror vaṃśas tu pāṇḍavānāṃ ca kīrtitaḥ<BR>
01,090.096c	pūror vaṃśam imaṃ śrutvā sarvapāpaiḥ pramucyate<BR>
01,090.096d*0909_01	itihāsam imaṃ puṇyam aśeṣataḥ śrāvayiṣyanti ye brāhmaṇāḥ<BR>
01,090.096d*0909_02	śroṣyanti vā niyatātmāno vimatsarā maitrā devaparās te 'pi<BR>
01,090.096d*0909_03	svargajitaḥ puṇyalokā bhavanti satataṃ devabrāhmaṇamanuṣyāṇāṃ<BR>
01,090.096d*0909_04	mānyāḥ saṃpūjyāś ca | paraṃ hīdaṃ bhārataṃ bhagavatā vyāsena proktaṃ<BR>
01,090.096d*0909_05	pāvanaṃ ye brāhmaṇādayo varṇāḥ śraddadhānā vimatsarā maitrā vedavratasaṃpannāḥ<BR>
01,090.096d*0909_06	śroṣyanti te 'pi svargajitaḥ sukṛtino 'śocyāḥ kṛtākṛte<BR>
01,090.096d*0909_07	bhavanti | bhavati cātra ślokaḥ<BR>
01,090.096d*0909_08	idaṃ hi vedaiḥ samitaṃ pavitram api cottamam<BR>
01,090.096d*0909_09	dhanyaṃ yaśasyam āyuṣyaṃ śrotavyaṃ niyatātmabhiḥ<BR>
01,091.001	vaiśaṃpāyana uvāca<BR>
01,091.001a	ikṣvākuvaṃśaprabhavo rājāsīt pṛthivīpatiḥ<BR>
01,091.001c	mahābhiṣa iti khyātaḥ satyavāk satyavikramaḥ<BR>
01,091.002a	so 'śvamedhasahasreṇa vājapeyaśatena ca<BR>
01,091.002c	toṣayām āsa devendraṃ svargaṃ lebhe tataḥ prabhuḥ<BR>
01,091.002d*0910_01	yauvanaṃ cānusaṃprāptaṃ kumāraṃ vadatāṃ varam<BR>
01,091.002d*0910_02	saṃsmaraṃś cākṣayāṃl lokān viditāṃś ca svakarmaṇā<BR>
01,091.003a	tataḥ kadā cid brahmāṇam upāsāṃ cakrire surāḥ<BR>
01,091.003c	tatra rājarṣayo āsan sa ca rājā mahābhiṣaḥ<BR>
01,091.004a	atha gaṅgā saricchreṣṭhā samupāyāt pitāmaham<BR>
01,091.004c	tasyā vāsaḥ samuddhūtaṃ mārutena śaśiprabham<BR>
01,091.005a	tato 'bhavan suragaṇāḥ sahasāvāṅmukhās tadā<BR>
01,091.005c	mahābhiṣas tu rājarṣir aśaṅko dṛṣṭavān nadīm<BR>
01,091.006a	apadhyāto bhagavatā brahmaṇā sa mahābhiṣaḥ<BR>
01,091.006c	uktaś ca jāto martyeṣu punar lokān avāpsyasi<BR>
01,091.006d*0911_01	manuṣyeṣu ciraṃ sthitvā lokān prāpsyasi śobhanān<BR>
01,091.006d*0911_02	yayā hṛtamanāś cāsi gaṅgayā tvaṃ sudurmate<BR>
01,091.006d*0911_03	sā te vai mānuṣe loke vipriyāṇy ācariṣyati<BR>
01,091.006d*0911_04	yadā te bhavitā manyus tadā śāpād vimokṣyase<BR>
01,091.007a	sa cintayitvā nṛpatir nṛpān sarvāṃs tapodhanān<BR>
01,091.007c	pratīpaṃ rocayām āsa pitaraṃ bhūrivarcasam<BR>
01,091.008a	mahābhiṣaṃ tu taṃ dṛṣṭvā nadī dhairyāc cyutaṃ nṛpam<BR>
01,091.008c	tam eva manasādhyāyam upāvartat saridvarā<BR>
01,091.008d*0912_01	bhāvaṃ manasi vai kṛtvā jagāma nṛpatiṃ patim<BR>
01,091.009a	sā tu vidhvastavapuṣaḥ kaśmalābhihataujasaḥ<BR>
01,091.009c	dadarśa pathi gacchantī vasūn devān divaukasaḥ<BR>
01,091.010a	tathārūpāṃś ca tān dṛṣṭvā papraccha saritāṃ varā<BR>
01,091.010c	kim idaṃ naṣṭarūpāḥ stha kaccit kṣemaṃ divaukasām<BR>
01,091.010d*0913_01	sukhāni na prasannāni vivarṇāni kṛtāni kim<BR>
01,091.010d*0914_01	kimarthaṃ manujā bhūmau nipatiṣyanti duḥkhitāḥ<BR>
01,091.011a	tām ūcur vasavo devāḥ śaptāḥ smo vai mahānadi<BR>
01,091.011c	alpe 'parādhe saṃrambhād vasiṣṭhena mahātmanā<BR>
01,091.012a	vimūḍhā hi vayaṃ sarve pracchannam ṛṣisattamam<BR>
01,091.012c	saṃdhyāṃ vasiṣṭham āsīnaṃ tam atyabhisṛtāḥ purā<BR>
01,091.013a	tena kopād vayaṃ śaptā yonau saṃbhavateti ha<BR>
01,091.013c	na śakyam anyathā kartuṃ yad uktaṃ brahmavādinā<BR>
01,091.014a	tvaṃ tasmān mānuṣī bhūtvā sūṣva putrān vasūn bhuvi<BR>
01,091.014c	na mānuṣīṇāṃ jaṭharaṃ praviśemāśubhaṃ vayam<BR>
01,091.015a	ity uktā tān vasūn gaṅgā tathety uktvābravīd idam<BR>
01,091.015c	martyeṣu puruṣaśreṣṭhaḥ ko vaḥ kartā bhaviṣyati<BR>
01,091.015d*0915_01	ity uktā gaṅgayā te ca tām ūcur vasavas tadā<BR>
01,091.016	vasava ūcuḥ<BR>
01,091.016a	pratīpasya suto rājā śaṃtanur nāma dhārmikaḥ<BR>
01,091.016c	bhavitā mānuṣe loke sa naḥ kartā bhaviṣyati<BR>
01,091.017	gaṅgovāca<BR>
01,091.017a	mamāpy evaṃ mataṃ devā yathāvadata mānaghāḥ<BR>
01,091.017c	priyaṃ tasya kariṣyāmi yuṣmākaṃ caitad īpśitam<BR>
01,091.018	vasava ūcuḥ<BR>
01,091.018a	jātān kumārān svān apsu prakṣeptuṃ vai tvam arhasi<BR>
01,091.018c	yathā nacirakālaṃ no niṣkṛtiḥ syāt trilokage<BR>
01,091.019	gaṅgovāca<BR>
01,091.019a	evam etat kariṣyāmi putras tasya vidhīyatām<BR>
01,091.019c	nāsya moghaḥ saṃgamaḥ syāt putrahetor mayā saha<BR>
01,091.020	vasava ūcuḥ<BR>
01,091.020a	turīyārdhaṃ pradāsyāmo vīryasyaikaikaśo vayam<BR>
01,091.020c	tena vīryeṇa putras te bhavitā tasya cepsitaḥ<BR>
01,091.021a	na saṃpatsyati martyeṣu punas tasya tu saṃtatiḥ<BR>
01,091.021c	tasmād aputraḥ putras te bhaviṣyati sa vīryavān<BR>
01,091.022	vaiśaṃpāyana uvāca<BR>
01,091.022a	evaṃ te samayaṃ kṛtvā gaṅgayā vasavaḥ saha<BR>
01,091.022c	jagmuḥ prahṛṣṭamanaso yathāsaṃkalpam añjasā<BR>
01,091.022d*0916_01	sā tu vidhvastavapuṣaṃ kaśmalābhihataṃ nṛpa<BR>
01,092.001	vaiśaṃpāyana uvāca<BR>
01,092.001a	tataḥ pratīpo rājā sa sarvabhūtahite rataḥ<BR>
01,092.001c	niṣasāda samā bahvīr gaṅgātīragato japan<BR>
01,092.002a	tasya rūpaguṇopetā gaṅgā śrīr iva rūpiṇī<BR>
01,092.002c	uttīrya salilāt tasmāl lobhanīyatamākṛtiḥ<BR>
01,092.003a	adhīyānasya rājarṣer divyarūpā manasvinī<BR>
01,092.003c	dakṣiṇaṃ śālasaṃkāśam ūruṃ bheje śubhānanā<BR>
01,092.004a	pratīpas tu mahīpālas tām uvāca manasvinīm<BR>
01,092.004b*0917_01	vākyaṃ vākyavidāṃ śreṣṭho dharmaniścayatattvavit<BR>
01,092.004c	karavāṇi kiṃ te kalyāṇi priyaṃ yat te 'bhikāṅkṣitam<BR>
01,092.005	stry uvāca<BR>
01,092.005a	tvām ahaṃ kāmaye rājan kuruśreṣṭha bhajasva mām<BR>
01,092.005c	tyāgaḥ kāmavatīnāṃ hi strīṇāṃ sadbhir vigarhitaḥ<BR>
01,092.006	pratīpa uvāca<BR>
01,092.006a	nāhaṃ parastriyaṃ kāmād gaccheyaṃ varavarṇini<BR>
01,092.006c	na cāsavarṇāṃ kalyāṇi dharmyaṃ tad viddhi me vratam<BR>
01,092.006d*0918_01	yaḥ svadārān parityajya pārakyāṃ sevate svayam<BR>
01,092.006d*0918_02	sa saṃsārān na mucyeta yāvad ābhūtasaṃplavam<BR>
01,092.007	stry uvāca<BR>
01,092.007a	nāśreyasy asmi nāgamyā na vaktavyā ca karhi cit<BR>
01,092.007c	bhaja māṃ bhajamānāṃ tvaṃ rājan kanyāṃ varastriyam<BR>
01,092.008	pratīpa uvāca<BR>
01,092.008a	mayātivṛttam etat te yan māṃ codayasi priyam<BR>
01,092.008c	anyathā pratipannaṃ māṃ nāśayed dharmaviplavaḥ<BR>
01,092.009a	prāpya dakṣiṇam ūruṃ me tvam āśliṣṭā varāṅgane<BR>
01,092.009c	apatyānāṃ snuṣāṇāṃ ca bhīru viddhy etad āsanam<BR>
01,092.010a	savyataḥ kāminībhāgas tvayā sa ca vivarjitaḥ<BR>
01,092.010c	tasmād ahaṃ nācariṣye tvayi kāmaṃ varāṅgane<BR>
01,092.011a	snuṣā me bhava kalyāṇi putrārthe tvāṃ vṛṇomy aham<BR>
01,092.011c	snuṣāpakṣaṃ hi vāmoru tvam āgamya samāśritā<BR>
01,092.012	stry uvāca<BR>
01,092.012a	evam apy astu dharmajña saṃyujyeyaṃ sutena te<BR>
01,092.012c	tvadbhaktyaiva bhajiṣyāmi prakhyātaṃ bhārataṃ kulam<BR>
01,092.013a	pṛthivyāṃ pārthivā ye ca teṣāṃ yūyaṃ parāyaṇam<BR>
01,092.013c	guṇā na hi mayā śakyā vaktuṃ varṣaśatair api<BR>
01,092.013e	kulasya ye vaḥ prasthitās tatsādhutvam anuttamam<BR>
01,092.014a	sa me nābhijanajñaḥ syād ācareyaṃ ca yad vibho<BR>
01,092.014c	tat sarvam eva putras te na mīmāṃseta karhi cit<BR>
01,092.015a	evaṃ vasantī putre te vardhayiṣyāmy ahaṃ priyam<BR>
01,092.015c	putraiḥ puṇyaiḥ priyaiś cāpi svargaṃ prāpsyati te sutaḥ<BR>
01,092.016	vaiśaṃpāyana uvāca<BR>
01,092.016a	tathety uktvā tu sā rājaṃs tatraivāntaradhīyata<BR>
01,092.016b*0919_01	adṛśyā rājasiṃhasya paśyataḥ sābhavat tadā<BR>
01,092.016c	putrajanma pratīkṣaṃs tu sa rājā tad adhārayat<BR>
01,092.017a	etasminn eva kāle tu pratīpaḥ kṣatriyarṣabhaḥ<BR>
01,092.017c	tapas tepe sutasyārthe sabhāryaḥ kurunandana<BR>
01,092.017d*0920_01	pratīpasya tu bhāryāyāṃ garbhaḥ śrīmān avardhata<BR>
01,092.017d*0920_02	śriyā paramayā yuktaḥ śaracchukle yathā śaśī<BR>
01,092.017d*0920_03	tatas tu daśame māsi prājāyata raviprabham<BR>
01,092.017d*0920_04	kumāraṃ devagarbhābhaṃ pratīpamahiṣī tadā<BR>
01,092.018a	tayoḥ samabhavat putro vṛddhayoḥ sa mahābhiṣaḥ<BR>
01,092.018c	śāntasya jajñe saṃtānas tasmād āsīt sa śaṃtanuḥ<BR>
01,092.018d*0921_01	tasya jātasya kṛtyāni pratīpo 'kārayat prabhuḥ<BR>
01,092.018d*0921_02	jātakarmādi vipreṇa vedoktaiḥ karmabhis tadā<BR>
01,092.018d*0921_03	nāmakarma ca viprās tu cakruḥ paramasatkṛtam<BR>
01,092.018d*0921_04	śaṃtanor avanīpāla vedoktaiḥ karmabhis tadā<BR>
01,092.018d*0921_05	tataḥ saṃvardhito rājā śaṃtanur lokadhārmikaḥ<BR>
01,092.018d*0921_06	sa tu lebhe parāṃ niṣṭhāṃ prāpya dharmabhṛtāṃ varaḥ<BR>
01,092.018d*0921_07	dhanurvede ca vede ca gatiṃ sa paramāṃ gataḥ<BR>
01,092.018d*0921_08	yauvanaṃ cāpi saṃprāptaḥ kumāro vadatāṃ varaḥ<BR>
01,092.018d*0922_01	dṛṣṭvā tu yauvanasthaṃ taṃ tatprītyā rājasattama<BR>
01,092.018d*0923_01	yauvarājye 'bhiṣicyainaṃ śaṃtanuṃ rājasattamaḥ<BR>
01,092.018d*0924_01	babhūva karmakṛd rājā śaṃtanur bharatarṣabha<BR>
01,092.019a	saṃsmaraṃś cākṣayāṃl lokān vijitān svena karmaṇā<BR>
01,092.019b*0925_01	mahābhiṣaḥ sa saṃjajñe kṣetre tasya mahātmanaḥ<BR>
01,092.019c	puṇyakarmakṛd evāsīc chaṃtanuḥ kurusattama<BR>
01,092.020a	pratīpaḥ śaṃtanuṃ putraṃ yauvanasthaṃ tato 'nvaśāt<BR>
01,092.020c	purā māṃ strī samabhyāgāc chaṃtano bhūtaye tava<BR>
01,092.021a	tvām āvrajed yadi rahaḥ sā putra varavarṇinī<BR>
01,092.021c	kāmayānābhirūpāḍhyā divyā strī putrakāmyayā<BR>
01,092.021e	sā tvayā nānuyoktavyā kāsi kasyāsi vāṅgane<BR>
01,092.022a	yac ca kuryān na tat kāryaṃ praṣṭavyā sā tvayānagha<BR>
01,092.022c	manniyogād bhajantīṃ tāṃ bhajethā ity uvāca tam<BR>
01,092.023a	evaṃ saṃdiśya tanayaṃ pratīpaḥ śaṃtanuṃ tadā<BR>
01,092.023c	sve ca rājye 'bhiṣicyainaṃ vanaṃ rājā viveśa ha<BR>
01,092.024a	sa rājā śaṃtanur dhīmān khyātaḥ pṛthvyāṃ dhanurdharaḥ<BR>
01,092.024b@053_0001	babhūva sarvalokasya satyavāg iti saṃmataḥ<BR>
01,092.024b@053_0002	pīnaskandho mahābāhur mattavāraṇavikramaḥ<BR>
01,092.024b@053_0003	anvitaḥ paripūrṇārthaiḥ sarvair nṛpatilakṣaṇaiḥ<BR>
01,092.024b@053_0004	amātyasaṃpadopetaḥ kṣatradharmaviśeṣavit<BR>
01,092.024b@053_0005	vaśe cakre mahīm eko vijitya vasudhādhipān<BR>
01,092.024b@053_0006	vedān āgamayat kṛtsnān rājadharmāṃś ca sarvaśaḥ<BR>
01,092.024b@053_0007	īje ca bahubhiḥ satraiḥ kratubhir bhūridakṣiṇaiḥ<BR>
01,092.024b@053_0008	tarpayām āsa viprāṃś ca vedādhyayanakovidān<BR>
01,092.024b@053_0009	ratnair uccāvacair gobhir grāmair aśvair dhanair api<BR>
01,092.024b@053_0010	vayorūpeṇa saṃpannaḥ pauruṣeṇa balena ca<BR>
01,092.024b@053_0011	aiśvaryeṇa pratāpena vikrameṇa dhanena ca<BR>
01,092.024b@053_0012	vartamānaṃ ca satyena sarvadharmaviśāradam<BR>
01,092.024b@053_0013	taṃ mahīpaṃ mahīpālā rājarājam akurvata<BR>
01,092.024b@053_0014	vītaśokabhayābādhāḥ sukhasvapnaprabodhanāḥ<BR>
01,092.024b@053_0015	śriyā bharataśārdūla samapadyanta bhūmipāḥ<BR>
01,092.024b@053_0016	śaṃtanupramukhair guptaṃ rāṣṭrādhipatibhir jagat<BR>
01,092.024b@053_0017	niyamaiḥ sarvavarṇānāṃ brahmottaram avartata<BR>
01,092.024b@053_0018	brāhmaṇābhimukhaṃ kṣatraṃ kṣatriyābhimukhā viśaḥ<BR>
01,092.024b@053_0019	brahmakṣatrānulomāś ca śūdrāḥ paryacaran viśaḥ<BR>
01,092.024b@053_0020	evaṃ paśuvarāhāṇāṃ tathaiva mṛgapakṣiṇām<BR>
01,092.024b@053_0021	śaṃtanāv atha rājyasthe nāvartata vṛthā vadhaḥ<BR>
01,092.024b@053_0022	asukhānām anāthānāṃ tiryagyoniṣu vartatām<BR>
01,092.024b@053_0023	sa eva rājā sarveṣāṃ bhūtānām abhavat pitā<BR>
01,092.024b@053_0024	sa hastināmni dharmātmā viharan kurunandanaḥ<BR>
01,092.024b@053_0025	tejasā sūryakalpo 'bhūd vāyunā ca samo bale<BR>
01,092.024b@053_0026	antakapratimaḥ kope kṣamayā pṛthivīsamaḥ<BR>
01,092.024b@053_0027	babhūva rājā sumatiḥ prajānāṃ satyavikramaḥ<BR>
01,092.024b@053_0028	sa vaneṣu ca ramyeṣu śailaprasravaṇeṣu ca<BR>
01,092.024c	babhūva mṛgayāśīlaḥ satataṃ vanagocaraḥ<BR>
01,092.024d*0926_01	sa vaneṣu vāraṇyeṣu śailapraśravaṇeṣu ca<BR>
01,092.025a	sa mṛgān mahiṣāṃś caiva vinighnan rājasattamaḥ<BR>
01,092.025b*0927_01	nadīm anvacarad rājā śaṃtanuḥ parayā mudā<BR>
01,092.025c	gaṅgām anucacāraikaḥ siddhacāraṇasevitām<BR>
01,092.026a	sa kadā cin mahārāja dadarśa paramastriyam<BR>
01,092.026b*0928_01	sā ca śaṃtanum abhyāgād alakṣmīm apakarṣatī<BR>
01,092.026c	jājvalyamānāṃ vapuṣā sākṣāt padmām iva śriyam<BR>
01,092.027a	sarvānavadyāṃ sudatīṃ divyābharaṇabhūṣitām<BR>
01,092.027c	sūkṣmāmbaradharām ekāṃ padmodarasamaprabhām<BR>
01,092.027d*0929_01	snātamātrām adhovastrāṃ gaṅgātīraruhe vane<BR>
01,092.027d*0929_02	prakīrṇakeśīṃ pāṇibhyāṃ saṃspṛśantīṃ śiroruhān<BR>
01,092.027d*0930_01	rūpeṇa vayasā kāntyā śarīrāvayavais tathā<BR>
01,092.027d*0930_02	hāvabhāvavilāsaiś ca locanāñcalavikriyaiḥ<BR>
01,092.027d*0930_03	śroṇībhareṇa madhyena stanābhyām urasā dṛśā<BR>
01,092.027d*0930_04	kabarībhareṇa pādābhyām iṅgitena smitena ca<BR>
01,092.027d*0930_05	kokilālāpasaṃlāpair nyakkurvantīṃ trilokagām<BR>
01,092.027d*0930_06	vāṇīṃ ca girijāṃ lakṣmīṃ yoṣito 'nyāḥ surāṅganāḥ<BR>
01,092.027d*0931_01	snehāt kāṅkṣeṇa rājānaṃ vīkṣamāṇāṃ vilāsinīm<BR>
01,092.028a	tāṃ dṛṣṭvā hṛṣṭaromābhūd vismito rūpasaṃpadā<BR>
01,092.028b*0932_01	rūpeṇāti ca sā rājan sarvarājanyayoṣitaḥ<BR>
01,092.028b*0932_02	adhaś cakāra rūpeṇa sarvarājanyayoṣitaḥ<BR>
01,092.028b*0932_03	tām uvāca tato rājā kāminīṃ tu manoramām<BR>
01,092.028c	pibann iva ca netrābhyāṃ nātṛpyata narādhipaḥ<BR>
01,092.029a	sā ca dṛṣṭvaiva rājānaṃ vicarantaṃ mahādyutim<BR>
01,092.029c	snehād āgatasauhārdā nātṛpyata vilāsinī<BR>
01,092.029d*0933_01	gaṅgā kāṅkṣeṇa rājānaṃ prekṣamāṇā vilāsinī<BR>
01,092.029d*0934_01	cañcūryatāgratas tasya kiṃnarīvāpsaropamā<BR>
01,092.029d*0934_02	dṛṣṭvā prahṛṣṭarūpo 'bhūd darśanād eva śaṃtanuḥ<BR>
01,092.029d*0934_03	rūpeṇātītya tiṣṭhantīṃ sarvā rājanyayoṣitaḥ<BR>
01,092.030a	tām uvāca tato rājā sāntvayañ ślakṣṇayā girā<BR>
01,092.030c	devī vā dānavī vā tvaṃ gandharvī yadi vāpsarāḥ<BR>
01,092.031a	yakṣī vā pannagī vāpi mānuṣī vā sumadhyame<BR>
01,092.031c	yā vā tvaṃ suragarbhābhe bhāryā me bhava śobhane<BR>
01,092.031d*0935_01	tvadgatā hi mama prāṇā vasu yan me 'sti kiṃ cana<BR>
01,092.032a	etac chrutvā vaco rājñaḥ sasmitaṃ mṛdu valgu ca<BR>
01,092.032b*0936_01	yaśasvinī ca sāgacchac chaṃtanor bhūtaye tadā<BR>
01,092.032b*0936_02	sā ca dṛṣṭvā nṛpaśreṣṭhaṃ carantī tīram āśritam<BR>
01,092.032b*0937_01	prajārthinī rājaputraṃ śaṃtanuṃ pṛthivīpatim<BR>
01,092.032b*0937_02	pratīpavacanaṃ cāpi saṃsmṛtyaiva svayaṃ nṛpam<BR>
01,092.032b*0937_03	kālo 'yam iti matvā sā vasūnāṃ śāpacoditā<BR>
01,092.032b*0938_01	abravīc chaṃtanuṃ gaṅgā bhaja māṃ tvaṃ narādhipa<BR>
01,092.032c	vasūnāṃ samayaṃ smṛtvā abhyagacchad aninditā<BR>
01,092.033a	uvāca caiva rājñaḥ sā hlādayantī mano girā<BR>
01,092.033c	bhaviṣyāmi mahīpāla mahiṣī te vaśānugā<BR>
01,092.033d*0939_01	jñāto 'si mahyaṃ pitrā te bhartā me tvaṃ bhava prabho<BR>
01,092.033d*0940_01	nanu tvaṃ vā dvitīyo vā jñātum iccheḥ kathaṃ cana<BR>
01,092.034a	yat tu kuryām ahaṃ rājañ śubhaṃ vā yadi vāśubham<BR>
01,092.034c	na tad vārayitavyāsmi na vaktavyā tathāpriyam<BR>
01,092.035a	evaṃ hi vartamāne 'haṃ tvayi vatsyāmi pārthiva<BR>
01,092.035c	vāritā vipriyaṃ coktā tyajeyaṃ tvām asaṃśayam<BR>
01,092.035d*0941_01	eṣa me samayo rājan bhaja māṃ tvaṃ yathepsitam<BR>
01,092.035d*0941_02	anunītāsmi te pitrā bhartā me tvaṃ bhava prabho<BR>
01,092.036a	tatheti rājñā sā tūktā tadā bharatasattama<BR>
01,092.036c	praharṣam atulaṃ lebhe prāpya taṃ pārthivottamam<BR>
01,092.036d*0942_01	pratijñāya tu tat tasyās tatheti manujādhipaḥ<BR>
01,092.036d*0942_02	ratham āropya tāṃ devīṃ jagāma sa tayā saha<BR>
01,092.036d*0942_03	sā ca śaṃtanum abhyāgāt sākṣāl lakṣmīr ivāparā<BR>
01,092.037a	āsādya śaṃtanus tāṃ ca bubhuje kāmato vaśī<BR>
01,092.037a*0943_01	. . . . . . . . gāndharveṇa vidhānataḥ<BR>
01,092.037a*0943_02	vivāhitāṃ ca rājñena . . . . . . . .<BR>
01,092.037c	na praṣṭavyeti manvāno na sa tāṃ kiṃ cid ūcivān<BR>
01,092.038a	sa tasyāḥ śīlavṛttena rūpaudāryaguṇena ca<BR>
01,092.038c	upacāreṇa ca rahas tutoṣa jagatīpatiḥ<BR>
01,092.038d*0944_01	sa rājā paramaprītaḥ paramastrīpralālitaḥ<BR>
01,092.039a	divyarūpā hi sā devī gaṅgā tripathagā nadī<BR>
01,092.039c	mānuṣaṃ vigrahaṃ śrīmat kṛtvā sā varavarṇinī<BR>
01,092.040a	bhāgyopanatakāmasya bhāryevopasthitābhavat<BR>
01,092.040c	śaṃtano rājasiṃhasya devarājasamadyuteḥ<BR>
01,092.041a	saṃbhogasnehacāturyair hāvalāsyair manoharaiḥ<BR>
01,092.041c	rājānaṃ ramayām āsa yathā reme tathaiva saḥ<BR>
01,092.042a	sa rājā ratisaktatvād uttamastrīguṇair hṛtaḥ<BR>
01,092.042c	saṃvatsarān ṛtūn māsān na bubodha bahūn gatān<BR>
01,092.043a	ramamāṇas tayā sārdhaṃ yathākāmaṃ janeśvaraḥ<BR>
01,092.043b*0945_01	diviṣṭhān mānuṣāṃś caiva bhogān bhuṅkte sma vai nṛpaḥ<BR>
01,092.043b*0945_02	āsādya śaṃtanuḥ śrīmān mumude ca paraṃtapaḥ<BR>
01,092.043b*0945_03	ṛtukāle ca sā devī divyaṃ garbham adhārayat<BR>
01,092.043c	aṣṭāv ajanayat putrāṃs tasyām amaravarṇinaḥ<BR>
01,092.044a	jātaṃ jātaṃ ca sā putraṃ kṣipaty ambhasi bhārata<BR>
01,092.044b*0946_01	sūtake kaṇṭham ākramya tān nināya yamakṣayam<BR>
01,092.044c	prīṇāmi tvāham ity uktvā gaṅgāsrotasy amajjayat<BR>
01,092.045a	tasya tan na priyaṃ rājñaḥ śaṃtanor abhavat tadā<BR>
01,092.045c	na ca tāṃ kiṃ canovāca tyāgād bhīto mahīpatiḥ<BR>
01,092.045d*0947_01	amīmāṃsyā karmayonir āgamaś ceti śaṃtanuḥ<BR>
01,092.045d*0947_02	smaran pitṛvacaś caiva nāpṛcchat putrakilbiṣam<BR>
01,092.045d*0947_03	jātaṃ jātaṃ ca vai hanti sā strī sapta varān sutān<BR>
01,092.045d*0947_04	śaṃtanur dharmabhaṅgāc ca nāpṛcchat tāṃ kathaṃ cana<BR>
01,092.045d*0947_05	aṣṭamaṃ tu jighāṃsantyā cukṣubhe śaṃtanor dhṛtiḥ<BR>
01,092.046a	atha tām aṣṭame putre jāte prahasitām iva<BR>
01,092.046c	uvāca rājā duḥkhārtaḥ parīpsan putram ātmanaḥ<BR>
01,092.046d*0948_01	ārabhantīṃ tadā dṛṣṭvā tāṃ sa kauravanandanaḥ<BR>
01,092.046d*0948_02	abravīd bharataśreṣṭho vākyaṃ paramaduḥkhitaḥ<BR>
01,092.047a	mā vadhīḥ kāsi kasyāsi kiṃ hiṃsasi sutān iti<BR>
01,092.047c	putraghni sumahat pāpaṃ mā prāpas tiṣṭha garhite<BR>
01,092.048	stry uvāca<BR>
01,092.048a	putrakāma na te hanmi putraṃ putravatāṃ vara<BR>
01,092.048c	jīrṇas tu mama vāso 'yaṃ yathā sa samayaḥ kṛtaḥ<BR>
01,092.049a	ahaṃ gaṅgā jahnusutā maharṣigaṇasevitā<BR>
01,092.049c	devakāryārthasiddhyartham uṣiṭāhaṃ tvayā saha<BR>
01,092.050a	aṣṭeme vasavo devā mahābhāgā mahaujasaḥ<BR>
01,092.050c	vasiṣṭhaśāpadoṣeṇa mānuṣatvam upāgatāḥ<BR>
01,092.051a	teṣāṃ janayitā nānyas tvad ṛte bhuvi vidyate<BR>
01,092.051c	madvidhā mānuṣī dhātrī na caivāstīha kā cana<BR>
01,092.052a	tasmāt tajjananīhetor mānuṣatvam upāgatā<BR>
01,092.052b*0949_01	vasavas te sutā jātā rājaṃl lokasya kīrtaye<BR>
01,092.052c	janayitvā vasūn aṣṭau jitā lokās tvayākṣayāḥ<BR>
01,092.053a	devānāṃ samayas tv eṣa vasūnāṃ saṃśruto mayā<BR>
01,092.053c	jātaṃ jātaṃ mokṣayiṣye janmato mānuṣād iti<BR>
01,092.054a	tat te śāpād vinirmuktā āpavasya mahātmanaḥ<BR>
01,092.054c	svasti te 'stu gamiṣyāmi putraṃ pāhi mahāvratam<BR>
01,092.054d*0950_01	ayaṃ tava sutas teṣāṃ vīryeṇa kulanandanaḥ<BR>
01,092.054d*0950_02	saṃbhūto 'ti janān anyān bhaviṣyati na saṃśayaḥ<BR>
01,092.055a	eṣa paryāyavāso me vasūnāṃ saṃnidhau kṛtaḥ<BR>
01,092.055c	matprasūtaṃ vijānīhi gaṅgādattam imaṃ sutam<BR>
01,092.055d*0951_01	tasmād devavrataś caiva gaṅgādattaś ca vīryavān<BR>
01,092.055d*0951_02	dvināmā śaṃtanoḥ putraḥ śaṃtanor adhiko guṇaiḥ<BR>
01,092.055d*0951_03	teṣāṃ lokān avāpnoti vasūnāṃ vasudhādhipa<BR>
01,093.001	śaṃtanur uvāca<BR>
01,093.001a	āpavo nāma ko nv eṣa vasūnāṃ kiṃ ca duṣkṛtam<BR>
01,093.001b*0952_01	śaśāpa yasmāt kalyāṇi sa vasūṃś cārudarśane<BR>
01,093.001c	yasyābhiśāpāt te sarve mānuṣīṃ tanum āgatāḥ<BR>
01,093.002a	anena ca kumāreṇa gaṅgādattena kiṃ kṛtam<BR>
01,093.002c	yasya caiva kṛtenāyaṃ mānuṣeṣu nivatsyati<BR>
01,093.003a	īśānāḥ sarvalokasya vasavas te ca vai katham<BR>
01,093.003c	mānuṣeṣūdapadyanta tan mamācakṣva jāhnavi<BR>
01,093.004	vaiśaṃpāyana uvāca<BR>
01,093.004a	saivam uktā tato gaṅgā rājānam idam abravīt<BR>
01,093.004c	bhartāraṃ jāhnavī devī śaṃtanuṃ puruṣarṣabham<BR>
01,093.005a	yaṃ lebhe varuṇaḥ putraṃ purā bharatasattama<BR>
01,093.005c	vasiṣṭho nāma sa muniḥ khyāta āpava ity uta<BR>
01,093.006a	tasyāśramapadaṃ puṇyaṃ mṛgapakṣigaṇānvitam<BR>
01,093.006c	meroḥ pārśve nagendrasya sarvartukusumāvṛtam<BR>
01,093.007a	sa vāruṇis tapas tepe tasmin bharatasattama<BR>
01,093.007c	vane puṇyakṛtāṃ śreṣṭhaḥ svādumūlaphalodake<BR>
01,093.008a	dakṣasya duhitā yā tu surabhīty atigarvitā<BR>
01,093.008c	gāṃ prajātā tu sā devī kaśyapād bharatarṣabha<BR>
01,093.009a	anugrahārthaṃ jagataḥ sarvakāmadughāṃ varām<BR>
01,093.009c	tāṃ lebhe gāṃ tu dharmātmā homadhenuṃ sa vāruṇiḥ<BR>
01,093.010a	sā tasmiṃs tāpasāraṇye vasantī munisevite<BR>
01,093.010c	cacāra ramye dharmye ca gaur apetabhayā tadā<BR>
01,093.011a	atha tad vanam ājagmuḥ kadā cid bharatarṣabha<BR>
01,093.011c	pṛthvādyā vasavaḥ sarve devadevarṣisevitam<BR>
01,093.012a	te sadārā vanaṃ tac ca vyacaranta samantataḥ<BR>
01,093.012c	remire ramaṇīyeṣu parvateṣu vaneṣu ca<BR>
01,093.013a	tatraikasya tu bhāryā vai vasor vāsavavikrama<BR>
01,093.013c	sā carantī vane tasmin gāṃ dadarśa sumadhyamā<BR>
01,093.013e	yā sā vasiṣṭhasya muneḥ sarvakāmadhug uttamā<BR>
01,093.014a	sā vismayasamāviṣṭā śīladraviṇasaṃpadā<BR>
01,093.014c	dive vai darśayām āsa tāṃ gāṃ govṛṣabhekṣaṇa<BR>
01,093.014d*0953_01	ṣaḍunnatāṃ supārśvoruṃ pṛthupañcasamāyatām<BR>
01,093.014d*0953_02	aṣṭāyataśirogrīvāṃ pṛthus tāṃ samapadyata<BR>
01,093.015a	svāpīnāṃ ca sudogdhrīṃ ca suvāladhimukhāṃ śubhām<BR>
01,093.015c	upapannāṃ guṇaiḥ sarvaiḥ śīlenānuttamena ca<BR>
01,093.016a	evaṃguṇasamāyuktāṃ vasave vasunandinī<BR>
01,093.016c	darśayām āsa rājendra purā pauravanandana<BR>
01,093.017a	dyaus tadā tāṃ tu dṛṣṭvaiva gāṃ gajendrendravikrama<BR>
01,093.017b*0954_01	uvāca rājaṃs tāṃ devīṃ nṛpottama sumadhyamāṃ<BR>
01,093.017c	uvāca rājaṃs tāṃ devīṃ tasyā rūpaguṇān vadan<BR>
01,093.018a	eṣā gaur uttamā devi vāruṇer asitekṣaṇe<BR>
01,093.018c	ṛṣes tasya varārohe yasyedaṃ vanam uttamam<BR>
01,093.019a	asyāḥ kṣīraṃ piben martyaḥ svādu yo vai sumadhyame<BR>
01,093.019c	daśa varṣasahasrāṇi sa jīvet sthirayauvanaḥ<BR>
01,093.020a	etac chrutvā tu sā devī nṛpottama sumadhyamā<BR>
01,093.020c	tam uvācānavadyāṅgī bhartāraṃ dīptatejasam<BR>
01,093.021a	asti me mānuṣe loke naradevātmajā sakhī<BR>
01,093.021c	nāmnā jinavatī nāma rūpayauvanaśālinī<BR>
01,093.022a	uśīnarasya rājarṣeḥ satyasaṃdhasya dhīmataḥ<BR>
01,093.022c	duhitā prathitā loke mānuṣe rūpasaṃpadā<BR>
01,093.023a	tasyā hetor mahābhāga savatsāṃ gāṃ mamepsitām<BR>
01,093.023c	ānayasvāmaraśreṣṭha tvaritaṃ puṇyavardhana<BR>
01,093.024a	yāvad asyāḥ payaḥ pītvā sā sakhī mama mānada<BR>
01,093.024c	mānuṣeṣu bhavatv ekā jarārogavivarjitā<BR>
01,093.025a	etan mama mahābhāga kartum arhasy anindita<BR>
01,093.025c	priyaṃ priyataraṃ hy asmān nāsti me 'nyat kathaṃ cana<BR>
01,093.026a	etac chrutvā vacas tasyā devyāḥ priyacikīrṣayā<BR>
01,093.026c	pṛthvādyair bhrātṛbhiḥ sārdhaṃ dyaus tadā tāṃ jahāra gām<BR>
01,093.027a	tayā kamalapatrākṣyā niyukto dyaus tadā nṛpa<BR>
01,093.027c	ṛṣes tasya tapas tīvraṃ na śaśāka nirīkṣitum<BR>
01,093.027e	hṛtā gauḥ sā tadā tena prapātas tu na tarkitaḥ<BR>
01,093.028a	athāśramapadaṃ prāptaḥ phalāny ādāya vāruṇiḥ<BR>
01,093.028c	na cāpaśyata gāṃ tatra savatsāṃ kānanottame<BR>
01,093.029a	tataḥ sa mṛgayām āsa vane tasmiṃs tapodhanaḥ<BR>
01,093.029c	nādhyagacchac ca mṛgayaṃs tāṃ gāṃ munir udāradhīḥ<BR>
01,093.030a	jñātvā tathāpanītāṃ tāṃ vasubhir divyadarśanaḥ<BR>
01,093.030c	yayau krodhavaśaṃ sadyaḥ śaśāpa ca vasūṃs tadā<BR>
01,093.031a	yasmān me vasavo jahrur gāṃ vai dogdhrīṃ suvāladhim<BR>
01,093.031c	tasmāt sarve janiṣyanti mānuṣeṣu na saṃśayaḥ<BR>
01,093.032a	evaṃ śaśāpa bhagavān vasūṃs tān munisattamaḥ<BR>
01,093.032c	vaśaṃ kopasya saṃprāpta āpavo bharatarṣabha<BR>
01,093.033a	śaptvā ca tān mahābhāgas tapasy eva mano dadhe<BR>
01,093.033c	evaṃ sa śaptavān rājan vasūn aṣṭau tapodhanaḥ<BR>
01,093.033e	mahāprabhāvo brahmarṣir devān roṣasamanvitaḥ<BR>
01,093.033f*0955_01	evaṃ śaptās tatas tena muninā yāmunena vai<BR>
01,093.033f*0955_02	aṣṭau samastā vasavo mune roṣeṇa sattama<BR>
01,093.034a	athāśramapadaṃ prāpya taṃ sma bhūyo mahātmanaḥ<BR>
01,093.034c	śaptāḥ sma iti jānanta ṛṣiṃ tam upacakramuḥ<BR>
01,093.035a	prasādayantas tam ṛṣiṃ vasavaḥ pārthivarṣabha<BR>
01,093.035c	na lebhire ca tasmāt te prasādam ṛṣisattamāt<BR>
01,093.035d*0956_01	cakāra ca na teṣāṃ vai prasādaṃ bhagavān ṛṣiḥ<BR>
01,093.035e	āpavāt puruṣavyāghra sarvadharmaviśāradāt<BR>
01,093.036a	uvāca ca sa dharmātmā sapta yūyaṃ dharādayaḥ<BR>
01,093.036c	anu saṃvatsarāc chāpamokṣaṃ vai samavāpsyatha<BR>
01,093.037a	ayaṃ tu yatkṛte yūyaṃ mayā śaptāḥ sa vatsyati<BR>
01,093.037c	dyaus tadā mānuṣe loke dīrghakālaṃ svakarmaṇā<BR>
01,093.038a	nānṛtaṃ tac cikīrṣāmi yuṣmān kruddho yad abruvam<BR>
01,093.038b*0957_01	prajā hy anṛtavākyena hiṃsyām apy ātmanas tathā<BR>
01,093.038c	na prajāsyati cāpy eṣa mānuṣeṣu mahāmanāḥ<BR>
01,093.039a	bhaviṣyati ca dharmātmā sarvaśāstraviśāradaḥ<BR>
01,093.039c	pituḥ priyahite yuktaḥ strībhogān varjayiṣyati<BR>
01,093.039e	evam uktvā vasūn sarvāñ jagāma bhagavān ṛṣiḥ<BR>
01,093.040a	tato mām upajagmus te samastā vasavas tadā<BR>
01,093.040c	ayācanta ca māṃ rājan varaṃ sa ca mayā kṛtaḥ<BR>
01,093.040e	jātāñ jātān prakṣipāsmān svayaṃ gaṅge tvam ambhasi<BR>
01,093.041a	evaṃ teṣām ahaṃ samyak śaptānāṃ rājasattama<BR>
01,093.041c	mokṣārthaṃ mānuṣāl lokād yathāvat kṛtavaty aham<BR>
01,093.042a	ayaṃ śāpād ṛṣes tasya eka eva nṛpottama<BR>
01,093.042c	dyau rājan mānuṣe loke ciraṃ vatsyati bhārata<BR>
01,093.042d*0958_01	ayaṃ kumāraḥ putras te vivṛddhaḥ punar eṣyati<BR>
01,093.042d*0958_02	ahaṃ ca te bhaviṣyāmi āhvānopagatā nṛpa<BR>
01,093.043a	etad ākhyāya sā devī tatraivāntaradhīyata<BR>
01,093.043c	ādāya ca kumāraṃ taṃ jagāmātha yathepsitam<BR>
01,093.043d*0959_01	tasmād devavrataś caiva gaṅgādattaś ca so 'bhavat<BR>
01,093.044a	sa tu devavrato nāma gāṅgeya iti cābhavat<BR>
01,093.044c	dvināmā śaṃtanoḥ putraḥ śaṃtanor adhiko guṇaiḥ<BR>
01,093.045a	śaṃtanuś cāpi śokārto jagāma svapuraṃ tataḥ<BR>
01,093.045b*0960_01	tasya kīrtiṃ ca vṛttiṃ ca mahato nṛpasadguṇān<BR>
01,093.045c	tasyāhaṃ kīrtayiṣyāmi śaṃtanor amitān guṇān<BR>
01,093.046a	mahābhāgyaṃ ca nṛpater bhāratasya yaśasvinaḥ<BR>
01,093.046c	yasyetihāso dyutimān mahābhāratam ucyate<BR>
01,094.001	vaiśaṃpāyana uvāca<BR>
01,094.001a	sa evaṃ śaṃtanur dhīmān devarājarṣisatkṛtaḥ<BR>
01,094.001c	dharmātmā sarvalokeṣu satyavāg iti viśrutaḥ<BR>
01,094.001d*0961_01	śaṃtanoḥ kīrtayiṣyāmi sarvān eva guṇān aham<BR>
01,094.002a	damo dānaṃ kṣamā buddhir hrīr dhṛtis teja uttamam<BR>
01,094.002c	nityāny āsan mahāsattve śaṃtanau puruṣarṣabhe<BR>
01,094.003a	evaṃ sa guṇasaṃpanno dharmārthakuśalo nṛpaḥ<BR>
01,094.003c	āsīd bharatavaṃśasya goptā sādhujanasya ca<BR>
01,094.004a	kambugrīvaḥ pṛthuvyaṃso mattavāraṇavikramaḥ<BR>
01,094.004b*0962_01	anvitaḥ paripūrṇārthaiḥ sarvair nṛpatilakṣaṇaiḥ<BR>
01,094.004b*0962_02	tasya kīrtimato vṛttam avekṣya satataṃ narāḥ<BR>
01,094.004c	dharma eva paraḥ kāmād arthāc ceti vyavasthitaḥ<BR>
01,094.005a	etāny āsan mahāsattve śaṃtanau bharatarṣabha<BR>
01,094.005c	na cāsya sadṛśaḥ kaś cit kṣatriyo dharmato 'bhavat<BR>
01,094.006a	vartamānaṃ hi dharme sve sarvadharmavidāṃ varam<BR>
01,094.006c	taṃ mahīpā mahīpālaṃ rājarājye 'bhyaṣecayan<BR>
01,094.007a	vītaśokabhayābādhāḥ sukhasvapnavibodhanāḥ<BR>
01,094.007c	prati bhāratagoptāraṃ samapadyanta bhūmipāḥ<BR>
01,094.007d*0963_01	tena kīrtimatā śiṣṭāḥ śakrapratimatejasā<BR>
01,094.007d*0963_02	yajñadānatapaḥśīlāḥ samapadyanta pārthivāḥ<BR>
01,094.008a	śaṃtanupramukhair gupte loke nṛpatibhis tadā<BR>
01,094.008c	niyamāt sarvavarṇānāṃ brahmottaram avartata<BR>
01,094.009a	brahma paryacarat kṣatraṃ viśaḥ kṣatram anuvratāḥ<BR>
01,094.009c	brahmakṣatrānuraktāś ca śūdrāḥ paryacaran viśaḥ<BR>
01,094.010a	sa hāstinapure ramye kurūṇāṃ puṭabhedane<BR>
01,094.010c	vasan sāgaraparyantām anvaśād vai vasuṃdharām<BR>
01,094.011a	sa devarājasadṛśo dharmajñaḥ satyavāg ṛjuḥ<BR>
01,094.011c	dānadharmatapoyogāc chriyā paramayā yutaḥ<BR>
01,094.012a	arāgadveṣasaṃyuktaḥ somavat priyadarśanaḥ<BR>
01,094.012c	tejasā sūryasaṃkāśo vāyuvegasamo jave<BR>
01,094.012e	antakapratimaḥ kope kṣamayā pṛthivīsamaḥ<BR>
01,094.013a	vadhaḥ paśuvarāhāṇāṃ tathaiva mṛgapakṣiṇām<BR>
01,094.013c	śaṃtanau pṛthivīpāle nāvartata vṛthā nṛpa<BR>
01,094.014a	dharmabrahmottare rājye śaṃtanur vinayātmavān<BR>
01,094.014c	samaṃ śaśāsa bhūtāni kāmarāgavivarjitaḥ<BR>
01,094.014d*0964_01	cakoranetras tāmrāsyaḥ siṃharṣabhagatir yuvā<BR>
01,094.014d*0964_02	guṇair anupamair yuktaḥ samastair abhikāmikaiḥ<BR>
01,094.014d*0964_03	gambhīraḥ sattvasaṃpannaḥ pūrṇacandranibhānanaḥ<BR>
01,094.015a	devarṣipitṛyajñārtham ārabhyanta tadā kriyāḥ<BR>
01,094.015c	na cādharmeṇa keṣāṃ cit prāṇinām abhavad vadhaḥ<BR>
01,094.016a	asukhānām anāthānāṃ tiryagyoniṣu vartatām<BR>
01,094.016c	sa eva rājā bhūtānāṃ sarveṣām abhavat pitā<BR>
01,094.017a	tasmin kurupatiśreṣṭhe rājarājeśvare sati<BR>
01,094.017c	śritā vāg abhavat satyaṃ dānadharmāśritaṃ manaḥ<BR>
01,094.017d*0965_01	yajñārthaṃ paśavaḥ sṛṣṭāḥ saṃtānārthaṃ ca maithunam<BR>
01,094.018a	sa samāḥ ṣoḍaśāṣṭau ca catasro 'ṣṭau tathāparāḥ<BR>
01,094.018c	ratim aprāpnuvan strīṣu babhūva vanagocaraḥ<BR>
01,094.018d*0966_01	tapasā karṣitogreṇa japadhyānarataḥ sadā<BR>
01,094.019a	tathārūpas tathācāras tathāvṛttas tathāśrutaḥ<BR>
01,094.019c	gāṅgeyas tasya putro 'bhūn nāmnā devavrato vasuḥ<BR>
01,094.020a	sarvāstreṣu sa niṣṇātaḥ pārthiveṣv itareṣu ca<BR>
01,094.020c	mahābalo mahāsattvo mahāvīryo mahārathaḥ<BR>
01,094.021a	sa kadā cin mṛgaṃ viddhvā gaṅgām anusaran nadīm<BR>
01,094.021c	bhāgīrathīm alpajalāṃ śaṃtanur dṛṣṭavān nṛpaḥ<BR>
01,094.022a	tāṃ dṛṣṭvā cintayām āsa śaṃtanuḥ puruṣarṣabhaḥ<BR>
01,094.022c	syandate kiṃ nv iyaṃ nādya saricchreṣṭhā yathā purā<BR>
01,094.023a	tato nimittam anvicchan dadarśa sa mahāmanāḥ<BR>
01,094.023c	kumāraṃ rūpasaṃpannaṃ bṛhantaṃ cārudarśanam<BR>
01,094.024a	divyam astraṃ vikurvāṇaṃ yathā devaṃ puraṃdaram<BR>
01,094.024c	kṛtsnāṃ gaṅgāṃ samāvṛtya śarais tīkṣṇair avasthitam<BR>
01,094.025a	tāṃ śarair āvṛtāṃ dṛṣṭvā nadīṃ gaṅgāṃ tadantike<BR>
01,094.025c	abhavad vismito rājā karma dṛṣṭvātimānuṣam<BR>
01,094.026a	jātamātraṃ purā dṛṣṭaṃ taṃ putraṃ śaṃtanus tadā<BR>
01,094.026c	nopalebhe smṛtiṃ dhīmān abhijñātuṃ tam ātmajam<BR>
01,094.026d*0967_01	na smṛtiḥ śaṃtanor āsīd abhijñātuṃ svam ātmajam<BR>
01,094.027a	sa tu taṃ pitaraṃ dṛṣṭvā mohayām āsa māyayā<BR>
01,094.027c	saṃmohya tu tataḥ kṣipraṃ tatraivāntaradhīyata<BR>
01,094.028a	tad adbhutaṃ tadā dṛṣṭvā tatra rājā sa śaṃtanuḥ<BR>
01,094.028c	śaṅkamānaḥ sutaṃ gaṅgām abravīd darśayeti ha<BR>
01,094.028d*0968_01	śaṅkamānaḥ sutaṃ prāpya gaṅgā vacanam abravīt<BR>
01,094.029a	darśayām āsa taṃ gaṅgā bibhratī rūpam uttamam<BR>
01,094.029c	gṛhītvā dakṣiṇe pāṇau taṃ kumāram alaṃkṛtam<BR>
01,094.030a	alaṃkṛtām ābharaṇair arajombaradhāriṇīm<BR>
01,094.030c	dṛṣṭapūrvām api satīṃ nābhyajānāt sa śaṃtanuḥ<BR>
01,094.031	gaṅgovāca<BR>
01,094.031a	yaṃ putram aṣṭamaṃ rājaṃs tvaṃ purā mayy ajāyithāḥ<BR>
01,094.031c	sa te 'yaṃ puruṣavyāghra nayasvainaṃ gṛhāntikam<BR>
01,094.031c*0969_01	. . . . . . . . sarvāstravid anuttamaḥ<BR>
01,094.031c*0969_02	gṛhāṇemaṃ mahārāja mayā saṃvardhitaṃ sutam<BR>
01,094.031c*0969_03	ādāya puruṣavyāghra<BR>
01,094.032a	vedān adhijage sāṅgān vasiṣṭhād eva vīryavān<BR>
01,094.032b*0970_01	sa khilān sopaniṣadān sāṅgopāṅgān yathāvidhi<BR>
01,094.032c	kṛtāstraḥ parameṣvāso devarājasamo yudhi<BR>
01,094.033a	surāṇāṃ saṃmato nityam asurāṇāṃ ca bhārata<BR>
01,094.033c	uśanā veda yac chāstram ayaṃ tad veda sarvaśaḥ<BR>
01,094.034a	tathaivāṅgirasaḥ putraḥ surāsuranamaskṛtaḥ<BR>
01,094.034c	yad veda śāstraṃ tac cāpi kṛtsnam asmin pratiṣṭhitam<BR>
01,094.034e	tava putre mahābāhau sāṅgopāṅgaṃ mahātmani<BR>
01,094.035a	ṛṣiḥ parair anādhṛṣyo jāmadagnyaḥ pratāpavān<BR>
01,094.035b*0971_01	sarvaśāstrārthatattvajñaḥ smṛtimān pratibhānavān<BR>
01,094.035c	yad astraṃ veda rāmaś ca tad apy asmin pratiṣṭhitam<BR>
01,094.036a	maheṣvāsam imaṃ rājan rājadharmārthakovidam<BR>
01,094.036c	mayā dattaṃ nijaṃ putraṃ vīraṃ vīra gṛhān naya<BR>
01,094.037	vaiśaṃpāyana uvāca<BR>
01,094.037a	tayaivaṃ samanujñātaḥ putram ādāya śaṃtanuḥ<BR>
01,094.037c	bhrājamānaṃ yathādityam āyayau svapuraṃ prati<BR>
01,094.037d*0972_01	ity uktvā sā mahābhāgā tatraivāntaradhīyata<BR>
01,094.038a	pauravaḥ svapuraṃ gatvā puraṃdarapuropamam<BR>
01,094.038c	sarvakāmasamṛddhārthaṃ mene ātmānam ātmanā<BR>
01,094.038e	pauraveṣu tataḥ putraṃ yauvarājye 'bhyaṣecayat<BR>
01,094.038e*0973_01	. . . . . . . . rājyārtham abhayapradam<BR>
01,094.038e*0973_02	guṇavantaṃ mahātmānaṃ<BR>
01,094.039a	pauravāñ śaṃtanoḥ putraḥ pitaraṃ ca mahāyaśāḥ<BR>
01,094.039c	rāṣṭraṃ ca rañjayām āsa vṛttena bharatarṣabha<BR>
01,094.039d*0974_01	tathāvṛttasamācāras tathādharmas tathāśrutaḥ<BR>
01,094.039d*0974_02	putro devavrato nāma śaṃtanor adhiko guṇaiḥ<BR>
01,094.039d*0974_03	sarvāstreṣv abhyanujñātaḥ pārthiveṣv itareṣu ca<BR>
01,094.039d*0974_04	guṇair viśiṣṭo bahubhiḥ putro devavrato 'bhavat<BR>
01,094.040a	sa tathā saha putreṇa ramamāṇo mahīpatiḥ<BR>
01,094.040c	vartayām āsa varṣāṇi catvāry amitavikramaḥ<BR>
01,094.041a	sa kadā cid vanaṃ yāto yamunām abhito nadīm<BR>
01,094.041c	mahīpatir anirdeśyam ājighrad gandham uttamam<BR>
01,094.042a	tasya prabhavam anvicchan vicacāra samantataḥ<BR>
01,094.042c	sa dadarśa tadā kanyāṃ dāśānāṃ devarūpiṇīm<BR>
01,094.043a	tām apṛcchat sa dṛṣṭvaiva kanyām asitalocanām<BR>
01,094.043c	kasya tvam asi kā cāsi kiṃ ca bhīru cikīrṣasi<BR>
01,094.044a	sābravīd dāśakanyāsmi dharmārthaṃ vāhaye tarīm<BR>
01,094.044c	pitur niyogād bhadraṃ te dāśarājño mahātmanaḥ<BR>
01,094.045a	rūpamādhuryagandhais tāṃ saṃyuktāṃ devarūpiṇīm<BR>
01,094.045c	samīkṣya rājā dāśeyīṃ kāmayām āsa śaṃtanuḥ<BR>
01,094.046a	sa gatvā pitaraṃ tasyā varayām āsa tāṃ tadā<BR>
01,094.046c	paryapṛcchat tatas tasyāḥ pitaraṃ cātmakāraṇāt<BR>
01,094.046d*0975_01	icchāmi dāśadattāṃ me sutāṃ bhāryām aninditām<BR>
01,094.047a	sa ca taṃ pratyuvācedaṃ dāśarājo mahīpatim<BR>
01,094.047c	jātamātraiva me deyā varāya varavarṇinī<BR>
01,094.047e	hṛdi kāmas tu me kaś cit taṃ nibodha janeśvara<BR>
01,094.048a	yadīmāṃ dharmapatnīṃ tvaṃ mattaḥ prārthayase 'nagha<BR>
01,094.048c	satyavāg asi satyena samayaṃ kuru me tataḥ<BR>
01,094.049a	samayena pradadyāṃ te kanyām aham imāṃ nṛpa<BR>
01,094.049c	na hi me tvatsamaḥ kaś cid varo jātu bhaviṣyati<BR>
01,094.050	śaṃtanur uvāca<BR>
01,094.050a	śrutvā tava varaṃ dāśa vyavasyeyam ahaṃ na vā<BR>
01,094.050c	dātavyaṃ cet pradāsyāmi na tv adeyaṃ kathaṃ cana<BR>
01,094.051	dāśa uvāca<BR>
01,094.051a	asyāṃ jāyeta yaḥ putraḥ sa rājā pṛthivīpatiḥ<BR>
01,094.051c	tvad ūrdhvam abhiṣektavyo nānyaḥ kaś cana pārthiva<BR>
01,094.052	vaiśaṃpāyana uvāca<BR>
01,094.052a	nākāmayata taṃ dātuṃ varaṃ dāśāya śaṃtanuḥ<BR>
01,094.052c	śarīrajena tīvreṇa dahyamāno 'pi bhārata<BR>
01,094.053a	sa cintayann eva tadā dāśakanyāṃ mahīpatiḥ<BR>
01,094.053c	pratyayād dhāstinapuraṃ śokopahatacetanaḥ<BR>
01,094.054a	tataḥ kadā cic chocantaṃ śaṃtanuṃ dhyānam āsthitam<BR>
01,094.054c	putro devavrato 'bhyetya pitaraṃ vākyam abravīt<BR>
01,094.055a	sarvato bhavataḥ kṣemaṃ vidheyāḥ sarvapārthivāḥ<BR>
01,094.055b*0976_01	sa kasmād rājaśārdūla śocaṃs tu paridahyase<BR>
01,094.055c	tat kimartham ihābhīkṣṇaṃ pariśocasi duḥkhitaḥ<BR>
01,094.055e	dhyāyann iva ca kiṃ rājan nābhibhāṣasi kiṃ cana<BR>
01,094.055f*0977_01	na cāśvena viniryāsi vivarṇo hariṇaḥ kṛśaḥ<BR>
01,094.055f*0977_02	vyādhim icchāmi te jñātuṃ pratikuryāṃ hi tatra vai<BR>
01,094.055f*0978=00	vaiśaṃpāyanaḥ<BR>
01,094.055f*0978_01	sa taṃ kāmam avācyaṃ vai dāśakanyāṃ pratīdṛśam<BR>
01,094.055f*0978_02	vivṛtaṃ nāśakat tasmai pitā putrāya śaṃsitum<BR>
01,094.056a	evam uktaḥ sa putreṇa śaṃtanuḥ pratyabhāṣata<BR>
01,094.056c	asaṃśayaṃ dhyānaparaṃ yathā māttha tathāsmy uta<BR>
01,094.057a	apatyaṃ nas tvam evaikaḥ kule mahati bhārata<BR>
01,094.057b*0979_01	śastranityaś ca satataṃ pauruṣe dhury avasthitaḥ<BR>
01,094.057c	anityatā ca martyānām ataḥ śocāmi putraka<BR>
01,094.058a	kathaṃ cit tava gāṅgeya vipattau nāsti naḥ kulam<BR>
01,094.058c	asaṃśayaṃ tvam evaikaḥ śatād api varaḥ sutaḥ<BR>
01,094.059a	na cāpy ahaṃ vṛthā bhūyo dārān kartum ihotsahe<BR>
01,094.059c	saṃtānasyāvināśāya kāmaye bhadram astu te<BR>
01,094.059e	anapatyataikaputratvam ity āhur dharmavādinaḥ<BR>
01,094.059f*0980_01	cakṣur ekaṃ ca putraṃ ca asti nāsti ca bhārata<BR>
01,094.059f*0980_02	cakṣurnāśe tanor nāśaḥ putranāśe kulakṣayaḥ<BR>
01,094.060a	agnihotraṃ trayo vedā yajñāś ca sahadakṣiṇāḥ<BR>
01,094.060c	sarvāṇy etāny apatyasya kalāṃ nārhanti ṣoḍaśīm<BR>
01,094.061a	evam eva manuṣyeṣu syāc ca sarvaprajāsv api<BR>
01,094.061c	yad apatyaṃ mahāprājña tatra me nāsti saṃśayaḥ<BR>
01,094.061d*0981_01	apatyenānṛṇo loke pitṝṇāṃ nāsti saṃśayaḥ<BR>
01,094.061e	eṣā trayī purāṇānām uttamānāṃ ca śāśvatī<BR>
01,094.061f*0982_01	apatyaṃ karma vidyā ca trīṇi jyotīṃṣi bhārata<BR>
01,094.061f*0982_02	yad idaṃ kāraṇaṃ tāta sarvam ākhyātam añjasā<BR>
01,094.062a	tvaṃ ca śūraḥ sadāmarṣī śastranityaś ca bhārata<BR>
01,094.062c	nānyatra śastrāt tasmāt te nidhanaṃ vidyate 'nagha<BR>
01,094.063a	so 'smi saṃśayam āpannas tvayi śānte kathaṃ bhavet<BR>
01,094.063c	iti te kāraṇaṃ tāta duḥkhasyoktam aśeṣataḥ<BR>
01,094.064a	tatas tat kāraṇaṃ jñātvā kṛtsnaṃ caivam aśeṣataḥ<BR>
01,094.064c	devavrato mahābuddhiḥ prayayāv anucintayan<BR>
01,094.064d@054=0008	sūtaḥ<BR>
01,094.064d@054=0014	vaiśaṃpāyanaḥ<BR>
01,094.064d@054_0001	apatyaphalasaṃyuktam etac chrutvā pitur vacaḥ<BR>
01,094.064d@054_0002	sūtaṃ bhūyo 'pi saṃtapta āhvayām āsa vai pituḥ<BR>
01,094.064d@054_0003	sūtas tu kurumukhyasya upayātas tadājñayā<BR>
01,094.064d@054_0004	tam uvāca mahāprājño bhīṣmo vai sārathiṃ pituḥ<BR>
01,094.064d@054_0005	tvaṃ sārathe pitur mahyaṃ sakhāsi rathadhūrgataḥ<BR>
01,094.064d@054_0006	abhijānāsi yadi vai kasyāṃ bhāvo nṛpasya tu<BR>
01,094.064d@054_0007	etad ācakṣva me pṛṣṭaḥ kariṣye na tadanyathā<BR>
01,094.064d@054_0008	dāśakanyā naraśreṣṭha tatra bhāvaḥ pitur gataḥ<BR>
01,094.064d@054_0009	vṛtaḥ sa naradevena tadā vacanam abravīt<BR>
01,094.064d@054_0010	yo 'syāṃ pumān bhaved garbhaḥ sa rājā tvadanantaram<BR>
01,094.064d@054_0011	nākāmayata taṃ dātuṃ pitā tava varaṃ tadā<BR>
01,094.064d@054_0012	sa cāpi niścayas tasya na ca dadyām ato 'nyathā<BR>
01,094.064d@054_0013	evaṃ te kathitaṃ vīra kuruṣva yad anantaram<BR>
01,094.064d@054_0014	tataḥ sa pitur ājñāya mataṃ samyag avekṣya ca<BR>
01,094.064d@054_0015	jñātvā vimanasaṃ putraḥ prayayau yamunāṃ prati<BR>
01,094.065a	abhyagacchat tadaivāśu vṛddhāmātyaṃ pitur hitam<BR>
01,094.065c	tam apṛcchat tadābhyetya pitus tac chokakāraṇam<BR>
01,094.066a	tasmai sa kurumukhyāya yathāvat paripṛcchate<BR>
01,094.066c	varaṃ śaśaṃsa kanyāṃ tām uddiśya bharatarṣabha<BR>
01,094.067a	tato devavrato vṛddhaiḥ kṣatriyaiḥ sahitas tadā<BR>
01,094.067c	abhigamya dāśarājānaṃ kanyāṃ vavre pituḥ svayam<BR>
01,094.068a	taṃ dāśaḥ pratijagrāha vidhivat pratipūjya ca<BR>
01,094.068c	abravīc cainam āsīnaṃ rājasaṃsadi bhārata<BR>
01,094.068d*0983=00	uccaiḥśravāḥ<BR>
01,094.068d*0983_01	rājyaśulkā pradātavyā kanyeyaṃ yācatāṃ vara<BR>
01,094.068d*0983_02	apatyaṃ yad bhaved asyāḥ sa rājāstu pituḥ param<BR>
01,094.069a	tvam eva nāthaḥ paryāptaḥ śaṃtanoḥ puruṣarṣabha<BR>
01,094.069c	putraḥ putravatāṃ śreṣṭhaḥ kiṃ nu vakṣyāmi te vacaḥ<BR>
01,094.069d*0984_01	kumārikāyāḥ śulkena kiṃ cid vakṣyāmi bhārata<BR>
01,094.070a	ko hi saṃbandhakaṃ ślāghyam īpsitaṃ yaunam īdṛśam<BR>
01,094.070c	atikrāman na tapyeta sākṣād api śatakratuḥ<BR>
01,094.071a	apatyaṃ caitad āryasya yo yuṣmākaṃ samo guṇaiḥ<BR>
01,094.071c	yasya śukrāt satyavatī prādurbhūtā yaśasvinī<BR>
01,094.072a	tena me bahuśas tāta pitā te parikīrtitaḥ<BR>
01,094.072c	arhaḥ satyavatīṃ voḍhuṃ sarvarājasu bhārata<BR>
01,094.073a	asito hy api devarṣiḥ pratyākhyātaḥ purā mayā<BR>
01,094.073c	satyavatyā bhṛśaṃ hy arthī sa āsīd ṛṣisattamaḥ<BR>
01,094.074a	kanyāpitṛtvāt kiṃ cit tu vakṣyāmi bharatarṣabha<BR>
01,094.074c	balavat sapatnatām atra doṣaṃ paśyāmi kevalam<BR>
01,094.074d*0985_01	bhūyāṃsaṃ tvayi paśyāmi taṃ doṣam aparājita<BR>
01,094.075a	yasya hi tvaṃ sapatnaḥ syā gandharvasyāsurasya vā<BR>
01,094.075c	na sa jātu sukhaṃ jīvet tvayi kruddhe paraṃtapa<BR>
01,094.076a	etāvān atra doṣo hi nānyaḥ kaś cana pārthiva<BR>
01,094.076c	etaj jānīhi bhadraṃ te dānādāne paraṃtapa<BR>
01,094.077a	evam uktas tu gāṅgeyas tadyuktaṃ pratyabhāṣata<BR>
01,094.077c	śṛṇvatāṃ bhūmipālānāṃ pitur arthāya bhārata<BR>
01,094.078a	idaṃ me matam ādatsva satyaṃ satyavatāṃ vara<BR>
01,094.078c	naiva jāto na vājāta īdṛśaṃ vaktum utsahet<BR>
01,094.079a	evam etat kariṣyāmi yathā tvam anubhāṣase<BR>
01,094.079c	yo 'syāṃ janiṣyate putraḥ sa no rājā bhaviṣyati<BR>
01,094.080a	ity uktaḥ punar evātha taṃ dāśaḥ pratyabhāṣata<BR>
01,094.080c	cikīrṣur duṣkaraṃ karma rājyārthe bharatarṣabha<BR>
01,094.081a	tvam eva nāthaḥ paryāptaḥ śaṃtanor amitadyuteḥ<BR>
01,094.081c	kanyāyāś caiva dharmātman prabhur dānāya ceśvaraḥ<BR>
01,094.082a	idaṃ tu vacanaṃ saumya kāryaṃ caiva nibodha me<BR>
01,094.082c	kaumārikāṇāṃ śīlena vakṣyāmy aham ariṃdama<BR>
01,094.083a	yat tvayā satyavatyarthe satyadharmaparāyaṇa<BR>
01,094.083c	rājamadhye pratijñātam anurūpaṃ tavaiva tat<BR>
01,094.084a	nānyathā tan mahābāho saṃśayo 'tra na kaś cana<BR>
01,094.084b*0986_01	nāsti tasyānyathā bhāvas tvatto ripunibarhaṇaḥ<BR>
01,094.084b*0986_02	vidyate puruṣavyāghra tvayi satyaṃ mahāvrata<BR>
01,094.084c	tavāpatyaṃ bhaved yat tu tatra naḥ saṃśayo mahān<BR>
01,094.085a	tasya tan matam ājñāya satyadharmaparāyaṇaḥ<BR>
01,094.085c	pratyajānāt tadā rājan pituḥ priyacikīrṣayā<BR>
01,094.086	devavrata uvāca<BR>
01,094.086a	dāśarāja nibodhedaṃ vacanaṃ me nṛpottama<BR>
01,094.086b*0987_01	ṛṣayo vātha vā devā bhūtāny antarhitāni ca<BR>
01,094.086b*0987_02	yāni tānīha śṛṇvantu nāsti vaktāsya matsamaḥ<BR>
01,094.086b*0987_03	idaṃ vacanam ādhatsva satyena mama jalpataḥ<BR>
01,094.086c	śṛṇvatāṃ bhūmipālānāṃ yad bravīmi pituḥ kṛte<BR>
01,094.087a	rājyaṃ tāvat pūrvam eva mayā tyaktaṃ narādhipa<BR>
01,094.087c	apatyahetor api ca karomy eṣa viniścayam<BR>
01,094.088a	adya prabhṛti me dāśa brahmacaryaṃ bhaviṣyati<BR>
01,094.088c	aputrasyāpi me lokā bhaviṣyanty akṣayā divi<BR>
01,094.088d*0988_01	na hi janmaprabhṛty uktaṃ mayā kiṃ cid ihānṛtam<BR>
01,094.088d*0988_02	yāvat prāṇā dhriyante vai mama dehaṃ samāśritāḥ<BR>
01,094.088d*0988_03	tāvan na janayiṣyāmi pitre kanyāṃ prayaccha me<BR>
01,094.088d*0988_04	parityajāmy ahaṃ rājyaṃ maithunaṃ cāpi sarvaśaḥ<BR>
01,094.088d*0988_05	ūrdhvaretā bhaviṣyāmi dāśa satyaṃ bravīmi te<BR>
01,094.089	vaiśaṃpāyana uvāca<BR>
01,094.089a	tasya tad vacanaṃ śrutvā saṃprahṛṣṭatanūruhaḥ<BR>
01,094.089c	dadānīty eva taṃ dāśo dharmātmā pratyabhāṣata<BR>
01,094.090a	tato 'ntarikṣe 'psaraso devāḥ sarṣigaṇās tathā<BR>
01,094.090b*0989_01	taṃ dṛṣṭvā duṣkaraṃ karma praśaśaṃsuś ca pārthivāḥ<BR>
01,094.090c	abhyavarṣanta kusumair bhīṣmo 'yam iti cābruvan<BR>
01,094.091a	tataḥ sa pitur arthāya tām uvāca yaśasvinīm<BR>
01,094.091c	adhiroha rathaṃ mātar gacchāvaḥ svagṛhān iti<BR>
01,094.092a	evam uktvā tu bhīṣmas tāṃ ratham āropya bhāminīm<BR>
01,094.092c	āgamya hāstinapuraṃ śaṃtanoḥ saṃnyavedayat<BR>
01,094.093a	tasya tad duṣkaraṃ karma praśaśaṃsur narādhipāḥ<BR>
01,094.093c	sametāś ca pṛthak caiva bhīṣmo 'yam iti cābruvan<BR>
01,094.094a	tad dṛṣṭvā duṣkaraṃ karma kṛtaṃ bhīṣmeṇa śaṃtanuḥ<BR>
01,094.094b*0990_01	babhūva duḥkhito rājā cirarātrāya bhārata<BR>
01,094.094b*0990_02	sa tena karmaṇā sūnoḥ prītas tasmai varaṃ dadau<BR>
01,094.094c	svacchandamaraṇaṃ tasmai dadau tuṣṭaḥ pitā svayam<BR>
01,094.094d*0991_01	na te prabhavitā mṛtyur yāvad icchasi jīvitum<BR>
01,094.094d*0992_01	tvatto hy anujñāṃ saṃprāpya mṛtyuḥ prabhavitānagha<BR>
01,094.094d*0993_01	svena kāmena kartāsi nākāmas tvaṃ kathaṃ cana<BR>
01,095.001	vaiśaṃpāyana uvāca<BR>
01,095.001*0994_01	cedirājasutāṃ jñātvā dāśarājena poṣitām<BR>
01,095.001*0994_02	vivāhaṃ kārayām āsa śāstradṛṣṭena karmaṇā<BR>
01,095.001a	tato vivāhe nirvṛtte sa rājā śaṃtanur nṛpaḥ<BR>
01,095.001c	tāṃ kanyāṃ rūpasaṃpannāṃ svagṛhe saṃnyaveśayat<BR>
01,095.002a	tataḥ śāṃtanavo dhīmān satyavatyām ajāyata<BR>
01,095.002c	vīraś citrāṅgado nāma vīryeṇa manujān ati<BR>
01,095.003a	athāparaṃ maheṣvāsaṃ satyavatyāṃ punaḥ prabhuḥ<BR>
01,095.003c	vicitravīryaṃ rājānaṃ janayām āsa vīryavān<BR>
01,095.004a	aprāptavati tasmiṃś ca yauvanaṃ bharatarṣabha<BR>
01,095.004c	sa rājā śaṃtanur dhīmān kāladharmam upeyivān<BR>
01,095.005a	svargate śaṃtanau bhīṣmaś citrāṅgadam ariṃdamam<BR>
01,095.005c	sthāpayām āsa vai rājye satyavatyā mate sthitaḥ<BR>
01,095.006a	sa tu citrāṅgadaḥ śauryāt sarvāṃś cikṣepa pārthivān<BR>
01,095.006c	manuṣyaṃ na hi mene sa kaṃ cit sadṛśam ātmanaḥ<BR>
01,095.007a	taṃ kṣipantaṃ surāṃś caiva manuṣyān asurāṃs tathā<BR>
01,095.007c	gandharvarājo balavāṃs tulyanāmābhyayāt tadā<BR>
01,095.007d*0995_01	tvaṃ vai sadṛśanāmāsi yuddhaṃ dehi nṛpātmaja<BR>
01,095.007d*0995_02	nāma vānyat pragṛhṇīṣva yadi yuddhaṃ na dāsyasi<BR>
01,095.007d*0995_03	tvayāhaṃ yuddham icchāmi tvatsakāśāt tu nāmataḥ<BR>
01,095.007d*0995_04	āgato 'smi vṛthābhāṣyo na gacchen nāmato mayā<BR>
01,095.007d*0995_05	ity uktvā garjamānau tau hiraṇyātīram āśritau<BR>
01,095.007e	tenāsya sumahad yuddhaṃ kurukṣetre babhūva ha<BR>
01,095.008a	tayor balavatos tatra gandharvakurumukhyayoḥ<BR>
01,095.008c	nadyās tīre hiraṇvatyāḥ samās tisro 'bhavad raṇaḥ<BR>
01,095.009a	tasmin vimarde tumule śastravṛṣṭisamākule<BR>
01,095.009c	māyādhiko 'vadhīd vīraṃ gandharvaḥ kurusattamam<BR>
01,095.010a	citrāṅgadaṃ kuruśreṣṭhaṃ vicitraśarakārmukam<BR>
01,095.010c	antāya kṛtvā gandharvo divam ācakrame tataḥ<BR>
01,095.011a	tasmin nṛpatiśārdūle nihate bhūrivarcasi<BR>
01,095.011c	bhīṣmaḥ śāṃtanavo rājan pretakāryāṇy akārayat<BR>
01,095.012a	vicitravīryaṃ ca tadā bālam aprāptayauvanam<BR>
01,095.012c	kururājye mahābāhur abhyaṣiñcad anantaram<BR>
01,095.013a	vicitravīryas tu tadā bhīṣmasya vacane sthitaḥ<BR>
01,095.013c	anvaśāsan mahārāja pitṛpaitāmahaṃ padam<BR>
01,095.014a	sa dharmaśāstrakuśalo bhīṣmaṃ śāṃtanavaṃ nṛpaḥ<BR>
01,095.014c	pūjayām āsa dharmeṇa sa cainaṃ pratyapālayat<BR>
01,096.001	vaiśaṃpāyana uvāca<BR>
01,096.001a	hate citrāṅgade bhīṣmo bāle bhrātari cānagha<BR>
01,096.001c	pālayām āsa tad rājyaṃ satyavatyā mate sthitaḥ<BR>
01,096.001d*0996_01	tathā vicitravīryaṃ tu vartamānaṃ sukhe 'tule<BR>
01,096.002a	saṃprāptayauvanaṃ paśyan bhrātaraṃ dhīmatāṃ varam<BR>
01,096.002c	bhīṣmo vicitravīryasya vivāhāyākaron matim<BR>
01,096.003a	atha kāśipater bhīṣmaḥ kanyās tisro 'psaraḥsamāḥ<BR>
01,096.003c	śuśrāva sahitā rājan vṛṇvatīr vai svayaṃ varam<BR>
01,096.004a	tataḥ sa rathināṃ śreṣṭho rathenaikena varmabhṛt<BR>
01,096.004c	jagāmānumate mātuḥ purīṃ vārāṇasīṃ prati<BR>
01,096.005a	tatra rājñaḥ samuditān sarvataḥ samupāgatān<BR>
01,096.005c	dadarśa kanyās tāś caiva bhīṣmaḥ śaṃtanunandanaḥ<BR>
01,096.005d*0997_01	tāsāṃ kāmena saṃmattāḥ sahitāḥ kāśikosalāḥ<BR>
01,096.005d*0997_02	vaṅgāḥ puṇḍrāḥ kaliṅgāś ca te jagmus tāṃ purīṃ prati<BR>
01,096.006a	kīrtyamāneṣu rājñāṃ tu nāmasv atha sahasraśaḥ<BR>
01,096.006b*0998=09	vaiśaṃpāyanaḥ<BR>
01,096.006b*0998_01	ekākinaṃ tadā bhīṣmaṃ vṛddhaṃ śāṃtanunandanam<BR>
01,096.006b*0998_02	sodvegā iva taṃ dṛṣṭvā kanyāḥ paramaśobhanāḥ<BR>
01,096.006b*0998_03	apākrāmanta tāḥ sarvā vṛddha ity eva cintayā<BR>
01,096.006b*0998_04	vṛddhaḥ paramadharmātmā valīpalitadhāraṇaḥ<BR>
01,096.006b*0998_05	kiṃkāraṇam ihāyāto nirlajjo bharatarṣabhaḥ<BR>
01,096.006b*0998_06	mithyāpratijño lokeṣu kiṃ vadiṣyati bhārata<BR>
01,096.006b*0998_07	brahmacārīti bhīṣmo hi vṛthaiva prathito bhuvi<BR>
01,096.006b*0998_08	ity evaṃ prabruvantas te hasanti sma nṛpādhamāḥ<BR>
01,096.006b*0998_09	kṣatriyāṇāṃ vacaḥ śrutvā bhīṣmaś cukrodha bhārata<BR>
01,096.006c	bhīṣmaḥ svayaṃ tadā rājan varayām āsa tāḥ prabhuḥ<BR>
01,096.007a	uvāca ca mahīpālān rājañ jaladaniḥsvanaḥ<BR>
01,096.007c	ratham āropya tāḥ kanyā bhīṣmaḥ praharatāṃ varaḥ<BR>
01,096.008a	āhūya dānaṃ kanyānāṃ guṇavadbhyaḥ smṛtaṃ budhaiḥ<BR>
01,096.008c	alaṃkṛtya yathāśakti pradāya ca dhanāny api<BR>
01,096.009a	prayacchanty apare kanyāṃ mithunena gavām api<BR>
01,096.009c	vittena kathitenānye balenānye 'numānya ca<BR>
01,096.010a	pramattām upayānty anye svayam anye ca vindate<BR>
01,096.010b*0999_01	ārṣaṃ vidhiṃ puraskṛtya dārān vindanti cāpare<BR>
01,096.010c	aṣṭamaṃ tam atho vitta vivāhaṃ kavibhiḥ smṛtam<BR>
01,096.011a	svayaṃvaraṃ tu rājanyāḥ praśaṃsanty upayānti ca<BR>
01,096.011c	pramathya tu hṛtām āhur jyāyasīṃ dharmavādinaḥ<BR>
01,096.012a	tā imāḥ pṛthivīpālā jihīrṣāmi balād itaḥ<BR>
01,096.012c	te yatadhvaṃ paraṃ śaktyā vijayāyetarāya vā<BR>
01,096.012e	sthito 'haṃ pṛthivīpālā yuddhāya kṛtaniścayaḥ<BR>
01,096.013a	evam uktvā mahīpālān kāśirājaṃ ca vīryavān<BR>
01,096.013c	sarvāḥ kanyāḥ sa kauravyo ratham āropayat svakam<BR>
01,096.013e	āmantrya ca sa tān prāyāc chīghraṃ kanyāḥ pragṛhya tāḥ<BR>
01,096.014a	tatas te pārthivāḥ sarve samutpetur amarṣitāḥ<BR>
01,096.014c	saṃspṛśantaḥ svakān bāhūn daśanto daśanacchadān<BR>
01,096.015a	teṣām ābharaṇāny āśu tvaritānāṃ vimuñcatām<BR>
01,096.015c	āmuñcatāṃ ca varmāṇi saṃbhramaḥ sumahān abhūt<BR>
01,096.016a	tārāṇām iva saṃpāto babhūva janamejaya<BR>
01,096.016c	bhūṣaṇānāṃ ca śubhrāṇāṃ kavacānāṃ ca sarvaśaḥ<BR>
01,096.017a	savarmabhir bhūṣaṇais te drāg bhrājadbhir itas tataḥ<BR>
01,096.017c	sakrodhāmarṣajihmabhrūsakaṣāyadṛśas tathā<BR>
01,096.018a	sūtopakḷptān rucirān sadaśvodyatadhūrgatān<BR>
01,096.018c	rathān āsthāya te vīrāḥ sarvapraharaṇānvitāḥ<BR>
01,096.018e	prayāntam ekaṃ kauravyam anusasrur udāyudhāḥ<BR>
01,096.019a	tataḥ samabhavad yuddhaṃ teṣāṃ tasya ca bhārata<BR>
01,096.019c	ekasya ca bahūnāṃ ca tumulaṃ lomaharṣaṇam<BR>
01,096.020a	te tv iṣūn daśasāhasrāṃs tasmai yugapad ākṣipan<BR>
01,096.020c	aprāptāṃś caiva tān āśu bhīṣmaḥ sarvāṃs tadācchinat<BR>
01,096.020d*1000_01	ācchinac charavarṣeṇa mahatā lomavāhinā<BR>
01,096.021a	tatas te pārthivāḥ sarve sarvataḥ parivārayan<BR>
01,096.021c	vavarṣuḥ śaravarṣeṇa varṣeṇevādrim ambudāḥ<BR>
01,096.022a	sa tad bāṇamayaṃ varṣaṃ śarair āvārya sarvataḥ<BR>
01,096.022c	tataḥ sarvān mahīpālān pratyavidhyat tribhis tribhiḥ<BR>
01,096.022d*1001_01	ekaikas tu tato bhīṣmaṃ rājan vivyādha pañcabhiḥ<BR>
01,096.022d*1001_02	sa ca tān prativivyādha dvābhyāṃ dvābhyāṃ parākramī<BR>
01,096.022d*1001_03	tad yuddham āsīt tumulaṃ ghoraṃ devāsuropamam<BR>
01,096.022d*1001_04	asyatāṃ lokavīrāṇāṃ śaraśaktisamākulam<BR>
01,096.022d*1001_05	sa dhanūṃṣi dhvajāgrāṇi varmāṇi ca śirāṃsi ca<BR>
01,096.022d*1001_06	ciccheda samare bhīṣmaḥ śataśo 'tha sahasraśaḥ<BR>
01,096.023a	tasyāti puruṣān anyāṃl lāghavaṃ rathacāriṇaḥ<BR>
01,096.023c	rakṣaṇaṃ cātmanaḥ saṃkhye śatravo 'py abhyapūjayan<BR>
01,096.023d*1002_01	akṣataḥ kṣapayitvānyān asaṃkhyeyaparākramaḥ<BR>
01,096.023d*1002_02	ānināya sa kāśyasya sutāḥ sāgaragāsutaḥ<BR>
01,096.024a	tān vinirjitya tu raṇe sarvaśastraviśāradaḥ<BR>
01,096.024c	kanyābhiḥ sahitaḥ prāyād bhārato bhāratān prati<BR>
01,096.025a	tatas taṃ pṛṣṭhato rājañ śālvarājo mahārathaḥ<BR>
01,096.025c	abhyāhanad ameyātmā bhīṣmaṃ śāṃtanavaṃ raṇe<BR>
01,096.026a	vāraṇaṃ jaghane nighnan dantābhyām aparo yathā<BR>
01,096.026c	vāśitām anusaṃprāpto yūthapo balināṃ varaḥ<BR>
01,096.027a	strīkāma tiṣṭha tiṣṭheti bhīṣmam āha sa pārthivaḥ<BR>
01,096.027c	śālvarājo mahābāhur amarṣeṇābhicoditaḥ<BR>
01,096.028a	tataḥ sa puruṣavyāghro bhīṣmaḥ parabalārdanaḥ<BR>
01,096.028b*1003_01	sālvarājaṃ susaṃkraddho nyavartata paraṃtapaḥ<BR>
01,096.028c	tadvākyākulitaḥ krodhād vidhūmo 'gnir iva jvalan<BR>
01,096.028d*1004_01	vitateṣu dhanuṣpāṇir vikuñcitalalāṭabhṛt<BR>
01,096.028d*1005_01	dahan yathā kṛṣṇagatiḥ kakṣaṃ vāteritaḥ prabhuḥ<BR>
01,096.029a	kṣatradharmaṃ samāsthāya vyapetabhayasaṃbhramaḥ<BR>
01,096.029c	nivartayām āsa rathaṃ śālvaṃ prati mahārathaḥ<BR>
01,096.030a	nivartamānaṃ taṃ dṛṣṭvā rājānaḥ sarva eva te<BR>
01,096.030c	prekṣakāḥ samapadyanta bhīṣmaśālvasamāgame<BR>
01,096.031a	tau vṛṣāv iva nardantau balinau vāśitāntare<BR>
01,096.031c	anyonyam abhivartetāṃ balavikramaśālinau<BR>
01,096.031d*1006_01	tataḥ kruddhaḥ śāṃtanavo dṛṣṭvā taṃ nṛpam āgatam<BR>
01,096.031d*1006_02	sālveśvaraṃ sa rājānaṃ hayān kruddho 'bhyacodayat<BR>
01,096.031d*1006_03	saṃspṛśaṃś ca dhanuḥśreṣṭhaṃ sajyaṃ kṛtvā nararṣabhaḥ<BR>
01,096.031d*1006_04	samavasthāya durdharṣaḥ saśaraḥ saśarāsanaḥ<BR>
01,096.031d*1006_05	abhyadravat sālvapatiṃ yuddhāya kurupuṃgavaḥ<BR>
01,096.031d*1006_06	kavacī baddhanistriṃśas talabaddhaḥ pratāpavān<BR>
01,096.031d*1006_07	tiṣṭha tiṣṭheti rājānaṃ sālvaṃ śāṃtanavo 'bravīt<BR>
01,096.031d*1006_08	kanyārthaṃ vai tataḥ sālvaṃ prāvartata mahābalaḥ<BR>
01,096.031d*1006_09	tatas tu yuddham abhavat tadā rājan svayaṃvare<BR>
01,096.031d*1006_10	bhīṣmasya caiva rājarṣeḥ sālvasyāpi tathaiva ca<BR>
01,096.031d*1007_01	āyodha naṃ mahāghoram indralekhāriṇor iva<BR>
01,096.031d*1007_02	bhīrūṇāṃ bhītijanakaṃ śūrāṇāṃ harṣavardhanam<BR>
01,096.031d*1007_03	surāṇāṃ vismayakaraṃ duṣṭānāṃ prītivardhanam<BR>
01,096.031d*1007_04	adṛṣṭam aśrutaṃ kaiś cit sarvalokabhayaṃkaram<BR>
01,096.032a	tato bhīṣmaṃ śāṃtanavaṃ śaraiḥ śatasahasraśaḥ<BR>
01,096.032c	śālvarājo naraśreṣṭhaḥ samavākirad āśugaiḥ<BR>
01,096.032d*1008_01	vivyādha ca tadā bhīṣmaṃ vāmapārśve stanāntare<BR>
01,096.032d*1008_02	tvaramāṇas tvarākāle kṣatriyarṣabhasattamaḥ<BR>
01,096.033a	pūrvam abhyarditaṃ dṛṣṭvā bhīṣmaṃ śālvena te nṛpāḥ<BR>
01,096.033c	vismitāḥ samapadyanta sādhu sādhv iti cābruvan<BR>
01,096.034a	lāghavaṃ tasya te dṛṣṭvā saṃyuge sarvapārthivāḥ<BR>
01,096.034c	apūjayanta saṃhṛṣṭā vāgbhiḥ śālvaṃ narādhipāḥ<BR>
01,096.035a	kṣatriyāṇāṃ tadā vācaḥ śrutvā parapuraṃjayaḥ<BR>
01,096.035c	kruddhaḥ śāṃtanavo bhīṣmas tiṣṭha tiṣṭhety abhāṣata<BR>
01,096.036a	sārathiṃ cābravīt kruddho yāhi yatraiṣa pārthivaḥ<BR>
01,096.036c	yāvad enaṃ nihanmy adya bhujaṃgam iva pakṣirāṭ<BR>
01,096.036d*1009_01	tadvacaḥ sārathiḥ śrutvā yatra śālvas tato yayau<BR>
01,096.036d*1010_01	na bhetavyaṃ tvayā sūta tasmāt sālvanṛpātmajāt<BR>
01,096.036d*1010_02	paśyatas te vadhiṣyāmi sālveśaṃ paśya me balam<BR>
01,096.036d*1010_03	patet tvayi śaraḥ kaś cin nāhaṃ sālvasya śaṃtanuḥ<BR>
01,096.037a	tato 'straṃ vāruṇaṃ samyag yojayām āsa kauravaḥ<BR>
01,096.037c	tenāśvāṃś caturo 'mṛdnāc chālvarājño narādhipa<BR>
01,096.038a	astrair astrāṇi saṃvārya śālvarājñaḥ sa kauravaḥ<BR>
01,096.038c	bhīṣmo nṛpatiśārdūla nyavadhīt tasya sārathim<BR>
01,096.038d*1011_01	ardhacandreṇa bāṇena dhanuś ciccheda jahnujaḥ<BR>
01,096.038e	astreṇa cāpy athaikena nyavadhīt turagottamān<BR>
01,096.038f*1012_01	sālvas tu viratho rājan hatāśvo hatasārathiḥ<BR>
01,096.038f*1012_02	nikṣipya ca dhanuḥ śrīmān bhūmau tiṣṭhad avāṅmukhaḥ<BR>
01,096.039a	kanyāhetor naraśreṣṭha bhīṣmaḥ śāṃtanavas tadā<BR>
01,096.039c	jitvā visarjayām āsa jīvantaṃ nṛpasattamam<BR>
01,096.039e	tataḥ śālvaḥ svanagaraṃ prayayau bharatarṣabha<BR>
01,096.039f*1013_01	svarājyam anvaśāc caiva dharmeṇa nṛpatis tadā<BR>
01,096.040a	rājāno ye ca tatrāsan svayaṃvaradidṛkṣavaḥ<BR>
01,096.040c	svāny eva te 'pi rāṣṭrāṇi jagmuḥ parapuraṃjaya<BR>
01,096.040d*1014_01	te vanāni ca ramyāṇi śailāṃś ca saritas tathā<BR>
01,096.040d*1014_02	atikramya ca rājānaḥ svaṃ svaṃ rājyaṃ pracakramuḥ<BR>
01,096.040d*1014_03	bhīṣmaḥ svayaṃvare kanyā vijitya kurusattamaḥ<BR>
01,096.041a	evaṃ vijitya tāḥ kanyā bhīṣmaḥ praharatāṃ varaḥ<BR>
01,096.041b*1015_01	nihatyājau nṛpān kāṃś cit kaś cid vidrāvya sainikān<BR>
01,096.041b*1015_02	yaśaḥ kīrtiṃ balaṃ dhairyaṃ nṛpāṇām apahṛtya ca<BR>
01,096.041c	prayayau hāstinapuraṃ yatra rājā sa kauravaḥ<BR>
01,096.041c*1016_01	. . . . . . . . bhīṣmaḥ śāṃtanavas tadā<BR>
01,096.041c*1016_02	atikramya ca rājānaḥ svaṃ svaṃ rājyaṃ pracakramuḥ<BR>
01,096.041c*1016_03	kurukṣetraṃ puṇyatamaṃ<BR>
01,096.041d*1017_01	vicitravīryo dharmātmā praśāsti vasudhām imām<BR>
01,096.041d*1017_02	yathā pitāsya kauravyaḥ śaṃtanur nṛpasattamaḥ<BR>
01,096.042a	so 'cireṇaiva kālena atyakrāman narādhipa<BR>
01,096.042c	vanāni saritaś caiva śailāṃś ca vividhadrumān<BR>
01,096.043a	akṣataḥ kṣapayitvārīn saṃkhye 'saṃkhyeyavikramaḥ<BR>
01,096.043c	ānayām āsa kāśyasya sutāḥ sāgaragāsutaḥ<BR>
01,096.044a	snuṣā iva sa dharmātmā bhaginya iva cānujāḥ<BR>
01,096.044c	yathā duhitaraś caiva pratigṛhya yayau kurūn<BR>
01,096.044d*1018_01	āninye sa mahābāhur bhrātuḥ priyacikīrṣayā<BR>
01,096.045a	tāḥ sarvā guṇasaṃpannā bhrātā bhrātre yavīyase<BR>
01,096.045c	bhīṣmo vicitravīryāya pradadau vikramāhṛtāḥ<BR>
01,096.046a	satāṃ dharmeṇa dharmajñaḥ kṛtvā karmātimānuṣam<BR>
01,096.046c	bhrātur vicitravīryasya vivāhāyopacakrame<BR>
01,096.046e	satyavatyā saha mithaḥ kṛtvā niścayam ātmavān<BR>
01,096.047a	vivāhaṃ kārayiṣyantaṃ bhīṣmaṃ kāśipateḥ sutā<BR>
01,096.047c	jyeṣṭhā tāsām idaṃ vākyam abravīd dha satī tadā<BR>
01,096.048a	mayā saubhapatiḥ pūrvaṃ manasābhivṛtaḥ patiḥ<BR>
01,096.048c	tena cāsmi vṛtā pūrvam eṣa kāmaś ca me pituḥ<BR>
01,096.049a	mayā varayitavyo 'bhūc chālvas tasmin svayaṃvare<BR>
01,096.049c	etad vijñāya dharmajña tatas tvaṃ dharmam ācara<BR>
01,096.050a	evam uktas tayā bhīṣmaḥ kanyayā viprasaṃsadi<BR>
01,096.050c	cintām abhyagamad vīro yuktāṃ tasyaiva karmaṇaḥ<BR>
01,096.050d*1019_01	anyāsaktā tv iyaṃ kanyā jyeṣṭhā kṣātre mayā jitā<BR>
01,096.050d*1019_02	vācā dattā manodattā kṛtamaṅgalavācanā<BR>
01,096.050d*1019_03	nirdiṣṭā tu parasyaiva sā tyājyā paracintanī<BR>
01,096.050d*1019_04	ity uktvā cānumānyaiva bhrātaraṃ svavaśānugam<BR>
01,096.051a	sa viniścitya dharmajño brāhmaṇair vedapāragaiḥ<BR>
01,096.051c	anujajñe tadā jyeṣṭām ambāṃ kāśipateḥ sutām<BR>
01,096.052a	ambikāmbālike bhārye prādād bhrātre yavīyase<BR>
01,096.052c	bhīṣmo vicitravīryāya vidhidṛṣṭena karmaṇā<BR>
01,096.053a	tayoḥ pāṇiṃ gṛhītvā sa rūpayauvanadarpitaḥ<BR>
01,096.053c	vicitravīryo dharmātmā kāmātmā samapadyata<BR>
01,096.053e@055=0003	vicitravīryaḥ<BR>
01,096.053e@055=0005	bhīṣmaḥ<BR>
01,096.053e@055=0014	vaiśaṃpāyanaḥ<BR>
01,096.053e@055=0061	ambā<BR>
01,096.053e@055=0066	vaiśaṃpāyanaḥ<BR>
01,096.053e@055=0072	ambā<BR>
01,096.053e@055=0082	yajñasenaḥ<BR>
01,096.053e@055=0090	vaiśaṃpāyanaḥ<BR>
01,096.053e@055=0094	ambā<BR>
01,096.053e@055=0098	vaiśaṃpāyanaḥ<BR>
01,096.053e@055=0123	vaiśaṃpāyanaḥ<BR>
01,096.053e@055_0001	nainām aicchat kathaṃ cana<BR>
01,096.053e@055_0002	ambām anyasya kīrtyantīm abravīc cārudarśanām<BR>
01,096.053e@055_0003	pratyakṣaphala evaiṣa kāmo 'sādhur nirarthakaḥ<BR>
01,096.053e@055_0004	paratantropabhoge mām ārya nāyoktum arhasi<BR>
01,096.053e@055_0005	pratiṣṭhitaḥ śaṃtanor vai tāta yasya tvam anvayaḥ<BR>
01,096.053e@055_0006	akāmavṛtto dharmātman sādhu manye mataṃ tava<BR>
01,096.053e@055_0007	ity uktvāmbāṃ samālokya vidhivad vākyam abravīt<BR>
01,096.053e@055_0008	visṛṣṭā hy asi gaccha tvaṃ yathākāmam anindite<BR>
01,096.053e@055_0009	nāniyojye samartho 'haṃ niyoktuṃ bhrātaraṃ priyam<BR>
01,096.053e@055_0010	anyabhāvagatāṃ cāpi ko nārīṃ vāsayed gṛhe<BR>
01,096.053e@055_0011	atas tvāṃ na niyokṣyāmi anyakāmāsi gamyatām<BR>
01,096.053e@055_0012	aham apy ūrdhvaretā vai nivṛtto dārakarmaṇi<BR>
01,096.053e@055_0013	na saṃbandhas tad āvābhyāṃ bhavitā vai kathaṃ cana<BR>
01,096.053e@055_0014	ity uktā sā gatā tatra sakhībhiḥ parivāritā<BR>
01,096.053e@055_0015	nirdiṣṭā hi śanai rājan sālvarājapuraṃ prati<BR>
01,096.053e@055_0016	athāmbā sālvam āgamya sābravīn manasā vṛtā<BR>
01,096.053e@055_0017	purā nirdiṣṭabhāvā tvām āgatāsmi varānana<BR>
01,096.053e@055_0018	devavrataṃ samutsṛjya sānujaṃ bharatarṣabham<BR>
01,096.053e@055_0019	pratigṛhṇīṣva bhadraṃ te vidhivan māṃ samudyatām<BR>
01,096.053e@055_0020	tayaivam uktaḥ sālvo 'pi prahasann idam abravīt<BR>
01,096.053e@055_0021	nirjitāsīha bhīṣmeṇa māṃ vinirjitya rājasu<BR>
01,096.053e@055_0022	anyena nirjitāṃ bhadre visṛṣṭāṃ tena cālayāt<BR>
01,096.053e@055_0023	na gṛhṇāmi varārohe tatra caiva tu gamyatām<BR>
01,096.053e@055_0024	ity uktā sā samāgamya bhīṣmaṃ punar athābravīt<BR>
01,096.053e@055_0025	ambābravīt tato bhīṣmaṃ tvayāhaṃ sahasā hṛtā<BR>
01,096.053e@055_0026	kṣatradharmam avekṣasva tvaṃ bhartā mama dharmataḥ<BR>
01,096.053e@055_0027	yāṃ yaḥ svayaṃvare kanyāṃ nirjayec chauryasaṃpadā<BR>
01,096.053e@055_0028	rājñaḥ sarvān vinirjitya sa tām udvāhayed dhruvam<BR>
01,096.053e@055_0029	atas tvam eva bhartā me tvayāhaṃ nirjitā yataḥ<BR>
01,096.053e@055_0030	tasmād vahasva māṃ bhīṣma nirjitāṃ saṃsadi tvayā<BR>
01,096.053e@055_0031	ūrdhvaretā hy aham iti pratyuvāca punaḥ punaḥ<BR>
01,096.053e@055_0032	bhīṣmaṃ sā cābravīd ambā yathājaiṣīs tathā kuru<BR>
01,096.053e@055_0033	evam anvagamad bhīṣmaṃ ṣaṭ samāḥ puṣkarekṣaṇā<BR>
01,096.053e@055_0034	ūrdhvaretās tv ahaṃ bhadre vivāhavimukho 'bhavam<BR>
01,096.053e@055_0035	tam eva sālvaṃ gaccha tvaṃ yaḥ purā manasā vṛtaḥ<BR>
01,096.053e@055_0036	anyasaktaṃ kimarthaṃ tvam ātmānam avadaḥ purā<BR>
01,096.053e@055_0037	anyasaktāṃ vadhūṃ kanyāṃ vāsayet svagṛhe na hi<BR>
01,096.053e@055_0038	nāham udvāhayiṣye tvāṃ mama bhrātre yavīyase<BR>
01,096.053e@055_0039	vicitravīryāya śubhe yatheṣṭaṃ gamyatām iti<BR>
01,096.053e@055_0040	bhūyaḥ sālvaṃ samabhyetya rājan gṛhṇīṣva mām iti<BR>
01,096.053e@055_0041	nāhaṃ gṛhṇāmy anyajitām iti sālvanirākṛtā<BR>
01,096.053e@055_0042	ūrdhvaretās tv aham iti bhīṣmeṇa ca nirākṛtā<BR>
01,096.053e@055_0043	ambā bhīṣmaṃ punaḥ sālvaṃ bhīṣmaṃ sālvaṃ punaḥ punaḥ<BR>
01,096.053e@055_0044	gamanāgamanenaivam anaiṣīt ṣaṭ samā nṛpa<BR>
01,096.053e@055_0045	aśrubhir bhūmim ukṣantī śocantī sā manasvinī<BR>
01,096.053e@055_0046	pīnonnatakucadvandvā viśālajaghanekṣaṇā<BR>
01,096.053e@055_0047	śroṇībharālasagamā rākācandranibhānanā<BR>
01,096.053e@055_0048	varṣatkādambinīmūrdhni sphurantī cañcaleva sā<BR>
01,096.053e@055_0049	sā tato dvādaśa samā bāhudāmabhito nadīm<BR>
01,096.053e@055_0050	pārśve himavato ramye tapo ghoraṃ samādade<BR>
01,096.053e@055_0051	saṃkṣiptakaraṇā tatra tapa āsthāya suvratā<BR>
01,096.053e@055_0052	pādāṅguṣṭhena sātiṣṭhad akampanta tataḥ surāḥ<BR>
01,096.053e@055_0053	tasyās tat tu tapo dṛṣṭvā surāṇāṃ kṣobhakārakam<BR>
01,096.053e@055_0054	vismitaś caiva hṛṣṭaś ca tasyānugrahabuddhimān<BR>
01,096.053e@055_0055	anantaseno bhagavān kumāro varadaḥ prabhuḥ<BR>
01,096.053e@055_0056	mānayan rājaputrīṃ tāṃ dadau tasyai śubhāṃ srajam<BR>
01,096.053e@055_0057	eṣā puṣkariṇī divyā yathāvat samupasthitā<BR>
01,096.053e@055_0058	ambe tvacchokaśamanī mālā bhuvi bhaviṣyati<BR>
01,096.053e@055_0059	etāṃ caiva mayā dattāṃ mālāṃ yo dhārayiṣyati<BR>
01,096.053e@055_0060	so 'sya bhīṣmasya nidhane kāraṇaṃ vai bhaviṣyati<BR>
01,096.053e@055_0061	anyapūrveti māṃ sālvo nābhinandati bāliśaḥ<BR>
01,096.053e@055_0062	sāhaṃ dharmāc ca kāmāc ca vihīnā śokadhāriṇī<BR>
01,096.053e@055_0063	apatiḥ kṣatriyān sarvān ākrandāmi samantataḥ<BR>
01,096.053e@055_0064	iyaṃ vaḥ kṣatriyā mālā yā bhīṣmaṃ nihaniṣyati<BR>
01,096.053e@055_0065	ahaṃ ca bhāryā tasya syāṃ yo bhīṣmaṃ ghātayiṣyati<BR>
01,096.053e@055_0066	tasyāś caṅkramyamāṇāyāḥ samāḥ pañca gatāḥ parāḥ<BR>
01,096.053e@055_0067	nābhavac charaṇaṃ kaś cit kṣatriyo bhīṣmajād bhayāt<BR>
01,096.053e@055_0068	agacchat somakaṃ sāmbā pāñcāleṣu yaśasvinam<BR>
01,096.053e@055_0069	satyasaṃdhaṃ maheṣvāsaṃ satyadharmaparāyaṇam<BR>
01,096.053e@055_0070	sā sabhādvāram āgamya pāñcālair abhirakṣitam<BR>
01,096.053e@055_0071	pāñcālarājam ākrandat pragṛhya subhujā bhujau<BR>
01,096.053e@055_0072	bhīṣmeṇa hanyamānāṃ māṃ majjantīm iva ca hrade<BR>
01,096.053e@055_0073	yajñasenābhidhāveha pāṇim ālambya ceśvara<BR>
01,096.053e@055_0074	tena me sarvadharmāś ca ratibhogāś ca kevalāḥ<BR>
01,096.053e@055_0075	ubhau ca lokau kīrtiś ca samūlau saphalau hṛtau<BR>
01,096.053e@055_0076	krośanty evaṃ na vindāmi rājanyaṃ śaraṇaṃ kva cit<BR>
01,096.053e@055_0077	kiṃ nu niḥkṣatriyo loko yatrānātho 'vasīdati<BR>
01,096.053e@055_0078	samāgamya tu rājāno mayoktā rājasattamāḥ<BR>
01,096.053e@055_0079	ikṣvākūṇāṃ tu ye vṛddhāḥ pāñcālānāṃ ca ye varāḥ<BR>
01,096.053e@055_0080	tvatprasādād vivāhe 'smin mā dharmo mā parājayet<BR>
01,096.053e@055_0081	prasīda yajñaseneha gatir me bhava somaka<BR>
01,096.053e@055_0082	jānāmi tvāṃ bodhayāmi rājaputri viśeṣataḥ<BR>
01,096.053e@055_0083	yathāśakti yathādharmaṃ balaṃ saṃdhārayāmy aham<BR>
01,096.053e@055_0084	anyasmāt pārthivād yat te bhayaṃ syāt pārthivātmaje<BR>
01,096.053e@055_0085	tasyāpanayane hetuṃ saṃvidhātum ahaṃ prabhuḥ<BR>
01,096.053e@055_0086	na hi śāṃtanavasyāhaṃ mahāstrasya prahāriṇaḥ<BR>
01,096.053e@055_0087	īśvaraḥ kṣatriyāṇāṃ hi balaṃ dharmo 'nuvartate<BR>
01,096.053e@055_0088	sā sādhu vraja kalyāṇi na māṃ bhīṣmo dahed balāt<BR>
01,096.053e@055_0089	na hi bhīṣmād ahaṃ dharmaṃ śakto dātuṃ kathaṃ cana<BR>
01,096.053e@055_0090	ity uktā srajam āsajya dvāri rājño vyapādravat<BR>
01,096.053e@055_0091	vyudastāṃ sarvalokeṣu tapasā saṃśitavratām<BR>
01,096.053e@055_0092	tām anvagacchad drupadaḥ sāntvaṃ jalpan punaḥ punaḥ<BR>
01,096.053e@055_0093	srajaṃ gṛhāṇa kalyāṇi na no vairaṃ prasañjaya<BR>
01,096.053e@055_0094	evam eva tvayā kāryam iti sma pratikāṅkṣate<BR>
01,096.053e@055_0095	na tu tasyānyathā bhāvo daivam etad amānuṣam<BR>
01,096.053e@055_0096	yaś caināṃ srajam ādāya svayaṃ vai pratimokṣate<BR>
01,096.053e@055_0097	sa bhīṣmaṃ samare hantā mama dharmapraṇāśanam<BR>
01,096.053e@055_0098	tāṃ srajaṃ drupado rājā kaṃ cit kālaṃ rarakṣa saḥ<BR>
01,096.053e@055_0099	tato visrambham āsthāya tūṣṇīm etām upaikṣata<BR>
01,096.053e@055_0100	tāṃ śikhaṇḍiny abadhnāt tu bālā pitur avajñayā<BR>
01,096.053e@055_0101	tāṃ pitā tv atyajac chīghraṃ trasto bhīṣmasya kilbiṣāt<BR>
01,096.053e@055_0102	iṣīkaṃ brāhmaṇaṃ bhītā sābhyagacchat tapasvinam<BR>
01,096.053e@055_0103	gaṅgādvāri tapasyantaṃ tuṣṭihetos tapasvinī<BR>
01,096.053e@055_0104	upacārābhituṣṭas tām abravīd ṛṣisattamaḥ<BR>
01,096.053e@055_0105	gaṅgādvāre vibhajanaṃ bhavitā nacirād iva<BR>
01,096.053e@055_0106	tatra gandharvarājānaṃ tumburuṃ priyadarśanam<BR>
01,096.053e@055_0107	ārādhayitum īhasva samyak paricarasva tam<BR>
01,096.053e@055_0108	aham apy atra sācivyaṃ kartāsmi tava śobhane<BR>
01,096.053e@055_0109	taṃ tadācara bhadraṃ te sa te śreyo vidhāsyati<BR>
01,096.053e@055_0110	tato vibhajanaṃ tatra gandharvāṇām avartata<BR>
01,096.053e@055_0111	tatra dvāv avaśiṣyetāṃ gandharvāv amitaujasau<BR>
01,096.053e@055_0112	tayor ekaḥ samīkṣyaināṃ strībubhūṣur uvāca ha<BR>
01,096.053e@055_0113	idaṃ gṛhṇīṣva puṃliṅgaṃ vṛṇe strīliṅgam eva te<BR>
01,096.053e@055_0114	niyamaṃ cakratus tatra strī pumāṃś caiva tāv ubhau<BR>
01,096.053e@055_0115	tataḥ pumān samabhavac chikhaṇḍī paravīrahā<BR>
01,096.053e@055_0116	strī bhūtvā hy apacakrāma sa gandharvo mudānvitaḥ<BR>
01,096.053e@055_0117	labdhvā tu mahatīṃ prītiṃ yājñasenir mahāyaśāḥ<BR>
01,096.053e@055_0118	tato budbudakaṃ gatvā punar astrāṇi so 'karot<BR>
01,096.053e@055_0119	tatra cāstrāṇi divyāni kṛtvā sa sumahādyutiḥ<BR>
01,096.053e@055_0120	svadeśam abhisaṃpede pāñcālaṃ kurunandana<BR>
01,096.053e@055_0121	so 'bhivādya pituḥ pādau maheṣvāsaḥ kṛtāñjaliḥ<BR>
01,096.053e@055_0122	uvāca bhavatā bhīṣmān na bhetavyaṃ kathaṃ cana<BR>
01,096.053e@055_0123	ambāyāṃ nirgatāyāṃ tu bhīṣmaḥ śāṃtanavas tadā<BR>
01,096.053e@055_0124	nyāyena kārayām āsa rājño vaivāhikīṃ kriyām<BR>
01,096.053e@055_0125	ambikāmbālike caiva pariṇīyāgnisaṃnidhau<BR>
01,096.054a	te cāpi bṛhatī śyāme nīlakuñcitamūrdhaje<BR>
01,096.054c	raktatuṅganakhopete pīnaśroṇipayodhare<BR>
01,096.055a	ātmanaḥ pratirūpo 'sau labdhaḥ patir iti sthite<BR>
01,096.055c	vicitravīryaṃ kalyāṇaṃ pūjayām āsatus tu te<BR>
01,096.055d*1020_01	anyonyaṃ prītisakte ca ekabhāvāv iva sthite<BR>
01,096.056a	sa cāśvirūpasadṛśo devasattvaparākramaḥ<BR>
01,096.056c	sarvāsām eva nārīṇāṃ cittapramathano 'bhavat<BR>
01,096.057a	tābhyāṃ saha samāḥ sapta viharan pṛthivīpatiḥ<BR>
01,096.057c	vicitravīryas taruṇo yakṣmāṇaṃ samapadyata<BR>
01,096.058a	suhṛdāṃ yatamānānām āptaiḥ saha cikitsakaiḥ<BR>
01,096.058c	jagāmāstam ivādityaḥ kauravyo yamasādanam<BR>
01,096.058d*1021_01	dharmātmā sa tu gāṅgeyaś cintāśokaparāyaṇaḥ<BR>
01,096.059a	pretakāryāṇi sarvāṇi tasya samyag akārayat<BR>
01,096.059c	rājño vicitravīryasya satyavatyā mate sthitaḥ<BR>
01,096.059e	ṛtvigbhiḥ sahito bhīṣmaḥ sarvaiś ca kurupuṃgavaiḥ<BR>
01,097.001	vaiśaṃpāyana uvāca<BR>
01,097.001a	tataḥ satyavatī dīnā kṛpaṇā putragṛddhinī<BR>
01,097.001c	putrasya kṛtvā kāryāṇi snuṣābhyāṃ saha bhārata<BR>
01,097.001d*1022_01	samāśvāsya snuṣe te ca bhīṣmaṃ dharmabhṛtāṃ varam<BR>
01,097.001d*1023_01	mātā satyavatī bhīṣmam uvāca vadatāṃ varam<BR>
01,097.002a	dharmaṃ ca pitṛvaṃśaṃ ca mātṛvaṃśaṃ ca māninī<BR>
01,097.002c	prasamīkṣya mahābhāgā gāṅgeyaṃ vākyam abravīt<BR>
01,097.002d*1024_01	duḥkhārditā tu śokena majjantīva ca sāgare<BR>
01,097.003a	śaṃtanor dharmanityasya kauravyasya yaśasvinaḥ<BR>
01,097.003c	tvayi piṇḍaś ca kīrtiś ca saṃtānaṃ ca pratiṣṭhitam<BR>
01,097.003d*1025_01	bhrātā vicitravīryas te bhūtānām antam eyivān<BR>
01,097.004a	yathā karma śubhaṃ kṛtvā svargopagamanaṃ dhruvam<BR>
01,097.004c	yathā cāyur dhruvaṃ satye tvayi dharmas tathā dhruvaḥ<BR>
01,097.005a	vettha dharmāṃś ca dharmajña samāsenetareṇa ca<BR>
01,097.005c	vividhās tvaṃ śrutīr vettha vettha vedāṃś ca sarvaśaḥ<BR>
01,097.006a	vyavasthānaṃ ca te dharme kulācāraṃ ca lakṣaye<BR>
01,097.006c	pratipattiṃ ca kṛcchreṣu śukrāṅgirasayor iva<BR>
01,097.007a	tasmāt subhṛśam āśvasya tvayi dharmabhṛtāṃ vara<BR>
01,097.007c	kārye tvāṃ viniyokṣyāmi tac chrutvā kartum arhasi<BR>
01,097.008a	mama putras tava bhrātā vīryavān supriyaś ca te<BR>
01,097.008c	bāla eva gataḥ svargam aputraḥ puruṣarṣabha<BR>
01,097.009a	ime mahiṣyau bhrātus te kāśirājasute śubhe<BR>
01,097.009c	rūpayauvanasaṃpanne putrakāme ca bhārata<BR>
01,097.009d*1026_01	dharmyam etat paraṃ jñātvā<BR>
01,097.010a	tayor utpādayāpatyaṃ saṃtānāya kulasya naḥ<BR>
01,097.010a*1027_01	. . . . . . . . saṃtānakulavardhanam<BR>
01,097.010c	manniyogān mahābhāga dharmaṃ kartum ihārhasi<BR>
01,097.011a	rājye caivābhiṣicyasva bhāratān anuśādhi ca<BR>
01,097.011c	dārāṃś ca kuru dharmeṇa mā nimajjīḥ pitāmahān<BR>
01,097.011d*1028_01	agnihotraṃ trayo vedāḥ saṃtānam api cākṣayam<BR>
01,097.011d*1028_02	eṣā trayī tu saṃproktā svargamokṣaphalapradā<BR>
01,097.012a	tathocyamāno mātrā ca suhṛdbhiś ca paraṃtapaḥ<BR>
01,097.012c	pratyuvāca sa dharmātmā dharmyam evottaraṃ vacaḥ<BR>
01,097.013a	asaṃśayaṃ paro dharmas tvayā mātar udāhṛtaḥ<BR>
01,097.013c	tvam apatyaṃ prati ca me pratijñāṃ vettha vai parām<BR>
01,097.013d*1029_01	rājyārthe nābhiṣicyeyaṃ nopeyāṃ jātu maithunam<BR>
01,097.013d*1029_02	bhavatyā matam ājñāya kṛtam etad vrataṃ mayā<BR>
01,097.014a	jānāsi ca yathāvṛttaṃ śulkahetos tvadantare<BR>
01,097.014c	sa satyavati satyaṃ te pratijānāmy ahaṃ punaḥ<BR>
01,097.015a	parityajeyaṃ trailokyaṃ rājyaṃ deveṣu vā punaḥ<BR>
01,097.015c	yad vāpy adhikam etābhyāṃ na tu satyaṃ kathaṃ cana<BR>
01,097.016a	tyajec ca pṛthivī gandham āpaś ca rasam ātmanaḥ<BR>
01,097.016c	jyotis tathā tyajed rūpaṃ vāyuḥ sparśaguṇaṃ tyajet<BR>
01,097.017a	prabhāṃ samutsṛjed arko dhūmaketus tathoṣṇatām<BR>
01,097.017c	tyajec chabdaṃ tathākāśaḥ somaḥ śītāṃśutāṃ tyajet<BR>
01,097.018a	vikramaṃ vṛtrahā jahyād dharmaṃ jahyāc ca dharmarāṭ<BR>
01,097.018c	na tv ahaṃ satyam utsraṣṭuṃ vyavaseyaṃ kathaṃ cana<BR>
01,097.018d*1030_01	tan na jātv anyathā kāryaṃ lokānām api saṃkṣaye<BR>
01,097.018d*1030_02	amaratvasya vā hetos trailokyasadanasya vā<BR>
01,097.019a	evam uktā tu putreṇa bhūridraviṇatejasā<BR>
01,097.019c	mātā satyavatī bhīṣmam uvāca tadanantaram<BR>
01,097.020a	jānāmi te sthitiṃ satye parāṃ satyaparākrama<BR>
01,097.020c	icchan sṛjethās trīṃl lokān anyāṃs tvaṃ svena tejasā<BR>
01,097.021a	jānāmi caiva satyaṃ tan madarthaṃ yad abhāṣathāḥ<BR>
01,097.021c	āpaddharmam avekṣasva vaha paitāmahīṃ dhuram<BR>
01,097.022a	yathā te kulatantuś ca dharmaś ca na parābhavet<BR>
01,097.022c	suhṛdaś ca prahṛṣyeraṃs tathā kuru paraṃtapa<BR>
01,097.022d*1031_01	ātmanaś ca hitaṃ tāta priyaṃ ca mama bhārata<BR>
01,097.023a	lālapyamānāṃ tām evaṃ kṛpaṇāṃ putragṛddhinīm<BR>
01,097.023c	dharmād apetaṃ bruvatīṃ bhīṣmo bhūyo 'bravīd idam<BR>
01,097.024a	rājñi dharmān avekṣasva mā naḥ sarvān vyanīnaśaḥ<BR>
01,097.024c	satyāc cyutiḥ kṣatriyasya na dharmeṣu praśasyate<BR>
01,097.025a	śaṃtanor api saṃtānaṃ yathā syād akṣayaṃ bhuvi<BR>
01,097.025c	tat te dharmaṃ pravakṣyāmi kṣātraṃ rājñi sanātanam<BR>
01,097.026a	śrutvā taṃ pratipadyethāḥ prājñaiḥ saha purohitaiḥ<BR>
01,097.026c	āpaddharmārthakuśalair lokatantram avekṣya ca<BR>
01,098.001	bhīṣma uvāca<BR>
01,098.001a	jāmadagnyena rāmeṇa pitur vadham amṛṣyatā<BR>
01,098.001b*1032_01	rājā paraśuhastena<BR>
01,098.001c	kruddhena ca mahābhāge haihayādhipatir hataḥ<BR>
01,098.001c*1033_01	. . . . . . . . hehayasya mahātmanaḥ<BR>
01,098.001e	śatāni daśa bāhūnāṃ nikṛttāny arjunasya vai<BR>
01,098.002a	punaś ca dhanur ādāya mahāstrāṇi pramuñcatā<BR>
01,098.002c	nirdagdhaṃ kṣatram asakṛd rathena jayatā mahīm<BR>
01,098.003a	evam uccāvacair astrair bhārgaveṇa mahātmanā<BR>
01,098.003c	triḥsaptakṛtvaḥ pṛthivī kṛtā niḥkṣatriyā purā<BR>
01,098.003d*1034_01	evaṃ niḥkṣatriye loke kṛte tena maharṣiṇā<BR>
01,098.004a	tataḥ saṃbhūya sarvābhiḥ kṣatriyābhiḥ samantataḥ<BR>
01,098.004c	utpāditāny apatyāni brāhmaṇair niyatātmabhiḥ<BR>
01,098.005a	pāṇigrāhasya tanaya iti vedeṣu niścitam<BR>
01,098.005c	dharmaṃ manasi saṃsthāpya brāhmaṇāṃs tāḥ samabhyayuḥ<BR>
01,098.005e	loke 'py ācarito dṛṣṭaḥ kṣatriyāṇāṃ punarbhavaḥ<BR>
01,098.005f*1035_01	tataḥ punaḥ samuditaṃ kṣatraṃ samabhavat tadā<BR>
01,098.005f*1035_02	imaṃ caivātra vakṣye 'ham itihāsaṃ purātanam<BR>
01,098.006a	athotathya iti khyāta āsīd dhīmān ṛṣiḥ purā<BR>
01,098.006c	mamatā nāma tasyāsīd bhāryā paramasaṃmatā<BR>
01,098.007a	utathyasya yavīyāṃs tu purodhās tridivaukasām<BR>
01,098.007c	bṛhaspatir bṛhattejā mamatāṃ so 'nvapadyata<BR>
01,098.008a	uvāca mamatā taṃ tu devaraṃ vadatāṃ varam<BR>
01,098.008c	antarvatnī ahaṃ bhrātrā jyeṣṭhenāramyatām iti<BR>
01,098.009a	ayaṃ ca me mahābhāga kukṣāv eva bṛhaspate<BR>
01,098.009c	autathyo vedam atraiva ṣaḍaṅgaṃ pratyadhīyata<BR>
01,098.010a	amogharetās tvaṃ cāpi nūnaṃ bhavitum arhasi<BR>
01,098.010c	tasmād evaṃgate 'dya tvam upāramitum arhasi<BR>
01,098.011a	evam uktas tayā samyag bṛhattejā bṛhaspatiḥ<BR>
01,098.011c	kāmātmānaṃ tadātmānaṃ na śaśāka niyacchitum<BR>
01,098.012a	saṃbabhūva tataḥ kāmī tayā sārdham akāmayā<BR>
01,098.012c	utsṛjantaṃ tu taṃ retaḥ sa garbhastho 'bhyabhāṣata<BR>
01,098.013a	bhos tāta kanyasa vade dvayor nāsty atra saṃbhavaḥ<BR>
01,098.013c	amoghaśukraś ca bhavān pūrvaṃ cāham ihāgataḥ<BR>
01,098.013d*1036_01	amogharetāś ca bhavān na pīḍāṃ kartum arhati<BR>
01,098.013d*1036_02	aśrutvaiva tu tad vākyaṃ garbhasthasya bṛhaspatiḥ<BR>
01,098.013d*1036_03	jagāma maithunāyaiva mamatāṃ cārulocanām<BR>
01,098.013d*1036_04	śukrotsargaṃ tato buddhvā tasyā garbhagato muniḥ<BR>
01,098.013d*1036_05	padbhyām ārodhayan mārgaṃ śukrasya ca bṛhaspateḥ<BR>
01,098.013d*1036_06	sthānam aprāptam atha tac chukraṃ pratihataṃ tadā<BR>
01,098.013d*1036_07	papāta sahasā bhūmau tataḥ kruddho bṛhaspatiḥ<BR>
01,098.014a	śaśāpa taṃ tataḥ kruddha evam ukto bṛhaspatiḥ<BR>
01,098.014c	utathyaputraṃ garbhasthaṃ nirbhartsya bhagavān ṛṣiḥ<BR>
01,098.015a	yasmāt tvam īdṛśe kāle sarvabhūtepsite sati<BR>
01,098.015c	evam āttha vacas tasmāt tamo dīrghaṃ pravekṣyasi<BR>
01,098.016a	sa vai dīrghatamā nāma śāpād ṛṣir ajāyata<BR>
01,098.016c	bṛhaspater bṛhatkīrter bṛhaspatir ivaujasā<BR>
01,098.016d*1037_01	jātyandho vedavit prājñaḥ patnīṃ lebhe svavidyayā<BR>
01,098.016d*1037_02	taruṇīṃ rūpasaṃpannāṃ pradveṣīṃ nāma brāhmaṇīm<BR>
01,098.017a	sa putrāñ janayām āsa gautamādīn mahāyaśāḥ<BR>
01,098.017c	ṛṣer utathyasya tadā saṃtānakulavṛddhaye<BR>
01,098.017d*1038_01	dharmātmā ca mahātmā ca vedavedāṅgapāragaḥ<BR>
01,098.017d*1038_02	godharmaṃ saurabheyāc ca so 'dhītya nikhilaṃ muniḥ<BR>
01,098.017d*1038_03	prāvartata tathā kartuṃ śraddhāvāṃs tam aśaṅkayā<BR>
01,098.017d*1038_04	tato vitathamaryādaṃ taṃ dṛṣṭvā munisattamāḥ<BR>
01,098.017d*1038_05	kruddhā mohābhibhūtās te sarve tatrāśramaukasaḥ<BR>
01,098.017d*1038_06	aho 'yaṃ bhinnamaryādo nāśrame vastum arhati<BR>
01,098.017d*1038_07	tasmād enaṃ vayaṃ sarve pāpātmānaṃ tyajāmahe<BR>
01,098.017d*1038_08	ity anyonyaṃ samābhāṣya te dīrghatamasaṃ munim<BR>
01,098.017d@056=0003	patnī<BR>
01,098.017d@056=0006	bhīṣmaḥ<BR>
01,098.017d@056=0009	patnī<BR>
01,098.017d@056=0011	dīrghatamāḥ<BR>
01,098.017d@056=0018	bhīṣmaḥ<BR>
01,098.017d@056_0001	putralābhāc ca sā patnī na tutoṣa patiṃ tadā<BR>
01,098.017d@056_0002	pradviṣantīṃ patir bhāryāṃ kiṃ māṃ dveṣṭīti cābravīt<BR>
01,098.017d@056_0003	patir bhāryānubharaṇād bhartā ceti prakīrtyate<BR>
01,098.017d@056_0004	ahaṃ tvāṃ bharaṇaṃ kṛtvā jātyandhaṃ sasutā sadā<BR>
01,098.017d@056_0005	nityakālaṃ śrameṇārtā na bhareyaṃ mahātapaḥ<BR>
01,098.017d@056_0006	tasyās tad vacanaṃ śrutvā ṛṣiḥ kopasamanvitaḥ<BR>
01,098.017d@056_0007	pratyuvāca tataḥ patnīṃ pradveṣīṃ sasutāṃ tadā<BR>
01,098.017d@056_0008	nīyatāṃ kṣatriyakule dhanārthī tvaṃ bhaviṣyasi<BR>
01,098.017d@056_0009	tvayā dattaṃ dhanaṃ vipra neccheyaṃ duḥkhakārakam<BR>
01,098.017d@056_0010	yatheṣṭaṃ kuru viprendra na bhareyaṃ yathā purā<BR>
01,098.017d@056_0011	adya prabhṛti maryādā mayā loke pratiṣṭhitā<BR>
01,098.017d@056_0012	eka eva patir nāryā yāvajjīvaṃ parāyaṇam<BR>
01,098.017d@056_0013	mṛte jīvati vā tasmin nāparaṃ prāpnuyān naram<BR>
01,098.017d@056_0014	abhigamya paraṃ nārī patiṣyati na saṃśayaḥ<BR>
01,098.017d@056_0015	apatīnāṃ tu nārīṇām adya prabhṛti pātakam<BR>
01,098.017d@056_0016	yady asti ced dhanaṃ sarvaṃ vṛthābhogā bhavantu tāḥ<BR>
01,098.017d@056_0017	akīrtiḥ parivādaś ca nityakālaṃ bhavantu vai<BR>
01,098.017d@056_0018	tasya tad vacanaṃ śrutvā brāhmaṇī bhṛśakopitā<BR>
01,098.017d@056_0019	gaṅgām ānīyatām eṣa putrā ity evam abravīt<BR>
01,098.018a	lobhamohābhibhūtās te putrās taṃ gautamādayaḥ<BR>
01,098.018c	kāṣṭhe samudge prakṣipya gaṅgāyāṃ samavāsṛjan<BR>
01,098.019a	na syād andhaś ca vṛddhaś ca bhartavyo 'yam iti sma te<BR>
01,098.019b*1039_01	karmaṇy atha tataḥ krūre teṣāṃ buddhir ajāyata<BR>
01,098.019c	cintayitvā tataḥ krūrāḥ pratijagmur atho gṛhān<BR>
01,098.020a	so 'nusrotas tadā rājan plavamāna ṛṣis tataḥ<BR>
01,098.020c	jagāma subahūn deśān andhas tenoḍupena ha<BR>
01,098.021a	taṃ tu rājā balir nāma sarvadharmaviśāradaḥ<BR>
01,098.021c	apaśyan majjanagataḥ srotasābhyāśam āgatam<BR>
01,098.022a	jagrāha cainaṃ dharmātmā baliḥ satyaparākramaḥ<BR>
01,098.022c	jñātvā cainaṃ sa vavre 'tha putrārthaṃ manujarṣabha<BR>
01,098.022d*1040_01	taṃ pūjayitvā rājarṣir viśrāntaṃ munim abravīt<BR>
01,098.023a	saṃtānārthaṃ mahābhāga bhāryāsu mama mānada<BR>
01,098.023c	putrān dharmārthakuśalān utpādayitum arhasi<BR>
01,098.024a	evam uktaḥ sa tejasvī taṃ tathety uktavān ṛṣiḥ<BR>
01,098.024c	tasmai sa rājā svāṃ bhāryāṃ sudeṣṇāṃ prāhiṇot tadā<BR>
01,098.025a	andhaṃ vṛddhaṃ ca taṃ matvā na sā devī jagāma ha<BR>
01,098.025c	svāṃ tu dhātreyikāṃ tasmai vṛddhāya prāhiṇot tadā<BR>
01,098.026a	tasyāṃ kākṣīvadādīn sa śūdrayonāv ṛṣir vaśī<BR>
01,098.026c	janayām āsa dharmātmā putrān ekādaśaiva tu<BR>
01,098.027a	kākṣīvadādīn putrāṃs tān dṛṣṭvā sarvān adhīyataḥ<BR>
01,098.027b*1041_01	mudā ca tān balī rājā dṛṣṭvā kakṣīvadādikān<BR>
01,098.027c	uvāca tam ṛṣiṃ rājā mamaita iti vīryavān<BR>
01,098.028a	nety uvāca maharṣis taṃ mamaivaita iti bruvan<BR>
01,098.028c	śūdrayonau mayā hīme jātāḥ kākṣīvadādayaḥ<BR>
01,098.029a	andhaṃ vṛddhaṃ ca māṃ matvā sudeṣṇā mahiṣī tava<BR>
01,098.029c	avamanya dadau mūḍhā śūdrāṃ dhātreyikāṃ hi me<BR>
01,098.030a	tataḥ prasādayām āsa punas tam ṛṣisattamam<BR>
01,098.030c	baliḥ sudeṣṇāṃ bhāryāṃ ca tasmai tāṃ prāhiṇot punaḥ<BR>
01,098.031a	tāṃ sa dīrghatamāṅgeṣu spṛṣṭvā devīm athābravīt<BR>
01,098.031c	bhaviṣyati kumāras te tejasvī satyavāg iti<BR>
01,098.032a	tatrāṅgo nāma rājarṣiḥ sudeṣṇāyām ajāyata<BR>
01,098.032b*1042_01	aṅgo vaṅgaḥ kaliṅgaś ca puṇḍraḥ suhmaś ca te sutāḥ<BR>
01,098.032b*1042_02	teṣāṃ deśāḥ samākhyātāḥ svanāmakathitā bhuvi<BR>
01,098.032b*1042_03	aṅgasyāṅgo 'bhavad deśo vaṅgo vaṅgasya ca smṛtaḥ<BR>
01,098.032b*1042_04	kaliṅgaviṣayaś caiva kaliṅgasya ca sa smṛtaḥ<BR>
01,098.032b*1042_05	puṇḍrasya puṇḍrāḥ prakhyātāḥ suhmāḥ suhmasya ca smṛtāḥ<BR>
01,098.032b*1042_06	evaṃ baleḥ purā vaṃśaḥ prakhyāto vai maharṣijaḥ<BR>
01,098.032c	evam anye maheṣvāsā brāhmaṇaiḥ kṣatriyā bhuvi<BR>
01,098.033a	jātāḥ paramadharmajñā vīryavanto mahābalāḥ<BR>
01,098.033c	etac chrutvā tvam apy atra mātaḥ kuru yathepsitam<BR>
01,099.001	bhīṣma uvāca<BR>
01,099.001a	punar bharatavaṃśasya hetuṃ saṃtānavṛddhaye<BR>
01,099.001c	vakṣyāmi niyataṃ mātas tan me nigadataḥ śṛṇu<BR>
01,099.002a	brāhmaṇo guṇavān kaś cid dhanenopanimantryatām<BR>
01,099.002c	vicitravīryakṣetreṣu yaḥ samutpādayet prajāḥ<BR>
01,099.003	vaiśaṃpāyana uvāca<BR>
01,099.003a	tataḥ satyavatī bhīṣmaṃ vācā saṃsajjamānayā<BR>
01,099.003c	vihasantīva savrīḍam idaṃ vacanam abravīt<BR>
01,099.003d@057=0003	satyavatī<BR>
01,099.003d@057=0013	bhīṣmaḥ<BR>
01,099.003d@057=0027	satyavatī<BR>
01,099.003d@057=0031	bhīṣmaḥ<BR>
01,099.003d@057=0037	vaiśaṃpāyanaḥ<BR>
01,099.003d@057_0001	bhīṣmasya tu vacaḥ śrutvā dharmyaṃ hetvarthasaṃhitam<BR>
01,099.003d@057_0002	mātā satyavatī bhīṣmaṃ punar evābhyabhāṣata<BR>
01,099.003d@057_0003	aucathyam adhikṛtyedam aṅgaṃ ca yad udāhṛtam<BR>
01,099.003d@057_0004	paurāṇī śrutir ity eṣā prāptakālam idaṃ kuru<BR>
01,099.003d@057_0005	tvaṃ hi putra kulasyāsya jyeṣṭhaḥ śreṣṭhaś ca bhārata<BR>
01,099.003d@057_0006	yathā ca te pitur vākyaṃ mama kāryaṃ tavānagha<BR>
01,099.003d@057_0007	mama putras tava bhrātā yavīyān supriyaś ca te<BR>
01,099.003d@057_0008	bāla eva gataḥ svargaṃ bhārato bharatarṣabha<BR>
01,099.003d@057_0009	ime mahiṣyau tasyeha kāśirājasute ubhe<BR>
01,099.003d@057_0010	rūpayauvanasaṃpanne putrakāme ca bhārata<BR>
01,099.003d@057_0011	dharmam etat paraṃ jñātvā saṃtānāya kulasya ca<BR>
01,099.003d@057_0012	ābhyāṃ mama niyogāt tu dharmaṃ caritum arhasi<BR>
01,099.003d@057_0013	asaṃśayaṃ paro dharmas tvayā mātaḥ prakīrtitaḥ<BR>
01,099.003d@057_0014	tvam apy etāṃ pratijñāṃ tu vettha yā paramā mayi<BR>
01,099.003d@057_0015	jānīṣe yat tadā vṛttaṃ śulkahetos tvadantare<BR>
01,099.003d@057_0016	tat satyavati satyaṃ vai punar eva bravīmi te<BR>
01,099.003d@057_0017	tan na jātv anyathā kāryaṃ lokānām api saṃkṣaye<BR>
01,099.003d@057_0018	parityajeyaṃ trailokyaṃ rājyaṃ deveṣu vā punaḥ<BR>
01,099.003d@057_0019	yad vābhyadhikam etābhyāṃ na tu satyaṃ parityaje<BR>
01,099.003d@057_0020	tyajec ca pṛthivī gandham āpaś ca rasam uttamam<BR>
01,099.003d@057_0021	jyotiś ca paramaṃ rūpaṃ vāyuḥ sparśaguṇaṃ tyajet<BR>
01,099.003d@057_0022	tyajec ca ghoṣam ākāśaḥ somaḥ śītatvam utsṛjet<BR>
01,099.003d@057_0023	prabhāṃ samutsṛjed arko dhūmaketur athoṣṇatām<BR>
01,099.003d@057_0024	vṛtrahā vikramaṃ jahyād dharmaṃ jahyāc ca dharmarāṭ<BR>
01,099.003d@057_0025	amaratvasya vā hetos trailokyasadanasya vā<BR>
01,099.003d@057_0026	utsṛjeyam ahaṃ prāṇān na tu satyaṃ kathaṃ cana<BR>
01,099.003d@057_0027	jānāmi tvayi dharmajña satyaṃ satyavatāṃ vara<BR>
01,099.003d@057_0028	icchaṃs tvam iha lokāṃs trīn sṛjer anyān ariṃdama<BR>
01,099.003d@057_0029	yathā tu vaḥ kulaṃ caiva dharmaś ca na parābhavet<BR>
01,099.003d@057_0030	suhṛdaś ca suhṛṣṭāḥ syus tathā tvaṃ kartum arhasi<BR>
01,099.003d@057_0031	tvam eva kulavṛddhāsi gauravaṃ tu paraṃ tvayi<BR>
01,099.003d@057_0032	sopāyaṃ kulasaṃtāne vaktum arhasi naḥ param<BR>
01,099.003d@057_0033	striyo hi paramaṃ guhyaṃ dhārayanti kule kule<BR>
01,099.003d@057_0034	puruṣāṃś cāpi māyābhir bahvībhir upagṛhṇate<BR>
01,099.003d@057_0035	sā satyavati saṃpaśya dharmaṃ satyaparāyaṇe<BR>
01,099.003d@057_0036	yathā na jahyāṃ satyaṃ ca na sīdec ca kulaṃ hi naḥ<BR>
01,099.004a	satyam etan mahābāho yathā vadasi bhārata<BR>
01,099.004c	viśvāsāt te pravakṣyāmi saṃtānāya kulasya ca<BR>
01,099.004d*1043=00	vaiśaṃpāyanaḥ<BR>
01,099.004d*1043_01	evam uktvā tato bhīṣmaṃ taṃ mātā pratyabhāṣata<BR>
01,099.004d*1043_02	rocate me vacas tubhyaṃ mamāpi vacanaṃ śṛṇu<BR>
01,099.004e	na te śakyam anākhyātum āpad dhīyaṃ tathāvidhā<BR>
01,099.005a	tvam eva naḥ kule dharmas tvaṃ satyaṃ tvaṃ parā gatiḥ<BR>
01,099.005b*1044_01	yat tvaṃ vakṣyasi tat kāryam asmābhir iti me matiḥ<BR>
01,099.005b*1045_01	yan me bālye purā vṛttaṃ kumāryās tac chṛṇuṣva me<BR>
01,099.005c	tasmān niśamya vākyaṃ me kuruṣva yad anantaram<BR>
01,099.005d*1046_01	śṛṇu bhīṣma vaco mahyaṃ dharmārthasahitaṃ hitam<BR>
01,099.005d*1046_02	na ca visrambhakathitaṃ bhavān sūcitum arhati<BR>
01,099.005d*1046_03	yas tu rājā vasur nāma śrutas te bharatarṣabha<BR>
01,099.005d*1046_04	tasya śuklād ahaṃ matsyā dhṛtā kukṣau purā kila<BR>
01,099.005d*1046_05	mātaraṃ me jalād dhṛtvā dāśaḥ paramadharmavit<BR>
01,099.005d*1046_06	māṃ tu svagṛham ānīya duhitṛtve hy akalpayat<BR>
01,099.006a	dharmayuktasya dharmātman pitur āsīt tarī mama<BR>
01,099.006c	sā kadā cid ahaṃ tatra gatā prathamayauvane<BR>
01,099.006d*1047_01	atārayaṃ janaṃ tatra pāragāminam añjasā<BR>
01,099.007a	atha dharmabhṛtāṃ śreṣṭhaḥ paramarṣiḥ parāśaraḥ<BR>
01,099.007c	ājagāma tarīṃ dhīmāṃs tariṣyan yamunāṃ nadīm<BR>
01,099.008a	sa tāryamāṇo yamunāṃ mām upetyābravīt tadā<BR>
01,099.008c	sāntvapūrvaṃ muniśreṣṭhaḥ kāmārto madhuraṃ bahu<BR>
01,099.008d*1048_01	uktvā janmakulaṃ mahyaṃ nāsi dāśasuteti ca<BR>
01,099.009a	tam ahaṃ śāpabhītā ca pitur bhītā ca bhārata<BR>
01,099.009c	varair asulabhair uktā na pratyākhyātum utsahe<BR>
01,099.009d*1049_01	prekṣya tāṃs tu mahābhāgān pare pāre ṛṣīn sthitān<BR>
01,099.009d*1049_02	yamunātīravinyastān pradīptān iva pāvakān<BR>
01,099.009d*1049_03	purastād aruṇaś caiva taruṇaḥ saṃprakāśate<BR>
01,099.009d*1049_04	yenaiṣā tāmravastreva dyauḥ kṛtā pravijṛmbhitā<BR>
01,099.009d*1049_05	uktamātro mayā tatra nīhāram asṛjat prabhuḥ<BR>
01,099.009d*1049_06	parāśaraḥ satyadhṛtir dvīpe ca yamunāmbhasi<BR>
01,099.010a	abhibhūya sa māṃ bālāṃ tejasā vaśam ānayat<BR>
01,099.010c	tamasā lokam āvṛtya naugatām eva bhārata<BR>
01,099.011a	matsyagandho mahān āsīt purā mama jugupsitaḥ<BR>
01,099.011c	tam apāsya śubhaṃ gandham imaṃ prādāt sa me muniḥ<BR>
01,099.011d*1050_01	kanyātvaṃ ca dadau prītaḥ punar vidvāṃs tapodhanaḥ<BR>
01,099.011d*1050_02	tasya vīryam ahaṃ dṛṣṭvā tathā yuktaṃ mahātmanaḥ<BR>
01,099.011d*1050_03	vismitā vyathitā caiva prādām ātmānam eva ca<BR>
01,099.011d*1050_04	vasiṣṭhena samānītā yājñavalkyādayo dvijāḥ<BR>
01,099.011d*1050_05	kṛtvā vivāhaṃ me sarve pratijagmur yathāgatam<BR>
01,099.011d*1050_06	tatas tadā mahātmā sa kanyāyāṃ mayi bhārata<BR>
01,099.011d*1050_07	prahṛṣṭo 'janayat putraṃ dvīpa eva parāśaraḥ<BR>
01,099.011d*1051_01	himaṃ caivāsṛjad dhīmān dvīpaṃ ca yamunāmbhasi<BR>
01,099.011d*1052_01	tataḥ pitā vasuś caiva pitaraś ca tapodhanāḥ<BR>
01,099.012a	tato mām āha sa munir garbham utsṛjya māmakam<BR>
01,099.012c	dvīpe 'syā eva saritaḥ kanyaiva tvaṃ bhaviṣyasi<BR>
01,099.012d*1053_01	evam uktvā gataḥ so 'tha ṛṣiḥ paramadharmavit<BR>
01,099.012d*1053_02	mamāpi prasavo jātas tatkṣaṇād eva bhārata<BR>
01,099.013a	pārāśaryo mahāyogī sa babhūva mahān ṛṣiḥ<BR>
01,099.013c	kanyāputro mama purā dvaipāyana iti smṛtaḥ<BR>
01,099.014a	yo vyasya vedāṃś caturas tapasā bhagavān ṛṣiḥ<BR>
01,099.014c	loke vyāsatvam āpede kārṣṇyāt kṛṣṇatvam eva ca<BR>
01,099.015a	satyavādī śamaparas tapasvī dagdhakilbiṣaḥ<BR>
01,099.015b*1054_01	sadyotpannaḥ sa tu mahān saha pitrā tato gataḥ<BR>
01,099.015c	sa niyukto mayā vyaktaṃ tvayā ca amitadyute<BR>
01,099.015e	bhrātuḥ kṣetreṣu kalyāṇam apatyaṃ janayiṣyati<BR>
01,099.016a	sa hi mām uktavāṃs tatra smareḥ kṛtyeṣu mām iti<BR>
01,099.016c	taṃ smariṣye mahābāho yadi bhīṣma tvam icchasi<BR>
01,099.016d*1055_01	tava cānumate kāmam ābhyām utpādayet prajāḥ<BR>
01,099.017a	tava hy anumate bhīṣma niyataṃ sa mahātapāḥ<BR>
01,099.017c	vicitravīryakṣetreṣu putrān utpādayiṣyati<BR>
01,099.018*1056_01	ity uktamātre bhīṣmas tu mūrdhny añjalikṛto 'hṛṣat<BR>
01,099.018*1057_01	sarvavit sarvakartā ca yady etat tat karoti ca<BR>
01,099.018a	maharṣeḥ kīrtane tasya bhīṣmaḥ prāñjalir abravīt<BR>
01,099.018b*1058_01	deśakālau tu jānāmi kriyatām arthasiddhaye<BR>
01,099.018c	dharmam arthaṃ ca kāmaṃ ca trīn etān yo 'nupaśyati<BR>
01,099.019a	artham arthānubandhaṃ ca dharmaṃ dharmānubandhanam<BR>
01,099.019c	kāmaṃ kāmānubandhaṃ ca viparītān pṛthak pṛthak<BR>
01,099.019d*1059_01	śubhaṃ śubhānubaṃdhaṃ ca tāṃś caiva trividhān punaḥ<BR>
01,099.019e	yo vicintya dhiyā samyag vyavasyati sa buddhimān<BR>
01,099.019f*1060_01	punaḥ punar yo vicintya dhiyā samyag vyavasyati<BR>
01,099.019f*1060_02	sa buddhimān manuṣyeṣu sa naraḥ kṛtsnakarmakṛt<BR>
01,099.020a	tad idaṃ dharmayuktaṃ ca hitaṃ caiva kulasya naḥ<BR>
01,099.020c	uktaṃ bhavatyā yac chreyaḥ paramaṃ rocate mama<BR>
01,099.021a	tatas tasmin pratijñāte bhīṣmeṇa kurunandana<BR>
01,099.021c	kṛṣṇadvaipāyanaṃ kālī cintayām āsa vai munim<BR>
01,099.021d*1061_01	tasyāḥ sa cintitaṃ jñātvā satyavatyā mahātapāḥ<BR>
01,099.022a	sa vedān vibruvan dhīmān mātur vijñāya cintitam<BR>
01,099.022c	prādurbabhūvāviditaḥ kṣaṇena kurunandana<BR>
01,099.023a	tasmai pūjāṃ tadā dattvā sutāya vidhipūrvakam<BR>
01,099.023c	pariṣvajya ca bāhubhyāṃ prasnavair abhiṣicya ca<BR>
01,099.023e	mumoca bāṣpaṃ dāśeyī putraṃ dṛṣṭvā cirasya tam<BR>
01,099.024a	tām adbhiḥ pariṣicyārtāṃ maharṣir abhivādya ca<BR>
01,099.024c	mātaraṃ pūrvajaḥ putro vyāso vacanam abravīt<BR>
01,099.025a	bhavatyā yad abhipretaṃ tad ahaṃ kartum āgataḥ<BR>
01,099.025c	śādhi māṃ dharmatattvajñe karavāṇi priyaṃ tava<BR>
01,099.026a	tasmai pūjāṃ tato 'kārṣīt purodhāḥ paramarṣaye<BR>
01,099.026c	sa ca tāṃ pratijagrāha vidhivan mantrapūrvakam<BR>
01,099.026d*1062_01	pūjito mantrapūrvaṃ tu vidhivat prītim āpa saḥ<BR>
01,099.027a	tam āsanagataṃ mātā pṛṣṭvā kuśalam avyayam<BR>
01,099.027b*1063_01	ācacakṣe krameṇāsmai tadartham abhicintitam<BR>
01,099.027c	satyavaty abhivīkṣyainam uvācedam anantaram<BR>
01,099.028a	mātāpitroḥ prajāyante putrāḥ sādhāraṇāḥ kave<BR>
01,099.028c	teṣāṃ pitā yathā svāmī tathā mātā na saṃśayaḥ<BR>
01,099.029a	vidhātṛvihitaḥ sa tvaṃ yathā me prathamaḥ sutaḥ<BR>
01,099.029c	vicitravīryo brahmarṣe tathā me 'varajaḥ sutaḥ<BR>
01,099.030a	yathaiva pitṛto bhīṣmas tathā tvam api mātṛtaḥ<BR>
01,099.030c	bhrātā vicitravīryasya yathā vā putra manyase<BR>
01,099.031a	ayaṃ śāṃtanavaḥ satyaṃ pālayan satyavikramaḥ<BR>
01,099.031c	buddhiṃ na kurute 'patye tathā rājyānuśāsane<BR>
01,099.032a	sa tvaṃ vyapekṣayā bhrātuḥ saṃtānāya kulasya ca<BR>
01,099.032c	bhīṣmasya cāsya vacanān niyogāc ca mamānagha<BR>
01,099.033a	anukrośāc ca bhūtānāṃ sarveṣāṃ rakṣaṇāya ca<BR>
01,099.033c	ānṛśaṃsyena yad brūyāṃ tac chrutvā kartum arhasi<BR>
01,099.034a	yavīyasas tava bhrātur bhārye surasutopame<BR>
01,099.034c	rūpayauvanasaṃpanne putrakāme ca dharmataḥ<BR>
01,099.035a	tayor utpādayāpatyaṃ samartho hy asi putraka<BR>
01,099.035c	anurūpaṃ kulasyāsya saṃtatyāḥ prasavasya ca<BR>
01,099.036	vyāsa uvāca<BR>
01,099.036a	vettha dharmaṃ satyavati paraṃ cāparam eva ca<BR>
01,099.036c	yathā ca tava dharmajñe dharme praṇihitā matiḥ<BR>
01,099.037a	tasmād ahaṃ tvanniyogād dharmam uddiśya kāraṇam<BR>
01,099.037c	īpsitaṃ te kariṣyāmi dṛṣṭaṃ hy etat purātanam<BR>
01,099.038a	bhrātuḥ putrān pradāsyāmi mitrāvaruṇayoḥ samān<BR>
01,099.038c	vrataṃ caretāṃ te devyau nirdiṣṭam iha yan mayā<BR>
01,099.039a	saṃvatsaraṃ yathānyāyaṃ tataḥ śuddhe bhaviṣyataḥ<BR>
01,099.039c	na hi mām avratopetā upeyāt kā cid aṅganā<BR>
01,099.039d*1064_01	na hi mām arhataḥ prāptum aśuddhe kosalātmaje<BR>
01,099.039f*1065_01	evaṃ satyavatī dharmaṃ paramaṃ jñātum arhasi<BR>
01,099.040	satyavaty uvāca<BR>
01,099.040a	yathā sadyaḥ prapadyeta devī garbhaṃ tathā kuru<BR>
01,099.040c	arājakeṣu rāṣṭreṣu nāsti vṛṣṭir na devatāḥ<BR>
01,099.040c*1066_01	. . . . . . . . prajānāthā vinaśyati<BR>
01,099.040c*1066_02	naśyanti ca kriyāḥ sarvāḥ<BR>
01,099.041a	katham arājakaṃ rāṣṭraṃ śakyaṃ dhārayituṃ prabho<BR>
01,099.041c	tasmād garbhaṃ samādhatsva bhīṣmas taṃ vardhayiṣyati<BR>
01,099.042	vyāsa uvāca<BR>
01,099.042a	yadi putraḥ pradātavyo mayā kṣipram akālikam<BR>
01,099.042c	virūpatāṃ me sahatām etad asyāḥ paraṃ vratam<BR>
01,099.043a	yadi me sahate gandhaṃ rūpaṃ veṣaṃ tathā vapuḥ<BR>
01,099.043c	adyaiva garbhaṃ kausalyā viśiṣṭaṃ pratipadyatām<BR>
01,099.043d*1067_01	tasya cāpi śataṃ putrā bhavitāro na saṃśayaḥ<BR>
01,099.043d*1067_02	goptāraḥ kuruvaṃśasya bhavatyāḥ śokanāśanāḥ<BR>
01,099.044	vaiśaṃpāyana uvāca<BR>
01,099.044*1068_01	evam uktvā mahātejā vyāsaḥ satyavatīṃ tadā<BR>
01,099.044*1069_01	śayane tv atha kausalyā śucivastrā svalaṃkṛtā<BR>
01,099.044a	samāgamanam ākāṅkṣann iti so 'ntarhito muniḥ<BR>
01,099.044c	tato 'bhigamya sā devī snuṣāṃ rahasi saṃgatām<BR>
01,099.044e	dharmyam arthasamāyuktam uvāca vacanaṃ hitam<BR>
01,099.045a	kausalye dharmatantraṃ yad bravīmi tvāṃ nibodha me<BR>
01,099.045c	bharatānāṃ samucchedo vyaktaṃ madbhāgyasaṃkṣayāt<BR>
01,099.046a	vyathitāṃ māṃ ca saṃprekṣya pitṛvaṃśaṃ ca pīḍitam<BR>
01,099.046c	bhīṣmo buddhim adān me 'tra dharmasya ca vivṛddhaye<BR>
01,099.046d*1070_01	ahaṃ tvām adya vakṣyāmi buddhyā niścitya bhāmini<BR>
01,099.046d*1070_02	śrutvā tu tadvacaḥ subhru kartum arhasi nānyathā<BR>
01,099.047a	sā ca buddhis tavādhīnā putri jñātaṃ mayeti ha<BR>
01,099.047c	naṣṭaṃ ca bhārataṃ vaṃśaṃ punar eva samuddhara<BR>
01,099.047d*1071_01	garbhaṃ dhāraya kalyāṇi devarasya mahātmanaḥ<BR>
01,099.048a	putraṃ janaya suśroṇi devarājasamaprabham<BR>
01,099.048c	sa hi rājyadhuraṃ gurvīm udvakṣyati kulasya naḥ<BR>
01,099.048d*1072_01	evam uktvā tu sā devī snuṣāṃ satyavatī tadā<BR>
01,099.049a	sā dharmato 'nunīyaināṃ kathaṃ cid dharmacāriṇīm<BR>
01,099.049c	bhojayām āsa viprāṃś ca devarṣīn atithīṃs tathā<BR>
01,100.001	vaiśaṃpāyana uvāca<BR>
01,100.001a	tataḥ satyavatī kāle vadhūṃ snātām ṛtau tadā<BR>
01,100.001c	saṃveśayantī śayane śanakair vākyam abravīt<BR>
01,100.002a	kausalye devaras te 'sti so 'dya tvānupravekṣyati<BR>
01,100.002c	apramattā pratīkṣainaṃ niśīthe āgamiṣyati<BR>
01,100.003a	śvaśrvās tad vacanaṃ śrutvā śayānā śayane śubhe<BR>
01,100.003c	sācintayat tadā bhīṣmam anyāṃś ca kurupuṃgavān<BR>
01,100.003d*1073_01	tataḥ suptajanaprāye niśīthe bhagavān ṛṣiḥ<BR>
01,100.004a	tato 'mbikāyāṃ prathamaṃ niyuktaḥ satyavāg ṛṣiḥ<BR>
01,100.004c	dīpyamāneṣu dīpeṣu śayanaṃ praviveśa ha<BR>
01,100.004d*1074_01	satyavatyā niyuktas tu satyavāg ṛṣisattamaḥ<BR>
01,100.004d*1074_02	jagāma tasyāḥ śayanaṃ vipule tapasi sthitaḥ<BR>
01,100.005a	tasya kṛṣṇasya kapilā jaṭā dīpte ca locane<BR>
01,100.005c	babhrūṇi caiva śmaśrūṇi dṛṣṭvā devī nyamīlayat<BR>
01,100.005d*1075_01	taṃ samīkṣya tu kausalyā duṣprekṣyam atathocitā<BR>
01,100.005d*1075_02	virūpam iti vitrastā saṃkucyāsīn nimīlitā<BR>
01,100.005d*1075_03	virūpo hi jaṭī cāpi durvarṇaḥ puruṣaḥ kṛśaḥ<BR>
01,100.005d*1075_04	sugandhetaragandhaś ca sarvathā duṣpradharṣaṇaḥ<BR>
01,100.006a	saṃbabhūva tayā rātrau mātuḥ priyacikīrṣayā<BR>
01,100.006c	bhayāt kāśisutā taṃ tu nāśaknod abhivīkṣitum<BR>
01,100.007a	tato niṣkrāntam āsādya mātā putram athābravīt<BR>
01,100.007c	apy asyāṃ guṇavān putra rājaputro bhaviṣyati<BR>
01,100.007d*1076_01	ity uktaḥ so 'bravīn mātaḥ kumāro mātṛdoṣataḥ<BR>
01,100.007d*1076_02	andho nāgāyutaprāṇo bhaviṣyaty ambikodarāt<BR>
01,100.008a	niśamya tad vaco mātur vyāsaḥ paramabuddhimān<BR>
01,100.008c	provācātīndriyajñāno vidhinā saṃpracoditaḥ<BR>
01,100.009a	nāgāyutasamaprāṇo vidvān rājarṣisattamaḥ<BR>
01,100.009c	mahābhāgo mahāvīryo mahābuddhir bhaviṣyati<BR>
01,100.010a	tasya cāpi śataṃ putrā bhaviṣyanti mahābalāḥ<BR>
01,100.010c	kiṃ tu mātuḥ sa vaiguṇyād andha eva bhaviṣyati<BR>
01,100.011a	tasya tad vacanaṃ śrutvā mātā putram athābravīt<BR>
01,100.011b*1077_01	alabdhalābhaḥ putro 'yaṃ yady andho vai bhaviṣyati<BR>
01,100.011b*1077_02	asya vaṃśasya goptāraṃ satāṃ śokavināśanam<BR>
01,100.011b*1077_03	tasmād avarajaṃ putraṃ janayānyaṃ narādhipam<BR>
01,100.011b*1077_04	bhrātur bhāryāparā ceyaṃ rūpayauvanaśālinī<BR>
01,100.011b*1077_05	asyām utpādayāpatyaṃ manniyogād guṇādhikam<BR>
01,100.011c	nāndhaḥ kurūṇāṃ nṛpatir anurūpas tapodhana<BR>
01,100.012a	jñātivaṃśasya goptāraṃ pitṝṇāṃ vaṃśavardhanam<BR>
01,100.012c	dvitīyaṃ kuruvaṃśasya rājānaṃ dātum arhasi<BR>
01,100.013a	sa tatheti pratijñāya niścakrāma mahātapāḥ<BR>
01,100.013c	sāpi kālena kausalyā suṣuve 'ndhaṃ tam ātmajam<BR>
01,100.013d*1078_01	ambālikāṃ samādhāya tasyāṃ satyavatī sutam<BR>
01,100.013d*1078_02	bhūyo niyojayām āsa saṃtānāya kulasya vai<BR>
01,100.013d*1078_03	viṣaṇṇāmbālikā sādhvī niṣaṇṇā śayanottame<BR>
01,100.013d*1078_04	ko nv eṣyatīti dhyāyantī niyatā saṃpratīkṣate<BR>
01,100.013d*1079_01	dhṛtarāṣṭra yatas tena dhṛtarāṣṭras tato 'bhavat<BR>
01,100.014a	punar eva tu sā devī paribhāṣya snuṣāṃ tataḥ<BR>
01,100.014c	ṛṣim āvāhayat satyā yathāpūrvam aninditā<BR>
01,100.015a	tatas tenaiva vidhinā maharṣis tām apadyata<BR>
01,100.015c	ambālikām athābhyāgād ṛṣiṃ dṛṣṭvā ca sāpi tam<BR>
01,100.015e	viṣaṇṇā pāṇḍusaṃkāśā samapadyata bhārata<BR>
01,100.016a	tāṃ bhītāṃ pāṇḍusaṃkāśāṃ viṣaṇṇāṃ prekṣya pārthiva<BR>
01,100.016c	vyāsaḥ satyavatīputra idaṃ vacanam abravīt<BR>
01,100.017a	yasmāt pāṇḍutvam āpannā virūpaṃ prekṣya mām api<BR>
01,100.017c	tasmād eṣa sutas tubhyaṃ pāṇḍur eva bhaviṣyati<BR>
01,100.018a	nāma cāsya tad eveha bhaviṣyati śubhānane<BR>
01,100.018c	ity uktvā sa nirākrāmad bhagavān ṛṣisattamaḥ<BR>
01,100.019a	tato niṣkrāntam ālokya satyā putram abhāṣata<BR>
01,100.019b*1080_01	apy asya guṇavān putra rājaputro bhaviṣyati<BR>
01,100.019b*1081_01	kumāro brūhi me putra asty atra bhavitā śubhaḥ<BR>
01,100.019c	śaśaṃsa sa punar mātre tasya bālasya pāṇḍutām<BR>
01,100.019d*1082_01	tam uvāca tato mātā apy atra bhavitā śubhaḥ<BR>
01,100.019d*1082_02	kumāro brūhi me tattvam ṛṣis tāṃ pratyuvāca ha<BR>
01,100.019d*1083_01	bhaviṣyati suvikrāntaḥ kumāro dikṣu viśrutaḥ<BR>
01,100.019d*1083_02	pāṇḍutvaṃ varṇatas tasya mātṛdoṣād bhaviṣyati<BR>
01,100.020a	taṃ mātā punar evānyam ekaṃ putram ayācata<BR>
01,100.020c	tatheti ca maharṣis tāṃ mātaraṃ pratyabhāṣata<BR>
01,100.021a	tataḥ kumāraṃ sā devī prāptakālam ajījanat<BR>
01,100.021c	pāṇḍuṃ lakṣaṇasaṃpannaṃ dīpyamānam iva śriyā<BR>
01,100.021e	tasya putrā maheṣvāsā jajñire pañca pāṇḍavāḥ<BR>
01,100.021f*1084_01(21ef)	tasya putrā maheṣvāsā janiṣyantīha pañca vai<BR>
01,100.021f*1084_02	ity uktvā mātaraṃ tatra so 'bhivādya jagāma ha<BR>
01,100.021f*1084_03	munau yāte 'mbikā putraṃ mahābhāgam asūyata<BR>
01,100.021f*1084_04	dhṛtarāṣṭraṃ mahāprājñaṃ prajñācakṣuṣam īśvaram<BR>
01,100.021f*1084_05(21ab)	anujāmbālikā tatra putraṃ kāle vyajāyata<BR>
01,100.021f*1084_06(21cd)	pāṇḍuṃ lakṣaṇasaṃpannaṃ dīpyamānaṃ śriyāvṛtam<BR>
01,100.021f*1084_07	tayor janmakriyāḥ sarvā yathāvad anupūrvaśaḥ<BR>
01,100.021f*1084_08	kārayām āsa vai bhīṣmo brāhmaṇair vedapāragaiḥ<BR>
01,100.021f*1084_09	andhaṃ dṛṣṭvāmbikāputraṃ jātaṃ satyavatī sutam<BR>
01,100.021f*1084_10(20ab)	kausalyārthe samāhūya putram anyam ayācata<BR>
01,100.021f*1084_11	andho 'yam anyam icchāmi kausalyātanayaṃ śubham<BR>
01,100.021f*1084_12(20cd)	evam ukto maharṣis tāṃ mātaraṃ pratyabhāṣata<BR>
01,100.021f*1084_13	niyatā yadi kausalyā bhaviṣyati punaḥ śubhā<BR>
01,100.021f*1084_14	bhaviṣyati kumāro 'syāṃ dharmaśāstrārthatattvavit<BR>
01,100.021f*1084_15	tāṃ samādhāya vai bhūyaḥ snuṣāṃ satyavatī tadā<BR>
01,100.022a	ṛtukāle tato jyeṣṭhāṃ vadhūṃ tasmai nyayojayat<BR>
01,100.022c	sā tu rūpaṃ ca gandhaṃ ca maharṣeḥ pravicintya tam<BR>
01,100.022e	nākarod vacanaṃ devyā bhayāt surasutopamā<BR>
01,100.023a	tataḥ svair bhūṣaṇair dāsīṃ bhūṣayitvāpsaropamām<BR>
01,100.023c	preṣayām āsa kṛṣṇāya tataḥ kāśipateḥ sutā<BR>
01,100.024a	dāsī ṛṣim anuprāptaṃ pratyudgamyābhivādya ca<BR>
01,100.024c	saṃviveśābhyanujñātā satkṛtyopacacāra ha<BR>
01,100.024d*1085_01	upacāreṇa śīlena rūpayauvanasaṃpadā<BR>
01,100.024d*1086_01	vāgbhāvopapradānena gātrasaṃsparśanena ca<BR>
01,100.025a	kāmopabhogena tu sa tasyāṃ tuṣṭim agād ṛṣiḥ<BR>
01,100.025c	tayā sahoṣito rātriṃ maharṣiḥ prīyamāṇayā<BR>
01,100.026a	uttiṣṭhann abravīd enām abhujiṣyā bhaviṣyasi<BR>
01,100.026c	ayaṃ ca te śubhe garbhaḥ śrīmān udaram āgataḥ<BR>
01,100.026e	dharmātmā bhavitā loke sarvabuddhimatāṃ varaḥ<BR>
01,100.027a	sa jajñe viduro nāma kṛṣṇadvaipāyanātmajaḥ<BR>
01,100.027c	dhṛtarāṣṭrasya ca bhrātā pāṇḍoś cāmitabuddhimān<BR>
01,100.028a	dharmo vidurarūpeṇa śāpāt tasya mahātmanaḥ<BR>
01,100.028c	māṇḍavyasyārthatattvajñaḥ kāmakrodhavivarjitaḥ<BR>
01,100.028d*1087_01	kṛṣṇadvaipāyano 'py etat satyavatyai nyavedayat<BR>
01,100.028d*1087_02	pralambham ātmanaś caiva śūdrāyāḥ putrajanma ca<BR>
01,100.029a	sa dharmasyānṛṇo bhūtvā punar mātrā sametya ca<BR>
01,100.029c	tasyai garbhaṃ samāvedya tatraivāntaradhīyata<BR>
01,100.030a	evaṃ vicitravīryasya kṣetre dvaipāyanād api<BR>
01,100.030c	jajñire devagarbhābhāḥ kuruvaṃśavivardhanāḥ<BR>
01,100.030d*1088_01	teṣu triṣu kumāreṣu jāteṣu kurujāṅgalam<BR>
01,100.030d*1088_02	kuravo 'tha kurukṣetraṃ sarvaṃ trayam avardhata<BR>
01,100.030d*1088_03	gandhavatyā tathaivokto dharmarūpaṃ sutaṃ prati<BR>
01,100.030d*1088_04	nāham asmi punar yoktuṃ śakto mātaḥ sutaṃ prati<BR>
01,101.001	janamejaya uvāca<BR>
01,101.001a	kiṃ kṛtaṃ karma dharmeṇa yena śāpam upeyivān<BR>
01,101.001c	kasya śāpāc ca brahmarṣe śūdrayonāv ajāyata<BR>
01,101.002	vaiśaṃpāyana uvāca<BR>
01,101.002a	babhūva brāhmaṇaḥ kaś cin māṇḍavya iti viśrutaḥ<BR>
01,101.002c	dhṛtimān sarvadharmajñaḥ satye tapasi ca sthitaḥ<BR>
01,101.002d*1089_01	sa tīrthayātrāṃ vicarañ jagāma ca yadṛcchayā<BR>
01,101.002d*1089_02	saṃnikṛṣṭāni tīrthāni grāmāṇāṃ yāni kāni cit<BR>
01,101.002d*1089_03	tatrāśramapadaṃ kṛtvā vasati sma mahāmuniḥ<BR>
01,101.003a	sa āśramapadadvāri vṛkṣamūle mahātapāḥ<BR>
01,101.003c	ūrdhvabāhur mahāyogī tasthau maunavratānvitaḥ<BR>
01,101.004a	tasya kālena mahatā tasmiṃs tapasi tiṣṭhataḥ<BR>
01,101.004c	tam āśramapadaṃ prāptā dasyavo loptrahāriṇaḥ<BR>
01,101.004e	anusāryamāṇā bahubhī rakṣibhir bharatarṣabha<BR>
01,101.004f*1090_01	tām eva vasatiṃ jagmus tadgrāmāl loptrahāriṇaḥ<BR>
01,101.005a	te tasyāvasathe loptraṃ nidadhuḥ kurusattama<BR>
01,101.005c	nidhāya ca bhayāl līnās tatraivānvāgate bale<BR>
01,101.006a	teṣu līneṣv atho śīghraṃ tatas tad rakṣiṇāṃ balam<BR>
01,101.006b*1091_01	tataḥ śīghrataraṃ rājaṃs tadā rājabalaṃ mahat<BR>
01,101.006b*1091_02	yasminn āvasathe śete sa muniḥ saṃśitavrataḥ<BR>
01,101.006c	ājagāma tato 'paśyaṃs tam ṛṣiṃ taskarānugāḥ<BR>
01,101.007a	tam apṛcchaṃs tato rājaṃs tathāvṛttaṃ tapodhanam<BR>
01,101.007c	katareṇa pathā yātā dasyavo dvijasattama<BR>
01,101.007e	tena gacchāmahe brahman pathā śīghrataraṃ vayam<BR>
01,101.008a	tathā tu rakṣiṇāṃ teṣāṃ bruvatāṃ sa tapodhanaḥ<BR>
01,101.008c	na kiṃ cid vacanaṃ rājann avadat sādhv asādhu vā<BR>
01,101.009a	tatas te rājapuruṣā vicinvānās tadāśramam<BR>
01,101.009c	dadṛśus tatra saṃlīnāṃs tāṃś corān dravyam eva ca<BR>
01,101.010a	tataḥ śaṅkā samabhavad rakṣiṇāṃ taṃ muniṃ prati<BR>
01,101.010c	saṃyamyainaṃ tato rājñe dasyūṃś caiva nyavedayan<BR>
01,101.011a	taṃ rājā saha taiś corair anvaśād vadhyatām iti<BR>
01,101.011c	sa vadhyaghātair ajñātaḥ śūle proto mahātapāḥ<BR>
01,101.012a	tatas te śūlam āropya taṃ muniṃ rakṣiṇas tadā<BR>
01,101.012c	pratijagmur mahīpālaṃ dhanāny ādāya tāny atha<BR>
01,101.013a	śūlasthaḥ sa tu dharmātmā kālena mahatā tataḥ<BR>
01,101.013c	nirāhāro 'pi viprarṣir maraṇaṃ nābhyupāgamat<BR>
01,101.013e	dhārayām āsa ca prāṇān ṛṣīṃś ca samupānayat<BR>
01,101.014a	śūlāgre tapyamānena tapas tena mahātmanā<BR>
01,101.014c	saṃtāpaṃ paramaṃ jagmur munayo 'tha paraṃtapa<BR>
01,101.014d*1092_01	duḥkhitā ṛṣayas tatra āśramasthāś ca taṃ tadā<BR>
01,101.015a	te rātrau śakunā bhūtvā saṃnyavartanta sarvataḥ<BR>
01,101.015c	darśayanto yathāśakti tam apṛcchan dvijottamam<BR>
01,101.015d*1093_01	bhagavan kena doṣeṇa gantāsi dvijasattama<BR>
01,101.015e	śrotum icchāmahe brahman kiṃ pāpaṃ kṛtavān asi<BR>
01,101.015f*1094_01	yeneha samanuprāptaṃ śūle duḥkhabhayaṃ mahat<BR>
01,101.015f*1095_01	tat te dvijavaraśreṣṭha saṃśayaḥ sumahān iha<BR>
01,101.015f*1095_02	īdṛśasya dvijaśreṣṭha ugre tapasi vartataḥ<BR>
01,101.016a	tataḥ sa muniśārdūlas tān uvāca tapodhanān<BR>
01,101.016c	doṣataḥ kaṃ gamiṣyāmi na hi me 'nyo 'parādhyati<BR>
01,101.016d*1096_01	taṃ dṛṣṭvā rakṣiṇas tatra tathā bahutithe 'hani<BR>
01,101.016d*1096_02	nyavedayaṃs tathā rājñe yathā vṛttaṃ narādhipa<BR>
01,101.016d*1097_01	śrutvā ca vacanaṃ teṣāṃ śūlastham ṛṣisattamam<BR>
01,101.017a	rājā ca tam ṛṣiṃ śrutvā niṣkramya saha mantribhiḥ<BR>
01,101.017c	prasādayām āsa tadā śūlastham ṛṣisattamam<BR>
01,101.018a	yan mayāpakṛtaṃ mohād ajñānād ṛṣisattama<BR>
01,101.018c	prasādaye tvāṃ tatrāhaṃ na me tvaṃ kroddhum arhasi<BR>
01,101.019a	evam uktas tato rājñā prasādam akaron muniḥ<BR>
01,101.019c	kṛtaprasādo rājā taṃ tataḥ samavatārayat<BR>
01,101.020a	avatārya ca śūlāgrāt tac chūlaṃ niścakarṣa ha<BR>
01,101.020c	aśaknuvaṃś ca niṣkraṣṭuṃ śūlaṃ mūle sa cicchide<BR>
01,101.021a	sa tathāntargatenaiva śūlena vyacaran muniḥ<BR>
01,101.021b*1098_01	kaṇṭhapārśvāntarasthena śaṅkunā munir ācarat<BR>
01,101.021b*1098_02	puṣpabhājanadhārī syād iti cintāparo 'bhavat<BR>
01,101.021c	sa tena tapasā lokān vijigye durlabhān paraiḥ<BR>
01,101.021e	aṇīmāṇḍavya iti ca tato lokeṣu kathyate<BR>
01,101.022a	sa gatvā sadanaṃ vipro dharmasya paramārthavit<BR>
01,101.022c	āsanasthaṃ tato dharmaṃ dṛṣṭvopālabhata prabhuḥ<BR>
01,101.023a	kiṃ nu tad duṣkṛtaṃ karma mayā kṛtam ajānatā<BR>
01,101.023c	yasyeyaṃ phalanirvṛttir īdṛśy āsāditā mayā<BR>
01,101.023e	śīghram ācakṣva me tattvaṃ paśya me tapaso balam<BR>
01,101.024	dharma uvāca<BR>
01,101.024a	pataṃgakānāṃ puccheṣu tvayeṣīkā praveśitā<BR>
01,101.024c	karmaṇas tasya te prāptaṃ phalam etat tapodhana<BR>
01,101.024d*1099_01	svalpam eva yathā dattaṃ dānaṃ bahuguṇaṃ bhavet<BR>
01,101.024d*1099_02	adharma evaṃ viprarṣe bahuduḥkhaphalapradaḥ<BR>
01,101.024d*1100=00	āṇimāṇḍavyaḥ<BR>
01,101.024d*1100_01	kasmin kāle mayā tat tu kṛtaṃ brūhi yathātatham<BR>
01,101.024d*1100_02	tenokto dharmarājo 'tha bālabhāve tvayā kṛtam<BR>
01,101.025	aṇīmāṇḍavya uvāca<BR>
01,101.025a	alpe 'parādhe vipulo mama daṇḍas tvayā kṛtaḥ<BR>
01,101.025c	śūdrayonāv ato dharma mānuṣaḥ saṃbhaviṣyasi<BR>
01,101.025d*1101_01	bālo hi dvādaśād varṣāj janmano yat kariṣyati<BR>
01,101.025d*1101_02	na bhaviṣyaty adharmo 'tra na prajñāsyati vai diśaḥ<BR>
01,101.026a	maryādāṃ sthāpayāmy adya loke dharmaphalodayām<BR>
01,101.026c	ā caturdaśamād varṣān na bhaviṣyati pātakam<BR>
01,101.026e	pareṇa kurvatām evaṃ doṣa eva bhaviṣyati<BR>
01,101.027	vaiśaṃpāyana uvāca<BR>
01,101.027a	etena tv aparādhena śāpāt tasya mahātmanaḥ<BR>
01,101.027c	dharmo vidurarūpeṇa śūdrayonāv ajāyata<BR>
01,101.028a	dharme cārthe ca kuśalo lobhakrodhavivarjitaḥ<BR>
01,101.028c	dīrghadarśī śamaparaḥ kurūṇāṃ ca hite rataḥ<BR>
01,101.028d*1102=00	vaiśaṃpāyana uvāca<BR>
01,101.028d*1102_01	sarvato balavān dharmas tato 'pi brāhmaṇo mahān<BR>
01,101.028d*1102_02	itīha kathayām āsa bhagavān bādarāyaṇaḥ<BR>
01,102.001	vaiśaṃpāyana uvāca<BR>
01,102.001*1103_01	dhṛtarāṣṭre ca pāṇḍau ca vidure ca mahātmani<BR>
01,102.001a	teṣu triṣu kumāreṣu jāteṣu kurujāṅgalam<BR>
01,102.001c	kuravo 'tha kurukṣetraṃ trayam etad avardhata<BR>
01,102.002a	ūrdhvasasyābhavad bhūmiḥ sasyāni phalavanti ca<BR>
01,102.002c	yathartuvarṣī parjanyo bahupuṣpaphalā drumāḥ<BR>
01,102.003a	vāhanāni prahṛṣṭāni muditā mṛgapakṣiṇaḥ<BR>
01,102.003c	gandhavanti ca mālyāni rasavanti phalāni ca<BR>
01,102.004a	vaṇigbhiś cāvakīryanta nagarāṇy atha śilpibhiḥ<BR>
01,102.004c	śūrāś ca kṛtavidyāś ca santaś ca sukhino 'bhavan<BR>
01,102.005a	nābhavan dasyavaḥ ke cin nādharmarucayo janāḥ<BR>
01,102.005c	pradeśeṣv api rāṣṭrāṇāṃ kṛtaṃ yugam avartata<BR>
01,102.006a	dānakriyādharmaśīlā yajñavrataparāyaṇāḥ<BR>
01,102.006c	anyonyaprītisaṃyuktā vyavardhanta prajās tadā<BR>
01,102.007a	mānakrodhavihīnāś ca janā lobhavivarjitāḥ<BR>
01,102.007c	anyonyam abhyavardhanta dharmottaram avartata<BR>
01,102.008a	tan mahodadhivat pūrṇaṃ nagaraṃ vai vyarocata<BR>
01,102.008c	dvāratoraṇaniryūhair yuktam abhracayopamaiḥ<BR>
01,102.008e	prāsādaśatasaṃbādhaṃ mahendrapurasaṃnibham<BR>
01,102.009a	nadīṣu vanakhaṇḍeṣu vāpīpalvalasānuṣu<BR>
01,102.009c	kānaneṣu ca ramyeṣu vijahrur muditā janāḥ<BR>
01,102.010a	uttaraiḥ kurubhiḥ sārdhaṃ dakṣiṇāḥ kuravas tadā<BR>
01,102.010c	vispardhamānā vyacaraṃs tathā siddharṣicāraṇaiḥ<BR>
01,102.010e	nābhavat kṛpaṇaḥ kaś cin nābhavan vidhavāḥ striyaḥ<BR>
01,102.011a	tasmiñ janapade ramye bahavaḥ kurubhiḥ kṛtāḥ<BR>
01,102.011c	kūpārāmasabhāvāpyo brāhmaṇāvasathās tathā<BR>
01,102.011d*1104_01	babhūvuḥ sarvarddhiyutās tasmin rāṣṭre sadotsavāḥ<BR>
01,102.011d*1105_01	svāhākāraiḥ svadhābhiś ca saṃnivāsaḥ kurūṣitaḥ<BR>
01,102.011e	bhīṣmeṇa śāstrato rājan sarvataḥ parirakṣite<BR>
01,102.012a	babhūva ramaṇīyaś ca caityayūpaśatāṅkitaḥ<BR>
01,102.012c	sa deśaḥ pararāṣṭrāṇi pratigṛhyābhivardhitaḥ<BR>
01,102.012e	bhīṣmeṇa vihitaṃ rāṣṭre dharmacakram avartata<BR>
01,102.013a	kriyamāṇeṣu kṛtyeṣu kumārāṇāṃ mahātmanām<BR>
01,102.013c	paurajānapadāḥ sarve babhūvuḥ satatotsavāḥ<BR>
01,102.014a	gṛheṣu kurumukhyānāṃ paurāṇāṃ ca narādhipa<BR>
01,102.014c	dīyatāṃ bhujyatāṃ ceti vāco 'śrūyanta sarvaśaḥ<BR>
01,102.015a	dhṛtarāṣṭraś ca pāṇḍuś ca viduraś ca mahāmatiḥ<BR>
01,102.015c	janmaprabhṛti bhīṣmeṇa putravat paripālitāḥ<BR>
01,102.015d*1106_01	vaidikādhyayane yukto nītiśāstreṣu pāragaḥ<BR>
01,102.015d*1106_02	bhīṣmeṇa rājā kauravyo dhṛtarāṣṭro 'bhiṣecitaḥ<BR>
01,102.015d*1106_03(cf.17)	dhanurvede 'śvapṛṣṭhe ca gadāyuddhe 'sicarmaṇi<BR>
01,102.015d*1106_04(cf.17)	tathaiva gajaśikṣāyām astreṣu vividheṣu ca<BR>
01,102.015d*1106_05	arthadharmapradhānāsu vidyāsu vividhāsu ca<BR>
01,102.015d*1106_06	gataḥ pāraṃ yadā pāṇḍus tadā senāpatiḥ kṛtaḥ<BR>
01,102.015d*1106_07(23)	dhṛtarāṣṭras tv acakṣuṣṭvād rājyaṃ na pratyapadyata<BR>
01,102.015d*1106_08(23)	avaratvāc ca viduraḥ pāṇḍuś cāsīn mahīpatiḥ<BR>
01,102.015d*1106_09	amātyo manujendrasya bāla eva yaśasvinaḥ<BR>
01,102.015d*1106_10	praṇetā sarvadharmāṇāṃ bhīṣmeṇa viduraḥ kṛtaḥ<BR>
01,102.015d*1106_11	sarvaśāstrārthatattvajño buddhimedhāpaṭur yuvā<BR>
01,102.015d*1106_12	bhāvenāgamayuktena sarvaṃ vedayate jagat<BR>
01,102.015d*1106_13(21)	pranaṣṭaḥ śaṃtanor vaṃśaḥ bhīṣmeṇa punar uddhṛtaḥ<BR>
01,102.015d*1106_14(21)	tato nirvacanaṃ satsu tad idaṃ paripaṭhyate<BR>
01,102.015d*1106_15(22)	kausalyā vīrasūḥ strīṇāṃ deśānāṃ kurujāṅgalam<BR>
01,102.015d*1106_16(22)	bhīṣmo dharmabhṛtāṃ śreṣṭhaḥ purāṇāṃ gajasāhvayam<BR>
01,102.015d*1106_17	te trayaḥ kālayogena kumārā janamejaya<BR>
01,102.015d*1106_18	avardhanta mahātmāno nandayantaḥ suhṛjjanam<BR>
01,102.016a	saṃskāraiḥ saṃskṛtās te tu vratādhyayanasaṃyutāḥ<BR>
01,102.016c	śramavyāyāmakuśalāḥ samapadyanta yauvanam<BR>
01,102.017a	dhanurvede 'śvapṛṣṭhe ca gadāyuddhe 'sicarmaṇi<BR>
01,102.017c	tathaiva gajaśikṣāyāṃ nītiśāstre ca pāragāḥ<BR>
01,102.018a	itihāsapurāṇeṣu nānāśikṣāsu cābhibho<BR>
01,102.018c	vedavedāṅgatattvajñāḥ sarvatra kṛtaniśramāḥ<BR>
01,102.019a	pāṇḍur dhanuṣi vikrānto narebhyo 'bhyadhiko 'bhavat<BR>
01,102.019c	aty anyān balavān āsīd dhṛtarāṣṭro mahīpatiḥ<BR>
01,102.020a	triṣu lokeṣu na tv āsīt kaś cid vidurasaṃmitaḥ<BR>
01,102.020c	dharmanityas tato rājan dharme ca paramaṃ gataḥ<BR>
01,102.020d*1107_01	atha śuśrāva viprebhyo yādavasya mahīpateḥ<BR>
01,102.020d*1107_02	rūpayauvanasaṃpannāṃ sutāṃ sāgaragāsutaḥ<BR>
01,102.020d*1107_03	subalasya ca kalyāṇīṃ gāndhārādhipateḥ sutām<BR>
01,102.020d*1107_04	sutāṃ ca madrarājasya rūpeṇāpratimāṃ bhuvi<BR>
01,102.021a	pranaṣṭaṃ śaṃtanor vaṃśaṃ samīkṣya punar uddhṛtam<BR>
01,102.021c	tato nirvacanaṃ loke sarvarāṣṭreṣv avartata<BR>
01,102.022a	vīrasūnāṃ kāśisute deśānāṃ kurujāṅgalam<BR>
01,102.022c	sarvadharmavidāṃ bhīṣmaḥ purāṇāṃ gajasāhvayam<BR>
01,102.023a	dhṛtarāṣṭras tv acakṣuṣṭvād rājyaṃ na pratyapadyata<BR>
01,102.023c	karaṇatvāc ca viduraḥ pāṇḍur āsīn mahīpatiḥ<BR>
01,102.023d*1108_01	kadā cid atha gāṅgeyaḥ sarvanītiviśāradaḥ<BR>
01,102.023d*1108_02	viduraṃ dharmatattvajñaṃ vākyam āha yathocitam<BR>
01,102.023d*1109_01	tataḥ kāle bahutithe bhīṣmo viduram abravīt<BR>
01,103.001	bhīṣma uvāca<BR>
01,103.001a	guṇaiḥ samuditaṃ samyag idaṃ naḥ prathitaṃ kulam<BR>
01,103.001c	aty anyān pṛthivīpālān pṛthivyām adhirājyabhāk<BR>
01,103.002a	rakṣitaṃ rājabhiḥ pūrvair dharmavidbhir mahātmabhiḥ<BR>
01,103.002c	notsādam agamac cedaṃ kadā cid iha naḥ kulam<BR>
01,103.003a	mayā ca satyavatyā ca kṛṣṇena ca mahātmanā<BR>
01,103.003c	samavasthāpitaṃ bhūyo yuṣmāsu kulatantuṣu<BR>
01,103.004a	vardhate tad idaṃ putra kulaṃ sāgaravad yathā<BR>
01,103.004c	tathā mayā vidhātavyaṃ tvayā caiva viśeṣataḥ<BR>
01,103.005a	śrūyate yādavī kanyā anurūpā kulasya naḥ<BR>
01,103.005c	subalasyātmajā caiva tathā madreśvarasya ca<BR>
01,103.006a	kulīnā rūpavatyaś ca nāthavatyaś ca sarvaśaḥ<BR>
01,103.006c	ucitāś caiva saṃbandhe te 'smākaṃ kṣatriyarṣabhāḥ<BR>
01,103.007a	manye varayitavyās tā ity ahaṃ dhīmatāṃ vara<BR>
01,103.007c	saṃtānārthaṃ kulasyāsya yad vā vidura manyase<BR>
01,103.008	vidura uvāca<BR>
01,103.008a	bhavān pitā bhavān mātā bhavān naḥ paramo guruḥ<BR>
01,103.008c	tasmāt svayaṃ kulasyāsya vicārya kuru yad dhitam<BR>
01,103.009	vaiśaṃpāyana uvāca<BR>
01,103.009a	atha śuśrāva viprebhyo gāndhārīṃ subalātmajām<BR>
01,103.009c	ārādhya varadaṃ devaṃ bhaganetraharaṃ haram<BR>
01,103.009e	gāndhārī kila putrāṇāṃ śataṃ lebhe varaṃ śubhā<BR>
01,103.010a	iti śrutvā ca tattvena bhīṣmaḥ kurupitāmahaḥ<BR>
01,103.010c	tato gāndhārarājasya preṣayām āsa bhārata<BR>
01,103.011a	acakṣur iti tatrāsīt subalasya vicāraṇā<BR>
01,103.011c	kulaṃ khyātiṃ ca vṛttaṃ ca buddhyā tu prasamīkṣya saḥ<BR>
01,103.011e	dadau tāṃ dhṛtarāṣṭrāya gāndhārīṃ dharmacāriṇīm<BR>
01,103.012a	gāndhārī tv api śuśrāva dhṛtarāṣṭram acakṣuṣam<BR>
01,103.012c	ātmānaṃ ditsitaṃ cāsmai pitrā mātrā ca bhārata<BR>
01,103.013a	tataḥ sā paṭṭam ādāya kṛtvā bahuguṇaṃ śubhā<BR>
01,103.013c	babandha netre sve rājan pativrataparāyaṇā<BR>
01,103.013e	nātyaśnīyāṃ patim aham ity evaṃ kṛtaniścayā<BR>
01,103.014a	tato gāndhārarājasya putraḥ śakunir abhyayāt<BR>
01,103.014c	svasāraṃ parayā lakṣmyā yuktām ādāya kauravān<BR>
01,103.014d*1110_01	tāṃ tadā dhṛtarāṣṭrāya dadau paramasatkṛtām<BR>
01,103.014d*1110_02	bhīṣmasyānumate caiva vivāhaṃ samakārayat<BR>
01,103.014d*1111_01	tato vivāhaṃ cakre 'syā nakṣatre sarvasaṃmate<BR>
01,103.014d*1111_02	saubalas tu mahārājā śakuniḥ priyadarśanaḥ<BR>
01,103.015a	dattvā sa bhaginīṃ vīro yathārhaṃ ca paricchadam<BR>
01,103.015c	punar āyāt svanagaraṃ bhīṣmeṇa pratipūjitaḥ<BR>
01,103.016a	gāndhāry api varārohā śīlācāraviceṣṭitaiḥ<BR>
01,103.016c	tuṣṭiṃ kurūṇāṃ sarveṣāṃ janayām āsa bhārata<BR>
01,103.016d*1112_01	gāndhārī sā patiṃ dṛṣṭvā prajñācakṣuṣam īśvaram<BR>
01,103.016d*1112_02	aticārād bhṛśaṃ bhītā bhartuḥ sā samacintayat<BR>
01,103.016d*1112_03	sā dṛṣṭivinivṛttāpi bhartuś ca samatāṃ yayau<BR>
01,103.016d*1112_04	na hi sūkṣme 'py atīcāre bhartuḥ sā vavṛte tadā<BR>
01,103.017a	vṛttenārādhya tān sarvān pativrataparāyaṇā<BR>
01,103.017c	vācāpi puruṣān anyān suvratā nānvakīrtayat<BR>
01,103.017d*1113_01	tasyāḥ sahodarāḥ kanyāḥ punar eva dadau daśa<BR>
01,103.017d*1113_02	gāndhārarājaḥ subalo bhīṣmeṇa varitas tadā<BR>
01,103.017d*1113_03	satyavratāṃ satyasenāṃ sudeṣṇāṃ ca susaṃhitām<BR>
01,103.017d*1113_04	tejaḥśravāṃ suśravāṃ ca tathaiva nikṛtiṃ śubhām<BR>
01,103.017d*1113_05	śaṃbhuvāṃ ca daśārṇāṃ ca gāndhārīr daśa viśrutāḥ<BR>
01,103.017d*1113_06	ekāhnā pratijagrāha dhṛtarāṣṭro janeśvaraḥ<BR>
01,103.017d*1113_07	tataḥ śāṃtanavo bhīṣmo dhanuṣkrītās tatas tataḥ<BR>
01,103.017d*1113_08	adadād dhṛtarāṣṭrāya rājaputrīḥ paraḥ śatam<BR>
01,104.001	vaiśaṃpāyana uvāca<BR>
01,104.001a	śūro nāma yaduśreṣṭho vasudevapitābhavat<BR>
01,104.001c	tasya kanyā pṛthā nāma rūpeṇāsadṛśī bhuvi<BR>
01,104.002a	paitṛṣvaseyāya sa tām anapatyāya vīryavān<BR>
01,104.002c	agryam agre pratijñāya svasyāpatyasya vīryavān<BR>
01,104.003a	agrajāteti tāṃ kanyām agryānugrahakāṅkṣiṇe<BR>
01,104.003c	pradadau kuntibhojāya sakhā sakhye mahātmane<BR>
01,104.004a	sā niyuktā pitur gehe devatātithipūjane<BR>
01,104.004c	ugraṃ paryacarad ghoraṃ brāhmaṇaṃ saṃśitavratam<BR>
01,104.005a	nigūḍhaniścayaṃ dharme yaṃ taṃ durvāsasaṃ viduḥ<BR>
01,104.005c	tam ugraṃ saṃśitātmānaṃ sarvayatnair atoṣayat<BR>
01,104.005d*1114_01	dadhyājyakādibhir nityaṃ vyañjanaiḥ pratyahaṃ śubhā<BR>
01,104.005d*1114_02	sahasrasaṃkhyair yogīndraṃ samupācarad uttamā<BR>
01,104.005d*1114_03	durvāsā vatsarasyānte dadau mantram anuttamam<BR>
01,104.006a	tasyai sa pradadau mantram āpaddharmānvavekṣayā<BR>
01,104.006c	abhicārābhisaṃyuktam abravīc caiva tāṃ muniḥ<BR>
01,104.006d*1115_01	abhicārāyutaṃ tasyā ācaṣṭa bhagavān ṛṣiḥ<BR>
01,104.007a	yaṃ yaṃ devaṃ tvam etena mantreṇāvāhayiṣyasi<BR>
01,104.007c	tasya tasya prasādena putras tava bhaviṣyati<BR>
01,104.008a	tathoktā sā tu vipreṇa tena kautūhalāt tadā<BR>
01,104.008b*1116_01	raves tasya parīkṣārthaṃ kuntī kanyāpi bhāskaram<BR>
01,104.008c	kanyā satī devam arkam ājuhāva yaśasvinī<BR>
01,104.008d*1117_01	tato ghanāntaraṃ kṛtvā svamārgaṃ tapanas tadā<BR>
01,104.008d*1117_02	upatasthe sa tāṃ kanyāṃ pṛthāṃ pṛthulalocanām<BR>
01,104.008d*1118_01	avatīrya svamārgāc ca divyamūrtidharaḥ svayam<BR>
01,104.009a	sā dadarśa tam āyāntaṃ bhāskaraṃ lokabhāvanam<BR>
01,104.009c	vismitā cānavadyāṅgī dṛṣṭvā tan mahad adbhutam<BR>
01,104.009d@058=0003	kunty uvāca<BR>
01,104.009d@058=0007	sūrya uvāca<BR>
01,104.009d@058=0011	vaiśaṃpāyana uvāca<BR>
01,104.009d@058_0001	tāṃ samāsādya devas tu vivasvān idam abravīt<BR>
01,104.009d@058_0002	ayam asmy asitāpāṅge brūhi kiṃ karavāṇi te<BR>
01,104.009d@058_0003	kaś cin me brahmavit prādād varaṃ vidyāṃ ca śatruhan<BR>
01,104.009d@058_0004	yad vijijñāsayāhvānaṃ kṛtavaty asmi te vibho<BR>
01,104.009d@058_0005	tad asminn aparādhe tvāṃ śirasābhiprasādaye<BR>
01,104.009d@058_0006	yoṣito hi sadā rakṣyāḥ svaparāddhāpi nityadā<BR>
01,104.009d@058_0007	vedāhaṃ sarvam evaitad yad durvāsā dadau tava<BR>
01,104.009d@058_0008	saṃtyajyobhe mānabhaye kriyatāṃ saṃgamo mayā<BR>
01,104.009d@058_0009	amoghaṃ darśanaṃ mahyam āhūtaś cāsmi te śubhe<BR>
01,104.009d@058_0010	vṛthāhvānād dhi te bhīru doṣo hi syād asaṃśayam<BR>
01,104.009d@058_0011	saivam uktā bahuvidhaṃ sāntvaṃ krūraṃ vivasvatā<BR>
01,104.009d@058_0012	sā tu naicchad varārohā kanyāham iti pārthiva<BR>
01,104.009d@058_0013	bandhupakṣabhayād bhītā lajjayā ca tapasvinī<BR>
01,104.009d@058_0014	tām arkaḥ punar evedam abravīd bharatarṣabha<BR>
01,104.009d@058_0015	matprasādān na te rājñi bhavitā doṣa ity uta<BR>
01,104.009d@058_0016	evam uktvā tu bhagavān kuntibhojasutāṃ tadā<BR>
01,104.009d@059=0002	sūryaḥ<BR>
01,104.009d@059=0010	vaiśaṃpāyanaḥ<BR>
01,104.009d@059=0012	sūryaḥ<BR>
01,104.009d@059=0016	kuntī<BR>
01,104.009d@059=0018	sūryaḥ<BR>
01,104.009d@059=0020	vaiśaṃpāyanaḥ<BR>
01,104.009d@059_0001	sābravīd bhagavan kas tvaṃ prādurbhūto mamāgrataḥ<BR>
01,104.009d@059_0002	āhūtopasthitaṃ bhadre ṛṣimantreṇa coditam<BR>
01,104.009d@059_0003	viddhi māṃ putralābhāya devam arkaṃ śucismite<BR>
01,104.009d@059_0004	putras te nirmitaḥ subhru śṛṇu yādṛk śubhānane<BR>
01,104.009d@059_0005	āditye kuṇḍale bibhrat kavacaṃ caiva māmakam<BR>
01,104.009d@059_0006	śastrāstrāṇām abhedyaṃ ca bhaviṣyati śucismite<BR>
01,104.009d@059_0007	nāsya kiṃ cid adeyaṃ ca brāhmaṇebhyo bhaviṣyati<BR>
01,104.009d@059_0008	codyamāno mayā cāpi na kṣamaṃ cintayiṣyati<BR>
01,104.009d@059_0009	dāsyate sa hi viprebhyo mānī caiva bhaviṣyati<BR>
01,104.009d@059_0010	evam uktā tataḥ kuntī gopatiṃ pratyuvāca ha<BR>
01,104.009d@059_0011	kanyā pitṛvaśā cāhaṃ puruṣārtho na caiva me<BR>
01,104.009d@059_0012	yady evaṃ manyase bhīru kim āhvayasi bhāskaram<BR>
01,104.009d@059_0013	yadi mām avajānāsi ṛṣiḥ sa na bhaviṣyati<BR>
01,104.009d@059_0014	mantradānena yasya tvam avalepena darpitā<BR>
01,104.009d@059_0015	kulaṃ ca te 'dya dhakṣyāmi krodhadīptena cakṣuṣā<BR>
01,104.009d@059_0016	prasīda bhagavan mahyam avalepo hi nāsti me<BR>
01,104.009d@059_0017	mamaiva parihāryaṃ syāt kanyābhāvasya dūṣaṇam<BR>
01,104.009d@059_0018	vyapayātu bhayaṃ te 'dya kumāraṃ prasamīkṣyase<BR>
01,104.009d@059_0019	mayā tvaṃ cāpy anujñātā punaḥ kanyā bhaviṣyasi<BR>
01,104.009d@059_0020	evam uktā tataḥ kuntī saṃprahṛṣṭatanūruhā<BR>
01,104.009d@059_0021	saṃgatā ca tataḥ subhrūr ādityena mahātmanā<BR>
01,104.010a	prakāśakarmā tapanas tasyāṃ garbhaṃ dadhau tataḥ<BR>
01,104.010c	ajījanat tato vīraṃ sarvaśastrabhṛtāṃ varam<BR>
01,104.010e	āmuktakavacaḥ śrīmān devagarbhaḥ śriyāvṛtaḥ<BR>
01,104.011a	sahajaṃ kavacaṃ bibhrat kuṇḍaloddyotitānanaḥ<BR>
01,104.011c	ajāyata sutaḥ karṇaḥ sarvalokeṣu viśrutaḥ<BR>
01,104.011d*1119_01	mañjūṣāṃ ratnasaṃpūrṇāṃ karṇanāmābhisaṃjñitām<BR>
01,104.012a	prādāc ca tasyāḥ kanyātvaṃ punaḥ sa paramadyutiḥ<BR>
01,104.012c	dattvā ca dadatāṃ śreṣṭho divam ācakrame tataḥ<BR>
01,104.012d*1120_01	dṛṣṭvā kumāraṃ jātaṃ sā vārṣṇeyī dīnamānasā<BR>
01,104.012d*1120_02	ekāgrā cintayām āsa kiṃ kṛtvā sukṛtaṃ bhavet<BR>
01,104.013a	gūhamānāpacāraṃ taṃ bandhupakṣabhayāt tadā<BR>
01,104.013c	utsasarja jale kuntī taṃ kumāraṃ salakṣaṇam<BR>
01,104.014a	tam utsṛṣṭaṃ tadā garbhaṃ rādhābhartā mahāyaśāḥ<BR>
01,104.014c	putratve kalpayām āsa sabhāryaḥ sūtanandanaḥ<BR>
01,104.015a	nāmadheyaṃ ca cakrāte tasya bālasya tāv ubhau<BR>
01,104.015c	vasunā saha jāto 'yaṃ vasuṣeṇo bhavatv iti<BR>
01,104.016a	sa vardhamāno balavān sarvāstreṣūdyato 'bhavat<BR>
01,104.016b*1121_01	loke caiva hi vikhyātaḥ sarvaśastrabhṛtāṃ varaḥ<BR>
01,104.016c	ā pṛṣṭhatāpād ādityam upatasthe sa vīryavān<BR>
01,104.017a	yasmin kāle japann āste sa vīraḥ satyasaṃgaraḥ<BR>
01,104.017c	nādeyaṃ brāhmaṇeṣv āsīt tasmin kāle mahātmanaḥ<BR>
01,104.017d@060=0007	karṇaḥ<BR>
01,104.017d@060=0011	sūryaḥ<BR>
01,104.017d@060=0013	vaiśaṃpāyanaḥ<BR>
01,104.017d@060_0001	tataḥ kāle tu kasmiṃś cit svapnānte karṇam abravīt<BR>
01,104.017d@060_0002	ādityo brāhmaṇo bhūtvā śṛṇu vīra vaco mama<BR>
01,104.017d@060_0003	prabhātāyāṃ rajanyāṃ tvām āgamiṣyati vāsavaḥ<BR>
01,104.017d@060_0004	na tasya bhikṣā dātavyā viprarūpī bhaviṣyati<BR>
01,104.017d@060_0005	niścayo 'syāpahartuṃ te kavacaṃ kuṇḍale tathā<BR>
01,104.017d@060_0006	atas tvāṃ bodhayāmy eṣa smartāsi vacanaṃ mama<BR>
01,104.017d@060_0007	śakro māṃ viprarūpeṇa yadi vai yācate dvija<BR>
01,104.017d@060_0008	kathaṃ tasmai na dāsyāmi yathā cāsmy avabodhitaḥ<BR>
01,104.017d@060_0009	viprāḥ pūjyās tu devānāṃ satataṃ priyam icchatām<BR>
01,104.017d@060_0010	taṃ devadevaṃ jānan vai na śaknomy avamantraṇe<BR>
01,104.017d@060_0011	yady evaṃ śṛṇu me vīra varaṃ te so 'pi dāsyati<BR>
01,104.017d@060_0012	śaktiṃ tvam api yācethāḥ sarvaśatruvighātinīm<BR>
01,104.017d@060_0013	evam uktvā dvijaḥ svapne tatraivāntaradhīyata<BR>
01,104.017d@060_0014	karṇaḥ prabuddhas taṃ svapnaṃ cintayāno 'bhavat tadā<BR>
01,104.018a	tam indro brāhmaṇo bhūtvā bhikṣārthaṃ bhūtabhāvanaḥ<BR>
01,104.018c	kuṇḍale prārthayām āsa kavacaṃ ca mahādyutiḥ<BR>
01,104.018d*1122_01	evam uktas tadā karṇo brāhmaṇena mahātmanaḥ<BR>
01,104.018d*1123_01	karṇaḥ[tu] kuṇḍale bhittvā prāyacchat sa kṛtāñjaliḥ<BR>
01,104.019a	utkṛtya vimanāḥ svāṅgāt kavacaṃ rudhirasravam<BR>
01,104.019c	karṇas tu kuṇḍale chittvā prāyacchat sa kṛtāñjaliḥ<BR>
01,104.019d*1124_01	pratigṛhya tu deveśas tuṣṭas tenāsya karmaṇā<BR>
01,104.019d*1125=05	karṇaḥ<BR>
01,104.019d*1125_01	aho sāhasam ity āha manasā vāsavo hasan<BR>
01,104.019d*1125_02	devadānavayakṣāṇāṃ gandharvoragarakṣasām<BR>
01,104.019d*1125_03	na taṃ paśyāmi yo hy etat karma kartā bhaviṣyati<BR>
01,104.019d*1125_04	prīto 'smi karmaṇā tena varaṃ vṛṇu yad icchasi<BR>
01,104.019d*1125_05	icchāmi bhagavaddattāṃ śaktiṃ śatrunibarhaṇīm<BR>
01,104.019d*1126_01	amoghām apratihatāṃ tvattaḥ suragaṇeśvara<BR>
01,104.020a	śaktiṃ tasmai dadau śakraḥ vismito vākyam abravīt<BR>
01,104.020c	devāsuramanuṣyāṇāṃ gandharvoragarakṣasām<BR>
01,104.020e	yasmai kṣepsyasi ruṣṭaḥ san so 'nayā na bhaviṣyati<BR>
01,104.020f*1127_01	hatvaikaṃ samare śatruṃ tato mām āgamiṣyati<BR>
01,104.020f*1128_01	ity uktvāntardadhe śakro varaṃ dattvā tu tasya vai<BR>
01,104.021a	purā nāma tu tasyāsīd vasuṣeṇa iti śrutam<BR>
01,104.021c	tato vaikartanaḥ karṇaḥ karmaṇā tena so 'bhavat<BR>
01,105.001	vaiśaṃpāyana uvāca<BR>
01,105.001a	rūpasattvaguṇopetā dharmārāmā mahāvratā<BR>
01,105.001c	duhitā kuntibhojasya kṛte pitrā svayaṃvare<BR>
01,105.001d*1129_01	tāṃ tu tejasvinīṃ kanyāṃ rūpayauvanaśālinīm<BR>
01,105.001d*1129_02	nāvṛṇvan pārthivāḥ ke cid atīva strīguṇair yutām<BR>
01,105.001d*1129_03	tataḥ sā kuntibhojena rājñāhūya narādhipān<BR>
01,105.001d*1129_04	pitrā svayaṃvare dattā duhitā rājasattama<BR>
01,105.001d*1129_05	tataḥ sā raṅgamadhyasthaṃ teṣāṃ rājñāṃ manasvinī<BR>
01,105.001d*1129_06	dadarśa rājaśārdūlaṃ pāṇḍuṃ bharatasattamam<BR>
01,105.002a	siṃhadaṃṣṭraṃ gajaskandham ṛṣabhākṣaṃ mahābalam<BR>
01,105.002b*1130_01	patiṃ vavre maheṣvāsaṃ pāṇḍuṃ kuntī yaśasvinī<BR>
01,105.002b*1131_01	ādityam iva sarveṣāṃ rājñāṃ pracchādya vai prabhāḥ<BR>
01,105.002b*1131_02	tiṣṭhantaṃ rājasamitau puraṃdaram ivāparam<BR>
01,105.002b*1131_03	taṃ dṛṣṭvā sānavadyāṅgī kuntibhojasutā śubhā<BR>
01,105.002b*1131_04	pāṇḍuṃ naravaraṃ raṅge hṛdayenākulābhavat<BR>
01,105.002b*1131_05	tataḥ kāmaparītāṅgī sakṛt pracalamānasā<BR>
01,105.002b*1131_06	vrīḍamānā srajaṃ kuntī rājñaḥ skandhe samāsṛjat<BR>
01,105.002b*1131_07	taṃ niśamya vṛtaṃ pāṇḍuṃ kuntyā sarve narādhipāḥ<BR>
01,105.002b*1131_08	yathāgataṃ samājagmur gajair aśvai rathais tathā<BR>
01,105.002b*1131_09	tatas tasyāḥ pitā rājann udvāham akarot prabhuḥ<BR>
01,105.002c	bhūmipālasahasrāṇāṃ madhye pāṇḍum avindata<BR>
01,105.003a	sa tayā kuntibhojasya duhitrā kurunandanaḥ<BR>
01,105.003c	yuyuje 'mitasaubhāgyaḥ paulomyā maghavān iva<BR>
01,105.004a	yātvā devavratenāpi madrāṇāṃ puṭabhedanam<BR>
01,105.004c	viśrutā triṣu lokeṣu mādrī madrapateḥ sutā<BR>
01,105.005a	sarvarājasu vikhyātā rūpeṇāsadṛśī bhuvi<BR>
01,105.005c	pāṇḍor arthe parikrītā dhanena mahatā tadā<BR>
01,105.005e	vivāhaṃ kārayām āsa bhīṣmaḥ pāṇḍor mahātmanaḥ<BR>
01,105.006a	siṃhoraskaṃ gajaskandham ṛṣabhākṣaṃ manasvinam<BR>
01,105.006c	pāṇḍuṃ dṛṣṭvā naravyāghraṃ vyasmayanta narā bhuvi<BR>
01,105.007a	kṛtodvāhas tataḥ pāṇḍur balotsāhasamanvitaḥ<BR>
01,105.007b*1132_01	goptā bharatavaṃśasya śrīmān sarvāstrakovidaḥ<BR>
01,105.007c	jigīṣamāṇo vasudhāṃ yayau śatrūn anekaśaḥ<BR>
01,105.007d@061=0008	vaiśaṃpāyana uvāca<BR>
01,105.007d@061_0001	kuntyāḥ pāṇḍoś ca rājendra kuntibhojo mahīpatiḥ<BR>
01,105.007d@061_0002	kṛtvodvāhaṃ tadā taṃ tu nānāvasubhir arcitam<BR>
01,105.007d@061_0003	svapuraṃ preṣayām āsa sa rājā kurusattamam<BR>
01,105.007d@061_0004	tato balena mahatā nānādhvajapatākinā<BR>
01,105.007d@061_0005	stūyamānaḥ sa cāśībhir brāhmaṇaiś ca maharṣibhiḥ<BR>
01,105.007d@061_0006	saṃprāpya nagaraṃ rājā pāṇḍuḥ kauravanandanaḥ<BR>
01,105.007d@061_0007	nyaveśayata tāṃ bhāryāṃ kuntīṃ svabhavane prabhuḥ<BR>
01,105.007d@061_0008	tataḥ śāṃtanavo bhīṣmo rājñaḥ pāṇḍor yaśasvinaḥ<BR>
01,105.007d@061_0009	vivāhasyāparasyārthe cakāra matimān matim<BR>
01,105.007d@061_0010	so 'mātyaiḥ sthaviraiḥ sārdhaṃ brāhmaṇaiś ca maharṣibhiḥ<BR>
01,105.007d@061_0011	balena caturaṅgena yayau madrapateḥ puram<BR>
01,105.007d@061_0012	tam āgatam abhiśrutya bhīṣmaṃ bāhlīkapuṅgavaḥ<BR>
01,105.007d@061_0013	pratyudgamyārcayitvā ca puraṃ prāveśayan nṛpaḥ<BR>
01,105.007d@061_0014	dattvā tasyāsanaṃ śubhraṃ pādyam arghyaṃ tathaiva ca<BR>
01,105.007d@061_0015	madhuparkaṃ ca madreśaḥ papracchāgamane 'rthitām<BR>
01,105.007d@061_0016	taṃ bhīṣmaḥ pratyuvācedaṃ madrarājaṃ kurūdvahaḥ<BR>
01,105.007d@061_0017	āgataṃ māṃ vijānīhi varārthinam ariṃdama<BR>
01,105.007d@061_0018	śrūyate bhavataḥ sādhvī svasā mādrī yaśasvinī<BR>
01,105.007d@061_0019	tām ahaṃ varayiṣyāmi pāṇḍor arthe yaśasvinīm<BR>
01,105.007d@061_0020	yuktarūpo hi saṃbandhe tvaṃ no rājan vayaṃ tava<BR>
01,105.007d@061_0021	etat saṃcintya madreśa gṛhāṇāsmān yathāvidhi<BR>
01,105.007d@061_0022	tam evaṃvādinaṃ bhīṣmaṃ pratyabhāṣata madrapaḥ<BR>
01,105.007d@061_0023	na hi me 'nyo varas tvattaḥ śreyān iti matir mama<BR>
01,105.007d@061_0024	pūrvaiḥ pravartitaṃ kiṃ cit kule 'smin nṛpasattamaiḥ<BR>
01,105.007d@061_0025	sādhu vā yadi vāsādhu tan nātikrāntum utsahe<BR>
01,105.007d@061_0026	vyaktaṃ tad bhavataś cāpi viditaṃ nātra saṃśayaḥ<BR>
01,105.007d@061_0027	na ca yuktaṃ tathā vaktuṃ bhavān dehīti sattama<BR>
01,105.007d@061_0028	kuladharmaḥ sa no vīra pramāṇaṃ paramaṃ ca tat<BR>
01,105.007d@061_0029	tena tvāṃ na bravīmy etad asaṃdigdhaṃ vaco 'rihan<BR>
01,105.007d@061_0030	taṃ bhīṣmaḥ pratyuvācedaṃ madrarājaṃ mahāmatiḥ<BR>
01,105.007d@061_0031	dharma eṣa paro rājan svayam uktaḥ svayaṃbhuvā<BR>
01,105.007d@061_0032	nātra kaś cana doṣo 'sti pūrvair vidhir ayaṃ kṛtaḥ<BR>
01,105.007d@061_0033	viditeyaṃ ca te śalya maryādā sādhusaṃmatā<BR>
01,105.007d@061_0034	ity uktvā sa mahātejāḥ śātakumbhaṃ kṛtākṛtam<BR>
01,105.007d@061_0035	ratnāni ca vicitrāṇi śalyāyādāt sahasraśaḥ<BR>
01,105.007d@061_0036	gajān aśvān rathāṃś caiva vāsāṃsy ābharaṇāni ca<BR>
01,105.007d@061_0037	maṇimuktāpravālaṃ ca gāṅgeyo vyasṛjac chubham<BR>
01,105.007d@061_0038	tat pragṛhya dhanaṃ sarvaṃ śalyaḥ saṃprītamānasaḥ<BR>
01,105.007d@061_0039	dadau tāṃ samalaṃkṛtya svasāraṃ kauravarṣabhe<BR>
01,105.007d@061_0040	sa tāṃ mādrīm upādāya bhīṣmaḥ sāgaragāsutaḥ<BR>
01,105.007d@061_0041	ājagāma puraṃ dhīmān praviṣṭo gajasāhvayam<BR>
01,105.007d@061_0042	tata iṣṭe 'hani prāpte muhūrte sādhusaṃmate<BR>
01,105.007d@061_0043	jagrāha vidhivat pāṇiṃ mādryāḥ pāṇḍur narādhipaḥ<BR>
01,105.007d@061_0044	tato vivāhe nirvṛtte sa rājā kurunandanaḥ<BR>
01,105.007d@061_0045	sthāpayām āsa tāṃ bhāryāṃ śubhe veśmani bhāvinīm<BR>
01,105.007d@061_0046	sa tābhyāṃ vyacarat sārdhaṃ bhāryābhyāṃ rājasattamaḥ<BR>
01,105.007d@061_0047	kuntyā mādryā ca rājendro yathākāmaṃ yathāsukham<BR>
01,105.007d@061_0048	tataḥ sa kauravo rājā vihṛtya tridaśā niśāḥ<BR>
01,105.007d@061_0049	jigīṣayā mahīṃ pāṇḍur niścakrāma purāt prabho<BR>
01,105.007d@061_0050	sa bhīṣmapramukhān vṛddhān abhivādya praṇamya ca<BR>
01,105.007d@061_0051	dhṛtarāṣṭraṃ ca kauravyaṃ tathānyān kurusattamān<BR>
01,105.007d@061_0052	āmantrya prayayau rājā taiś caivābhyanumoditaḥ<BR>
01,105.007d@061_0053	maṅgalācārayuktābhir āśīrbhiś cābhinanditaḥ<BR>
01,105.007d@061_0054	gajavājirathaughena balena mahatāgamat<BR>
01,105.007d@061_0055	sa rājā devarājābho vijigīṣur vasuṃdharām<BR>
01,105.007d@061_0056	hṛṣṭapuṣṭabalaḥ prāyāt pāṇḍuḥ śatrūn anekaśaḥ<BR>
01,105.008a	pūrvam āgaskṛto gatvā daśārṇāḥ samare jitāḥ<BR>
01,105.008c	pāṇḍunā narasiṃhena kauravāṇāṃ yaśobhṛtā<BR>
01,105.009a	tataḥ senām upādāya pāṇḍur nānāvidhadhvajām<BR>
01,105.009c	prabhūtahastyaśvarathāṃ padātigaṇasaṃkulām<BR>
01,105.010a	āgaskṛt sarvavīrāṇāṃ vairī sarvamahībhṛtām<BR>
01,105.010c	goptā magadharāṣṭrasya dārvo rājagṛhe hataḥ<BR>
01,105.011a	tataḥ kośaṃ samādāya vāhanāni balāni ca<BR>
01,105.011c	pāṇḍunā mithilāṃ gatvā videhāḥ samare jitāḥ<BR>
01,105.012a	tathā kāśiṣu suhmeṣu puṇḍreṣu bharatarṣabha<BR>
01,105.012c	svabāhubalavīryeṇa kurūṇām akarod yaśaḥ<BR>
01,105.013a	taṃ śaraughamahājvālam astrārciṣam ariṃdamam<BR>
01,105.013c	pāṇḍupāvakam āsādya vyadahyanta narādhipāḥ<BR>
01,105.014a	te sasenāḥ sasenena vidhvaṃsitabalā nṛpāḥ<BR>
01,105.014c	pāṇḍunā vaśagāḥ kṛtvā karakarmasu yojitāḥ<BR>
01,105.015a	tena te nirjitāḥ sarve pṛthivyāṃ sarvapārthivāḥ<BR>
01,105.015c	tam ekaṃ menire śūraṃ deveṣv iva puraṃdaram<BR>
01,105.016a	taṃ kṛtāñjalayaḥ sarve praṇatā vasudhādhipāḥ<BR>
01,105.016c	upājagmur dhanaṃ gṛhya ratnāni vividhāni ca<BR>
01,105.017a	maṇimuktāpravālaṃ ca suvarṇaṃ rajataṃ tathā<BR>
01,105.017c	goratnāny aśvaratnāni ratharatnāni kuñjarān<BR>
01,105.018a	kharoṣṭramahiṣāṃś caiva yac ca kiṃ cid ajāvikam<BR>
01,105.018c	tat sarvaṃ pratijagrāha rājā nāgapurādhipaḥ<BR>
01,105.019a	tad ādāya yayau pāṇḍuḥ punar muditavāhanaḥ<BR>
01,105.019c	harṣayiṣyan svarāṣṭrāṇi puraṃ ca gajasāhvayam<BR>
01,105.020a	śaṃtano rājasiṃhasya bharatasya ca dhīmataḥ<BR>
01,105.020c	pranaṣṭaḥ kīrtijaḥ śabdaḥ pāṇḍunā punar uddhṛtaḥ<BR>
01,105.021a	ye purā kururāṣṭrāṇi jahruḥ kurudhanāni ca<BR>
01,105.021c	te nāgapurasiṃhena pāṇḍunā karadāḥ kṛtāḥ<BR>
01,105.022a	ity abhāṣanta rājāno rājāmātyāś ca saṃgatāḥ<BR>
01,105.022b*1133_01	abhyanandanta vai pāṇḍum āśīrvādaiḥ pṛthagvidhaiḥ<BR>
01,105.022c	pratītamanaso hṛṣṭāḥ paurajānapadaiḥ saha<BR>
01,105.023a	pratyudyayus taṃ saṃprāptaṃ sarve bhīṣmapurogamāḥ<BR>
01,105.023c	te nadūram ivādhvānaṃ gatvā nāgapurālayāḥ<BR>
01,105.023e	āvṛtaṃ dadṛśur lokaṃ hṛṣṭā bahuvidhair janaiḥ<BR>
01,105.024a	nānāyānasamānītai ratnair uccāvacais tathā<BR>
01,105.024c	hastyaśvaratharatnaiś ca gobhir uṣṭrair athāvikaiḥ<BR>
01,105.024e	nāntaṃ dadṛśur āsādya bhīṣmeṇa saha kauravāḥ<BR>
01,105.025a	so 'bhivādya pituḥ pādau kausalyānandavardhanaḥ<BR>
01,105.025c	yathārhaṃ mānayām āsa paurajānapadān api<BR>
01,105.026a	pramṛdya pararāṣṭrāṇi kṛtārthaṃ punarāgatam<BR>
01,105.026c	putram āsādya bhīṣmas tu harṣād aśrūṇy avartayat<BR>
01,105.027a	sa tūryaśatasaṃghānāṃ bherīṇāṃ ca mahāsvanaiḥ<BR>
01,105.027c	harṣayan sarvaśaḥ paurān viveśa gajasāhvayam<BR>
01,106.001	vaiśaṃpāyana uvāca<BR>
01,106.001a	dhṛtarāṣṭrābhyanujñātaḥ svabāhuvijitaṃ dhanam<BR>
01,106.001c	bhīṣmāya satyavatyai ca mātre copajahāra saḥ<BR>
01,106.002a	vidurāya ca vai pāṇḍuḥ preṣayām āsa tad dhanam<BR>
01,106.002c	suhṛdaś cāpi dharmātmā dhanena samatarpayat<BR>
01,106.003a	tataḥ satyavatīṃ bhīṣmaḥ kausalyāṃ ca yaśasvinīm<BR>
01,106.003c	śubhaiḥ pāṇḍujitai ratnais toṣayām āsa bhārata<BR>
01,106.004a	nananda mātā kausalyā tam apratimatejasam<BR>
01,106.004c	jayantam iva paulomī pariṣvajya nararṣabham<BR>
01,106.005a	tasya vīrasya vikrāntaiḥ sahasraśatadakṣiṇaiḥ<BR>
01,106.005a*1134_01	. . . . . . . . pāṇḍor bāhuvinirjitaiḥ<BR>
01,106.005a*1134_02	asaṃkhyeyair dhanai rājā . . . . . . . .<BR>
01,106.005c	aśvamedhaśatair īje dhṛtarāṣṭro mahāmakhaiḥ<BR>
01,106.006a	saṃprayuktaś ca kuntyā ca mādryā ca bharatarṣabha<BR>
01,106.006c	jitatandrīs tadā pāṇḍur babhūva vanagocaraḥ<BR>
01,106.007a	hitvā prāsādanilayaṃ śubhāni śayanāni ca<BR>
01,106.007c	araṇyanityaḥ satataṃ babhūva mṛgayāparaḥ<BR>
01,106.008a	sa caran dakṣiṇaṃ pārśvaṃ ramyaṃ himavato gireḥ<BR>
01,106.008c	uvāsa giripṛṣṭheṣu mahāśālavaneṣu ca<BR>
01,106.009a	rarāja kuntyā mādryā ca pāṇḍuḥ saha vane vasan<BR>
01,106.009c	kareṇvor iva madhyasthaḥ śrīmān pauraṃdaro gajaḥ<BR>
01,106.010a	bhārataṃ saha bhāryābhyāṃ bāṇakhaḍgadhanurdharam<BR>
01,106.010c	vicitrakavacaṃ vīraṃ paramāstravidaṃ nṛpam<BR>
01,106.010e	devo 'yam ity amanyanta carantaṃ vanavāsinaḥ<BR>
01,106.011a	tasya kāmāṃś ca bhogāṃś ca narā nityam atandritāḥ<BR>
01,106.011c	upajahrur vanānteṣu dhṛtarāṣṭreṇa coditāḥ<BR>
01,106.012a	atha pāraśavīṃ kanyāṃ devakasya mahīpateḥ<BR>
01,106.012c	rūpayauvanasaṃpannāṃ sa śuśrāvāpagāsutaḥ<BR>
01,106.013a	tatas tu varayitvā tām ānāyya puruṣarṣabhaḥ<BR>
01,106.013c	vivāhaṃ kārayām āsa vidurasya mahāmateḥ<BR>
01,106.014a	tasyāṃ cotpādayām āsa viduraḥ kurunandanaḥ<BR>
01,106.014c	putrān vinayasaṃpannān ātmanaḥ sadṛśān guṇaiḥ<BR>
01,107.001	vaiśaṃpāyana uvāca<BR>
01,107.001a	tataḥ putraśataṃ jajñe gāndhāryāṃ janamejaya<BR>
01,107.001c	dhṛtarāṣṭrasya vaiśyāyām ekaś cāpi śatāt paraḥ<BR>
01,107.002a	pāṇḍoḥ kuntyāṃ ca mādryāṃ ca pañca putrā mahārathāḥ<BR>
01,107.002c	devebhyaḥ samapadyanta saṃtānāya kulasya vai<BR>
01,107.003	janamejaya uvāca<BR>
01,107.003a	kathaṃ putraśataṃ jajñe gāndhāryāṃ dvijasattama<BR>
01,107.003c	kiyatā caiva kālena teṣām āyuś ca kiṃ param<BR>
01,107.004a	kathaṃ caikaḥ sa vaiśyāyāṃ dhṛtarāṣṭrasuto 'bhavat<BR>
01,107.004c	kathaṃ ca sadṛśīṃ bhāryāṃ gāndhārīṃ dharmacāriṇīm<BR>
01,107.004e	ānukūlye vartamānāṃ dhṛtarāṣṭro 'tyavartata<BR>
01,107.005a	kathaṃ ca śaptasya sataḥ pāṇḍos tena mahātmanā<BR>
01,107.005c	samutpannā daivatebhyaḥ pañca putrā mahārathāḥ<BR>
01,107.006a	etad vidvan yathāvṛttaṃ vistareṇa tapodhana<BR>
01,107.006c	kathayasva na me tṛptiḥ kathyamāneṣu bandhuṣu<BR>
01,107.007	vaiśaṃpāyana uvāca<BR>
01,107.007a	kṣucchramābhipariglānaṃ dvaipāyanam upasthitam<BR>
01,107.007c	toṣayām āsa gāndhārī vyāsas tasyai varaṃ dadau<BR>
01,107.008a	sā vavre sadṛśaṃ bhartuḥ putrāṇāṃ śatam ātmanaḥ<BR>
01,107.008c	tataḥ kālena sā garbhaṃ dhṛtarāṣṭrād athāgrahīt<BR>
01,107.008d*1135_01	gāndhāryām āhite garbhe pāṇḍur ambālikāsutaḥ<BR>
01,107.008d*1135_02	agacchat paramaṃ duḥkham apatyārtham ariṃdama<BR>
01,107.008d*1135_03	garbhiṇyām atha gāndhāryāṃ pāṇḍuḥ paramaduḥkhitaḥ<BR>
01,107.008d*1135_04	mṛgābhiśāpād ātmānaṃ śocann uparatakriyaḥ<BR>
01,107.008d*1135_05	sa gatvā tapasā siddhiṃ viśvāmitro yathā bhuvi<BR>
01,107.008d*1135_06	dehanyāse kṛtamanā idaṃ vacanam abravīt<BR>
01,107.009a	saṃvatsaradvayaṃ taṃ tu gāndhārī garbham āhitam<BR>
01,107.009c	aprajā dhārayām āsa tatas tāṃ duḥkham āviśat<BR>
01,107.010a	śrutvā kuntīsutaṃ jātaṃ bālārkasamatejasam<BR>
01,107.010c	udarasyātmanaḥ sthairyam upalabhyānvacintayat<BR>
01,107.011a	ajñātaṃ dhṛtarāṣṭrasya yatnena mahatā tataḥ<BR>
01,107.011c	sodaraṃ pātayām āsa gāndhārī duḥkhamūrcchitā<BR>
01,107.012a	tato jajñe māṃsapeśī lohāṣṭhīleva saṃhatā<BR>
01,107.012c	dvivarṣasaṃbhṛtāṃ kukṣau tām utsraṣṭuṃ pracakrame<BR>
01,107.013a	atha dvaipāyano jñātvā tvaritaḥ samupāgamat<BR>
01,107.013c	tāṃ sa māṃsamayīṃ peśīṃ dadarśa japatāṃ varaḥ<BR>
01,107.014a	tato 'bravīt saubaleyīṃ kim idaṃ te cikīrṣitam<BR>
01,107.014c	sā cātmano mataṃ satyaṃ śaśaṃsa paramarṣaye<BR>
01,107.015a	jyeṣṭhaṃ kuntīsutaṃ jātaṃ śrutvā ravisamaprabham<BR>
01,107.015c	duḥkhena parameṇedam udaraṃ pātitaṃ mayā<BR>
01,107.016a	śataṃ ca kila putrāṇāṃ vitīrṇaṃ me tvayā purā<BR>
01,107.016c	iyaṃ ca me māṃsapeśī jātā putraśatāya vai<BR>
01,107.017	vyāsa uvāca<BR>
01,107.017a	evam etat saubaleyi naitaj jātv anyathā bhavet<BR>
01,107.017c	vitathaṃ noktapūrvaṃ me svaireṣv api kuto 'nyathā<BR>
01,107.018a	ghṛtapūrṇaṃ kuṇḍaśataṃ kṣipram eva vidhīyatām<BR>
01,107.018b*1136_01	svanugupteṣu deśeṣu rakṣā caiva vidhīyatām<BR>
01,107.018c	śītābhir adbhir aṣṭhīlām imāṃ ca pariṣiñcata<BR>
01,107.019	vaiśaṃpāyana uvāca<BR>
01,107.019a	sā sicyamānā aṣṭhīlā abhavac chatadhā tadā<BR>
01,107.019c	aṅguṣṭhaparvamātrāṇāṃ garbhāṇāṃ pṛthag eva tu<BR>
01,107.020a	ekādhikaśataṃ pūrṇaṃ yathāyogaṃ viśāṃ pate<BR>
01,107.020b*1137_01	tataḥ kuṇḍaśataṃ tatra ānāyya tu mahān ṛṣiḥ<BR>
01,107.020c	māṃsapeśyās tadā rājan kramaśaḥ kālaparyayāt<BR>
01,107.021a	tatas tāṃs teṣu kuṇḍeṣu garbhān avadadhe tadā<BR>
01,107.021c	svanugupteṣu deśeṣu rakṣāṃ ca vyadadhāt tataḥ<BR>
01,107.021d*1138_01	śaśāsa caiva kṛṣṇo vai garbhāṇāṃ rakṣaṇaṃ tadā<BR>
01,107.022a	śaśāsa caiva bhagavān kālenaitāvatā punaḥ<BR>
01,107.022c	vighaṭṭanīyāny etāni kuṇḍānīti sma saubalīm<BR>
01,107.022d*1139_01	ahnottarā kumārās te kuṇḍebhyas tu samutthitāḥ<BR>
01,107.023a	ity uktvā bhagavān vyāsas tathā pratividhāya ca<BR>
01,107.023c	jagāma tapase dhīmān himavantaṃ śiloccayam<BR>
01,107.023d*1140_01	evaṃ saṃdiśya kauravya kṛṣṇadvaipāyanas tadā<BR>
01,107.023d*1140_02	jagāma parvatāyaiva tapase saṃśitavrataḥ<BR>
01,107.024a	jajñe krameṇa caitena teṣāṃ duryodhano nṛpaḥ<BR>
01,107.024c	janmatas tu pramāṇena jyeṣṭho rājā yudhiṣṭhiraḥ<BR>
01,107.024d*1141_01	tadākhyātaṃ tu bhīṣmāya vidurāya ca dhīmate<BR>
01,107.024d*1142_01	yasminn ahani durdharṣo jajñe duryodhanas tadā<BR>
01,107.024d*1142_02	tasminn eva mahābāhur jajñe bhīmo 'pi vīryavān<BR>
01,107.024d*1142_03	sa jātamātra evātha dhṛtarāṣṭrasuto nṛpa<BR>
01,107.024d*1142_04	rāsabhārāvasadṛśaṃ rurāva ca nanāda ca<BR>
01,107.024d*1142_05	taṃ kharāḥ pratyabhāṣanta gṛdhragomāyuvāyasāḥ<BR>
01,107.024d*1142_06	vātāś ca pravavuś cāpi digdāhaś cābhavat tadā<BR>
01,107.025a	jātamātre sute tasmin dhṛtarāṣṭro 'bravīd idam<BR>
01,107.025b*1143_01	duryodhane jātamātre dikṣu sarvāsu bhārata<BR>
01,107.025b*1143_02	kravyādāḥ prāṇadan ghorāḥ śivāś cāśivanisvanāḥ<BR>
01,107.025b*1143_03	vavarṣa rudhiraṃ devo bhayam āvedayan mahat<BR>
01,107.025b*1143_04	etasminn antare rājā dhṛtarāṣṭro 'mbikāsutaḥ<BR>
01,107.025c	samānīya bahūn viprān bhīṣmaṃ viduram eva ca<BR>
01,107.025d*1144_01	anyāṃś ca suhṛdo rājan kurūn sarvāṃs tathaiva ca<BR>
01,107.026a	yudhiṣṭhiro rājaputro jyeṣṭho naḥ kulavardhanaḥ<BR>
01,107.026c	prāptaḥ svaguṇato rājyaṃ na tasmin vācyam asti naḥ<BR>
01,107.027a	ayaṃ tv anantaras tasmād api rājā bhaviṣyati<BR>
01,107.027c	etad dhi brūta me satyaṃ yad atra bhavitā dhruvam<BR>
01,107.027d*1145_01	asmiñ jāte nimittāni śaṃsanti hy aśivaṃ mahat<BR>
01,107.027d*1145_02	ato bravīmi vidura drutaṃ māṃ bhayam āviśat<BR>
01,107.028a	vākyasyaitasya nidhane dikṣu sarvāsu bhārata<BR>
01,107.028c	kravyādāḥ prāṇadan ghorāḥ śivāś cāśivaśaṃsinaḥ<BR>
01,107.029a	lakṣayitvā nimittāni tāni ghorāṇi sarvaśaḥ<BR>
01,107.029c	te 'bruvan brāhmaṇā rājan viduraś ca mahāmatiḥ<BR>
01,107.029d*1146_01	yathemāni nimittāni ghorāṇi manujādhipa<BR>
01,107.029d*1146_02	utthitāni sute jāte jyeṣṭhe te puruṣarṣabha<BR>
01,107.029d*1147_01	eṣa duryodhano rājā śyāmaḥ piṅgalalocanaḥ<BR>
01,107.029d*1147_02	na kevalaṃ kulasyāntaṃ kṣatriyāntaṃ kariṣyati<BR>
01,107.030a	vyaktaṃ kulāntakaraṇo bhavitaiṣa sutas tava<BR>
01,107.030c	tasya śāntiḥ parityāge puṣṭyā tv apanayo mahān<BR>
01,107.031a	śatam ekonam apy astu putrāṇāṃ te mahīpate<BR>
01,107.031b*1148_01	tyajainam ekaṃ śāntiṃ cet kulasyecchasi bhārata<BR>
01,107.031c	ekena kuru vai kṣemaṃ lokasya ca kulasya ca<BR>
01,107.032a	tyajed ekaṃ kulasyārthe grāmasyārthe kulaṃ tyajet<BR>
01,107.032c	grāmaṃ janapadasyārthe ātmārthe pṛthivīṃ tyajet<BR>
01,107.033a	sa tathā vidureṇoktas taiś ca sarvair dvijottamaiḥ<BR>
01,107.033c	na cakāra tathā rājā putrasnehasamanvitaḥ<BR>
01,107.034a	tataḥ putraśataṃ sarvaṃ dhṛtarāṣṭrasya pārthiva<BR>
01,107.034c	māsamātreṇa saṃjajñe kanyā caikā śatādhikā<BR>
01,107.035a	gāndhāryāṃ kliśyamānāyām udareṇa vivardhatā<BR>
01,107.035c	dhṛtarāṣṭraṃ mahābāhuṃ vaiśyā paryacarat kila<BR>
01,107.036a	tasmin saṃvatsare rājan dhṛtarāṣṭrān mahāyaśāḥ<BR>
01,107.036c	jajñe dhīmāṃs tatas tasyāṃ yuyutsuḥ karaṇo nṛpa<BR>
01,107.037a	evaṃ putraśataṃ jajñe dhṛtarāṣṭrasya dhīmataḥ<BR>
01,107.037c	mahārathānāṃ vīrāṇāṃ kanyā caikātha duḥśalā<BR>
01,107.037d*1149_01	yuyutsuś ca mahātejā vaiśyāputraḥ pratāpavān<BR>
01,107.037d*1150_01	dhṛtarāṣṭrasya rājendra yathā te kathitaṃ mayā<BR>
01,107.037d@063=0000	janamejaya uvāca<BR>
01,107.037d@063=0011	vaiśaṃpāyana uvāca<BR>
01,107.037d@063=0031	vyāsa uvāca<BR>
01,107.037d@063=0034	vaiśaṃpāyana uvāca<BR>
01,107.037d@063_0001	dhṛtarāṣṭrasya putrāṇām āditaḥ kathitaṃ tvayā<BR>
01,107.037d@063_0002	ṛṣeḥ prasādāt tu śataṃ na ca kanyā prakīrtitā<BR>
01,107.037d@063_0003	vaiśyāputro yuyutsuś ca kanyā caikā śatādhikā<BR>
01,107.037d@063_0004	gāndhārarājaduhitā śataputreti cānagha<BR>
01,107.037d@063_0005	uktā maharṣiṇā tena vyāsenāmitatejasā<BR>
01,107.037d@063_0006	kathaṃ tv idānīṃ bhagavan kanyāṃ jātāṃ bravīṣi me<BR>
01,107.037d@063_0007	yadi bhāgaśataṃ peśī kṛtā tena maharṣiṇā<BR>
01,107.037d@063_0008	na prajāsyati ced bhūyaḥ saubaleyī kathaṃ cana<BR>
01,107.037d@063_0009	kathaṃ tu saṃbhavas tasyā duḥśalāyā vadasva me<BR>
01,107.037d@063_0010	yathārham iha viprarṣe paraṃ me 'tra kutūhalam<BR>
01,107.037d@063_0011	sādhv ayaṃ praśna uddiṣṭaḥ pāṇḍaveya bravīmi te<BR>
01,107.037d@063_0012	tāṃ māṃsapeśīṃ bhagavān svayam eva mahātapāḥ<BR>
01,107.037d@063_0013	śītābhir adbhir āsicya bhāgaṃ bhāgam akalpayat<BR>
01,107.037d@063_0014	yo yathā kalpito bhāgas taṃ taṃ dhātryā tadā nṛpa<BR>
01,107.037d@063_0015	ghṛtapūrṇeṣu kuṇḍeṣu ekaikaṃ prākṣipat tadā<BR>
01,107.037d@063_0016	etasmin nantare sādhvī gāndhārī sudṛḍhavratā<BR>
01,107.037d@063_0017	duhitṛsnehasaṃyogam anudhyāya varāṅganā<BR>
01,107.037d@063_0018	manasācintayad devī etat putraśataṃ mama<BR>
01,107.037d@063_0019	bhaviṣyati na saṃdeho na bravīty anyathā muniḥ<BR>
01,107.037d@063_0020	mameyaṃ paramā tuṣṭir duhitā me bhaved yadi<BR>
01,107.037d@063_0021	ekā śatādhikā bālā bhaviṣyati kanīyasī<BR>
01,107.037d@063_0022	tato dauhitrajāl lokād abāhyo 'sau patir mama<BR>
01,107.037d@063_0023	adhikā kila nārīṇāṃ prītir jāmātṛjā bhavet<BR>
01,107.037d@063_0024	yadi nāma mamāpi syād duhitaikā śatādhikā<BR>
01,107.037d@063_0025	kṛtakṛtyā bhaveyaṃ vai putradauhitrasaṃvṛtā<BR>
01,107.037d@063_0026	yadi satyaṃ tapas taptaṃ dattaṃ vāpy athavā hutam<BR>
01,107.037d@063_0027	guravas toṣitā vāpi tathāstu duhitā mama<BR>
01,107.037d@063_0028	etasminn eva kāle tu kṛṣṇadvaipāyanaḥ svayam<BR>
01,107.037d@063_0029	vibhajya tāṃ tadā peśīṃ bhagavān ṛṣisattamaḥ<BR>
01,107.037d@063_0030	gaṇayitvā śataṃ pūrṇam aṃśānām āha saubalīm<BR>
01,107.037d@063_0031	pūrṇaṃ putraśataṃ tv etan na mithyā vāg udāhṛtā<BR>
01,107.037d@063_0032	daivayogād ayaṃ bhāga ekaḥ śiṣṭaḥ śatāt paraḥ<BR>
01,107.037d@063_0033	eṣā te subhage kanyā bhaviṣyati yathepsitā<BR>
01,107.037d@063_0034	tato 'nyaṃ ghṛtakumbhaṃ tu samānāyya mahātapāḥ<BR>
01,107.037d@063_0035	taṃ cāpi prākṣipat tatra kanyābhāgaṃ tapodhanaḥ<BR>
01,107.037d@063_0036	etat te kathitaṃ rājan duḥśalājanma bhārata<BR>
01,107.037d@063_0037	brūhi rājendra kiṃ bhūyo vartayiṣyāmi te 'nagha<BR>
01,108.001	janamejaya uvāca<BR>
01,108.001a	jyeṣṭhānujyeṣṭhatāṃ teṣāṃ nāmadheyāni cābhibho<BR>
01,108.001c	dhṛtarāṣṭrasya putrāṇām ānupūrvyeṇa kīrtaya<BR>
01,108.002	vaiśaṃpāyana uvāca<BR>
01,108.002a	duryodhano yuyutsuś ca rājan duḥśāsanas tathā<BR>
01,108.002c	duḥsaho duḥśalaś caiva jalasaṃdhaḥ samaḥ sahaḥ<BR>
01,108.003a	vindānuvindau durdharṣaḥ subāhur duṣpradharṣaṇaḥ<BR>
01,108.003c	durmarṣaṇo durmukhaś ca duṣkarṇaḥ karṇa eva ca<BR>
01,108.004a	viviṃśatir vikarṇaś ca jalasaṃdhaḥ sulocanaḥ<BR>
01,108.004c	citropacitrau citrākṣaś cārucitraḥ śarāsanaḥ<BR>
01,108.005a	durmado duṣpragāhaś ca vivitsur vikaṭaḥ samaḥ<BR>
01,108.005c	ūrṇanābhaḥ sunābhaś ca tathā nandopanandakau<BR>
01,108.006a	senāpatiḥ suṣeṇaś ca kuṇḍodaramahodarau<BR>
01,108.006b*1151_01	citradhvajaś citrarathaś citrabāhur amitrajit<BR>
01,108.006c	citrabāṇaś citravarmā suvarmā durvimocanaḥ<BR>
01,108.007a	ayobāhur mahābāhuś citrāṅgaś citrakuṇḍalaḥ<BR>
01,108.007c	bhīmavego bhīmabalo balākī balavardhanaḥ<BR>
01,108.008a	ugrāyudho bhīmakarmā kanakāyur dṛḍhāyudhaḥ<BR>
01,108.008b*1152_01	citrāyudho niṣaṅgī ca pāśī vṛndārakas tathā<BR>
01,108.008c	dṛḍhavarmā dṛḍhakṣatraḥ somakīrtir anūdaraḥ<BR>
01,108.009a	dṛḍhasaṃdho jarāsaṃdhaḥ satyasaṃdhaḥ sadaḥsuvāk<BR>
01,108.009c	ugraśravā aśvasenaḥ senānīr duṣparājayaḥ<BR>
01,108.010a	aparājitaḥ paṇḍitako viśālākṣo durāvaraḥ<BR>
01,108.010b*1153_01	ajitaś ca jayantaś ca jayatseno 'tha durjayaḥ<BR>
01,108.010c	dṛḍhahastaḥ suhastaś ca vātavegasuvarcasau<BR>
01,108.011a	ādityaketur bahvāśī nāgadantograyāyinau<BR>
01,108.011c	kavacī niṣaṅgī pāśī ca daṇḍadhāro dhanurgrahaḥ<BR>
01,108.012a	ugro bhīmaratho vīro vīrabāhur alolupaḥ<BR>
01,108.012b*1154_01	bhīmakarmā subāhuś ca bhīmavikrānta eva ca<BR>
01,108.012c	abhayo raudrakarmā ca tathā dṛḍharathas trayaḥ<BR>
01,108.013a	anādhṛṣyaḥ kuṇḍabhedī virāvī dīrghalocanaḥ<BR>
01,108.013b*1155_01	pramathaś ca pramāthī ca dīrghālātaś ca vīryavān<BR>
01,108.013b*1156_01	dīrghadhvajo dīrghabhuja adīrgho dīrgha eva ca<BR>
01,108.013c	dīrghabāhur mahābāhur vyūḍhoruḥ kanakadhvajaḥ<BR>
01,108.013d*1157_01	mahākuṇḍaś ca kuṇḍaś ca kuṇḍajaś citrajas tathā<BR>
01,108.014a	kuṇḍāśī virajāś caiva duḥśalā ca śatādhikā<BR>
01,108.014c	etad ekaśataṃ rājan kanyā caikā prakīrtitā<BR>
01,108.015a	nāmadheyānupūrvyeṇa viddhi janmakramaṃ nṛpa<BR>
01,108.015c	sarve tv atirathāḥ śūrāḥ sarve yuddhaviśāradāḥ<BR>
01,108.016a	sarve vedavidaś caiva rājaśāstreṣu kovidāḥ<BR>
01,108.016c	sarve saṃsargavidyāsu vidyābhijanaśobhinaḥ<BR>
01,108.017a	sarveṣām anurūpāś ca kṛtā dārā mahīpate<BR>
01,108.017c	dhṛtarāṣṭreṇa samaye samīkṣya vidhivat tadā<BR>
01,108.018a	duḥśalāṃ samaye rājā sindhurājāya bhārata<BR>
01,108.018c	jayadrathāya pradadau saubalānumate tadā<BR>
01,108.018d*1158_01	iti putraśataṃ rājan yuyutsuś ca śatādhikaḥ<BR>
01,108.018d*1158_02	kanyakā duḥśalā caiva yathāvat kīrtitaṃ mayā<BR>
01,109.001	janamejaya uvāca<BR>
01,109.001a	kathito dhārtarāṣṭrāṇām ārṣaḥ saṃbhava uttamaḥ<BR>
01,109.001c	amānuṣo mānuṣāṇāṃ bhavatā brahmavittama<BR>
01,109.002a	nāmadheyāni cāpy eṣāṃ kathyamānāni bhāgaśaḥ<BR>
01,109.002c	tvattaḥ śrutāni me brahman pāṇḍavānāṃ tu kīrtaya<BR>
01,109.003a	te hi sarve mahātmāno devarājaparākramāḥ<BR>
01,109.003c	tvayaivāṃśāvataraṇe devabhāgāḥ prakīrtitāḥ<BR>
01,109.004a	tasmād icchāmy ahaṃ śrotum atimānuṣakarmaṇām<BR>
01,109.004c	teṣām ājananaṃ sarvaṃ vaiśaṃpāyana kīrtaya<BR>
01,109.005	vaiśaṃpāyana uvāca<BR>
01,109.005a	rājā pāṇḍur mahāraṇye mṛgavyālaniṣevite<BR>
01,109.005c	vane maithunakālasthaṃ dadarśa mṛgayūthapam<BR>
01,109.006a	tatas tāṃ ca mṛgīṃ taṃ ca rukmapuṅkhaiḥ supatribhiḥ<BR>
01,109.006c	nirbibheda śarais tīkṣṇaiḥ pāṇḍuḥ pañcabhir āśugaiḥ<BR>
01,109.007a	sa ca rājan mahātejā ṛṣiputras tapodhanaḥ<BR>
01,109.007c	bhāryayā saha tejasvī mṛgarūpeṇa saṃgataḥ<BR>
01,109.007d*1159_01	mṛgo ṛṣir mṛgī bhāryā ubhau tau tapasānvitau<BR>
01,109.007d*1159_02	remāte vipine bhūtvā niraṅkuśaratekṣaṇau<BR>
01,109.008a	saṃsaktas tu tayā mṛgyā mānuṣīm īrayan giram<BR>
01,109.008c	kṣaṇena patito bhūmau vilalāpākulendriyaḥ<BR>
01,109.009	mṛga uvāca<BR>
01,109.009a	kāmamanyuparītāpi buddhyaṅgarahitāpi ca<BR>
01,109.009c	varjayanti nṛśaṃsāni pāpeṣv abhiratā narāḥ<BR>
01,109.010a	na vidhiṃ grasate prajñā prajñāṃ tu grasate vidhiḥ<BR>
01,109.010c	vidhiparyāgatān arthān prajñā na pratipadyate<BR>
01,109.011a	śaśvaddharmātmanāṃ mukhye kule jātasya bhārata<BR>
01,109.011c	kāmalobhābhibhūtasya kathaṃ te calitā matiḥ<BR>
01,109.012	pāṇḍur uvāca<BR>
01,109.012a	śatrūṇāṃ yā vadhe vṛttiḥ sā mṛgāṇāṃ vadhe smṛtā<BR>
01,109.012c	rājñāṃ mṛga na māṃ mohāt tvaṃ garhayitum arhasi<BR>
01,109.013a	acchadmanāmāyayā ca mṛgāṇāṃ vadha iṣyate<BR>
01,109.013c	sa eva dharmo rājñāṃ tu tad vidvān kiṃ nu garhase<BR>
01,109.014a	agastyaḥ satram āsīnaś cacāra mṛgayām ṛṣiḥ<BR>
01,109.014c	āraṇyān sarvadaivatyān mṛgān prokṣya mahāvane<BR>
01,109.015a	pramāṇadṛṣṭadharmeṇa katham asmān vigarhase<BR>
01,109.015c	agastyasyābhicāreṇa yuṣmākaṃ vai vapā hutā<BR>
01,109.016	mṛga uvāca<BR>
01,109.016a	na ripūn vai samuddiśya vimuñcanti purā śarān<BR>
01,109.016b*1160_01	na ripūṇāṃ samādhānaṃ parīpsante purātanāḥ<BR>
01,109.016c	randhra eṣāṃ viśeṣeṇa vadhakālaḥ praśasyate<BR>
01,109.017	pāṇḍur uvāca<BR>
01,109.017a	pramattam apramattaṃ vā vivṛtaṃ ghnanti caujasā<BR>
01,109.017c	upāyair iṣubhis tīkṣṇaiḥ kasmān mṛga vigarhase<BR>
01,109.017d*1161_01	maithunasthaṃ mahārāja yat tvaṃ hanyā(t) hy akāraṇe<BR>
01,109.018	mṛga uvāca<BR>
01,109.018a	nāhaṃ ghnantaṃ mṛgān rājan vigarhe ātmakāraṇāt<BR>
01,109.018c	maithunaṃ tu pratīkṣyaṃ me syāt tvayehānṛśaṃsataḥ<BR>
01,109.019a	sarvabhūtahite kāle sarvabhūtepsite tathā<BR>
01,109.019c	ko hi vidvān mṛgaṃ hanyāc carantaṃ maithunaṃ vane<BR>
01,109.019d*1162_01	asyāṃ mṛgyāṃ ca rājendra harṣān maithunam ācaram<BR>
01,109.019e	puruṣārthaphalaṃ kāntaṃ yat tvayā vitathaṃ kṛtam<BR>
01,109.020a	pauravāṇām ṛṣīṇāṃ ca teṣām akliṣṭakarmaṇām<BR>
01,109.020c	vaṃśe jātasya kauravya nānurūpam idaṃ tava<BR>
01,109.021a	nṛśaṃsaṃ karma sumahat sarvalokavigarhitam<BR>
01,109.021c	asvargyam ayaśasyaṃ ca adharmiṣṭhaṃ ca bhārata<BR>
01,109.022a	strībhogānāṃ viśeṣajñaḥ śāstradharmārthatattvavit<BR>
01,109.022c	nārhas tvaṃ surasaṃkāśa kartum asvargyam īdṛśam<BR>
01,109.023a	tvayā nṛśaṃsakartāraḥ pāpācārāś ca mānavāḥ<BR>
01,109.023c	nigrāhyāḥ pārthivaśreṣṭha trivargaparivarjitāḥ<BR>
01,109.024a	kiṃ kṛtaṃ te naraśreṣṭha nighnato mām anāgasam<BR>
01,109.024c	muniṃ mūlaphalāhāraṃ mṛgaveṣadharaṃ nṛpa<BR>
01,109.024e	vasamānam araṇyeṣu nityaṃ śamaparāyaṇam<BR>
01,109.025a	tvayāhaṃ hiṃsito yasmāt tasmāt tvām apy asaṃśayam<BR>
01,109.025c	dvayor nṛśaṃsakartāram avaśaṃ kāmamohitam<BR>
01,109.025e	jīvitāntakaro bhāva evam evāgamiṣyati<BR>
01,109.026a	ahaṃ hi kiṃdamo nāma tapasāpratimo muniḥ<BR>
01,109.026c	vyapatrapan manuṣyāṇāṃ mṛgyāṃ maithunam ācaram<BR>
01,109.027a	mṛgo bhūtvā mṛgaiḥ sārdhaṃ carāmi gahane vane<BR>
01,109.027b*1163_01	gajāśvamahiṣādīnāṃ lajjā nāsti catuṣpadām<BR>
01,109.027b*1163_02	lajjāśaṅkābhītihīnaṃ maithunaṃ paramaṃ sukham<BR>
01,109.027b*1163_03	tat sukhaṃ dvipadāṃ nāsti vidyate tac catuṣpadām<BR>
01,109.027b*1163_04	nṛpāṇāṃ mṛgayā dharmas tatrāpi na vadhaḥ smṛtaḥ<BR>
01,109.027b*1163_05	maithunāsaktacittasya mṛgadvandvasya bhūmipa<BR>
01,109.027c	na tu te brahmahatyeyaṃ bhaviṣyaty avijānataḥ<BR>
01,109.027e	mṛgarūpadharaṃ hatvā mām evaṃ kāmamohitam<BR>
01,109.028a	asya tu tvaṃ phalaṃ mūḍha prāpsyasīdṛśam eva hi<BR>
01,109.028c	priyayā saha saṃvāsaṃ prāpya kāmavimohitaḥ<BR>
01,109.028e	tvam apy asyām avasthāyāṃ pretalokaṃ gamiṣyasi<BR>
01,109.029a	antakāle ca saṃvāsaṃ yayā gantāsi kāntayā<BR>
01,109.029c	pretarājavaśaṃ prāptaṃ sarvabhūtaduratyayam<BR>
01,109.029e	bhaktyā matimatāṃ śreṣṭha saiva tvām anuyāsyati<BR>
01,109.030a	vartamānaḥ sukhe duḥkhaṃ yathāhaṃ prāpitas tvayā<BR>
01,109.030c	tathā sukhaṃ tvāṃ saṃprāptaṃ duḥkham abhyāgamiṣyati<BR>
01,109.031	vaiśaṃpāyana uvāca<BR>
01,109.031a	evam uktvā suduḥkhārto jīvitāt sa vyayujyata<BR>
01,109.031c	mṛgaḥ pāṇḍuś ca śokārtaḥ kṣaṇena samapadyata<BR>
01,110.001	vaiśaṃpāyana uvāca<BR>
01,110.001a	taṃ vyatītam atikramya rājā svam iva bāndhavam<BR>
01,110.001c	sabhāryaḥ śokaduḥkhārtaḥ paryadevayad āturaḥ<BR>
01,110.002	pāṇḍur uvāca<BR>
01,110.002a	satām api kule jātāḥ karmaṇā bata durgatim<BR>
01,110.002c	prāpnuvanty akṛtātmānaḥ kāmajālavimohitāḥ<BR>
01,110.003a	śaśvad dharmātmanā jāto bāla eva pitā mama<BR>
01,110.003c	jīvitāntam anuprāptaḥ kāmātmaiveti naḥ śrutam<BR>
01,110.004a	tasya kāmātmanaḥ kṣetre rājñaḥ saṃyatavāg ṛṣiḥ<BR>
01,110.004c	kṛṣṇadvaipāyanaḥ sākṣād bhagavān mām ajījanat<BR>
01,110.005a	tasyādya vyasane buddhiḥ saṃjāteyaṃ mamādhamā<BR>
01,110.005c	tyaktasya devair anayān mṛgayāyāṃ durātmanaḥ<BR>
01,110.006a	mokṣam eva vyavasyāmi bandho hi vyasanaṃ mahat<BR>
01,110.006c	suvṛttim anuvartiṣye tām ahaṃ pitur avyayām<BR>
01,110.006e	atīva tapasātmānaṃ yojayiṣyāmy asaṃśayam<BR>
01,110.007a	tasmād eko 'ham ekāham ekaikasmin vanaspatau<BR>
01,110.007c	caran bhaikṣaṃ munir muṇḍaś cariṣyāmi mahīm imām<BR>
01,110.008a	pāṃsunā samavacchannaḥ śūnyāgārapratiśrayaḥ<BR>
01,110.008c	vṛkṣamūlaniketo vā tyaktasarvapriyāpriyaḥ<BR>
01,110.009a	na śocan na prahṛṣyaṃś ca tulyanindātmasaṃstutiḥ<BR>
01,110.009c	nirāśīr nirnamaskāro nirdvandvo niṣparigrahaḥ<BR>
01,110.010a	na cāpy avahasan kaṃ cin na kurvan bhrukuṭīṃ kva cit<BR>
01,110.010c	prasannavadano nityaṃ sarvabhūtahite rataḥ<BR>
01,110.011a	jaṅgamājaṅgamaṃ sarvam avihiṃsaṃś caturvidham<BR>
01,110.011c	svāsu prajāsv iva sadā samaḥ prāṇabhṛtāṃ prati<BR>
01,110.012a	ekakālaṃ caran bhaikṣaṃ kulāni dve ca pañca ca<BR>
01,110.012c	asaṃbhave vā bhaikṣasya carann anaśanāny api<BR>
01,110.013a	alpam alpaṃ yathābhojyaṃ pūrvalābhena jātu cit<BR>
01,110.013c	nityaṃ nāticaraṃl lābhe alābhe sapta pūrayan<BR>
01,110.013d*1164_01	alābhe yadi vā lābhe samadarśī mahātapāḥ<BR>
01,110.014a	vāsyaikaṃ takṣato bāhuṃ candanenaikam ukṣataḥ<BR>
01,110.014c	nākalyāṇaṃ na kalyāṇaṃ pradhyāyann ubhayos tayoḥ<BR>
01,110.015a	na jijīviṣuvat kiṃ cin na mumūrṣuvad ācaran<BR>
01,110.015c	maraṇaṃ jīvitaṃ caiva nābhinandan na ca dviṣan<BR>
01,110.016a	yāḥ kāś cij jīvatā śakyāḥ kartum abhyudayakriyāḥ<BR>
01,110.016c	tāḥ sarvāḥ samatikramya nimeṣādiṣv avasthitaḥ<BR>
01,110.017a	tāsu sarvāsv avasthāsu tyaktasarvendriyakriyaḥ<BR>
01,110.017c	saṃparityaktadharmātmā sunirṇiktātmakalmaṣaḥ<BR>
01,110.018a	nirmuktaḥ sarvapāpebhyo vyatītaḥ sarvavāgurāḥ<BR>
01,110.018c	na vaśe kasya cit tiṣṭhan sadharmā mātariśvanaḥ<BR>
01,110.019a	etayā satataṃ vṛttyā carann evaṃprakārayā<BR>
01,110.019c	dehaṃ saṃdhārayiṣyāmi nirbhayaṃ mārgam āsthitaḥ<BR>
01,110.020a	nāhaṃ śvācarite mārge avīryakṛpaṇocite<BR>
01,110.020c	svadharmāt satatāpete rameyaṃ vīryavarjitaḥ<BR>
01,110.021a	satkṛto 'saktṛto vāpi yo 'nyāṃ kṛpaṇacakṣuṣā<BR>
01,110.021c	upaiti vṛttiṃ kāmātmā sa śunāṃ vartate pathi<BR>
01,110.022	vaiśaṃpāyana uvāca<BR>
01,110.022a	evam uktvā suduḥkhārto niḥśvāsaparamo nṛpaḥ<BR>
01,110.022c	avekṣamāṇaḥ kuntīṃ ca mādrīṃ ca samabhāṣata<BR>
01,110.023a	kausalyā viduraḥ kṣattā rājā ca saha bandhubhiḥ<BR>
01,110.023c	āryā satyavatī bhīṣmas te ca rājapurohitāḥ<BR>
01,110.024a	brāhmaṇāś ca mahātmānaḥ somapāḥ saṃśitavratāḥ<BR>
01,110.024c	pauravṛddhāś ca ye tatra nivasanty asmadāśrayāḥ<BR>
01,110.024e	prasādya sarve vaktavyāḥ pāṇḍuḥ pravrajito vanam<BR>
01,110.025a	niśamya vacanaṃ bhartur vanavāse dhṛtātmanaḥ<BR>
01,110.025c	tatsamaṃ vacanaṃ kuntī mādrī ca samabhāṣatām<BR>
01,110.026a	anye 'pi hy āśramāḥ santi ye śakyā bharatarṣabha<BR>
01,110.026b*1165_01	āvābhyāṃ saha saṃvastuṃ dharmam āśritya cintitaḥ<BR>
01,110.026c	āvābhyāṃ dharmapatnībhyāṃ saha taptvā tapo mahat<BR>
01,110.026d*1166_01	śarīrasya vimokṣāya dharmaṃ prāpya mahāphalam<BR>
01,110.026e	tvam eva bhavitā sārthaḥ svargasyāpi na saṃśayaḥ<BR>
01,110.027a	praṇidhāyendriyagrāmaṃ bhartṛlokaparāyaṇe<BR>
01,110.027c	tyaktakāmasukhe hy āvāṃ tapsyāvo vipulaṃ tapaḥ<BR>
01,110.028a	yadi āvāṃ mahāprājña tyakṣyasi tvaṃ viśāṃ pate<BR>
01,110.028c	adyaivāvāṃ prahāsyāvo jītivaṃ nātra saṃśayaḥ<BR>
01,110.029	pāṇḍur uvāca<BR>
01,110.029a	yadi vyavasitaṃ hy etad yuvayor dharmasaṃhitam<BR>
01,110.029c	svavṛttim anuvartiṣye tām ahaṃ pitur avyayām<BR>
01,110.030a	tyaktagrāmyasukhācāras tapyamāno mahat tapaḥ<BR>
01,110.030c	valkalī phalamūlāśī cariṣyāmi mahāvane<BR>
01,110.031a	agniṃ juhvann ubhau kālāv ubhau kālāv upaspṛśan<BR>
01,110.031c	kṛśaḥ parimitāhāraś cīracarmajaṭādharaḥ<BR>
01,110.032a	śītavātātapasahaḥ kṣutpipāsāśramānvitaḥ<BR>
01,110.032c	tapasā duścareṇedaṃ śarīram upaśoṣayan<BR>
01,110.033a	ekāntaśīlī vimṛśan pakvāpakvena vartayan<BR>
01,110.033c	pitṝn devāṃś ca vanyena vāgbhir adbhiś ca tarpayan<BR>
01,110.034a	vānaprasthajanasyāpi darśanaṃ kulavāsinām<BR>
01,110.034c	nāpriyāṇy ācarañ jātu kiṃ punar grāmavāsinām<BR>
01,110.035a	evam āraṇyaśāstrāṇām ugram ugrataraṃ vidhim<BR>
01,110.035c	kāṅkṣamāṇo 'ham āsiṣye dehasyāsya samāpanāt<BR>
01,110.036	vaiśaṃpāyana uvāca<BR>
01,110.036a	ity evam uktvā bhārye te rājā kauravavaṃśajaḥ<BR>
01,110.036c	tataś cūḍāmaṇiṃ niṣkam aṅgade kuṇḍalāni ca<BR>
01,110.036d*1167_01	mukuṭaṃ hārasūtraṃ ca kaṭibandhaṃ tathaiva ca<BR>
01,110.036e	vāsāṃsi ca mahārhāṇi strīṇām ābharaṇāni ca<BR>
01,110.036f*1168_01	vāhanāni ca mukhyāni śastrāṇi kavacāni ca<BR>
01,110.036f*1168_02	hemabhāṇḍāni divyāni paryaṅkāstaraṇāni ca<BR>
01,110.036f*1168_03	maṇimuktāpravālāni vasūni vividhāni ca<BR>
01,110.036f*1168_04	āsanāni ca mukhyāni bahūni vividhāni ca<BR>
01,110.037a	pradāya sarvaṃ viprebhyaḥ pāṇḍuḥ punar abhāṣata<BR>
01,110.037c	gatvā nāgapuraṃ vācyaṃ pāṇḍuḥ pravrajito vanam<BR>
01,110.038a	arthaṃ kāmaṃ sukhaṃ caiva ratiṃ ca paramātmikām<BR>
01,110.038c	pratasthe sarvam utsṛjya sabhāryaḥ kurupuṃgavaḥ<BR>
01,110.039a	tatas tasyānuyātrāṇi te caiva paricārakāḥ<BR>
01,110.039c	śrutvā bharatasiṃhasya vividhāḥ karuṇā giraḥ<BR>
01,110.039e	bhīmam ārtasvaraṃ kṛtvā hāheti paricukruśuḥ<BR>
01,110.040a	uṣṇam aśru vimuñcantas taṃ vihāya mahīpatim<BR>
01,110.040c	yayur nāgapuraṃ tūrṇaṃ sarvam ādāya tadvacaḥ<BR>
01,110.040d*1169_01	te gatvā nagaraṃ rājñe yathāvṛttaṃ mahātmane<BR>
01,110.040d*1169_02	kathayāṃ cakrire sarvaṃ dhanaṃ ca vividhaṃ daduḥ<BR>
01,110.041a	śrutvā ca tebhyas tat sarvaṃ yathāvṛttaṃ mahāvane<BR>
01,110.041c	dhṛtarāṣṭro naraśreṣṭhaḥ pāṇḍum evānvaśocata<BR>
01,110.041d*1170_01	na śayyāsanabhogeṣu ratiṃ vindati karhi cit<BR>
01,110.041d*1170_02	bhrātṛśokasamāviṣṭas tam evārthaṃ vicintayan<BR>
01,110.042a	rājaputras tu kauravyaḥ pāṇḍur mūlaphalāśanaḥ<BR>
01,110.042c	jagāma saha bhāryābhyāṃ tato nāgasabhaṃ girim<BR>
01,110.043a	sa caitraratham āsādya vāriṣeṇam atītya ca<BR>
01,110.043c	himavantam atikramya prayayau gandhamādanam<BR>
01,110.044a	rakṣyamāṇo mahābhūtaiḥ siddhaiś ca paramarṣibhiḥ<BR>
01,110.044c	uvāsa sa tadā rājā sameṣu viṣameṣu ca<BR>
01,110.045a	indradyumnasaraḥ prāpya haṃsakūṭam atītya ca<BR>
01,110.045c	śataśṛṅge mahārāja tāpasaḥ samapadyata<BR>
01,111.001	vaiśaṃpāyana uvāca<BR>
01,111.001a	tatrāpi tapasi śreṣṭhe vartamānaḥ sa vīryavān<BR>
01,111.001c	siddhacāraṇasaṃghānāṃ babhūva priyadarśanaḥ<BR>
01,111.002a	śuśrūṣur anahaṃvādī saṃyatātmā jitendriyaḥ<BR>
01,111.002c	svargaṃ gantuṃ parākrāntaḥ svena vīryeṇa bhārata<BR>
01,111.003a	keṣāṃ cid abhavad bhrātā keṣāṃ cid abhavat sakhā<BR>
01,111.003c	ṛṣayas tv apare cainaṃ putravat paryapālayan<BR>
01,111.004a	sa tu kālena mahatā prāpya niṣkalmaṣaṃ tapaḥ<BR>
01,111.004c	brahmarṣisadṛśaḥ pāṇḍur babhūva bharatarṣabha<BR>
01,111.004d*1171=00	vaiśaṃpāyanaḥ<BR>
01,111.004d*1171=05	ṛṣayaḥ<BR>
01,111.004d*1171=08	vaiśaṃpāyanaḥ<BR>
01,111.004d*1171_01	amāvāsyāṃ tu sahitā ṛṣayaḥ saśitavratāḥ<BR>
01,111.004d*1171_02	brahmāṇaṃ draṣṭukāmās te saṃpratasthur maharṣayaḥ<BR>
01,111.004d*1171_03	saṃprasthitān ṛṣīn dṛṣṭvā pāṇḍur vacanam abravīt<BR>
01,111.004d*1171_04	bhavantaḥ kva gamiṣyanti brūta me vadatāṃ varāḥ<BR>
01,111.004d*1171_05	samavāyo mahān adya brahmaloke mahātmanām<BR>
01,111.004d*1171_06	devānāṃ ca ṛṣīṇāṃ ca pitṝṇāṃ ca mahātmanām<BR>
01,111.004d*1171_07	vayaṃ tatra gamiṣyāmo draṣṭukāmāḥ svayaṃbhuvam<BR>
01,111.004d*1171_08	pāṇḍum utthāya sahasā gantukāmaṃ maharṣibhiḥ<BR>
01,111.004d*1172_01	tac chrutvā vacanaṃ teṣāṃ pāṇḍur vacanam abravīt<BR>
01,111.004d*1172_02	aham apy āgamiṣyāmi yatra yūyaṃ gamiṣyatha<BR>
01,111.005a	svargapāraṃ titīrṣan sa śataśṛṅgād udaṅmukhaḥ<BR>
01,111.005c	pratasthe saha patnībhyām abruvaṃs tatra tāpasāḥ<BR>
01,111.005e	upary upari gacchantaḥ śailarājam udaṅmukhāḥ<BR>
01,111.006a	dṛṣṭavanto girer asya durgān deśān bahūn vayam<BR>
01,111.006b*1173_01	vimānaśatasaṃbādhāṃ gītasvananināditām<BR>
01,111.006b*1174_01	yakṣarākṣasaguptāni gandharvacaritāni ca<BR>
01,111.006c	ākrīḍabhūtān devānāṃ gandharvāpsarasāṃ tathā<BR>
01,111.007a	udyānāni kuberasya samāni viṣamāṇi ca<BR>
01,111.007c	mahānadīnitambāṃś ca durgāṃś ca girigahvarān<BR>
01,111.008a	santi nityahimā deśā nirvṛkṣamṛgapakṣiṇaḥ<BR>
01,111.008c	santi ke cin mahāvarṣā durgāḥ ke cid durāsadāḥ<BR>
01,111.009a	atikrāmen na pakṣī yān kuta evetare mṛgāḥ<BR>
01,111.009c	vāyur eko 'tigād yatra siddhāś ca paramarṣayaḥ<BR>
01,111.010a	gacchantyau śailarāje 'smin rājaputryau kathaṃ tv ime<BR>
01,111.010c	na sīdetām aduḥkhārhe mā gamo bharatarṣabha<BR>
01,111.010d*1175_01	aprajasya mahābhāga na svargaṃ gantum arhasi<BR>
01,111.010d*1176_01	aprajātvaṃ manuṣyendra sādhu mā puṣkarekṣaṇa<BR>
01,111.011	pāṇḍur uvāca<BR>
01,111.011a	aprajasya mahābhāgā na dvāraṃ paricakṣate<BR>
01,111.011c	svarge tenābhitapto 'ham aprajas tad bravīmi vaḥ<BR>
01,111.011d*1177_01	so 'ham ugreṇa tapasā sabhāryas tyaktajīvitaḥ<BR>
01,111.011d*1177_02	anapatyo 'pi vindeyaṃ svargam ugreṇa karmaṇā<BR>
01,111.012a	ṛṇaiś caturbhiḥ saṃyuktā jāyante manujā bhuvi<BR>
01,111.012c	pitṛdevarṣimanujadeyaiḥ śatasahasraśaḥ<BR>
01,111.013a	etāni tu yathākālaṃ yo na budhyati mānavaḥ<BR>
01,111.013c	na tasya lokāḥ santīti dharmavidbhiḥ pratiṣṭhitam<BR>
01,111.014a	yajñaiś ca devān prīṇāti svādhyāyatapasā munīn<BR>
01,111.014c	putraiḥ śrāddhaiḥ pitṝṃś cāpi ānṛśaṃsyena mānavān<BR>
01,111.015a	ṛṣidevamanuṣyāṇāṃ parimukto 'smi dharmataḥ<BR>
01,111.015b*1178_01	trayāṇām itareṣāṃ tu nāśa ātmani naśyati<BR>
01,111.015b*1179_01	pitryād ṛṇād anirmukta idānīm asmi tāpasāḥ<BR>
01,111.015c	pitryād ṛṇād anirmuktas tena tapye tapodhanāḥ<BR>
01,111.016a	dehanāśe dhruvo nāśaḥ pitṝṇām eṣa niścayaḥ<BR>
01,111.016b*1180_01	pitṝṇām ṛṇanāśād dhi na prajā nāśam ṛcchati<BR>
01,111.016c	iha tasmāt prajāhetoḥ prajāyante narottamāḥ<BR>
01,111.017a	yathaivāhaṃ pituḥ kṣetre sṛṣṭas tena mahātmanā<BR>
01,111.017c	tathaivāsmin mama kṣetre kathaṃ vai saṃbhavet prajā<BR>
01,111.018	tāpasā ūcuḥ<BR>
01,111.018a	asti vai tava dharmātman vidma devopamaṃ śubham<BR>
01,111.018c	apatyam anaghaṃ rājan vayaṃ divyena cakṣuṣā<BR>
01,111.019a	daivadiṣṭaṃ naravyāghra karmaṇehopapādaya<BR>
01,111.019c	akliṣṭaṃ phalam avyagro vindate buddhimān naraḥ<BR>
01,111.020a	tasmin dṛṣṭe phale tāta prayatnaṃ kartum arhasi<BR>
01,111.020c	apatyaṃ guṇasaṃpannaṃ labdhvā prītim avāpsyasi<BR>
01,111.021	vaiśaṃpāyana uvāca<BR>
01,111.021a	tac chrutvā tāpasavacaḥ pāṇḍuś cintāparo 'bhavat<BR>
01,111.021c	ātmano mṛgaśāpena jānann upahatāṃ kriyām<BR>
01,111.021d*1181=00	vaiśaṃpāyanaḥ<BR>
01,111.021d*1181_01	sa samānīya kuntīṃ ca mādrīṃ ca bharatarṣabha<BR>
01,111.021d*1181_02	ācaṣṭa putralābhasya vyuṣṭiṃ sarvakriyādhikām<BR>
01,111.021d*1181_03	uttamād avarāḥ puṃsaḥ kāṅkṣante putram āpadi<BR>
01,111.021d*1181_04	apatyaṃ dharmaphaladaṃ śreṣṭhād icchanti sādhavaḥ<BR>
01,111.021d*1181_05	anunīya tu te samyaṅ mahābrāhmaṇasaṃsadi<BR>
01,111.021d*1181_06	brāhmaṇaṃ guṇavantaṃ vai cintayām āsa dharmavit<BR>
01,111.022a	so 'bravīd vijane kuntīṃ dharmapatnīṃ yaśasvinīm<BR>
01,111.022c	apatyotpādane yogam āpadi prasamarthayan<BR>
01,111.023a	apatyaṃ nāma lokeṣu pratiṣṭhā dharmasaṃhitā<BR>
01,111.023c	iti kunti vidur dhīrāḥ śāśvataṃ dharmam āditaḥ<BR>
01,111.024a	iṣṭaṃ dattaṃ tapas taptaṃ niyamaś ca svanuṣṭhitaḥ<BR>
01,111.024c	sarvam evānapatyasya na pāvanam ihocyate<BR>
01,111.025a	so 'ham evaṃ viditvaitat prapaśyāmi śucismite<BR>
01,111.025c	anapatyaḥ śubhāṃl lokān nāvāpsyāmīti cintayan<BR>
01,111.026a	mṛgābhiśāpān naṣṭaṃ me prajanaṃ hy akṛtātmanaḥ<BR>
01,111.026c	nṛśaṃsakāriṇo bhīru yathaivopahataṃ tathā<BR>
01,111.027a	ime vai bandhudāyādāḥ ṣaṭ putrā dharmadarśane<BR>
01,111.027c	ṣaḍ evābandhudāyādāḥ putrās tāñ śṛṇu me pṛthe<BR>
01,111.028a	svayaṃjātaḥ praṇītaś ca parikrītaś ca yaḥ sutaḥ<BR>
01,111.028a*1182_01	. . . . . . . . tatsamaṃ putrikāsutaḥ<BR>
01,111.028a*1182_02	svayaṃjātaḥ kṣatriyaś ca . . . . . . . .<BR>
01,111.028c	paunarbhavaś ca kānīnaḥ svairiṇyāṃ yaś ca jāyate<BR>
01,111.029a	dattaḥ krītaḥ kṛtrimaś ca upagacchet svayaṃ ca yaḥ<BR>
01,111.029c	sahoḍho jātaretāś ca hīnayonidhṛtaś ca yaḥ<BR>
01,111.030a	pūrvapūrvatamābhāve matvā lipseta vai sutam<BR>
01,111.030c	uttamād avarāḥ puṃsaḥ kāṅkṣante putram āpadi<BR>
01,111.031a	apatyaṃ dharmaphaladaṃ śreṣṭhaṃ vindanti sādhavaḥ<BR>
01,111.031c	ātmaśukrād api pṛthe manuḥ svāyambhuvo 'bravīt<BR>
01,111.032a	tasmāt praheṣyāmy adya tvāṃ hīnaḥ prajananāt svayam<BR>
01,111.032c	sadṛśāc chreyaso vā tvaṃ viddhy apatyaṃ yaśasvini<BR>
01,111.032d*1183_01	yā hi te bhaginī sādhvī śrutasenā yaśasvinī<BR>
01,111.032d*1183_02	uvāha yāṃ tu kaikeyaḥ śāradaṇḍāyanir mahān<BR>
01,111.033a	śṛṇu kunti kathāṃ cemāṃ śāradaṇḍāyanīṃ prati<BR>
01,111.033c	yā vīrapatnī gurubhir niyuktāpatyajanmani<BR>
01,111.034a	puṣpeṇa prayatā snātā niśi kunti catuṣpathe<BR>
01,111.034b*1184_01	apatyārthe prajālābhe anvagacchac chubhavratā<BR>
01,111.034c	varayitvā dvijaṃ siddhaṃ hutvā puṃsavane 'nalam<BR>
01,111.035a	karmaṇy avasite tasmin sā tenaiva sahāvasat<BR>
01,111.035c	tatra trīñ janayām āsa durjayādīn mahārathān<BR>
01,111.036a	tathā tvam api kalyāṇi brāhmaṇāt tapasādhikāt<BR>
01,111.036c	manniyogād yata kṣipram apatyotpādanaṃ prati<BR>
01,112.001	vaiśaṃpāyana uvāca<BR>
01,112.001a	evam uktā mahārāja kuntī pāṇḍum abhāṣata<BR>
01,112.001c	kurūṇām ṛṣabhaṃ vīraṃ tadā bhūmipatiṃ patim<BR>
01,112.002a	na mām arhasi dharmajña vaktum evaṃ kathaṃ cana<BR>
01,112.002c	dharmapatnīm abhiratāṃ tvayi rājīvalocana<BR>
01,112.003a	tvam eva tu mahābāho mayy apatyāni bhārata<BR>
01,112.003c	vīra vīryopapannāni dharmato janayiṣyasi<BR>
01,112.004a	svargaṃ manujaśārdūla gaccheyaṃ sahitā tvayā<BR>
01,112.004c	apatyāya ca māṃ gaccha tvam eva kurunandana<BR>
01,112.005a	na hy ahaṃ manasāpy anyaṃ gaccheyaṃ tvad ṛte naram<BR>
01,112.005c	tvattaḥ prativiśiṣṭaś ca ko 'nyo 'sti bhuvi mānavaḥ<BR>
01,112.006a	imāṃ ca tāvad dharmyāṃ tvaṃ paurāṇīṃ śṛṇu me kathām<BR>
01,112.006c	pariśrutāṃ viśālākṣa kīrtayiṣyāmi yām aham<BR>
01,112.007a	vyuṣitāśva iti khyāto babhūva kila pārthivaḥ<BR>
01,112.007c	purā paramadharmiṣṭhaḥ pūror vaṃśavivardhanaḥ<BR>
01,112.008a	tasmiṃś ca yajamāne vai dharmātmani mahātmani<BR>
01,112.008c	upāgamaṃs tato devāḥ sendrāḥ saha maharṣibhiḥ<BR>
01,112.009a	amādyad indraḥ somena dakṣiṇābhir dvijātayaḥ<BR>
01,112.009c	vyuṣitāśvasya rājarṣes tato yajñe mahātmanaḥ<BR>
01,112.009d*1185_01	devā brahmarṣayaś caiva cakruḥ karma svayaṃ tadā<BR>
01,112.010a	vyuṣitāśvas tato rājann ati martyān vyarocata<BR>
01,112.010c	sarvabhūtāny ati yathā tapanaḥ śiśirātyaye<BR>
01,112.011a	sa vijitya gṛhītvā ca nṛpatīn rājasattamaḥ<BR>
01,112.011c	prācyān udīcyān madhyāṃś ca dakṣiṇātyān akālayat<BR>
01,112.012a	aśvamedhe mahāyajñe vyuṣitāśvaḥ pratāpavān<BR>
01,112.012c	babhūva sa hi rājendro daśanāgabalānvitaḥ<BR>
01,112.013a	apy atra gāthāṃ gāyanti ye purāṇavido janāḥ<BR>
01,112.013b*1186_01	vyuṣitāśve yaśovṛddhe manuṣyendre kurūttama<BR>
01,112.013b*1187_01	aprameyam aparyantaṃ vyuṣitāśvo dhanaṃ dadau<BR>
01,112.013c	vyuṣitāśvaḥ samudrāntāṃ vijityemāṃ vasuṃdharām<BR>
01,112.013e	apālayat sarvavarṇān pitā putrān ivaurasān<BR>
01,112.014a	yajamāno mahāyajñair brāhmaṇebhyo dadau dhanam<BR>
01,112.014c	anantaratnāny ādāya ājahāra mahākratūn<BR>
01,112.014e	suṣāva ca bahūn somān somasaṃsthās tatāna ca<BR>
01,112.015a	āsīt kākṣīvatī cāsya bhāryā paramasaṃmatā<BR>
01,112.015c	bhadrā nāma manuṣyendra rūpeṇāsadṛśī bhuvi<BR>
01,112.016a	kāmayām āsatus tau tu parasparam iti śrutiḥ<BR>
01,112.016c	sa tasyāṃ kāmasaṃmatto yakṣmāṇaṃ samapadyata<BR>
01,112.017a	tenācireṇa kālena jagāmāstam ivāṃśumān<BR>
01,112.017c	tasmin prete manuṣyendre bhāryāsya bhṛśaduḥkhitā<BR>
01,112.018a	aputrā puruṣavyāghra vilalāpeti naḥ śrutam<BR>
01,112.018c	bhadrā paramaduḥkhārtā tan nibodha narādhipa<BR>
01,112.019a	nārī paramadharmajña sarvā putravinākṛtā<BR>
01,112.019c	patiṃ vinā jīvati yā na sā jīvati duḥkhitā<BR>
01,112.020a	patiṃ vinā mṛtaṃ śreyo nāryāḥ kṣatriyapuṃgava<BR>
01,112.020c	tvadgatiṃ gantum icchāmi prasīdasva nayasva mām<BR>
01,112.021a	tvayā hīnā kṣaṇam api nāhaṃ jīvitum utsahe<BR>
01,112.021c	prasādaṃ kuru me rājann itas tūrṇaṃ nayasva mām<BR>
01,112.022a	pṛṣṭhato 'nugamiṣyāmi sameṣu viṣameṣu ca<BR>
01,112.022c	tvām ahaṃ naraśārdūla gacchantam anivartinam<BR>
01,112.023a	chāyevānapagā rājan satataṃ vaśavartinī<BR>
01,112.023c	bhaviṣyāmi naravyāghra nityaṃ priyahite ratā<BR>
01,112.024a	adya prabhṛti māṃ rājan kaṣṭā hṛdayaśoṣaṇāḥ<BR>
01,112.024c	ādhayo 'bhibhaviṣyanti tvad ṛte puṣkarekṣaṇa<BR>
01,112.025a	abhāgyayā mayā nūnaṃ viyuktāḥ sahacāriṇaḥ<BR>
01,112.025c	saṃyogā viprayuktā vā pūrvadeheṣu pārthiva<BR>
01,112.025d*1188_01	tena me viprayogo 'yam upapannas tvayā saha<BR>
01,112.025d*1188_02	viprayuktā tu yā patyā muhūrtam api jīvati<BR>
01,112.025d*1188_03	duḥkhaṃ jīvati sā pāpā narakastheva pārthiva<BR>
01,112.026a	tad idaṃ karmabhiḥ pāpaiḥ pūrvadeheṣu saṃcitam<BR>
01,112.026c	duḥkhaṃ mām anusaṃprāptaṃ rājaṃs tvadviprayogajam<BR>
01,112.027a	adya prabhṛty ahaṃ rājan kuśaprastaraśāyinī<BR>
01,112.027c	bhaviṣyāmy asukhāviṣṭā tvaddarśanaparāyaṇā<BR>
01,112.028a	darśayasva naravyāghra sādhu mām asukhānvitām<BR>
01,112.028c	dīnām anāthāṃ kṛpaṇāṃ vilapantīṃ nareśvara<BR>
01,112.029a	evaṃ bahuvidhaṃ tasyāṃ vilapantyāṃ punaḥ punaḥ<BR>
01,112.029c	taṃ śavaṃ saṃpariṣvajya vāk kilāntarhitābravīt<BR>
01,112.030a	uttiṣṭha bhadre gaccha tvaṃ dadānīha varaṃ tava<BR>
01,112.030c	janayiṣyāmy apatyāni tvayy ahaṃ cāruhāsini<BR>
01,112.031a	ātmīye ca varārohe śayanīye caturdaśīm<BR>
01,112.031c	aṣṭamīṃ vā ṛtusnātā saṃviśethā mayā saha<BR>
01,112.032a	evam uktā tu sā devī tathā cakre pativratā<BR>
01,112.032c	yathoktam eva tad vākyaṃ bhadrā putrārthinī tadā<BR>
01,112.033a	sā tena suṣuve devī śavena manujādhipa<BR>
01,112.033c	trīñ śālvāṃś caturo madrān sutān bharatasattama<BR>
01,112.034a	tathā tvam api mayy eva manasā bharatarṣabha<BR>
01,112.034c	śakto janayituṃ putrāṃs tapoyogabalānvayāt<BR>
01,113.001	vaiśaṃpāyana uvāca<BR>
01,113.001a	evam uktas tayā rājā tāṃ devīṃ punar abravīt<BR>
01,113.001c	dharmavid dharmasaṃyuktam idaṃ vacanam uttamam<BR>
01,113.002a	evam etat purā kunti vyuṣitāśvaś cakāra ha<BR>
01,113.002c	yathā tvayoktaṃ kalyāṇi sa hy āsīd amaropamaḥ<BR>
01,113.003a	atha tv imaṃ pravakṣyāmi dharmaṃ tv etaṃ nibodha me<BR>
01,113.003c	purāṇam ṛṣibhir dṛṣṭaṃ dharmavidbhir mahātmabhiḥ<BR>
01,113.004a	anāvṛtāḥ kila purā striya āsan varānane<BR>
01,113.004c	kāmacāravihāriṇyaḥ svatantrāś cārulocane<BR>
01,113.005a	tāsāṃ vyuccaramāṇānāṃ kaumārāt subhage patīn<BR>
01,113.005c	nādharmo 'bhūd varārohe sa hi dharmaḥ purābhavat<BR>
01,113.006a	taṃ caiva dharmaṃ paurāṇaṃ tiryagyonigatāḥ prajāḥ<BR>
01,113.006c	adyāpy anuvidhīyante kāmadveṣavivarjitāḥ<BR>
01,113.006e	purāṇadṛṣṭo dharmo 'yaṃ pūjyate ca maharṣibhiḥ<BR>
01,113.007a	uttareṣu ca rambhoru kuruṣv adyāpi vartate<BR>
01,113.007c	strīṇām anugrahakaraḥ sa hi dharmaḥ sanātanaḥ<BR>
01,113.007d*1189_01	nāgnis tṛpyati kāṣṭhānāṃ nāpagānāṃ mahodadhiḥ<BR>
01,113.007d*1189_02	nāntakaḥ sarvabhūtānāṃ na puṃsāṃ vāmalocanāḥ<BR>
01,113.007d*1189_03	evaṃ tṛṣṇā tu nārīṇāṃ puruṣaṃ puruṣaṃ prati<BR>
01,113.007d*1189_04	agamyāgamanaṃ strīṇāṃ nāsti nityaṃ śucismite<BR>
01,113.007d*1189_05	putraṃ vā kila pautraṃ vā kāsāṃ cid bhrātaraṃ tathā<BR>
01,113.007d*1189_06	rahasīha naraṃ dṛṣṭvā yonir utklidyate tataḥ<BR>
01,113.007d*1189_07	etat svābhāvikaṃ strīṇāṃ na nimittakṛtaṃ śubhe<BR>
01,113.008a	asmiṃs tu loke nacirān maryādeyaṃ śucismite<BR>
01,113.008c	sthāpitā yena yasmāc ca tan me vistarataḥ śṛṇu<BR>
01,113.009a	babhūvoddālako nāma maharṣir iti naḥ śrutam<BR>
01,113.009c	śvetaketur iti khyātaḥ putras tasyābhavan muniḥ<BR>
01,113.010a	maryādeyaṃ kṛtā tena mānuṣeṣv iti naḥ śrutam<BR>
01,113.010c	kopāt kamalapatrākṣi yadarthaṃ tan nibodha me<BR>
01,113.010d@064=0015	uddālakaḥ<BR>
01,113.010d@064=0021	brāhmaṇaḥ<BR>
01,113.010d@064=0025	pāṇḍuḥ<BR>
01,113.010d@064_0001	śvetaketoḥ pitā devi tapa ugraṃ samāsthitaḥ<BR>
01,113.010d@064_0002	grīṣme pañcatapā bhūtvā varṣāsv ākāśago 'bhavat<BR>
01,113.010d@064_0003	śiśire salilasthāyī saha patnyā mahātapāḥ<BR>
01,113.010d@064_0004	uddālakaṃ tapasyantaṃ niyamena samāhitam<BR>
01,113.010d@064_0005	tasya putraḥ śvetaketuḥ paricaryāṃ cakāra ha<BR>
01,113.010d@064_0006	abhyāgacchad dvijaḥ kaś cid valīpalitasaṃtataḥ<BR>
01,113.010d@064_0007	taṃ dṛṣṭvaiva muniḥ prītaḥ pūjayām āsa śāstrataḥ<BR>
01,113.010d@064_0008	svāgatena ca pādyena mṛduvākyaiś ca bhārata<BR>
01,113.010d@064_0009	śākamūlaphalādyaiś ca vanyair anyair apūjayat<BR>
01,113.010d@064_0010	kṣutpipāsāśramair ārtaḥ pūjitas tu maharṣiṇā<BR>
01,113.010d@064_0011	viśrānto munim āsādya paryapṛcchad dvijas tadā<BR>
01,113.010d@064_0012	uddālaka maharṣe tvaṃ satyaṃ me brūhi mānṛtam<BR>
01,113.010d@064_0013	ṛṣiputraḥ kumāro 'yaṃ darśanīyo viśeṣataḥ<BR>
01,113.010d@064_0014	tava putram imaṃ manye kṛtakṛtyo 'si tad vada<BR>
01,113.010d@064_0015	mama patnī mahāprājña kuśikasya sutā matā<BR>
01,113.010d@064_0016	mām evānugatā patnī mama nityam anuvratā<BR>
01,113.010d@064_0017	arundhatīva patnīnāṃ tapasā karśitastanī<BR>
01,113.010d@064_0018	tasyāṃ jātaḥ śvetaketur mama putro mahātapāḥ<BR>
01,113.010d@064_0019	vedavedāṅgavid vipra macchāsanaparāyaṇaḥ<BR>
01,113.010d@064_0020	lokajñaḥ sarvalokeṣu viśrutaḥ satyavāg ghṛṇī<BR>
01,113.010d@064_0021	apūrvī bhāryayā cārthī vṛddho 'haṃ mandacākṣuṣaḥ<BR>
01,113.010d@064_0022	pitryād ṛṇād anirmuktaḥ pūrvam evākṛtastriyaḥ<BR>
01,113.010d@064_0023	prajāraṇī tu patnī te kulaśīlasamādhinī<BR>
01,113.010d@064_0024	sadṛśī mama gotreṇa vahāmy enāṃ kṣamasva vai<BR>
01,113.010d@064_0025	ity uktvā mṛgaśāvākṣīṃ cīrakṛṣṇājināmbarām<BR>
01,113.010d@064_0026	yaṣṭyādhāraḥ srastagātro mandacakṣur abuddhimān<BR>
01,113.010d@064_0027	svavyāpārām akṣamāṃ tām acittām ātmani dvijaḥ<BR>
01,113.011a	śvetaketoḥ kila purā samakṣaṃ mātaraṃ pituḥ<BR>
01,113.011c	jagrāha brāhmaṇaḥ pāṇau gacchāva iti cābravīt<BR>
01,113.012a	ṛṣiputras tataḥ kopaṃ cakārāmarṣitas tadā<BR>
01,113.012c	mātaraṃ tāṃ tathā dṛṣṭvā nīyamānāṃ balād iva<BR>
01,113.012d@065_0001	tapasā dīptavīryo hi śvetaketur na cakṣame<BR>
01,113.012d@065_0002	saṃgṛhya mātaraṃ haste śvetaketur abhāṣata<BR>
01,113.012d@065_0003	durbrāhmaṇa vimuñca tvaṃ mātaraṃ me pativratām<BR>
01,113.012d@065_0004	ayaṃ pitā me brahmarṣiḥ kṣamāvān brahmavittamaḥ<BR>
01,113.012d@065_0005	śāpānugrahayoḥ śaktas tūṣṇīṃbhūto mahāvrataḥ<BR>
01,113.012d@065_0006	tasya patnī damopetā mama mātā viśeṣataḥ<BR>
01,113.012d@065_0007	pativratāṃ tapovṛddhāṃ sādhvācārair alaṃkṛtām<BR>
01,113.012d@065_0008	apradānena te brahman mātṛbhūtāṃ vimuñca me<BR>
01,113.012d@065_0009	evam uktvā tu yācantaṃ vimuñceti muhur muhuḥ<BR>
01,113.012d@065_0010	pratyavocad dvijo rājann apragalbham idaṃ vacaḥ<BR>
01,113.012d@065_0011	apatyārthī śvetaketo vṛddho 'haṃ mandacākṣuṣaḥ<BR>
01,113.012d@065_0012	pitā te ṛṇanirmuktas tvayā putreṇa kāśyapa<BR>
01,113.012d@065_0013	ṛṇād aham anirmukto vṛddho 'haṃ vigataspṛhaḥ<BR>
01,113.012d@065_0014	mama ko dāsyati sutāṃ kanyāṃ saṃprāptayauvanām<BR>
01,113.012d@065_0015	prajāraṇīm imāṃ patnīṃ vimuñca tvaṃ mahātapaḥ<BR>
01,113.012d@065_0016	ekayā prajayā pitror mātaraṃ te dadāmy aham<BR>
01,113.012d@065_0017	evam uktaḥ śvetaketur lajjayā krodham eyivān<BR>
01,113.013a	kruddhaṃ taṃ tu pitā dṛṣṭvā śvetaketum uvāca ha<BR>
01,113.013b*1190_01	saṃgṛhya mātaraṃ haste<BR>
01,113.013c	mā tāta kopaṃ kārṣīs tvam eṣa dharmaḥ sanātanaḥ<BR>
01,113.014a	anāvṛtā hi sarveṣāṃ varṇānām aṅganā bhuvi<BR>
01,113.014c	yathā gāvaḥ sthitās tāta sve sve varṇe tathā prajāḥ<BR>
01,113.014d*1191_01	tathaiva ca kuṭumbeṣu na pramādyanti karhi cit<BR>
01,113.014d*1191_02	ṛtukāle tu saṃprāpte bhartāraṃ na jahus tadā<BR>
01,113.015a	ṛṣiputro 'tha taṃ dharmaṃ śvetaketur na cakṣame<BR>
01,113.015c	cakāra caiva maryādām imāṃ strīpuṃsayor bhuvi<BR>
01,113.016a	mānuṣeṣu mahābhāge na tv evānyeṣu jantuṣu<BR>
01,113.016c	tadā prabhṛti maryādā sthiteyam iti naḥ śrutam<BR>
01,113.017a	vyuccarantyāḥ patiṃ nāryā adya prabhṛti pātakam<BR>
01,113.017c	bhrūṇahatyākṛtaṃ pāpaṃ bhaviṣyaty asukhāvaham<BR>
01,113.017d*1192_01	adyāpy anuvidhīyante kāmadveṣavivarjitāḥ<BR>
01,113.017d*1192_02	uttareṣu mahābhāge kuruṣv evaṃ yaśasvinī<BR>
01,113.018a	bhāryāṃ tathā vyuccarataḥ kaumārīṃ brahmacāriṇīm<BR>
01,113.018c	pativratām etad eva bhavitā pātakaṃ bhuvi<BR>
01,113.019a	patyā niyuktā yā caiva patny apatyārtham eva ca<BR>
01,113.019c	na kariṣyati tasyāś ca bhaviṣyaty etad eva hi<BR>
01,113.020a	iti tena purā bhīru maryādā sthāpitā balāt<BR>
01,113.020c	uddālakasya putreṇa dharmyā vai śvetaketunā<BR>
01,113.020d*1193_01	tena bhūyas tato dṛṣṭaṃ yasminn arthe nibodha tat<BR>
01,113.020d*1193_02	niyuktā patinā bhāryā yady apatyasya kāraṇāt<BR>
01,113.020d*1193_03	na kuryāt tat tadā bhīru sainaḥ sumahad āpnuyāt<BR>
01,113.021a	saudāsena ca rambhoru niyuktāpatyajanmani<BR>
01,113.021c	madayantī jagāmarṣiṃ vasiṣṭham iti naḥ śrutam<BR>
01,113.022a	tasmāl lebhe ca sā putram aśmakaṃ nāma bhāminī<BR>
01,113.022c	bhāryā kalmāṣapādasya bhartuḥ priyacikīrṣayā<BR>
01,113.023a	asmākam api te janma viditaṃ kamalekṣaṇe<BR>
01,113.023c	kṛṣṇadvaipāyanād bhīru kurūṇāṃ vaṃśavṛddhaye<BR>
01,113.024a	ata etāni sarvāṇi kāraṇāni samīkṣya vai<BR>
01,113.024c	mamaitad vacanaṃ dharmyaṃ kartum arhasy anindite<BR>
01,113.025a	ṛtāv ṛtau rājaputri striyā bhartā yatavrate<BR>
01,113.025c	nātivartavya ity evaṃ dharmaṃ dharmavido viduḥ<BR>
01,113.026a	śeṣeṣv anyeṣu kāleṣu svātantryaṃ strī kilārhati<BR>
01,113.026c	dharmam etaṃ janāḥ santaḥ purāṇaṃ paricakṣate<BR>
01,113.027a	bhartā bhāryāṃ rājaputri dharmyaṃ vādharmyam eva vā<BR>
01,113.027c	yad brūyāt tat tathā kāryam iti dharmavido viduḥ<BR>
01,113.028a	viśeṣataḥ putragṛddhī hīnaḥ prajananāt svayam<BR>
01,113.028c	yathāham anavadyāṅgi putradarśanalālasaḥ<BR>
01,113.029a	tathā raktāṅgulitalaḥ padmapatranibhaḥ śubhe<BR>
01,113.029c	prasādārthaṃ mayā te 'yaṃ śirasy abhyudyato 'ñjaliḥ<BR>
01,113.030a	manniyogāt sukeśānte dvijātes tapasādhikāt<BR>
01,113.030c	putrān guṇasamāyuktān utpādayitum arhasi<BR>
01,113.030e	tvatkṛte 'haṃ pṛthuśroṇi gaccheyaṃ putriṇāṃ gatim<BR>
01,113.030f*1194_01	tat kuruṣva mahābhāge vacanaṃ dharmasaṃmatam<BR>
01,113.031a	evam uktā tataḥ kuntī pāṇḍuṃ parapuraṃjayam<BR>
01,113.031c	pratyuvāca varārohā bhartuḥ priyahite ratā<BR>
01,113.031d*1195_01	adharmaḥ sumahān eṣa strīṇāṃ bharatasattama<BR>
01,113.031d*1195_02	yat prasādayate bhartā prasādyaḥ kṣatriyarṣabha<BR>
01,113.031d*1195_03	śṛṇu cedaṃ mahābāho mama prītikaraṃ vacaḥ<BR>
01,113.032a	pitṛveśmany ahaṃ bālā niyuktātithipūjane<BR>
01,113.032c	ugraṃ paryacaraṃ tatra brāhmaṇaṃ saṃśitavratam<BR>
01,113.033a	nigūḍhaniścayaṃ dharme yaṃ taṃ durvāsasaṃ viduḥ<BR>
01,113.033c	tam ahaṃ saṃśitātmānaṃ sarvayatnair atoṣayam<BR>
01,113.034a	sa me 'bhicārasaṃyuktam ācaṣṭa bhagavān varam<BR>
01,113.034c	mantragrāmaṃ ca me prādād abravīc caiva mām idam<BR>
01,113.035a	yaṃ yaṃ devaṃ tvam etena mantreṇāvāhayiṣyasi<BR>
01,113.035c	akāmo vā sakāmo vā sa te vaśam upaiṣyati<BR>
01,113.035d*1196_01	tasya tasya prasādāt te rājñi putro bhaviṣyati<BR>
01,113.036a	ity uktāhaṃ tadā tena pitṛveśmani bhārata<BR>
01,113.036c	brāhmaṇena vacas tathyaṃ tasya kālo 'yam āgataḥ<BR>
01,113.037a	anujñātā tvayā devam āhvayeyam ahaṃ nṛpa<BR>
01,113.037c	tena mantreṇa rājarṣe yathā syān nau prajā vibho<BR>
01,113.037d*1197=03	kuntī<BR>
01,113.037d*1197_01	yāṃ me vidyāṃ mahārāja adadāt sa mahāyaśāḥ<BR>
01,113.037d*1197_02	tayāhūtaḥ suraḥ putraṃ pradāsyati suropamam<BR>
01,113.037d*1197_03	anapatyakṛtaṃ yas te śokaṃ vīra vineṣyati<BR>
01,113.037d*1197_04	apatyakāma evaṃ syān mamāpatyaṃ bhaved iti<BR>
01,113.037d*1197_05	vipraṃ vā guṇasaṃpannaṃ sarvabhūtahite ratam<BR>
01,113.037d*1197_06	anujānīhi bhadraṃ te daivataṃ hi patiḥ striyaḥ<BR>
01,113.037d*1197_07	yaṃ tvaṃ vakṣyasi dharmajña devaṃ brāhmaṇam eva ca<BR>
01,113.037d*1197_08	yathoddiṣṭaṃ tvayā vīra tat kartāsmi mahābhuja<BR>
01,113.037d*1197_09	devāt putraphalaṃ sadyo viprāt kālāntare bhavet<BR>
01,113.038a	āvāhayāmi kaṃ devaṃ brūhi tattvavidāṃ vara<BR>
01,113.038c	tvatto 'nujñāpratīkṣāṃ māṃ viddhy asmin karmaṇi sthitām<BR>
01,113.038d*1198=00	pāṇḍuḥ<BR>
01,113.038d*1198=06	vaiśaṃpāyanaḥ<BR>
01,113.038d*1198_01	dhanyo 'smy anugṛhīto 'smi tvaṃ no dhātrī kulasya hi<BR>
01,113.038d*1198_02	namo maharṣaye tasmai yena datto varas tava<BR>
01,113.038d*1198_03	na cādharmeṇa dharmajñe śakyāḥ pālayituṃ prajāḥ<BR>
01,113.038d*1198_04	tasmāt tvaṃ putralābhāya saṃtānāya mamaiva ca<BR>
01,113.038d*1198_05	pravaraṃ sarvadevānāṃ dharmam āvāhayābale<BR>
01,113.038d*1198_06	pāṇḍunā samanujñātā bhāratena yaśasvinā<BR>
01,113.038d*1198_07	matiṃ cakre mahārāja dharmasyāvāhane tadā<BR>
01,113.039	pāṇḍur uvāca<BR>
01,113.039a	adyaiva tvaṃ varārohe prayatasva yathāvidhi<BR>
01,113.039c	dharmam āvāhaya śubhe sa hi deveṣu puṇyabhāk<BR>
01,113.040a	adharmeṇa na no dharmaḥ saṃyujyeta kathaṃ cana<BR>
01,113.040b@066=0039	bhīṣma uvāca<BR>
01,113.040b@066_0001	yathāsau nīyate daṇḍaḥ satataṃ pāpakāriṣu<BR>
01,113.040b@066_0002	daṇḍasya nayanāt sā hi daṇḍanītir ihocyate<BR>
01,113.040b@066_0003	bhūyaṃ sa bhagavān dhyātvā ciraṃ śūladharaḥ prabhuḥ<BR>
01,113.040b@066_0004	asṛjat sarvaśāstrāṇi mahādevo maheśvaraḥ<BR>
01,113.040b@066_0005	daṇḍanīteḥ prayogārthaṃ pramāṇāni ca sarvaśaḥ<BR>
01,113.040b@066_0006	vidyāś catasraḥ kūṭasthās tāsāṃ bhedavikalpanā<BR>
01,113.040b@066_0007	aṅgāni vedāś catvāro mīmāṃsā nyāyavistaraḥ<BR>
01,113.040b@066_0008	purāṇaṃ dharmaśāstraṃ ca vidyā hy etāś caturdaśa<BR>
01,113.040b@066_0009	āyurvedo dhanurvedo gāndharvaś ceti niścayaḥ<BR>
01,113.040b@066_0010	arthaśāstraṃ caturthaṃ tu vidyā hy aṣṭādaśaiva tu<BR>
01,113.040b@066_0011	daśa cāṣṭau ca vikhyātā etā dharmasya saṃhitāḥ<BR>
01,113.040b@066_0012	etāsām eva vidyānāṃ vyāsam āha maheśvaraḥ<BR>
01,113.040b@066_0013	śatāni trīṇi śāstrāṇām āha tantrāṇi saptatiḥ<BR>
01,113.040b@066_0014	vyāsa eva tu vidyānāṃ mahādevena kīrtitaḥ<BR>
01,113.040b@066_0015	tantraṃ pāśupataṃ nāma pāñcarātraṃ ca viśrutam<BR>
01,113.040b@066_0016	yogaśāstraṃ ca sāṃkhyaṃ ca tantraṃ lokāyataṃ tathā<BR>
01,113.040b@066_0017	tantraṃ brahmalulā nāma tarkavidyā divaukasām<BR>
01,113.040b@066_0018	sukhaduḥkhārthajijñāsākārakaś ceti viśrutam<BR>
01,113.040b@066_0019	tarkavidyās tathā cāṣṭau saśloko nava vistaraḥ<BR>
01,113.040b@066_0020	daśa cāṣṭau ca vijñeyāḥ paurāṇāṃ yajñasaṃhitāḥ<BR>
01,113.040b@066_0021	purāṇasya praṇītāś ca tāvad eveha saṃhitā<BR>
01,113.040b@066_0022	dharmaśāstrāṇi tadvācaḥ ekārthā nīti nānyathā<BR>
01,113.040b@066_0023	ekārthāni purāṇāni vedāś caikārthasaṃhitāḥ<BR>
01,113.040b@066_0024	nānārthāni ca sarvāṇi tataḥ śāstrāṇi śaṃkaraḥ<BR>
01,113.040b@066_0025	provāca bhagavān devaḥ kālajñānāni yāni ca<BR>
01,113.040b@066_0026	catuḥṣaṣṭipramāṇānām āyurvedaṃ ca sottaram<BR>
01,113.040b@066_0027	aṣṭādaśavikalpāntāṃ daṇḍanītiṃ ca śāśvatīm<BR>
01,113.040b@066_0028	gāndharvam itihāsaṃ ca nānāvistaram uktavān<BR>
01,113.040b@066_0029	ity etāḥ śāṃkaraproktā vidyāḥ śabdārthasaṃhitāḥ<BR>
01,113.040b@066_0030	punar bhedasahasraṃ ca tāsām eva tu vistaraḥ<BR>
01,113.040b@066_0031	ṛṣibhir devagandharvaiḥ savikalpaḥ savistaraḥ<BR>
01,113.040b@066_0032	śaśvad abhyasyate loke veda eva ca sarvaśaḥ<BR>
01,113.040b@066_0033	vidyāś catasraḥ saṃkṣiptāḥ vedavādāś ca te smṛtāḥ<BR>
01,113.040b@066_0034	etāsāṃ pārago yaś ca sa cokto vedapāragaḥ<BR>
01,113.040b@066_0035	vidānāṃ pārago rudro viṣṇur indro bṛhaspatiḥ<BR>
01,113.040b@066_0036	śakraḥ svāyaṃbhuvaś caiva manuḥ paramadharmavit<BR>
01,113.040b@066_0037	brahmā ca paramo devaḥ sadā sarvaiḥ surāsuraiḥ<BR>
01,113.040b@066_0038	sarvasyānugrahaś caiva vyāso vai vedapāragaḥ<BR>
01,113.040b@066_0039	ahaṃ śāṃtanavo bhīṣmaḥ prasādān mādhavasya ca<BR>
01,113.040b@066_0040	śaṃkarasya prasādāc ca brahmaṇaś ca kurūdvaha<BR>
01,113.040b@066_0041	vedapāraga ity ukto yājñavalkyaś ca sarvaśaḥ<BR>
01,113.040b@066_0042	kalpe kalpe mahābhāgair ṛṣibhis tattvadarśibhiḥ<BR>
01,113.040b@066_0043	ṛṣiputrair ṛṣigaṇair bhidyate ''śramikair api<BR>
01,113.040b@066_0044	śivena brahmaṇā caiva viṣṇunā ca vikalpitāḥ<BR>
01,113.040b@066_0045	ādikalpe punaś caiva bhidyante sādhubhiḥ punaḥ<BR>
01,113.040b@066_0046	idānīm api vidvadbhiḥ bhidyante ca vikalpakaiḥ<BR>
01,113.040b@066_0047	pūrvajanmānusāreṇa bahudheyaṃ sarasvatī<BR>
01,113.040c	lokaś cāyaṃ varārohe dharmo 'yam iti maṃsyate<BR>
01,113.041a	dhārmikaś ca kurūṇāṃ sa bhaviṣyati na saṃśayaḥ<BR>
01,113.041c	dattasyāpi ca dharmeṇa nādharme raṃsyate manaḥ<BR>
01,113.041d*1199_01	dharmādikaṃ hi dharmajñe dharmāntaṃ dharmamadhyamam<BR>
01,113.041d*1199_02	apatyam iṣṭaṃ lokeṣu yaśaḥkīrtivivardhanam<BR>
01,113.042a	tasmād dharmaṃ puraskṛtya niyatā tvaṃ śucismite<BR>
01,113.042c	upacārābhicārābhyāṃ dharmam ārādhayasva vai<BR>
01,113.043	vaiśaṃpāyana uvāca<BR>
01,113.043a	sā tathoktā tathety uktvā tena bhartrā varāṅganā<BR>
01,113.043c	abhivādyābhyanujñātā pradakṣiṇam avartata<BR>
01,114.001	vaiśaṃpāyana uvāca<BR>
01,114.001a	saṃvatsarāhite garbhe gāndhāryā janamejaya<BR>
01,114.001c	āhvayām āsa vai kuntī garbhārthaṃ dharmam acyutam<BR>
01,114.002a	sā baliṃ tvaritā devī dharmāyopajahāra ha<BR>
01,114.002b*1200_01	jānatī dharmam agryaṃ vai mantrair vaśam upānayat<BR>
01,114.002b*1200_02	āhūto niyamāt kuntyā sarvabhūtanamaskṛtaḥ<BR>
01,114.002b*1200_03	dadṛśe bhagavān dharmaḥ saṃtānārthāya pāṇḍave<BR>
01,114.002b*1200_04	tasmin bahumṛge 'raṇye śataśṛṅge nagottame<BR>
01,114.002b*1200_05	pāṇḍor arthe mahābhāgā kuntī dharmam upāgamat<BR>
01,114.002b*1200_06	ṛtukāle śucisnātā śuklavastrā yaśasvinī<BR>
01,114.002b*1200_07	śayyāṃ jagrāha suśroṇī saha dharmeṇa suvratā<BR>
01,114.002c	jajāpa japyaṃ vidhivad dattaṃ durvāsasā purā<BR>
01,114.002d*1201_01	ājagāma tato devo dharmo mantrabalāt tataḥ<BR>
01,114.002d*1201_02	vimāne sūryasaṃkāśe kuntī yatra japasthitā<BR>
01,114.002d*1201_03	vihasya tāṃ tato brūyāḥ kunti kiṃ te dadāmy aham<BR>
01,114.002d*1201_04	sā taṃ vihasyamānāpi putraṃ dehy abravīd idam<BR>
01,114.003a	saṃgamya sā tu dharmeṇa yogamūrtidhareṇa vai<BR>
01,114.003c	lebhe putraṃ varārohā sarvaprāṇabhṛtāṃ varam<BR>
01,114.004a	aindre candrasamāyukte muhūrte 'bhijite 'ṣṭame<BR>
01,114.004c	divā madhyagate sūrye tithau puṇye 'bhipūjite<BR>
01,114.005a	samṛddhayaśasaṃ kuntī suṣāva samaye sutam<BR>
01,114.005c	jātamātre sute tasmin vāg uvācāśarīriṇī<BR>
01,114.006a	eṣa dharmabhṛtāṃ śreṣṭho bhaviṣyati na saṃśayaḥ<BR>
01,114.006b*1202_01	vikrāntaḥ satyavāk caiva rājā pṛthvyāṃ bhaviṣyati<BR>
01,114.006c	yudhiṣṭhira iti khyātaḥ pāṇḍoḥ prathamajaḥ sutaḥ<BR>
01,114.007a	bhavitā prathito rājā triṣu lokeṣu viśrutaḥ<BR>
01,114.007c	yaśasā tejasā caiva vṛttena ca samanvitaḥ<BR>
01,114.008a	dhārmikaṃ taṃ sutaṃ labdhvā pāṇḍus tāṃ punar abravīt<BR>
01,114.008c	prāhuḥ kṣatraṃ balajyeṣṭhaṃ balajyeṣṭhaṃ sutaṃ vṛṇu<BR>
01,114.008d*1203_01	prāhuḥ putrā bahutarāḥ kartavyāḥ karmaviddvijāḥ<BR>
01,114.008d*1204_01	tataḥ kuntīm abhikramya śaśāsātīva bhārata<BR>
01,114.008d*1204_02	vāyum āvāhayasveti sa devo balavattaraḥ<BR>
01,114.008d*1204_03	aśvamedhaḥ kratuśreṣṭho jyotiḥśreṣṭho divākaraḥ<BR>
01,114.008d*1204_04	brāhmaṇo dvipadāṃ śreṣṭho devaśreṣṭhaś ca mārutaḥ<BR>
01,114.008d*1204_05	mārutaṃ marutāṃ śreṣṭhaṃ sarvaprāṇibhir īḍitam<BR>
01,114.008d*1204_06	āvāhaya tvaṃ niyamāt putrārthaṃ varavarṇini<BR>
01,114.008d*1204_07	sa no yaṃ dāsyati sutaṃ sa prāṇabalavān nṛṣu<BR>
01,114.008d*1204_08	bhaviṣyati varārohe balajyeṣṭhā hi bhūmipāḥ<BR>
01,114.009a	tatas tathoktā patyā tu vāyum evājuhāva sā<BR>
01,114.009b*1205_01	tatas tām āgato vāyur mṛgārūḍho mahābalaḥ<BR>
01,114.009b*1205_02	kiṃ te kunti dadāmy adya brūhi yat te hṛdi sthitam<BR>
01,114.009b*1205_03	sā salajjā vihasyāha putraṃ dehi surottama<BR>
01,114.009b*1205_04	balavantaṃ mahākāyaṃ sarvadarpaprabhañjanam<BR>
01,114.009b*1206_01	dvitīyenopahāreṇa tenoktavidhinā punaḥ<BR>
01,114.009b*1206_02	tair eva niyamaiḥ sthitvā mantragrāmam udairayat<BR>
01,114.009b*1206_03	ājagāma tato vāyuḥ kiṃ karomīti cābravīt<BR>
01,114.009b*1206_04	lajjānvitā tataḥ kuntī putram aicchan mahābalam<BR>
01,114.009b*1206_05	tathāstv iti ca tāṃ vāyuḥ samālabhya divaṃ gataḥ<BR>
01,114.009c	tasmāj jajñe mahābāhur bhīmo bhīmaparākramaḥ<BR>
01,114.010a	tam apy atibalaṃ jātaṃ vāg abhyavadad acyutam<BR>
01,114.010c	sarveṣāṃ balināṃ śreṣṭho jāto 'yam iti bhārata<BR>
01,114.010d*1207_01	jātamātre kumāre tu sarvalokasya pārthivāḥ<BR>
01,114.010d*1207_02	mūtraṃ prasusruvuḥ sarve vyathitāś ca prapedire<BR>
01,114.010d*1207_03	vāhanāni vyaśīryanta vimuñcanty aśrubindavaḥ<BR>
01,114.010d*1207_04	yathānilaḥ samuddhūtaḥ samarthaḥ kampane bhuvaḥ<BR>
01,114.010d*1207_05	tathā manyuparītāṅgo bhīmo bhīmaparākramaḥ<BR>
01,114.011a	idam atyadbhutaṃ cāsīj jātamātre vṛkodare<BR>
01,114.011c	yad aṅkāt patito mātuḥ śilāṃ gātrair acūrṇayat<BR>
01,114.011d*1208=00	janamejaya uvāca<BR>
01,114.011d*1208=05	vaiśaṃpāyana uvāca<BR>
01,114.011d*1208_01	kathaṃ sa vajrasaṃghātaḥ kumāro nyapatad girau<BR>
01,114.011d*1208_02	kathaṃ tu tena patatā śilā gātrair vicūrṇitā<BR>
01,114.011d*1208_03	etad icchāmi bhagavaṃs tvattaḥ śrotuṃ dvijottama<BR>
01,114.011d*1208_04	yathāvad iha viprarṣe paraṃ me 'tra kutūhalam<BR>
01,114.011d*1208_05	sādhv ayaṃ praśnam uddiṣṭaḥ pāṇḍaveya bravīmi te<BR>
01,114.011d*1209_01	kuntī tu saha putreṇa yātvā suruciraṃ saraḥ<BR>
01,114.011d*1209_02	snātvā tu sutam ādāya daśame 'hani yādavī<BR>
01,114.011d*1209_03	daivatāny arcayiṣyantī nirjagāmāśramāt pṛthā<BR>
01,114.011d*1209_04	śailābhyāśena gacchantyās tadā bharatasattama<BR>
01,114.011d*1209_05	niścakrāma mahāvyāghro jighāṃsur girigahvarāt<BR>
01,114.011d*1209_06	tam āpatantaṃ śārdūlaṃ vikṛṣya dhanur uttamam<BR>
01,114.011d*1209_07	nirbibheda śaraiḥ pāṇḍus tribhis tridaśavikramaḥ<BR>
01,114.011d*1209_08	nādena mahatā tāṃ tu pūrayantaṃ girer guhām<BR>
01,114.011d*1209_09	dṛṣṭvā śailam upāroḍhum aicchat kuntī bhayāt tadā<BR>
01,114.011d*1209_10	trāsāt tasyāḥ sutas tv aṅkāt papāta bharatarṣabha<BR>
01,114.011d*1209_11	parvatasyoparisthāyām adhastād apatac chiśuḥ<BR>
01,114.011d*1209_12	sa śilāṃ cūrṇayām āsa vajravad vajricoditaḥ<BR>
01,114.011d*1209_13	putrasnehāt tataḥ pāṇḍur abhyadhāvad gires taṭam<BR>
01,114.012a	kuntī vyāghrabhayodvignā sahasotpatitā kila<BR>
01,114.012c	nānvabudhyata saṃsuptam utsaṅge sve vṛkodaram<BR>
01,114.013a	tataḥ sa vajrasaṃghātaḥ kumāro 'bhyapatad girau<BR>
01,114.013c	patatā tena śatadhā śilā gātrair vicūrṇitā<BR>
01,114.013e	tāṃ śilāṃ cūrṇitāṃ dṛṣṭvā pāṇḍur vismayam āgamat<BR>
01,114.013f*1210_01	sa tu janmani bhīmasya vinadantaṃ mahāsvanam<BR>
01,114.013f*1210_02	dadarśa giriśṛṅgasthaṃ vyāghraṃ vyāghraparākramaḥ<BR>
01,114.013f*1210_03	dārasaṃrakṣaṇārthāya putrasaṃrakṣaṇāya ca<BR>
01,114.013f*1210_04	sadā bāṇadhanuṣpāṇir abhavat kurunandanaḥ<BR>
01,114.013f*1210_05	maghe candramasā yukte siṃhe cābhyudite gurau<BR>
01,114.013f*1210_06	divā madhyagate sūrye tithau puṇye trayodaśīm<BR>
01,114.013f*1210_07	maitre muhūrte sā kuntī suṣuve bhīmam acyutam<BR>
01,114.014a	yasminn ahani bhīmas tu jajñe bharatasattama<BR>
01,114.014c	duryodhano 'pi tatraiva prajajñe vasudhādhipa<BR>
01,114.015a	jāte vṛkodare pāṇḍur idaṃ bhūyo 'nvacintayat<BR>
01,114.015c	kathaṃ nu me varaḥ putro lokaśreṣṭho bhaved iti<BR>
01,114.016a	daive puruṣakāre ca loko 'yaṃ hi pratiṣṭhitaḥ<BR>
01,114.016c	tatra daivaṃ tu vidhinā kālayuktena labhyate<BR>
01,114.017a	indro hi rājā devānāṃ pradhāna iti naḥ śrutam<BR>
01,114.017c	aprameyabalotsāho vīryavān amitadyutiḥ<BR>
01,114.018a	taṃ toṣayitvā tapasā putraṃ lapsye mahābalam<BR>
01,114.018c	yaṃ dāsyati sa me putraṃ sa varīyān bhaviṣyati<BR>
01,114.018d*1211_01	amānuṣān mānuṣāṃś ca sa saṃgrāme haniṣyati<BR>
01,114.018e	karmaṇā manasā vācā tasmāt tapsye mahat tapaḥ<BR>
01,114.019a	tataḥ pāṇḍur mahātejā mantrayitvā maharṣibhiḥ<BR>
01,114.019c	dideśa kuntyāḥ kauravyo vrataṃ sāṃvatsaraṃ śubham<BR>
01,114.020a	ātmanā ca mahābāhur ekapādasthito 'bhavat<BR>
01,114.020c	ugraṃ sa tapa ātasthe parameṇa samādhinā<BR>
01,114.021a	ārirādhayiṣur devaṃ tridaśānāṃ tam īśvaram<BR>
01,114.021c	sūryeṇa saha dharmātmā paryavartata bhārata<BR>
01,114.022a	taṃ tu kālena mahatā vāsavaḥ pratyabhāṣata<BR>
01,114.022c	putraṃ tava pradāsyāmi triṣu lokeṣu viśrutam<BR>
01,114.023a	devānāṃ brāhmaṇānāṃ ca suhṛdāṃ cārthasādhakam<BR>
01,114.023b*1212_01	durhṛdāṃ śokajananaṃ sarvabāndhavanandanam<BR>
01,114.023c	sutaṃ te 'gryaṃ pradāsyāmi sarvāmitravināśanam<BR>
01,114.024a	ity uktaḥ kauravo rājā vāsavena mahātmanā<BR>
01,114.024b*1213_01	kuntīṃ rājasutāṃ pāṇḍur apatyārthe 'bhyacodayat<BR>
01,114.024b*1213_02	dharmaṃ balaṃ ca niścitya yathā syād iti bhārata<BR>
01,114.024c	uvāca kuntīṃ dharmātmā devarājavacaḥ smaran<BR>
01,114.024d*1214_01	udarkas tava kalyāṇi tuṣṭo devagaṇeśvaraḥ<BR>
01,114.024d*1214_02	dātum icchati te putraṃ yathā saṃkalpitaṃ hṛdā<BR>
01,114.024d*1214_03	atimānuṣakarmāṇaṃ yaśasvinam ariṃdamam<BR>
01,114.025a	nītimantaṃ mahātmānam ādityasamatejasam<BR>
01,114.025c	durādharṣaṃ kriyāvantam atīvādbhutadarśanam<BR>
01,114.026a	putraṃ janaya suśroṇi dhāma kṣatriyatejasām<BR>
01,114.026c	labdhaḥ prasādo devendrāt tam āhvaya śucismite<BR>
01,114.026d*1215=00	vaiśaṃpāyanaḥ<BR>
01,114.026d*1215_01	jāteṣu dhṛtarāṣṭrasya kumāreṣu mahātmasu<BR>
01,114.027a	evam uktā tataḥ śakram ājuhāva yaśasvinī<BR>
01,114.027b*1216_01	tataḥ paryacarat tena balinā bhagavān api<BR>
01,114.027c	athājagāma devendro janayām āsa cārjunam<BR>
01,114.027d*1217_01	uttarābhyāṃ tu pūrvābhyāṃ phalgunībhyāṃ tato divā<BR>
01,114.027d*1217_02	jātas tu phālgune māsi tenāsau phalgunaḥ smṛtaḥ<BR>
01,114.028a	jātamātre kumāre tu vāg uvācāśarīriṇī<BR>
01,114.028a*1218_01	. . . . . . . . sarvabhūtapraharṣiṇī<BR>
01,114.028a*1218_02	sūtake vartamānāṃ tāṃ . . . . . . . .<BR>
01,114.028c	mahāgambhīranirghoṣā nabho nādayatī tadā<BR>
01,114.028d*1219_01	śṛṇvatāṃ sarvabhūtānāṃ teṣāṃ cāśramavāsinām<BR>
01,114.028d*1219_02	kuntīm ābhāṣya vispaṣṭam uvācedaṃ śucismitām<BR>
01,114.029a	kārtavīryasamaḥ kunti śibitulyaparākramaḥ<BR>
01,114.029b*1220_01	eṣa vīryavatāṃ śreṣṭho bhaviṣyaty aparājitaḥ<BR>
01,114.029b*1220_02	tathā divyāni cāstrāṇi nikhilāny āhariṣyati<BR>
01,114.029c	eṣa śakra ivājeyo yaśas te prathayiṣyati<BR>
01,114.030a	adityā viṣṇunā prītir yathābhūd abhivardhitā<BR>
01,114.030c	tathā viṣṇusamaḥ prītiṃ vardhayiṣyati te 'rjunaḥ<BR>
01,114.031a	eṣa madrān vaśe kṛtvā kurūṃś ca saha kekayaiḥ<BR>
01,114.031c	cedikāśikarūṣāṃś ca kurulakṣma sudhāsyati<BR>
01,114.031d*1221_01	etasya bhujavīryeṇa trāsitāḥ sarvaśatravaḥ<BR>
01,114.031d*1221_02	nivātakavacāḥ sarve prahāsyanti ca jīvitam<BR>
01,114.031d*1221_03	hiraṇyapuram ārujya nihaniṣyati saṃyuge<BR>
01,114.031d*1221_04	pulomāyās tu tanayān kālakeyāṃś ca sarvaśaḥ<BR>
01,114.031d*1221_05	gatvottarāṃ diśaṃ vīro vijitya yudhi pārthivān<BR>
01,114.031d*1221_06	dhanaratnaugham amitam ānayiṣyati pāṇḍavaḥ<BR>
01,114.032a	etasya bhujavīryeṇa khāṇḍave havyavāhanaḥ<BR>
01,114.032c	medasā sarvabhūtānāṃ tṛptiṃ yāsyati vai parām<BR>
01,114.033a	grāmaṇīś ca mahīpālān eṣa jitvā mahābalaḥ<BR>
01,114.033c	bhrātṛbhiḥ sahito vīras trīn medhān āhariṣyati<BR>
01,114.034a	jāmadagnyasamaḥ kunti viṣṇutulyaparākramaḥ<BR>
01,114.034c	eṣa vīryavatāṃ śreṣṭho bhaviṣyaty aparājitaḥ<BR>
01,114.034d*1222_01	eṣa yuddhe mahādevaṃ toṣayiṣyati śaṃkaram<BR>
01,114.034d*1222_02	astraṃ pāśupataṃ nāma tasmāt tuṣṭād avāpsyati<BR>
01,114.034d*1222_03	nivātakavacā nāma daityā vibudhavidviṣaḥ<BR>
01,114.034d*1222_04	śakrājñayā mahābāhus tān vadhiṣyati te sutaḥ<BR>
01,114.035a	tathā divyāni cāstrāṇi nikhilāny āhariṣyati<BR>
01,114.035c	vipranaṣṭāṃ śriyaṃ cāyam āhartā puruṣarṣabhaḥ<BR>
01,114.036a	etām atyadbhutāṃ vācaṃ kuntīputrasya sūtake<BR>
01,114.036c	uktavān vāyur ākāśe kuntī śuśrāva cāsya tām<BR>
01,114.037a	vācam uccāritām uccais tāṃ niśamya tapasvinām<BR>
01,114.037c	babhūva paramo harṣaḥ śataśṛṅganivāsinām<BR>
01,114.038a	tathā devaṛṣīṇāṃ ca sendrāṇāṃ ca divaukasām<BR>
01,114.038c	ākāśe dundubhīnāṃ ca babhūva tumulaḥ svanaḥ<BR>
01,114.039a	udatiṣṭhan mahāghoṣaḥ puṣpavṛṣṭibhir āvṛtaḥ<BR>
01,114.039c	samavetya ca devānāṃ gaṇāḥ pārtham apūjayan<BR>
01,114.040a	kādraveyā vainateyā gandharvāpsarasas tathā<BR>
01,114.040c	prajānāṃ patayaḥ sarve sapta caiva maharṣayaḥ<BR>
01,114.041a	bharadvājaḥ kaśyapo gautamaś ca; viśvāmitro jamadagnir vasiṣṭhaḥ<BR>
01,114.041c	yaś codito bhāskare 'bhūt pranaṣṭe; so 'py atrātrir bhagavān ājagāma<BR>
01,114.042a	marīcir aṅgirāś caiva pulastyaḥ pulahaḥ kratuḥ<BR>
01,114.042c	dakṣaḥ prajāpatiś caiva gandharvāpsarasas tathā<BR>
01,114.043a	divyamālyāmbaradharāḥ sarvālaṃkārabhūṣitāḥ<BR>
01,114.043b*1223_01	te ca prakāśā martyeṣu sarvopaskārasaṃbhṛtāḥ<BR>
01,114.043c	upagāyanti bībhatsum upanṛtyanti cāpsarāḥ<BR>
01,114.043d*1224_01	tathā maharṣayaś cāpi jepus tatra samantataḥ<BR>
01,114.043d*1225_01	tato gandharvatūryeṣu praṇadatsu vihāyasi<BR>
01,114.043e	gandharvaiḥ sahitaḥ śrīmān prāgāyata ca tumburuḥ<BR>
01,114.044a	bhīmasenograsenau ca ūrṇāyur anaghas tathā<BR>
01,114.044c	gopatir dhṛtarāṣṭraś ca sūryavarcāś ca saptamaḥ<BR>
01,114.045a	yugapas tṛṇapaḥ kārṣṇir nandiś citrarathas tathā<BR>
01,114.045c	trayodaśaḥ śāliśirāḥ parjanyaś ca caturdaśaḥ<BR>
01,114.046a	kaliḥ pañcadaśaś cātra nāradaś caiva ṣoḍaśaḥ<BR>
01,114.046c	sad vā bṛhad vā bṛhakaḥ karālaś ca mahāyaśāḥ<BR>
01,114.047a	brahmacārī bahuguṇaḥ suparṇaś ceti viśrutaḥ<BR>
01,114.047c	viśvāvasur bhumanyuś ca sucandro daśamas tathā<BR>
01,114.048a	gītamādhuryasaṃpannau vikhyātau ca hahāhuhū<BR>
01,114.048c	ity ete devagandharvā jagus tatra nararṣabham<BR>
01,114.049a	tathaivāpsaraso hṛṣṭāḥ sarvālaṃkārabhūṣitāḥ<BR>
01,114.049c	nanṛtur vai mahābhāgā jaguś cāyatalocanāḥ<BR>
01,114.050a	anūnā cānavadyā ca priyamukhyā guṇāvarā<BR>
01,114.050c	adrikā ca tathā sācī miśrakeśī alambusā<BR>
01,114.051a	marīciḥ śicukā caiva vidyutparṇā tilottamā<BR>
01,114.051c	agnikā lakṣaṇā kṣemā devī rambhā manoramā<BR>
01,114.051d*1226_01	urvaśī caiva rājendra nanṛtur gītanisvanaiḥ<BR>
01,114.052a	asitā ca subāhuś ca supriyā suvapus tathā<BR>
01,114.052c	puṇḍarīkā sugandhā ca surathā ca pramāthinī<BR>
01,114.053a	kāmyā śāradvatī caiva nanṛtus tatra saṃghaśaḥ<BR>
01,114.053c	menakā sahajanyā ca parṇikā puñjikasthalā<BR>
01,114.054a	kratusthalā ghṛtācī ca viśvācī pūrvacitty api<BR>
01,114.054c	umlocety abhivikhyātā pramloceti ca tā daśa<BR>
01,114.054e	urvaśy ekādaśīty etā jagur āyatalocanāḥ<BR>
01,114.055a	dhātāryamā ca mitraś ca varuṇo 'ṃśo bhagas tathā<BR>
01,114.055c	indro vivasvān pūṣā ca tvaṣṭā ca savitā tathā<BR>
01,114.056a	parjanyaś caiva viṣṇuś ca ādityāḥ pāvakārciṣaḥ<BR>
01,114.056b*1227_01	ity ete dvādaśādityā jvalantaḥ sūryavarcasaḥ<BR>
01,114.056c	mahimānaṃ pāṇḍavasya vardhayanto 'mbare sthitāḥ<BR>
01,114.057a	mṛgavyādhaś ca śarvaś ca nirṛtiś ca mahāyaśāḥ<BR>
01,114.057c	ajaikapād ahirbudhnyaḥ pinākī ca paraṃtapaḥ<BR>
01,114.058a	dahano 'theśvaraś caiva kapālī ca viśāṃ pate<BR>
01,114.058c	sthāṇur bhavaś ca bhagavān rudrās tatrāvatasthire<BR>
01,114.059a	aśvinau vasavaś cāṣṭau marutaś ca mahābalāḥ<BR>
01,114.059b*1228_01	nāsatyaś caiva dasraś ca smṛtau dvāv aśvināv iti<BR>
01,114.059b*1228_02	tau cāśvinau tathā sādhyās tasyāsañ janmani sthitāḥ<BR>
01,114.059b*1228_03	kratur dakṣas tapaḥ satyaḥ kālaḥ kāmo dhuris tathā<BR>
01,114.059b*1228_04	kurumān madhumāṃś caiva rocamānaś ca tejasā<BR>
01,114.059c	viśvedevās tathā sādhyās tatrāsan parisaṃsthitāḥ<BR>
01,114.060a	karkoṭako 'tha śeṣaś ca vāsukiś ca bhujaṃgamaḥ<BR>
01,114.060c	kacchapaś cāpakuṇḍaś ca takṣakaś ca mahoragaḥ<BR>
01,114.061a	āyayus tejasā yuktā mahākrodhā mahābalāḥ<BR>
01,114.061c	ete cānye ca bahavas tatra nāgā vyavasthitāḥ<BR>
01,114.061d*1229_01	mahān pitāmahas tv enaṃ vastreṇārajasā tadā<BR>
01,114.061d*1229_02	pratijagrāha naptāraṃ rājarṣiparivāritaḥ<BR>
01,114.061d*1229_03	sagareṇāmbarīṣeṇa nahuṣeṇa yayātinā<BR>
01,114.061d*1229_04	dhīmatā dhundhumāreṇa rājñoparicareṇa ha<BR>
01,114.061d*1229_05	mucukundena māndhātrā śibināriṣṭaneminā<BR>
01,114.061d*1229_06	bharatena dilīpena sarvaiś ca janamejaya<BR>
01,114.061d*1229_07	pūruḥ sārdhaṃ nṛpatibhir jagrāha kurupuṃgavam<BR>
01,114.061d*1229_08	anye ca bahavas tatra samāsan rājasattamāḥ<BR>
01,114.061d*1229_09	ete cānye ca bahavo naralokādhipās tathā<BR>
01,114.061d*1229_10	devalokād ihāgamya praikṣanta bharatarṣabham<BR>
01,114.061d*1229_11	vidyotamānaṃ vapuṣā bhāsayantaṃ diśo daśa<BR>
01,114.061d*1229_12	lakṣaṇair vyañjitair yuktaṃ sarvair māhātmyasūcakaiḥ<BR>
01,114.061d*1230_01	tāṃś ca devagaṇān sarvāṃs tapaḥsiddhā maharṣayaḥ<BR>
01,114.061d*1230_02	vimānagiryagragatān dadṛśur netare janāḥ<BR>
01,114.062a	tārkṣyaś cāriṣṭanemiś ca garuḍaś cāsitadhvajaḥ<BR>
01,114.062c	aruṇaś cāruṇiś caiva vainateyā vyavasthitāḥ<BR>
01,114.063a	tad dṛṣṭvā mahad āścaryaṃ vismitā munisattamāḥ<BR>
01,114.063c	adhikāṃ sma tato vṛttim avartan pāṇḍavān prati<BR>
01,114.063d*1231_01	pāṇḍuḥ prītena manasā devatādīn apūjayat<BR>
01,114.063d*1231_02	pāṇḍunā pūjitā devāḥ pratyūcur nṛpasattamam<BR>
01,114.063d*1231_03	prādurbhūto hy ayaṃ dharmo devatānāṃ prasādajaḥ<BR>
01,114.063d*1231_04	mātariśvā hy ayaṃ bhīmo balavān arimardanaḥ<BR>
01,114.063d*1231_05	sākṣād indraḥ svayaṃ jātaḥ prasādāc ca śatakratoḥ<BR>
01,114.063d*1231_06	pitṛtvād devatānāṃ hi nāsti puṇyataras tvayā<BR>
01,114.063d*1231_07	pitṝṇām ṛṇamukto 'si svargaṃ prāpsyasi puṇyabhāk<BR>
01,114.063d*1231_08	ity uktvā devatāḥ sarvā viprajagmur yathāgatam<BR>
01,114.064a	pāṇḍus tu punar evaināṃ putralobhān mahāyaśāḥ<BR>
01,114.064c	prāhiṇod darśanīyāṅgīṃ kuntī tv enam athābravīt<BR>
01,114.065a	nātaś caturthaṃ prasavam āpatsv api vadanty uta<BR>
01,114.065c	ataḥ paraṃ cāriṇī syāt pañcame bandhakī bhavet<BR>
01,114.066a	sa tvaṃ vidvan dharmam imaṃ buddhigamyaṃ kathaṃ nu mām<BR>
01,114.066c	apatyārthaṃ samutkramya pramādād iva bhāṣase<BR>
01,114.066d*1232=00	pāṇḍuḥ<BR>
01,114.066d*1232_01	evam etad dharmaśāstraṃ yathā vadasi tat tathā<BR>
01,115.001	vaiśaṃpāyana uvāca<BR>
01,115.001a	kuntīputreṣu jāteṣu dhṛtarāṣṭrātmajeṣu ca<BR>
01,115.001c	madrarājasutā pāṇḍuṃ raho vacanam abravīt<BR>
01,115.002a	na me 'sti tvayi saṃtāpo viguṇe 'pi paraṃtapa<BR>
01,115.002b*1233_01	na tāpo yauvanasthāyī parābhavaṃ kathaṃ ca naḥ<BR>
01,115.002c	nāvaratve varārhāyāḥ sthitvā cānagha nityadā<BR>
01,115.003a	gāndhāryāś caiva nṛpate jātaṃ putraśataṃ tathā<BR>
01,115.003c	śrutvā na me tathā duḥkham abhavat kurunandana<BR>
01,115.004a	idaṃ tu me mahad duḥkhaṃ tulyatāyām aputratā<BR>
01,115.004c	diṣṭyā tv idānīṃ bhartur me kuntyām apy asti saṃtatiḥ<BR>
01,115.005a	yadi tv apatyasaṃtānaṃ kuntirājasutā mayi<BR>
01,115.005c	kuryād anugraho me syāt tava cāpi hitaṃ bhavet<BR>
01,115.006a	stambho hi me sapatnītvād vaktuṃ kuntisutāṃ prati<BR>
01,115.006c	yadi tu tvaṃ prasanno me svayam enāṃ pracodaya<BR>
01,115.007	pāṇḍur uvāca<BR>
01,115.007a	mamāpy eṣa sadā mādri hṛdy arthaḥ parivartate<BR>
01,115.007c	na tu tvāṃ prasahe vaktum iṣṭāniṣṭavivakṣayā<BR>
01,115.008a	tava tv idaṃ mataṃ jñātvā prayatiṣyāmy ataḥ param<BR>
01,115.008c	manye dhruvaṃ mayoktā sā vaco me pratipatsyate<BR>
01,115.009	vaiśaṃpāyana uvāca<BR>
01,115.009a	tataḥ kuntīṃ punaḥ pāṇḍur vivikta idam abravīt<BR>
01,115.009b*1234_01	anugṛhṇīṣva kalyāṇi madrarājasutām api<BR>
01,115.009c	kulasya mama saṃtānaṃ lokasya ca kuru priyam<BR>
01,115.010a	mama cāpiṇḍanāśāya pūrveṣām api cātmanaḥ<BR>
01,115.010c	matpriyārthaṃ ca kalyāṇi kuru kalyāṇam uttamam<BR>
01,115.010d*1235_01	kulasya piṇḍavṛddhiś ca kulasya kulasaṃtatiḥ<BR>
01,115.010d*1235_02	mama ceṣṭasya nirvṛttis tava cāpi paraṃ yaśaḥ<BR>
01,115.011a	yaśaso 'rthāya caiva tvaṃ kuru karma suduṣkaram<BR>
01,115.011c	prāpyādhipatyam indreṇa yajñair iṣṭaṃ yaśorthinā<BR>
01,115.012a	tathā mantravido viprās tapas taptvā suduṣkaram<BR>
01,115.012c	gurūn abhyupagacchanti yaśaso 'rthāya bhāmini<BR>
01,115.013a	tathā rājarṣayaḥ sarve brāhmaṇāś ca tapodhanāḥ<BR>
01,115.013c	cakrur uccāvacaṃ karma yaśaso 'rthāya duṣkaram<BR>
01,115.013d*1236_01	tathā rājarṣayo dhīrā manuvainyādayaḥ pṛthak<BR>
01,115.013d*1236_02	yaśo 'rthaṃ dharmayuktāni cakruḥ karmāṇi śobhane<BR>
01,115.014a	sā tvaṃ mādrīṃ plaveneva tārayemām anindite<BR>
01,115.014c	apatyasaṃvibhāgena parāṃ kīrtim avāpnuhi<BR>
01,115.014d*1237_01	dharmaṃ vai dharmaśāstroktaṃ yathā vadasi tat tathā<BR>
01,115.014d*1237_02	tasmād anugrahaṃ mādryāḥ kuruṣva varavarṇini<BR>
01,115.015a	evam uktābravīn mādrīṃ sakṛc cintaya daivatam<BR>
01,115.015c	tasmāt te bhavitāpatyam anurūpam asaṃśayam<BR>
01,115.015d*1238_01	kuntyā mantre kṛte tasmin vidhidṛṣṭena karmaṇā<BR>
01,115.015d*1238_02	tato rājasutā snātā śayane saṃviveśa ha<BR>
01,115.016a	tato mādrī vicāryaiva jagāma manasāśvinau<BR>
01,115.016c	tāv āgamya sutau tasyāṃ janayām āsatur yamau<BR>
01,115.017a	nakulaṃ sahadevaṃ ca rūpeṇāpratimau bhuvi<BR>
01,115.017c	tathaiva tāv api yamau vāg uvācāśarīriṇī<BR>
01,115.017d*1239_01	karmato bhaktitaś caiva balato 'pi nayais tathā<BR>
01,115.018a	rūpasattvaguṇopetāv etāv anyāñ janān ati<BR>
01,115.018c	bhāsatas tejasātyarthaṃ rūpadraviṇasaṃpadā<BR>
01,115.019a	nāmāni cakrire teṣāṃ śataśṛṅganivāsinaḥ<BR>
01,115.019c	bhaktyā ca karmaṇā caiva tathāśīrbhir viśāṃ pate<BR>
01,115.020a	jyeṣṭhaṃ yudhiṣṭhirety āhur bhīmaseneti madhyamam<BR>
01,115.020c	arjuneti tṛtīyaṃ ca kuntīputrān akalpayan<BR>
01,115.021a	pūrvajaṃ nakulety evaṃ sahadeveti cāparam<BR>
01,115.021c	mādrīputrāv akathayaṃs te viprāḥ prītamānasāḥ<BR>
01,115.021e	anusaṃvatsaraṃ jātā api te kurusattamāḥ<BR>
01,115.021f*1240_01	pāṇḍuputrā vyarājanta pañca saṃvatsarā iva<BR>
01,115.021f*1241_01	anvavartanta pārthāś ca mādrīputrau tathaiva ca<BR>
01,115.021f*1242_01	mahāsattvā mahāvīryā mahābalaparākramāḥ<BR>
01,115.021f*1242_02	pāṇḍur dṛṣṭvā sutāṃs tāṃs tu devarūpān mahaujasaḥ<BR>
01,115.021f*1242_03	mudaṃ paramikāṃ lebhe nananda ca narādhipaḥ<BR>
01,115.021f*1242_04	ṛṣīṇām api sarveṣāṃ śataśṛṅganivāsinām<BR>
01,115.021f*1242_05	priyā babhūvus tāsāṃ ca tathaiva muniyoṣitām<BR>
01,115.022a	kuntīm atha punaḥ pāṇḍur mādryarthe samacodayat<BR>
01,115.022c	tam uvāca pṛthā rājan rahasy uktā satī sadā<BR>
01,115.023a	uktā sakṛd dvandvam eṣā lebhe tenāsmi vañcitā<BR>
01,115.023c	bibhemy asyāḥ paribhavān nārīṇāṃ gatir īdṛśī<BR>
01,115.024a	nājñāsiṣam ahaṃ mūḍhā dvandvāhvāne phaladvayam<BR>
01,115.024c	tasmān nāhaṃ niyoktavyā tvayaiṣo 'stu varo mama<BR>
01,115.025a	evaṃ pāṇḍoḥ sutāḥ pañca devadattā mahābalāḥ<BR>
01,115.025c	saṃbhūtāḥ kīrtimantas te kuruvaṃśavivardhanāḥ<BR>
01,115.025d*1243_01	devaujasaḥ sattvavantaḥ sarvaśāstraviśāradāḥ<BR>
01,115.025d*1243_02	divyasaṃhananāḥ sarve sarve bhāsvaramūrtayaḥ<BR>
01,115.026a	śubhalakṣaṇasaṃpannāḥ somavat priyadarśanāḥ<BR>
01,115.026c	siṃhadarpā maheṣvāsāḥ siṃhavikrāntagāminaḥ<BR>
01,115.026d*1244_01	siṃhoraskāḥ siṃhasattvāḥ siṃhākṣāḥ siṃhavikramāḥ<BR>
01,115.026e	siṃhagrīvā manuṣyendrā vavṛdhur devavikramāḥ<BR>
01,115.027a	vivardhamānās te tatra puṇye haimavate girau<BR>
01,115.027c	vismayaṃ janayām āsur maharṣīṇāṃ sameyuṣām<BR>
01,115.028a	te ca pañca śataṃ caiva kuruvaṃśavivardhanāḥ<BR>
01,115.028c	sarve vavṛdhur alpena kālenāpsv iva nīrajāḥ<BR>
01,115.028d@067=0047	vaiśaṃpāyanaḥ<BR>
01,115.028d@067_0001	jātamātrān upādāya śataśṛṅganivāsinaḥ<BR>
01,115.028d@067_0002	pāṇḍoḥ putrān amanyanta tāpasāḥ svān ivātmajān<BR>
01,115.028d@067_0003	tatas tu vṛṣṇayaḥ sarve vasudevapurogamāḥ<BR>
01,115.028d@067_0004	pāṇḍuḥ śāpabhayād bhītaḥ śataśṛṅgam upeyivān<BR>
01,115.028d@067_0005	tatraiva munibhiḥ sārdhaṃ tāpaso 'bhūt tapaś caran<BR>
01,115.028d@067_0006	śākamūlaphalāhāras tapasvī niyatendriyaḥ<BR>
01,115.028d@067_0007	yogadhyānaparo rājā babhūveti ca vādakāḥ<BR>
01,115.028d@067_0008	prabruvanti sma bahavas tac chrutvā śokakarśitāḥ<BR>
01,115.028d@067_0009	pāṇḍoḥ prītisamāyuktāḥ kadā śroṣyāma satkathāḥ<BR>
01,115.028d@067_0010	ity evaṃ kathayantas te vṛṣṇayaḥ saha bāndhavaiḥ<BR>
01,115.028d@067_0011	pāṇḍoḥ putrāgamaṃ śrutvā sarve harṣasamanvitāḥ<BR>
01,115.028d@067_0012	sabhājayantas te 'nyonyaṃ vasudevaṃ vaco 'bruvan<BR>
01,115.028d@067_0013	na bhaveran kriyāhīnāḥ pāṇḍoḥ putrā mahābalāḥ<BR>
01,115.028d@067_0014	pāṇḍoḥ priyahitānveṣī preṣaya tvaṃ purohitam<BR>
01,115.028d@067_0015	vasudevas tathety uktvā visasarja purohitam<BR>
01,115.028d@067_0016	yuktāni ca kumārāṇāṃ pāribarhāṇy anekaśaḥ<BR>
01,115.028d@067_0017	kuntīṃ mādrīṃ ca saṃdiśya dāsadāsīparicchadam<BR>
01,115.028d@067_0018	gāvo hiraṇyaṃ rūpyaṃ ca preṣayām āsa bhārata<BR>
01,115.028d@067_0019	tāni sarvāṇi saṃgṛhya prayayau sa purohitaḥ<BR>
01,115.028d@067_0020	tam āgataṃ dvijaśreṣṭhaṃ kāśyapaṃ vai purohitam<BR>
01,115.028d@067_0021	pūjayām āsa vidhivat pāṇḍuḥ parapuraṃjayaḥ<BR>
01,115.028d@067_0022	pṛthā mādrī ca saṃhṛṣṭe vasudevaṃ praśaṃsatām<BR>
01,115.028d@067_0023	tataḥ pāṇḍuḥ kriyāḥ sarvāḥ pāṇḍavānām akārayat<BR>
01,115.028d@067_0024	garbhādhānādikṛtyāni caulopanayanāni ca<BR>
01,115.028d@067_0025	kāśyapaḥ kṛtavān sarvam upākarma ca bhārata<BR>
01,115.028d@067_0026	caulopanayanād ūrdhvaṃ vṛṣabhākṣā yaśasvinaḥ<BR>
01,115.028d@067_0027	vaidikādhyayane sarve samapadyanta pāragāḥ<BR>
01,115.028d@067_0028	śaryāteḥ pṛṣataḥ putraḥ śuko nāma paraṃtapaḥ<BR>
01,115.028d@067_0029	yena sāgaraparyantā dhanuṣā nirjitā mahī<BR>
01,115.028d@067_0030	aśvamedhaśatair iṣṭvā sa mahātmā mahāmakhaiḥ<BR>
01,115.028d@067_0031	ārādhya devatāḥ sarvāḥ pitṝn api mahāmatiḥ<BR>
01,115.028d@067_0032	śataśṛṅge tapas tepe śākamūlaphalāśanaḥ<BR>
01,115.028d@067_0033	tenopakaraṇaśreṣṭhaiḥ śikṣayā copabṛṃhitāḥ<BR>
01,115.028d@067_0034	tatprasādād dhanurvede samapadyanta pāragāḥ<BR>
01,115.028d@067_0035	gadāyāṃ pārago bhīmas tomareṣu yudhiṣṭhiraḥ<BR>
01,115.028d@067_0036	asicarmaṇi niṣṇātau yamau sattvavatāṃ varau<BR>
01,115.028d@067_0037	dhanurvede gataḥ pāraṃ savyasācī paraṃtapaḥ<BR>
01,115.028d@067_0038	śukena samanujñāto matsamo 'yam iti prabho<BR>
01,115.028d@067_0039	anujñāya tato rājā śaktiṃ khaḍgaṃ tathā śarān<BR>
01,115.028d@067_0040	dhanuś ca dadatāṃ śreṣṭhas tālamātraṃ mahāprabham<BR>
01,115.028d@067_0041	vipāṭhakṣuranārācān gṛdhrapakṣān alaṃkṛtān<BR>
01,115.028d@067_0042	dadau pārthāya saṃhṛṣṭo mahoragasamaprabhān<BR>
01,115.028d@067_0043	avāpya sarvaśastrāṇi mudito vāsavātmajaḥ<BR>
01,115.028d@067_0044	mene sarvān mahīpālān aparyāptān svatejasā<BR>
01,115.028d@067_0045	ekavarṣāntarās tv evaṃ parasparam ariṃdamāḥ<BR>
01,115.028d@067_0046	anvavardhanta pārthāś ca mādrīputrau tathaiva ca<BR>
01,115.028d@067_0047	pāṇḍavānāṃ tathāyus tvaṃ śṛṇu kauravanandana<BR>
01,115.028d@067_0048	jagāma hāstinapuraṃ ṣoḍaśābdo yudhiṣṭhiraḥ<BR>
01,115.028d@067_0049	bhīmasenaḥ pañcadaśe bībhatsur vai caturdaśe<BR>
01,115.028d@067_0050	trayodaśābdau ca yamau jagmatur nāgasāhvayam<BR>
01,115.028d@067_0051	tatra trayodaśābdāni dhārtarāṣṭraiḥ sahoṣitāḥ<BR>
01,115.028d@067_0052	ṣaṭ ca māsāñ jatugṛhān muktā jāto ghaṭotkacaḥ<BR>
01,115.028d@067_0053	ṣaṇmāsān ekacakrāyāṃ varṣaṃ pāñcālake gṛhe<BR>
01,115.028d@067_0054	dhārtarāṣṭraiḥ sahoṣitvā pañca varṣāṇi bhārata<BR>
01,115.028d@067_0055	indraprasthe 'vasaṃs tatra trīṇi varṣāṇi viṃśatim<BR>
01,115.028d@067_0056	dvādaśābdān athaikaṃ ca vibhramadyūtanirjitāḥ<BR>
01,115.028d@067_0057	bhuṅktvā ṣaṭtriṃśataṃ rājyaṃ sāgarāntāṃ vasuṃdharām<BR>
01,115.028d@067_0058	māsaiḥ ṣaḍbhir mahātmānaḥ sarve kṛṣṇaparāyaṇāḥ<BR>
01,115.028d@067_0059	rājye parikṣitaṃ sthāpya iṣṭāṃ gatim avāpnuvan<BR>
01,115.028d@067_0060	evaṃ yudhiṣṭhirasyāpi āyur aṣṭottaraṃ śatam<BR>
01,115.028d@067_0061	arjunāt keśavo jyeṣṭhas tribhir māsair mahābhujaḥ<BR>
01,115.028d@067_0062	kṛṣṇāt saṃkarṣaṇo jyeṣṭhas tribhir māsair mahābalaḥ<BR>
01,116.001	vaiśaṃpāyana uvāca<BR>
01,116.001a	darśanīyāṃs tataḥ putrān pāṇḍuḥ pañca mahāvane<BR>
01,116.001c	tān paśyan parvate reme svabāhubalapālitān<BR>
01,116.002a	supuṣpitavane kāle kadā cin madhumādhave<BR>
01,116.002b*1245_01	pūrṇe caturdaśe varṣe phalgunasya ca dhīmataḥ<BR>
01,116.002b*1245_02	tadā uttaraphalgunyāṃ pravṛtte svastivācane<BR>
01,116.002b*1245_03	rakṣaṇe vismṛtā kuntī vyagrā brāhmaṇabhojane<BR>
01,116.002b*1245_04	purohitena saha sā brāhmaṇān paryaveṣayat<BR>
01,116.002b*1245_05	tasmin kāle samāhūya mādrīṃ madanamohitaḥ<BR>
01,116.002c	bhūtasaṃmohane rājā sabhāryo vyacarad vanam<BR>
01,116.003a	palāśais tilakaiś cūtaiś campakaiḥ pāribhadrakaiḥ<BR>
01,116.003c	anyaiś ca bahubhir vṛkṣaiḥ phalapuṣpasamṛddhibhiḥ<BR>
01,116.003d*1246_01	karṇikārair aśokaiś ca keśarair atimuktakaiḥ<BR>
01,116.003d*1247_01	tadā kurabakaiś caiva mattabhramarakūjitaiḥ<BR>
01,116.003d*1247_02	cūtair mañjiribhiś caiva pārijātavanair api<BR>
01,116.003d*1248_01	parapuṣṭopasaṃghuṣṭasaṃgītaiḥ ṣaṭpadair api<BR>
01,116.003d*1249_01	jambūdumbarasaihuṇḍair vaṭair āmrātakair dhavaiḥ<BR>
01,116.003d*1249_02	nīpārjunakadambaiś ca badarair nāgakesaraiḥ<BR>
01,116.003d*1249_03	tamālair bilvakais tālaiḥ panasair vanakiṃśukaiḥ<BR>
01,116.003d*1249_04	mattabhramarasaṃgītakokilasvanamiśritam<BR>
01,116.003d*1250_01	hintālakadalīśālaiḥ panasair vanakiṃśukaiḥ<BR>
01,116.003d*1251_01	bakulais tilakais tālaiḥ panasair vanakiṃśukaiḥ<BR>
01,116.004a	jalasthānaiś ca vividhaiḥ padminībhiś ca śobhitam<BR>
01,116.004b*1252_01	nānāvihaṃgasaṃghuṣṭaṃ parapuṣṭanināditam<BR>
01,116.004b*1253_01	samīkṣya ca tatas tatra ramyaṃ kusumitaṃ drumam<BR>
01,116.004c	pāṇḍor vanaṃ tu saṃprekṣya prajajñe hṛdi manmathaḥ<BR>
01,116.004d*1254_01	mattabhramarasaṃgītaṃ kokilasvanamiśritam<BR>
01,116.004d*1254_02	gāyamānais tu gandharvaiḥ purā nāgapure yathā<BR>
01,116.005a	prahṛṣṭamanasaṃ tatra viharantaṃ yathāmaram<BR>
01,116.005c	taṃ mādry anujagāmaikā vasanaṃ bibhratī śubham<BR>
01,116.006a	samīkṣamāṇaḥ sa tu tāṃ vayaḥsthāṃ tanuvāsasam<BR>
01,116.006c	tasya kāmaḥ pravavṛdhe gahane 'gnir ivotthitaḥ<BR>
01,116.007a	rahasy ātmasamāṃ dṛṣṭvā rājā rājīvalocanām<BR>
01,116.007c	na śaśāka niyantuṃ taṃ kāmaṃ kāmabalātkṛtaḥ<BR>
01,116.007d*1255_01	atha so 'ṣṭādaśe varṣe ṛtau mādrīm alaṃkṛtām<BR>
01,116.007d*1255_02	ājuhāva tataḥ pāṇḍuḥ parītātmā yaśasvinīm<BR>
01,116.008a	tata enāṃ balād rājā nijagrāha rahogatām<BR>
01,116.008c	vāryamāṇas tayā devyā visphurantyā yathābalam<BR>
01,116.009a	sa tu kāmaparītātmā taṃ śāpaṃ nānvabudhyata<BR>
01,116.009c	mādrīṃ maithunadharmeṇa gacchamāno balād iva<BR>
01,116.010a	jīvitāntāya kauravyo manmathasya vaśaṃ gataḥ<BR>
01,116.010c	śāpajaṃ bhayam utsṛjya jagāmaiva balāt priyām<BR>
01,116.011a	tasya kāmātmano buddhiḥ sākṣāt kālena mohitā<BR>
01,116.011c	saṃpramathyendriyagrāmaṃ pranaṣṭā saha cetasā<BR>
01,116.012a	sa tayā saha saṃgamya bhāryayā kurunandana<BR>
01,116.012c	pāṇḍuḥ paramadharmātmā yuyuje kāladharmaṇā<BR>
01,116.012d*1256_01	kṣaṇenābhyapatad rājā rājadhānīṃ yamasya vai<BR>
01,116.013a	tato mādrī samāliṅgya rājānaṃ gatacetasam<BR>
01,116.013c	mumoca duḥkhajaṃ śabdaṃ punaḥ punar atīva ha<BR>
01,116.013d*1257_01	taṃ śrutvā karuṇaṃ śabdaṃ sahasotpatitaṃ tadā<BR>
01,116.014a	saha putrais tataḥ kuntī mādrīputrau ca pāṇḍavau<BR>
01,116.014c	ājagmuḥ sahitās tatra yatra rājā tathāgataḥ<BR>
01,116.015a	tato mādry abravīd rājann ārtā kuntīm idaṃ vacaḥ<BR>
01,116.015c	ekaiva tvam ihāgaccha tiṣṭhantv atraiva dārakāḥ<BR>
01,116.016a	tac chrutvā vacanaṃ tasyās tatraivāvārya dārakān<BR>
01,116.016c	hatāham iti vikruśya sahasopajagāma ha<BR>
01,116.017a	dṛṣṭvā pāṇḍuṃ ca mādrīṃ ca śayānau dharaṇītale<BR>
01,116.017c	kuntī śokaparītāṅgī vilalāpa suduḥkhitā<BR>
01,116.018a	rakṣyamāṇo mayā nityaṃ vīraḥ satatam ātmavān<BR>
01,116.018c	kathaṃ tvam abhyatikrāntaḥ śāpaṃ jānan vanaukasaḥ<BR>
01,116.019a	nanu nāma tvayā mādri rakṣitavyo janādhipaḥ<BR>
01,116.019c	sā kathaṃ lobhitavatī vijane tvaṃ narādhipam<BR>
01,116.019d*1258=00	mādrī<BR>
01,116.019d*1258_01	vidhinā coditasyāsya māṃ dṛṣṭvā vijane vane<BR>
01,116.019d*1258_02	acintayitvā tac chāpaṃ praharṣaḥ samajāyata<BR>
01,116.020a	kathaṃ dīnasya satataṃ tvām āsādya rahogatām<BR>
01,116.020c	taṃ vicintayataḥ śāpaṃ praharṣaḥ samajāyata<BR>
01,116.021a	dhanyā tvam asi bāhlīki matto bhāgyatarā tathā<BR>
01,116.021c	dṛṣṭavaty asi yad vaktraṃ prahṛṣṭasya mahīpateḥ<BR>
01,116.022	mādry uvāca<BR>
01,116.022a	vilobhyamānena mayā vāryamāṇena cāsakṛt<BR>
01,116.022c	ātmā na vārito 'nena satyaṃ diṣṭaṃ cikīrṣuṇā<BR>
01,116.022d@068=0000	vaiśaṃpāyanaḥ<BR>
01,116.022d@068=0019	kuntī<BR>
01,116.022d@068=0032	vaiśaṃpāyanaḥ<BR>
01,116.022d@068=0037	yudhiṣṭhiraḥ<BR>
01,116.022d@068=0045	bhīmaḥ<BR>
01,116.022d@068=0052	vaiśaṃpāyanaḥ<BR>
01,116.022d@068=0053	arjunaḥ<BR>
01,116.022d@068=0057	vaiśaṃpāyanaḥ<BR>
01,116.022d@068=0058	yamau<BR>
01,116.022d@068=0061	vaiśaṃpāyanaḥ<BR>
01,116.022d@068_0001	tasyās tad vacanaṃ śrutvā kuntī śokāgnidīpitā<BR>
01,116.022d@068_0002	papāta sahasā bhūmau chinnamūla iva drumaḥ<BR>
01,116.022d@068_0003	niśceṣṭā patitā bhūmau mohe na tu cacāla sā<BR>
01,116.022d@068_0004	tasmin kṣaṇe kṛtasnānam amalāmbarasaṃvṛtam<BR>
01,116.022d@068_0005	alaṃkārakṛtaṃ pāṇḍuṃ śayānaṃ śayane śubhe<BR>
01,116.022d@068_0006	kuntīm utthāpya mādrī tu mohenāviṣṭacetanām<BR>
01,116.022d@068_0007	ehy ehīti ca tāṃ kuntīṃ darśayām āsa kauravam<BR>
01,116.022d@068_0008	pādayoḥ patitā kuntī punar utthāya bhūmipam<BR>
01,116.022d@068_0009	raktacandanadigdhāṅgaṃ mahārajatavāsasam<BR>
01,116.022d@068_0010	sasmitena tu vaktreṇa gadantam iva bhāratīm<BR>
01,116.022d@068_0011	parirabhya tadā mohād vilalāpākulendriyā<BR>
01,116.022d@068_0012	mādrī cāpi samāliṅgya rājānaṃ vilalāpa sā<BR>
01,116.022d@068_0013	taṃ tathāśāyinaṃ pāṇḍum ṛṣayaḥ saha cāraṇaiḥ<BR>
01,116.022d@068_0014	abhyetya sahitāḥ sarve śokād aśrūṇy avartayan<BR>
01,116.022d@068_0015	astaṃ gatam ivādityaṃ saṃśuṣkam iva sāgaram<BR>
01,116.022d@068_0016	dṛṣṭvā pāṇḍuṃ naravyāghraṃ śocanti sma maharṣayaḥ<BR>
01,116.022d@068_0017	samānaśokā ṛṣayaḥ pāṇḍavāś ca bubhūvire<BR>
01,116.022d@068_0018	te samāśvāsite viprair vilepatur anindite<BR>
01,116.022d@068_0019	hā rājan kasya nau hitvā gacchasi tridaśālayam<BR>
01,116.022d@068_0020	hā rājan mama mandāyāḥ kathaṃ mādrīṃ sametya vai<BR>
01,116.022d@068_0021	nidhanaṃ prāptavān rājan madbhāgyaparisaṃkṣayāt<BR>
01,116.022d@068_0022	yudhiṣṭhiraṃ bhīmasenam arjunaṃ ca yamāv ubhau<BR>
01,116.022d@068_0023	kasmāt putrān priyān hitvā prayāto 'si viśāṃ pate<BR>
01,116.022d@068_0024	nūnaṃ tvāṃ tridaśā devāḥ pratinandanti bhārata<BR>
01,116.022d@068_0025	yathā hi tapa ugraṃ te caritaṃ viprasaṃsadi<BR>
01,116.022d@068_0026	āvābhyāṃ sahito rājan gamiṣyasi divaṃ śubham<BR>
01,116.022d@068_0027	ājamīḍhājamīḍhānāṃ karmaṇā caritāṃ gatim<BR>
01,116.022d@068_0028	nanu nāma sahāvābhyāṃ gamiṣyāmīti nas tvayā<BR>
01,116.022d@068_0029	pratijñātaṃ kuruśreṣṭha yadāsi vanam āgataḥ<BR>
01,116.022d@068_0030	āvābhyāṃ tv eva sahito gamiṣyasi viśāṃ pate<BR>
01,116.022d@068_0031	muhūrtaṃ kṣamyatāṃ rājann ārokṣyāvaś citāṃ tava<BR>
01,116.022d@068_0032	vilapitvā bhṛśaṃ tv evaṃ niḥsaṃjñe patite bhuvi<BR>
01,116.022d@068_0033	yathā viddhe hate mṛgyau lubdhair vanagate tathā<BR>
01,116.022d@068_0034	yudhiṣṭhiramukhāḥ sarve pāṇḍavā vedapāragāḥ<BR>
01,116.022d@068_0035	te 'py āgatya pitur mūle niḥsaṃjñāḥ patitā bhuvi<BR>
01,116.022d@068_0036	pāṇḍoḥ pādau pariṣvajya vilapanti sma pāṇḍavāḥ<BR>
01,116.022d@068_0037	hā vinaṣṭāḥ sma tāteti hā vināthā bhavāmahe<BR>
01,116.022d@068_0038	tvadvihīnā mahāprājña kathaṃ vartāma bālakāḥ<BR>
01,116.022d@068_0039	lokanāthasya putrāḥ smo na sanāthā bhavāmahe<BR>
01,116.022d@068_0040	kṣaṇenaiva mahārāja aho lokasya citratā<BR>
01,116.022d@068_0041	nāsmadvidhā rājaputrā adhanyāḥ santi bhārata<BR>
01,116.022d@068_0042	tvadvināśāc ca rājendra rājyapraskhalanāt tathā<BR>
01,116.022d@068_0043	bāndhavānām athājñānāt prāptāḥ sma vyasanaṃ vayam<BR>
01,116.022d@068_0044	kiṃ kariṣyāmahe rājan kartavyaṃ naḥ prasīdatām<BR>
01,116.022d@068_0045	hitvā rājyaṃ ca bhogāṃś ca śataśṛṅganivāsinā<BR>
01,116.022d@068_0046	tvayā labdhāḥ sma rājendra mahatā tapasā vayam<BR>
01,116.022d@068_0047	hitvā mānaṃ vanaṃ gatvā svayam āhṛtya bhakṣaṇam<BR>
01,116.022d@068_0048	śākamūlaphalair vanyair bharaṇaṃ vai tvayā kṛtam<BR>
01,116.022d@068_0049	putrān utpādya pitaro yam icchanti mahātmanaḥ<BR>
01,116.022d@068_0050	trivargaphalam icchantas tasya kālo 'yam āgataḥ<BR>
01,116.022d@068_0051	abhuktvaiva phalaṃ rājan gantuṃ nārhasi bhārata<BR>
01,116.022d@068_0052	ity evam uktvā pitaraṃ bhīmo 'pi vilalāpa ha<BR>
01,116.022d@068_0053	praṇaṣṭaṃ bhārataṃ vaṃśaṃ pāṇḍunā punar uddhṛtam<BR>
01,116.022d@068_0054	tasmiṃs tapovanagate naṣṭaṃ rājyaṃ sarāṣṭrakam<BR>
01,116.022d@068_0055	punar nistāritaṃ kṣatraṃ pāṇḍuputrair mahātmabhiḥ<BR>
01,116.022d@068_0056	etac chrutvā tu moditvā gantum arhasi kaurava<BR>
01,116.022d@068_0057	ity evam uktvā pitaraṃ vilalāpa dhanaṃjayaḥ<BR>
01,116.022d@068_0058	duḥsaṃcayaṃ tapaḥ kṛtvā labdhvā nau bharatarṣabha<BR>
01,116.022d@068_0059	putralābhasya mahataḥ śuśrūṣādiphalaṃ tvayā<BR>
01,116.022d@068_0060	na cāvāptaṃ kiṃ cid eva rājyaṃ pitrā yathā purā<BR>
01,116.022d@068_0061	evam uktvā yamau cāpi vilepatur athāturau<BR>
01,116.023	kunty uvāca<BR>
01,116.023a	ahaṃ jyeṣṭhā dharmapatnī jyeṣṭhaṃ dharmaphalaṃ mama<BR>
01,116.023c	avaśyaṃ bhāvino bhāvān mā māṃ mādri nivartaya<BR>
01,116.024a	anveṣyāmīha bhartāram ahaṃ pretavaśaṃ gatam<BR>
01,116.024c	uttiṣṭha tvaṃ visṛjyainam imān rakṣasva dārakān<BR>
01,116.024d*1259=02	vaiśaṃpāyanaḥ<BR>
01,116.024d*1259_01	avāpya putrāṃl labdhātmā vīrapatnītvam arthaye<BR>
01,116.024d*1259_02	madrarājasutā kuntīm idaṃ vacanam abravīt<BR>
01,116.025	mādry uvāca<BR>
01,116.025a	aham evānuyāsyāmi bhartāram apalāyinam<BR>
01,116.025c	na hi tṛptāsmi kāmānāṃ taj jyeṣṭhā anumanyatām<BR>
01,116.026a	māṃ cābhigamya kṣīṇo 'yaṃ kāmād bharatasattamaḥ<BR>
01,116.026c	tam ucchindyām asya kāmaṃ kathaṃ nu yamasādane<BR>
01,116.026d*1260_01	mama hetor gato rājā divaṃ rājarṣisattamaḥ<BR>
01,116.026d*1260_02	na caiva tādṛśī buddhir bāndhavāś ca na tādṛśāḥ<BR>
01,116.026d*1260_03	na cotsahe dhārayituṃ prāṇān bhartṛvinākṛtā<BR>
01,116.026d*1260_04	tasmāt tam anuyāsyāmi yāntaṃ vaivasvatakṣayam<BR>
01,116.027a	na cāpy ahaṃ vartayantī nirviśeṣaṃ suteṣu te<BR>
01,116.027c	vṛttim ārye cariṣyāmi spṛśed enas tathā hi mām<BR>
01,116.027d*1261_01	tvaṃ tu matsutayor nityaṃ tvatsuteṣu samā sadā<BR>
01,116.028a	tasmān me sutayoḥ kunti vartitavyaṃ svaputravat<BR>
01,116.028c	māṃ hi kāmayamāno 'yaṃ rājā pretavaśaṃ gataḥ<BR>
01,116.028d*1262_01	anveṣyāmi ca bhartāraṃ vrajantaṃ yamasādanam<BR>
01,116.029a	rājñaḥ śarīreṇa saha mamāpīdaṃ kalevaram<BR>
01,116.029c	dagdhavyaṃ supraticchannam etad ārye priyaṃ kuru<BR>
01,116.030a	dārakeṣv apramattā ca bhavethāś ca hitā mama<BR>
01,116.030c	ato 'nyan na prapaśyāmi saṃdeṣṭavyaṃ hi kiṃ cana<BR>
01,116.030d*1263_01	tasyās tad vacanaṃ śrutvā kuntī śokāgnidīpitā<BR>
01,116.030d*1263_02	papāta sahasā bhūmau chinnamūla iva drumaḥ<BR>
01,116.030d*1263_03	niśceṣṭā patitā bhūmau mohenaiva cacāla sā<BR>
01,116.030d*1263_04	tasmin kṣaṇe kṛtasnānaṃ mahad ambarasaṃvṛtam<BR>
01,116.030d*1263_05	alaṃkārakṛtaṃ pāṇḍuṃ śayānaṃ śayane śubhe<BR>
01,116.030d*1263_06	kuntīm utthāpya mādrī tu mohenāviṣṭacetanām<BR>
01,116.030d*1263_07	ehy ehi kunti mā rodīḥ darśayāmi svakautukam<BR>
01,116.030d*1263_08	pādayoḥ patitā kuntī punar utthāya bhūmipam<BR>
01,116.030d*1263_09	raktacandanadigdhāṅgaṃ mahārajatavāsasam<BR>
01,116.030d@069=0000	vaiśaṃpāyanaḥ<BR>
01,116.030d@069=0016	kuntī<BR>
01,116.030d@069=0020	mādrī<BR>
01,116.030d@069=0028	vaiśaṃpāyanaḥ<BR>
01,116.030d@069_0001	ṛṣayas tān samāśvāsya pāṇḍavān satyavikramān<BR>
01,116.030d@069_0002	ūcuḥ kuntīṃ ca mādrīṃ ca samāśvāsya tapasvinaḥ<BR>
01,116.030d@069_0003	subhage bālaputre tu na martavyaṃ kathaṃ cana<BR>
01,116.030d@069_0004	pāṇḍavāṃś cāpi neṣyāmaḥ kururāṣṭraṃ paraṃtapān<BR>
01,116.030d@069_0005	adharmeṣv arthajāteṣu dhṛtarāṣṭraś ca lobhavān<BR>
01,116.030d@069_0006	sa kadācin na varteta pāṇḍaveṣu yathāvidhi<BR>
01,116.030d@069_0007	kuntyāḥś ca vṛṣṇayo nāthāḥ kuntibhojas tathaiva ca<BR>
01,116.030d@069_0008	mādryāś ca balināṃ śreṣṭhaḥ śalyo bhrātā mahārathaḥ<BR>
01,116.030d@069_0009	bhartrā tu maraṇaṃ sārdhaṃ phalavan nātra saṃśayaḥ<BR>
01,116.030d@069_0010	yuvābhyāṃ duṣkaraṃ caitad vadanti dvijapuṃgavāḥ<BR>
01,116.030d@069_0011	mṛte bhartari sādhvī strī brahmacarye vyavasthitā<BR>
01,116.030d@069_0012	yamaiś ca niyamaiḥ śrāntā manovākkāyajaiḥ śubhaiḥ<BR>
01,116.030d@069_0013	bhartāraṃ cintayantī sā bhartāraṃ nistarec chubhā<BR>
01,116.030d@069_0014	tāritaś cāpi bhartā syād ātmā putrais tathaiva ca<BR>
01,116.030d@069_0015	tasmāj jīvitam evaitad yuvayor vidma śobhanam<BR>
01,116.030d@069_0016	yathā pāṇḍos tu nirdeśas tathā vipragaṇasya ca<BR>
01,116.030d@069_0017	ājñā śirasi nikṣiptā kariṣyāmi ca tat tathā<BR>
01,116.030d@069_0018	yad āhur bhagavanto hi tan manye śobhanaṃ param<BR>
01,116.030d@069_0019	bhartuś ca mama putrāṇāṃ mama caiva na saṃśayaḥ<BR>
01,116.030d@069_0020	kuntī samarthā putrāṇāṃ yogakṣemasya dhāraṇe<BR>
01,116.030d@069_0021	assyā hi na samā buddhyā yady api syād arundhatī<BR>
01,116.030d@069_0022	kuntyāś ca vṛṣṇayo nāthā kuntibhojas tathaiva ca<BR>
01,116.030d@069_0023	nāhaṃ tvam iva putrāṇāṃ samarthā dhāraṇe tathā<BR>
01,116.030d@069_0024	sāhaṃ bhartāram anviṣye saṃtṛptā na tv ahaṃ tathā<BR>
01,116.030d@069_0025	bhartṛlokasya tu jyeṣṭhā devī mām anumanyatām<BR>
01,116.030d@069_0026	dharmajñasya kṛtajñasya satyasaṃdhasya dhīmataḥ<BR>
01,116.030d@069_0027	pādau paricariṣyāmi tathāryādyanumanyatām<BR>
01,116.030d@069_0028	evam uktvā mahārāja madrarājasutā śubhā<BR>
01,116.030d@069_0029	dadau kuntyai yamau mādrī śirasābhipraṇamya ca<BR>
01,116.030d@069_0030	abhivādya maharṣīn sā pariṣvajya ca pāṇḍavān<BR>
01,116.030d@069_0031	mūrdhny upāghrāya bahuśaḥ pārthān ātmasutau tathā<BR>
01,116.030d@069_0032	haste yudhiṣṭhiraṃ gṛhya mādrī vākyam abhāṣata<BR>
01,116.030d@069_0033	kuntī mātā ahaṃ dhātrī yuṣmākaṃ tu pitā mṛtaḥ<BR>
01,116.030d@069_0034	yudhiṣṭhiraḥ pitā jyeṣṭhaś caturṇāṃ dharmataḥ sadā<BR>
01,116.030d@069_0035	vṛddhādyupāsanāsaktāḥ satyadharmaparāyaṇāḥ<BR>
01,116.030d@069_0036	tādṛśā na vinaśyanti naiva yānti parābhavam<BR>
01,116.030d@069_0037	tasmāt sarve kurudhvaṃ vai guruvṛttim atandritāḥ<BR>
01,116.030d@069_0038	ṛṣīṇāṃ ca pṛthāyāś ca namaskṛtya punaḥ punaḥ<BR>
01,116.030d@069_0039	āyāsakṛpaṇā mādrī pratyuvāca pṛthāṃ tataḥ<BR>
01,116.030d@069_0040	dhanyā tvam asi vārṣṇeyi nāsti strī sadṛśī tvayā<BR>
01,116.030d@069_0041	vīryaṃ tejaś ca yogaṃ ca māhātmyaṃ ca yaśasvinām<BR>
01,116.030d@069_0042	kunti drakṣyasi putrāṇāṃ pañcānām amitaujasām<BR>
01,116.030d@069_0043	ṛṣīṇāṃ saṃnidhau yaiṣā mayā vāg abhyudīritā<BR>
01,116.030d@069_0044	didṛkṣamāṇayā svargaṃ na mamaiṣā vṛthā bhavet<BR>
01,116.030d@069_0045	āryā cāpy abhivādyā ca mama pūjyā ca sarvataḥ<BR>
01,116.030d@069_0046	jyeṣṭhā variṣṭhā tvaṃ devi bhūṣitā svaguṇaiḥ śubhaiḥ<BR>
01,116.030d@069_0047	abhyanujñātum icchāmi tvayā yādavanandini<BR>
01,116.030d@069_0048	dharmaṃ svargaṃ ca kīrtiṃ ca tvatkṛte 'ham avāpnuyām<BR>
01,116.030d@069_0049	yathā tathā vidhatsveha mā ca kārṣīr vicāraṇām<BR>
01,116.030d@069_0050	bāṣpasaṃdigdhayā vācā kunty uvāca yaśasvinī<BR>
01,116.030d@069_0051	anujñātāsi kalyāṇi tridive saṃgamo 'stu te<BR>
01,116.030d@069_0052	bhartrā saha viśālākṣi kṣipram adyaiva bhāmini<BR>
01,116.030d@069_0053	saṃgatā svargaloke tvaṃ ramethāḥ śāśvatīḥ samāḥ<BR>
01,116.030d@069_0054	tataḥ purohitaḥ snātvā pretakarmaṇi pāragaḥ<BR>
01,116.030d@069_0055	hiraṇyaśakalān ājyaṃ tilān dadhi ca taṇḍulān<BR>
01,116.030d@069_0056	udakumbhaṃ saparaśuṃ samanīya tapasvibhiḥ<BR>
01,116.030d@069_0057	aśvamedhāgnim āhṛtya yathānyāyaṃ samantataḥ<BR>
01,116.030d@069_0058	kāśyapaḥ kārayām āsa pāṇḍoḥ pretasya tāṃ kriyām<BR>
01,116.030d@069_0059	purohitoktavidhinā pāṇḍoḥ putro yudhiṣṭhiraḥ<BR>
01,116.030d@069_0060	tenāgninādahat pāṇḍuṃ kṛtvā cāpi kriyās tadā<BR>
01,116.030d@069_0061	rudan śokābhisaṃtaptaḥ papāta bhuvi pāṇḍavaḥ<BR>
01,116.030d@069_0062	ṛṣīn putrān pṛthāṃ caiva visṛjya ca nṛpātmajān<BR>
01,116.031	vaiśaṃpāyana uvāca<BR>
01,116.031a	ity uktvā taṃ citāgnisthaṃ dharmapatnī nararṣabham<BR>
01,116.031c	madrarājātmajā tūrṇam anvārohad yaśasvinī<BR>
01,116.031d*1264_01	āhatāmbarasaṃvīto bhrātṛbhiḥ sahito 'naghaḥ<BR>
01,116.031d*1264_02	udakaṃ kṛtavāṃs tatra purohitamate sthitaḥ<BR>
01,116.031d*1264_03	arhatas tasya kṛtyāni śataśṛṅganivāsinaḥ<BR>
01,116.031d*1264_04	tāpasā vidhivac cakruś cāraṇā ṛṣibhiḥ saha<BR>
01,116.031d*1265_01	tāpasā vidhivat karma kārayām āsur ātmajaiḥ<BR>
01,117.001	vaiśaṃpāyana uvāca<BR>
01,117.001a	pāṇḍor avabhṛthaṃ kṛtvā devakalpā maharṣayaḥ<BR>
01,117.001c	tato mantram akurvanta te sametya tapasvinaḥ<BR>
01,117.002a	hitvā rājyaṃ ca rāṣṭraṃ ca sa mahātmā mahātapāḥ<BR>
01,117.002c	asmin sthāne tapas taptuṃ tāpasāñ śaraṇaṃ gataḥ<BR>
01,117.003a	sa jātamātrān putrāṃś ca dārāṃś ca bhavatām iha<BR>
01,117.003c	pradāyopanidhiṃ rājā pāṇḍuḥ svargam ito gataḥ<BR>
01,117.003d*1266_01	tasyemān ātmajān dehaṃ bhāryāṃ ca sumahātmanaḥ<BR>
01,117.003d*1266_02	svarāṣṭraṃ gṛhya gacchāmo dharma eṣa hi naḥ smṛtaḥ<BR>
01,117.003d*1267_01	tasmāt kṛtyaṃ parīkṣadhvam iti hovāca dharmavit<BR>
01,117.003d*1267_02	śukaḥ paramakalyāṇo girā samabhibhāṣata<BR>
01,117.004a	te parasparam āmantrya sarvabhūtahite ratāḥ<BR>
01,117.004b*1268_01	dharmaṃ caiva puraskṛtya śreṣṭhāṃ matim akurvata<BR>
01,117.004b*1268_02	kurukṣetram itaḥ kuntīṃ tāṃ saputrāṃ nayāmahe<BR>
01,117.004c	pāṇḍoḥ putrān puraskṛtya nagaraṃ nāgasāhvayam<BR>
01,117.005a	udāramanasaḥ siddhā gamane cakrire manaḥ<BR>
01,117.005c	bhīṣmāya pāṇḍavān dātuṃ dhṛtarāṣṭrāya caiva hi<BR>
01,117.006a	tasminn eva kṣaṇe sarve tān ādāya pratasthire<BR>
01,117.006c	pāṇḍor dārāṃś ca putrāṃś ca śarīraṃ caiva tāpasāḥ<BR>
01,117.006d*1269_01	ādāya prasthitāḥ sarve śataśṛṅgān nagottamāt<BR>
01,117.007a	sukhinī sā purā bhūtvā satataṃ putravatsalā<BR>
01,117.007c	prapannā dīrgham adhvānaṃ saṃkṣiptaṃ tad amanyata<BR>
01,117.008a	sā nadīrgheṇa kālena saṃprāptā kurujāṅgalam<BR>
01,117.008c	vardhamānapuradvāram āsasāda yaśasvinī<BR>
01,117.008d*1270_01	dvāriṇaṃ tāpasā ūcū rājānaṃ ca prakāśaya<BR>
01,117.008d*1270_02	te tu gatvā kṣaṇenaiva sabhāyāṃ viniveditāḥ<BR>
01,117.009a	taṃ cāraṇasahasrāṇāṃ munīnām āgamaṃ tadā<BR>
01,117.009c	śrutvā nāgapure nṝṇāṃ vismayaḥ samajāyata<BR>
01,117.010a	muhūrtodita āditye sarve dharmapuraskṛtāḥ<BR>
01,117.010c	sadārās tāpasān draṣṭuṃ niryayuḥ puravāsinaḥ<BR>
01,117.011a	strīsaṃghāḥ kṣatrasaṃghāś ca yānasaṃghān samāsthitāḥ<BR>
01,117.011c	brāhmaṇaiḥ saha nirjagmur brāhmaṇānāṃ ca yoṣitaḥ<BR>
01,117.012a	tathā viṭśūdrasaṃghānāṃ mahān vyatikaro 'bhavat<BR>
01,117.012c	na kaś cid akarod īrṣyām abhavan dharmabuddhayaḥ<BR>
01,117.013a	tathā bhīṣmaḥ śāṃtanavaḥ somadatto 'tha bāhlikaḥ<BR>
01,117.013c	prajñācakṣuś ca rājarṣiḥ kṣattā ca viduraḥ svayam<BR>
01,117.014a	sā ca satyavatī devī kausalyā ca yaśasvinī<BR>
01,117.014c	rājadāraiḥ parivṛtā gāndhārī ca viniryayau<BR>
01,117.015a	dhṛtarāṣṭrasya dāyādā duryodhanapurogamāḥ<BR>
01,117.015c	bhūṣitā bhūṣaṇaiś citraiḥ śatasaṃkhyā viniryayuḥ<BR>
01,117.016a	tān maharṣigaṇān sarvāñ śirobhir abhivādya ca<BR>
01,117.016b*1271_01	svāgataṃ vacanaṃ coktvā pāṇḍor bhavanam āviśan<BR>
01,117.016c	upopaviviśuḥ sarve kauravyāḥ sapurohitāḥ<BR>
01,117.017a	tathaiva śirasā bhūmāv abhivādya praṇamya ca<BR>
01,117.017c	upopaviviśuḥ sarve paurajānapadā api<BR>
01,117.018a	tam akūjam ivājñāya janaughaṃ sarvaśas tadā<BR>
01,117.018b*1272_01	pūjayitvā yathānyāyaṃ pādyenārghyeṇa ca prabho<BR>
01,117.018c	bhīṣmo rājyaṃ ca rāṣṭraṃ ca maharṣibhyo nyavedayat<BR>
01,117.019a	teṣām atho vṛddhatamaḥ pratyutthāya jaṭājinī<BR>
01,117.019c	maharṣimatam ājñāya maharṣir idam abravīt<BR>
01,117.020a	yaḥ sa kauravyadāyādaḥ pāṇḍur nāma narādhipaḥ<BR>
01,117.020c	kāmabhogān parityajya śataśṛṅgam ito gataḥ<BR>
01,117.020d*1273_01	kāmabhogān parityajya tapasvī saṃbabhūva ha<BR>
01,117.020d*1273_02	sa yathoktaṃ tapas tepe tatra mūlaphalāśanaḥ<BR>
01,117.020d*1273_03	patnībhyāṃ saha dharmātmā kaṃ cit kālam atandritaḥ<BR>
01,117.020d*1273_04	tena vṛttasamācārais tapasā ca tapasvinaḥ<BR>
01,117.020d*1273_05	toṣitās tāpasās tatra śataśṛṅganivāsinaḥ<BR>
01,117.020d*1273_06	svargalokaṃ gantukāmaṃ tāpasā vinivārya tam<BR>
01,117.020d*1273_07	udyataṃ saha patnībhyāṃ viprā vacanam abruvan<BR>
01,117.020d*1273_08	anapatyasya rājendra puṇyalokā na santi te<BR>
01,117.020d*1273_09	tasmād dharmaṃ ca vāyuṃ ca mahendraṃ ca tathāśvinau<BR>
01,117.020d*1273_10	ārādhayasva rājendra patnībhyāṃ saha devatāḥ<BR>
01,117.020d*1273_11	tṛptāḥ putrān prayacchanti ṛṇamukto bhaviṣyasi<BR>
01,117.020d*1273_12	tapasā divyacakṣuṣṭvāt paśyāmas te tathā sutān<BR>
01,117.020d*1273_13	asmākaṃ vacanaṃ śrutvā devān ārādhayat tadā<BR>
01,117.020d*1274_01	kuntī saṃpreṣayām āsa devaranyāyadharmataḥ<BR>
01,117.020d*1274_02	svānām anyatamair nāryaḥ puṇyair ākhyāyikair api<BR>
01,117.020d*1274_03	muner mantraprabhāveṇa śaṃkarāṃśābhiyoginaḥ<BR>
01,117.020d*1274_04	āhūya dharmaṃ vāyuṃ ca mahendraṃ ca tathāśvinau<BR>
01,117.020d*1274_05	asūta putrān kuntī ca mādrī ca dvau sutāv api<BR>
01,117.021a	brahmacaryavratasthasya tasya divyena hetunā<BR>
01,117.021c	sākṣād dharmād ayaṃ putras tasya jāto yudhiṣṭhiraḥ<BR>
01,117.022a	tathemaṃ balināṃ śreṣṭhaṃ tasya rājño mahātmanaḥ<BR>
01,117.022c	mātariśvā dadau putraṃ bhīmaṃ nāma mahābalam<BR>
01,117.023a	puruhūtād ayaṃ jajñe kuntyāṃ satyaparākramaḥ<BR>
01,117.023c	yasya kīritr maheṣvāsān sarvān abhibhaviṣyati<BR>
01,117.023d*1275_01	asmiñ jāte maheṣvāse devāḥ sendrās tathābruvan<BR>
01,117.023d*1275_02	matprasādād ayaṃ jātaḥ kuntyāṃ satyaparākramaḥ<BR>
01,117.023d*1275_03	ajeyo yudhi jetārīn devatādīn na saṃśayaḥ<BR>
01,117.023d*1276_01	sa laṅghayitvā hariṇā bhuvo bhārān niyojitaḥ<BR>
01,117.023d*1276_02	naro mām āviśat kunti viṣṇor ardhaṃ naraṃ viduḥ<BR>
01,117.023d*1276_03	so 'haṃ tvām āviśaṃ bhadre jāto 'haṃ phalgunāhvayaḥ<BR>
01,117.023d*1276_04	tasmād ajayyo bhuvane caturdaśabhir apy asau<BR>
01,117.023d*1277_01	yudhiṣṭhiro rājasūyaṃ bhrātṛvīryād avāpsyati<BR>
01,117.023d*1277_02	indrasya vacanaṃ śrutvā pāṇḍuḥ prītim avāpa saḥ<BR>
01,117.023d*1277_03	eṣa jetā manuṣyāṃś ca sarvān gandharvarākṣasān<BR>
01,117.023d*1277_04	eṣa duryodhanaṃ kīrtyā bhāratāṃś ca vijeṣyati<BR>
01,117.023d*1277_05	vīrasyaikasya vikrāntair dharmaputro yudhiṣṭhiraḥ<BR>
01,117.023d*1277_06	yakṣyate rājasūyādyair dharma evāparaḥ sadā<BR>
01,117.023d*1278_01	vijitya nṛpatīn sarvān kṛtvā ca karadān prabhuḥ<BR>
01,117.023d*1278_02	svayaṃ bhokṣyati dharmātmā pṛthivīṃ sāgarāmbarām<BR>
01,117.023d*1279_01	surāsuroragāṃś caiva vīryād ekaratho jayet<BR>
01,117.023d*1280_01	ajātaśatrur dharmātmā pṛthvaiśvaryābhipūjitaḥ<BR>
01,117.024a	yau tu mādrī maheṣvāsāv asūta kurusattamau<BR>
01,117.024c	aśvibhyāṃ manujavyāghrāv imau tāv api tiṣṭhataḥ<BR>
01,117.024d*1281_01	nakulaḥ sahadevaś ca tāv apy amitatejasau<BR>
01,117.024d*1281_02	pāṇḍavau naraśārdūlāv imāv apy aparājitau<BR>
01,117.025a	caratā dharmanityena vanavāsaṃ yaśasvinā<BR>
01,117.025c	eṣa paitāmaho vaṃśaḥ pāṇḍunā punar uddhṛtaḥ<BR>
01,117.026a	putrāṇāṃ janma vṛddhiṃ ca vaidikādhyayanāni ca<BR>
01,117.026c	paśyataḥ satataṃ pāṇḍoḥ śaśvat prītir avardhata<BR>
01,117.027a	vartamānaḥ satāṃ vṛtte putralābham avāpya ca<BR>
01,117.027c	pitṛlokaṃ gataḥ pāṇḍur itaḥ saptadaśe 'hani<BR>
01,117.028a	taṃ citāgatam ājñāya vaiśvānaramukhe hutam<BR>
01,117.028c	praviṣṭā pāvakaṃ mādrī hitvā jīvitam ātmanaḥ<BR>
01,117.029a	sā gatā saha tenaiva patilokam anuvratā<BR>
01,117.029c	tasyās tasya ca yat kāryaṃ kriyatāṃ tadanantaram<BR>
01,117.029d*1282_01	bhīṣmaṃ ca dhṛtarāṣṭraṃ ca viduraṃ ca mahāmatim<BR>
01,117.029d*1283_01	pṛthāṃ ca śaraṇaṃ prāptāṃ pāṇḍavāṃś ca yaśasvinaḥ<BR>
01,117.029d*1283_02	yathāvad anugṛhṇantāṃ dharmo hy eṣa sanātanaḥ<BR>
01,117.029d*1284_01	eteṣāṃ bharaṇaṃ bhīṣma mahān dharmas tathaiva ca<BR>
01,117.029d*1284_02	kṣattuś ca dhṛtarāṣṭrasya gāndhāryāś ca viśeṣataḥ<BR>
01,117.029d*1285_01	ime śarīre ca tayoḥ pṛthāṃ ca śaraṇāgatām<BR>
01,117.029d*1285_02	tasya putrāṃś ca dharmajñān sarvān satkartum arhatha<BR>
01,117.030a	ime tayoḥ śarīre dve sutāś ceme tayor varāḥ<BR>
01,117.030c	kriyābhir anugṛhyantāṃ saha mātrā paraṃtapāḥ<BR>
01,117.031a	pretakārye ca nirvṛtte pitṛmedhaṃ mahāyaśāḥ<BR>
01,117.031c	labhatāṃ sarvadharmajñaḥ pāṇḍuḥ kurukulodvahaḥ<BR>
01,117.032a	evam uktvā kurūn sarvān kurūṇām eva paśyatām<BR>
01,117.032c	kṣaṇenāntarhitāḥ sarve cāraṇā guhyakaiḥ saha<BR>
01,117.033a	gandharvanagarākāraṃ tatraivāntarhitaṃ punaḥ<BR>
01,117.033c	ṛṣisiddhagaṇaṃ dṛṣṭvā vismayaṃ te paraṃ yayuḥ<BR>
01,117.033d*1286_01	kauravāḥ sahasotpatya sādhu sādhv iti vismitāḥ<BR>
01,118.000*1287=00	vaiśaṃpāyanaḥ<BR>
01,118.000*1287_01	kuravaś ca tadā sarve pāṇḍoḥ śrutvā tathā vidhim<BR>
01,118.000*1287_02	bhīṣmaprabhṛtayo mātrā jagṛhus tān sutān saha<BR>
01,118.001	dhṛtarāṣṭra uvāca<BR>
01,118.001a	pāṇḍor vidura sarvāṇi pretakāryāṇi kāraya<BR>
01,118.001c	rājavad rājasiṃhasya mādryāś caiva viśeṣataḥ<BR>
01,118.002a	paśūn vāsāṃsi ratnāni dhanāni vividhāni ca<BR>
01,118.002c	pāṇḍoḥ prayaccha mādryāś ca yebhyo yāvac ca vāñchitam<BR>
01,118.003a	yathā ca kuntī satkāraṃ kuryān mādryās tathā kuru<BR>
01,118.003c	yathā na vāyur nādityaḥ paśyetāṃ tāṃ susaṃvṛtām<BR>
01,118.004a	na śocyaḥ pāṇḍur anaghaḥ praśasyaḥ sa narādhipaḥ<BR>
01,118.004c	yasya pañca sutā vīrā jātāḥ surasutopamāḥ<BR>
01,118.004d*1288_01	sa pāṇḍuś ca na śocyaḥ syāt pravaraḥ puṇyakarmaṇām<BR>
01,118.005	vaiśaṃpāyana uvāca<BR>
01,118.005a	viduras taṃ tathety uktvā bhīṣmeṇa saha bhārata<BR>
01,118.005c	pāṇḍuṃ saṃskārayām āsa deśe paramasaṃvṛte<BR>
01,118.006a	tatas tu nagarāt tūrṇam ājyahomapuraskṛtāḥ<BR>
01,118.006c	nirhṛtāḥ pāvakā dīptāḥ pāṇḍo rājapurohitaiḥ<BR>
01,118.006d*1289_01	palāśavṛntakāṣṭhaiś ca kuśamuñjakabalvajaiḥ<BR>
01,118.006d*1289_02	sūtroktena vidhānena śarīre cakrur añjasā<BR>
01,118.006d*1289_03	atha darbhe tayor bhūpa kṛtvā pratikṛtī tayoḥ<BR>
01,118.006d*1289_04	śibikāyām athāropya śobhitāyām alaṃkṛtaiḥ<BR>
01,118.007a	athainam ārtavair gandhair mālyaiś ca vividhair varaiḥ<BR>
01,118.007c	śibikāṃ samalaṃcakrur vāsasācchādya sarvaśaḥ<BR>
01,118.007d*1290_01	muktāpravālamāṇikyahemasragbhir alaṃkṛtām<BR>
01,118.008a	tāṃ tathā śobhitāṃ mālyair vāsobhiś ca mahādhanaiḥ<BR>
01,118.008b*1291_01	darpaṇāśokapunnāgamallikājāticampakaiḥ<BR>
01,118.008b*1291_02	nālikeraphalaiḥ puṣpaiḥ pūgīphalasunārcitaiḥ<BR>
01,118.008c	amātyā jñātayaś caiva suhṛdaś copatasthire<BR>
01,118.009a	nṛsiṃhaṃ narayuktena paramālaṃkṛtena tam<BR>
01,118.009c	avahan yānamukhyena saha mādryā susaṃvṛtam<BR>
01,118.010a	pāṇḍureṇātapatreṇa cāmaravyajanena ca<BR>
01,118.010c	sarvavāditranādaiś ca samalaṃcakrire tataḥ<BR>
01,118.011a	ratnāni cāpy upādāya bahūni śataśo narāḥ<BR>
01,118.011c	pradaduḥ kāṅkṣamāṇebhyaḥ pāṇḍos tatraurdhvadehikam<BR>
01,118.012a	atha chatrāṇi śubhrāṇi pāṇḍurāṇi bṛhanti ca<BR>
01,118.012c	ājahruḥ kauravasyārthe vāsāṃsi rucirāṇi ca<BR>
01,118.013a	yājakaiḥ śuklavāsobhir hūyamānā hutāśanāḥ<BR>
01,118.013c	agacchann agratas tasya dīpyamānāḥ svalaṃkṛtāḥ<BR>
01,118.014a	brāhmaṇāḥ kṣatriyā vaiśyāḥ śūdrāś caiva sahasraśaḥ<BR>
01,118.014c	rudantaḥ śokasaṃtaptā anujagmur narādhipam<BR>
01,118.014c*1292_01	rudantaś ca tathā striyaḥ<BR>
01,118.014c*1292_02	vikīrṇamūrdhajāḥ sarve mūrdhni vinyastapāṇayaḥ<BR>
01,118.014c*1292_03	urastāḍaṃ rudantyaś ca striyaḥ sarvā anuvratāḥ<BR>
01,118.014c*1292_04	ekavastradharāḥ sarve nirābharaṇabhūṣitāḥ<BR>
01,118.014c*1292_05	noṣṇīṣiṇo mahārāja nirānandā bhṛśāturāḥ<BR>
01,118.014c*1292_06	puruṣāś ca striyaḥ sarvā<BR>
01,118.015a	ayam asmān apāhāya duḥkhe cādhāya śāśvate<BR>
01,118.015c	kṛtvānāthān paro nāthaḥ kva yāsyati narādhipaḥ<BR>
01,118.015d*1293_01	anidhāya sutān rājye vane jātān yaśasvinaḥ<BR>
01,118.015d*1293_02	a . . putrasaṃpattiṃ kva yāsyasi mahīpate<BR>
01,118.016a	krośantaḥ pāṇḍavāḥ sarve bhīṣmo vidura eva ca<BR>
01,118.016b*1294_01	bāhlīkaḥ somadattaś ca tathā bhūriśravā nṛpaḥ<BR>
01,118.016b*1294_02	anyonyaṃ vai samāśliṣya anujagmuḥ sahasraśaḥ<BR>
01,118.016c	ramaṇīye vanoddeśe gaṅgātīre same śubhe<BR>
01,118.017a	nyāsayām āsur atha tāṃ śibikāṃ satyavādinaḥ<BR>
01,118.017c	sabhāryasya nṛsiṃhasya pāṇḍor akliṣṭakarmaṇaḥ<BR>
01,118.017d*1295_01	āchidya vāsasaṃvītaṃ deśaśuddhiṃ vitenire<BR>
01,118.018a	tatas tasya śarīraṃ tat sarvagandhaniṣevitam<BR>
01,118.018c	śucikālīyakādigdhaṃ mukhyasnānādhivāsitam<BR>
01,118.018e	paryaṣiñcaj jalenāśu śātakumbhamayair ghaṭaiḥ<BR>
01,118.019a	candanena ca mukhyena śuklena samalepayan<BR>
01,118.019c	kālāguruvimiśreṇa tathā tuṅgarasena ca<BR>
01,118.020a	athainaṃ deśajaiḥ śuklair vāsobhiḥ samayojayan<BR>
01,118.020c	ācchannaḥ sa tu vāsobhir jīvann iva nararṣabhaḥ<BR>
01,118.020e	śuśubhe puruṣavyāghro mahārhaśayanocitaḥ<BR>
01,118.020f*1296_01	hayamedhāgninā sarve yājakāḥ sapurohitāḥ<BR>
01,118.020f*1296_02	vedoktena vidhānena kriyāś cakruḥ samantrakam<BR>
01,118.021a	yājakair abhyanujñātaṃ pretakarmaṇi niṣṭhitaiḥ<BR>
01,118.021c	ghṛtāvasiktaṃ rājānaṃ saha mādryā svalaṃkṛtam<BR>
01,118.022a	tuṅgapadmakamiśreṇa candanena sugandhinā<BR>
01,118.022b*1297_01	saralaṃ devadāruṃ ca gugguluṃ lākṣayā saha<BR>
01,118.022b*1297_02	raktacandanakāṣṭhaiś ca hariberair uśīrajaiḥ<BR>
01,118.022c	anyaiś ca vividhair gandhair analpaiḥ samadāhayan<BR>
01,118.022d*1298_01	ghṛtāplutais tathā vastraiḥ prāvāraiś ca mahādhanaiḥ<BR>
01,118.022d*1298_02	ghṛtapūrṇais tathā kumbhai rājānaṃ samadāhayan<BR>
01,118.023a	tatas tayoḥ śarīre te dṛṣṭvā mohavaśaṃ gatā<BR>
01,118.023c	hāhā putreti kausalyā papāta sahasā bhuvi<BR>
01,118.024a	tāṃ prekṣya patitām ārtāṃ paurajānapado janaḥ<BR>
01,118.024c	ruroda sasvanaṃ sarvo rājabhaktyā kṛpānvitaḥ<BR>
01,118.025a	klāntānīvārtanādena sarvāṇi ca vicukruśuḥ<BR>
01,118.025c	mānuṣaiḥ saha bhūtāni tiryagyonigatāny api<BR>
01,118.025d*1299_01	sarvāṇi sahaduḥkhāni ruruduḥ saha tair janaiḥ<BR>
01,118.026a	tathā bhīṣmaḥ śāṃtanavo viduraś ca mahāmatiḥ<BR>
01,118.026c	sarvaśaḥ kauravāś caiva prāṇadan bhṛśaduḥkhitāḥ<BR>
01,118.026d*1300_01	cukruśuḥ pāṇḍavāḥ sarve dhṛtarāṣṭraś ca bhārata<BR>
01,118.027a	tato bhīṣmo 'tha viduro rājā ca saha bandhubhiḥ<BR>
01,118.027c	udakaṃ cakrire tasya sarvāś ca kuruyoṣitaḥ<BR>
01,118.027d*1301_01	cukruśuḥ pāṇḍavāḥ sarve bhīṣmaḥ śāṃtanavas tathā<BR>
01,118.027d*1301_02	viduro jñātayaś caiva cakruś cāpy udakakriyām<BR>
01,118.027d*1302_01	ekakuṇḍe pṛthak caiva piṇḍāṃś caiva pṛthak pṛthak<BR>
01,118.027d*1302_02	dadur dharmodakaṃ sarve sarvāś ca kuruyoṣitaḥ<BR>
01,118.028a	kṛtodakāṃs tān ādāya pāṇḍavāñ śokakarśitān<BR>
01,118.028c	sarvāḥ prakṛtayo rājañ śocantyaḥ paryavārayan<BR>
01,118.029a	yathaiva pāṇḍavā bhūmau suṣupuḥ saha bāndhavaiḥ<BR>
01,118.029c	tathaiva nāgarā rājañ śiśyire brāhmaṇādayaḥ<BR>
01,118.030a	tad anānandam asvastham ākumāram ahṛṣṭavat<BR>
01,118.030c	babhūva pāṇḍavaiḥ sārdhaṃ nagaraṃ dvādaśa kṣapāḥ<BR>
01,119.001	vaiśaṃpāyana uvāca<BR>
01,119.001a	tataḥ kṣattā ca rājā ca bhīṣmaś ca saha bandhubhiḥ<BR>
01,119.001c	daduḥ śrāddhaṃ tadā pāṇḍoḥ svadhāmṛtamayaṃ tadā<BR>
01,119.001d*1303_01	purohitasahāyās te yathānyāyam akurvata<BR>
01,119.001d*1304_01	ekapāke pṛthak caiva svaśākhoktavidhānataḥ<BR>
01,119.002a	kurūṃś ca vipramukhyāṃś ca bhojayitvā sahasraśaḥ<BR>
01,119.002c	ratnaughān dvijamukhyebhyo dattvā grāmavarān api<BR>
01,119.003a	kṛtaśaucāṃs tatas tāṃs tu pāṇḍavān bharatarṣabhān<BR>
01,119.003c	ādāya viviśuḥ paurāḥ puraṃ vāraṇasāhvayam<BR>
01,119.004a	satataṃ smānvatapyanta tam eva bharatarṣabham<BR>
01,119.004c	paurajānapadāḥ sarve mṛtaṃ svam iva bāndhavam<BR>
01,119.005a	śrāddhāvasāne tu tadā dṛṣṭvā taṃ duḥkhitaṃ janam<BR>
01,119.005c	saṃmūḍhāṃ duḥkhaśokārtāṃ vyāso mātaram abravīt<BR>
01,119.006a	atikrāntasukhāḥ kālāḥ pratyupasthitadāruṇāḥ<BR>
01,119.006c	śvaḥ śvaḥ pāpīyadivasāḥ pṛthivī gatayauvanā<BR>
01,119.007a	bahumāyāsamākīrṇo nānādoṣasamākulaḥ<BR>
01,119.007c	luptadharmakriyācāro ghoraḥ kālo bhaviṣyati<BR>
01,119.007d*1305_01	kurūṇām anayāc cāpi pṛthivī na bhaviṣyati<BR>
01,119.007d@070_0001	tataḥ putrāś ca pautrāś ca rājānaḥ sarva eva hi<BR>
01,119.007d@070_0002	pāṇḍavāḥ kauravāś caiva rājyaiśvaryamadānvitāḥ<BR>
01,119.007d@070_0003	pṛthvīnimittam anyonyaṃ ghātayiṣyanti nirghṛṇāḥ<BR>
01,119.007d@070_0004	kurupāṇḍavayor arthaḥ pṛthivīkṣayakāraṇaḥ<BR>
01,119.007d@070_0005	anyonyaṃ ghoram āsādya kariṣyanti mahīm imām<BR>
01,119.007d@070_0006	rudhiraughanimagnāṃ ca bālavṛddhāvaśeṣitām<BR>
01,119.007d@070_0007	ghoram enam adṛṣṭvaiva kālaṃ sarvakṣayāvaham<BR>
01,119.007d@070_0008	dṛṣṭvānandasukhaṃ prītyā dṛṣṭyā mātaḥ śṛṇuṣva ha<BR>
01,119.008a	gaccha tvaṃ tyāgam āsthāya yuktā vasa tapovane<BR>
01,119.008c	mā drakṣyasi kulasyāsya ghoraṃ saṃkṣayam ātmanaḥ<BR>
01,119.009a	tatheti samanujñāya sā praviśyābravīt snuṣām<BR>
01,119.009c	ambike tava putrasya durnayāt kila bhāratāḥ<BR>
01,119.009e	sānubandhā vinaṅkṣyanti pautrāś caiveti naḥ śrutam<BR>
01,119.010a	tat kausalyām imām ārtāṃ putraśokābhipīḍitām<BR>
01,119.010c	vanam ādāya bhadraṃ te gacchāvo yadi manyase<BR>
01,119.011a	tathety ukte ambikayā bhīṣmam āmantrya suvratā<BR>
01,119.011c	vanaṃ yayau satyavatī snuṣābhyāṃ saha bhārata<BR>
01,119.012a	tāḥ sughoraṃ tapaḥ kṛtvā devyo bharatasattama<BR>
01,119.012c	dehaṃ tyaktvā mahārāja gatim iṣṭāṃ yayus tadā<BR>
01,119.013a	avāpnuvanta vedoktān saṃskārān pāṇḍavās tadā<BR>
01,119.013c	avardhanta ca bhogāṃs te bhuñjānāḥ pitṛveśmani<BR>
01,119.014a	dhārtarāṣṭraiś ca sahitāḥ krīḍantaḥ pitṛveśmani<BR>
01,119.014c	bālakrīḍāsu sarvāsu viśiṣṭāḥ pāṇḍavābhavan<BR>
01,119.015a	jave lakṣyābhiharaṇe bhojye pāṃsuvikarṣaṇe<BR>
01,119.015c	dhārtarāṣṭrān bhīmasenaḥ sarvān sa parimardati<BR>
01,119.016a	harṣād etān krīḍamānān gṛhya kākanilīyane<BR>
01,119.016c	śiraḥsu ca nigṛhyainān yodhayām āsa pāṇḍavaḥ<BR>
01,119.017a	śatam ekottaraṃ teṣāṃ kumārāṇāṃ mahaujasām<BR>
01,119.017c	eka eva vimṛdnāti nātikṛcchrād vṛkodaraḥ<BR>
01,119.018a	pādeṣu ca nigṛhyainān vinihatya balād balī<BR>
01,119.018c	cakarṣa krośato bhūmau ghṛṣṭajānuśirokṣikān<BR>
01,119.019a	daśa bālāñ jale krīḍan bhujābhyāṃ parigṛhya saḥ<BR>
01,119.019c	āste sma salile magnaḥ pramṛtāṃś ca vimuñcati<BR>
01,119.020a	phalāni vṛkṣam āruhya pracinvanti ca te yadā<BR>
01,119.020c	tadā pādaprahāreṇa bhīmaḥ kampayate drumam<BR>
01,119.020d*1306_01	pragṛhya vṛkṣamūlaṃ ca pāṇibhyāṃ kampayan drumam<BR>
01,119.020d*1306_02	agraśākhāgrasaṃlīnān pātayām āsa bhūtale<BR>
01,119.020d*1306_03	bhagnapādorupṛṣṭhāś ca bhinnamastakapārśvakāḥ<BR>
01,119.021a	prahāravegābhihatād drumād vyāghūrṇitās tataḥ<BR>
01,119.021c	saphalāḥ prapatanti sma drutaṃ srastāḥ kumārakāḥ<BR>
01,119.021d*1307_01	ke cid bhagnaśiroraskāḥ ke cid bhagnakaṭītaṭāḥ<BR>
01,119.021d*1307_02	nipetur bhrātaraḥ sarve bhīmasenabhujārditāḥ<BR>
01,119.022a	na te niyuddhe na jave na yogyāsu kadā cana<BR>
01,119.022c	kumārā uttaraṃ cakruḥ spardhamānā vṛkodaram<BR>
01,119.023a	evaṃ sa dhārtarāṣṭrāṇāṃ spardhamāno vṛkodaraḥ<BR>
01,119.023c	apriye 'tiṣṭhad atyantaṃ bālyān na drohacetasā<BR>
01,119.024a	tato balam atikhyātaṃ dhārtarāṣṭraḥ pratāpavān<BR>
01,119.024c	bhīmasenasya taj jñātvā duṣṭabhāvam adarśayat<BR>
01,119.025a	tasya dharmād apetasya pāpāni paripaśyataḥ<BR>
01,119.025c	mohād aiśvaryalobhāc ca pāpā matir ajāyata<BR>
01,119.026a	ayaṃ balavatāṃ śreṣṭhaḥ kuntīputro vṛkodaraḥ<BR>
01,119.026c	madhyamaḥ pāṇḍuputrāṇāṃ nikṛtyā saṃnihanyatām<BR>
01,119.026d*1308_01	prāṇavān vikramī caiva śauryeṇa mahatānvitaḥ<BR>
01,119.026d*1308_02	spardhate cāpi sahitān asmān eko vṛkodaraḥ<BR>
01,119.026d*1308_03	taṃ tu suptaṃ purodyāne gaṅgāyāṃ prakṣipāmahe<BR>
01,119.027a	atha tasmād avarajaṃ jyeṣṭhaṃ caiva yudhiṣṭhiram<BR>
01,119.027c	prasahya bandhane baddhvā praśāsiṣye vasuṃdharām<BR>
01,119.028a	evaṃ sa niścayaṃ pāpaḥ kṛtvā duryodhanas tadā<BR>
01,119.028c	nityam evāntaraprekṣī bhīmasyāsīn mahātmanaḥ<BR>
01,119.029a	tato jalavihārārthaṃ kārayām āsa bhārata<BR>
01,119.029c	celakambalaveśmāni vicitrāṇi mahānti ca<BR>
01,119.029d*1309_01	sarvakāmaiḥ supūrṇāni patākocchrayavanti ca<BR>
01,119.029d*1310_01	tatra saṃjanayām āsa nānāgārāṇy anekaśaḥ<BR>
01,119.029d*1310_02	udakakrīḍanaṃ nāma kārayām āsa bhārata<BR>
01,119.030a	pramāṇakoṭyām uddeśaṃ sthalaṃ kiṃ cid upetya ca<BR>
01,119.030b@071_0001	bhakṣyaṃ bhojyaṃ ca peyaṃ ca coṣyaṃ lehyam athāpi ca<BR>
01,119.030b@071_0002	upāhṛtaṃ narais tatra kuśalaiḥ sūdakarmaṇi<BR>
01,119.030b@071_0003	nyavedayaṃs tat puruṣā dhārtarāṣṭrāya vai tadā<BR>
01,119.030b@071_0004	tato duryodhanas tatra pāṇḍavān āha durmatiḥ<BR>
01,119.030b@071_0005	gaṅgāṃ caivānuyāsyāma udyānavanaśobhitām<BR>
01,119.030b@071_0006	sahitā bhrātaraḥ sarve jalakrīḍām avāpnumaḥ<BR>
01,119.030b@071_0007	evam astv iti taṃ cāpi pratyuvāca yudhiṣṭhiraḥ<BR>
01,119.030b@071_0008	te rathair nagarākārair deśajaiś ca gajottamaiḥ<BR>
01,119.030b@071_0009	niryayur nagarāc chūrāḥ kauravāḥ pāṇḍavaiḥ saha<BR>
01,119.030b@071_0010	udyānavanam āsādya visṛjya ca mahājanam<BR>
01,119.030b@071_0011	viśanti sma tadā vīrāḥ siṃhā iva girer guhām<BR>
01,119.030b@071_0012	udyānam abhipaśyanto bhrātaraḥ sarva eva te<BR>
01,119.030b@071_0013	upasthānagṛhaiḥ śubhrair valabhībhiś ca śobhitam<BR>
01,119.030b@071_0014	gavākṣakais tathā jālair jalaiḥ sāṃcārikair api<BR>
01,119.030b@071_0015	saṃmārjitaṃ saudhakāraiś citrakāraiś ca citritam<BR>
01,119.030b@071_0016	dīrghikābhiś ca pūrṇābhis tathā puṣkariṇībhir hi (!)<BR>
01,119.030b@071_0017	jalaṃ tac chuśubhe channaṃ phullair jalaruhais tathā<BR>
01,119.030b@071_0018	upacchannā vasumatī tathā puṣpair yathartukaiḥ<BR>
01,119.030b@071_0019	tatropaviṣṭās te sarve pāṇḍavāḥ kauravāś ca ha<BR>
01,119.030b@071_0020	upacchannān bahūn kāmāṃs te bhuñjanti tatas tataḥ<BR>
01,119.030b@071_0021	athodyānavare tasmiṃs tathā krīḍāgatāś ca te<BR>
01,119.030b@071_0022	parasparasya vaktrebhyo dadur bhakṣyāṃs tatas tataḥ<BR>
01,119.030b@071_0023	tato duryodhanaḥ pāpas tadbhakṣye kālakūṭakam<BR>
01,119.030b@071_0024	viṣaṃ prakṣepayām āsa bhīmasenajighāṃsayā<BR>
01,119.030b@071_0025	svayam utthāya caivātha hṛdayena kṣuropamaḥ<BR>
01,119.030b@071_0026	sa vācāmṛtakalpaś ca bhrātṛvac ca suhṛd yathā<BR>
01,119.030b@071_0027	svayaṃ prakṣipate bhakṣyaṃ vaktre bhīmasya pāpakṛt<BR>
01,119.030b@071_0028	pratīcchitaṃ ca bhīmena taṃ vai doṣam ajānatā<BR>
01,119.030b@071_0029	tato duryodhanas tatra hṛdayena hasann iva<BR>
01,119.030b@071_0030	kṛtakṛtyam ivātmānaṃ manyate puruṣādhamaḥ<BR>
01,119.030b@071_0031	tatas te sahitāḥ sarve jalakrīḍām akurvata<BR>
01,119.030b@071_0032	pāṇḍavā dhārtarāṣṭrāś ca tadā muditamānasāḥ<BR>
01,119.030c	krīḍāvasāne sarve te śucivastrāḥ svalaṃkṛtāḥ<BR>
01,119.030e	sarvakāmasamṛddhaṃ tad annaṃ bubhujire śanaiḥ<BR>
01,119.031a	divasānte pariśrāntā vihṛtya ca kurūdvahāḥ<BR>
01,119.031c	vihārāvasatheṣv eva vīrā vāsam arocayan<BR>
01,119.032a	khinnas tu balavān bhīmo vyāyāmābhyadhikas tadā<BR>
01,119.032c	vāhayitvā kumārāṃs tāñ jalakrīḍāgatān vibhuḥ<BR>
01,119.032e	pramāṇakoṭyāṃ vāsārthī suṣvāpāruhya tat sthalam<BR>
01,119.033a	śītaṃ vāsaṃ samāsādya śrānto madavimohitaḥ<BR>
01,119.033c	niśceṣṭaḥ pāṇḍavo rājan suṣvāpa mṛtakalpavat<BR>
01,119.034a	tato baddhvā latāpāśair bhīmaṃ duryodhanaḥ śanaiḥ<BR>
01,119.034b*1311_01	pramāṇakoṭyāṃ saṃsuptaṃ gaṅgāyāṃ balināṃ varam<BR>
01,119.034c	gambhīraṃ bhīmavegaṃ ca sthalāj jalam apātayat<BR>
01,119.034d*1312_01	sa niḥsaṃjño jalasyāntam atha vai pāṇḍavo 'viśat<BR>
01,119.034d*1312_02	ākrāman nāgabhavane tadā nāgakumārakān<BR>
01,119.034d*1312_03	tataḥ sametya bahubhis tadā nāgair mahāviṣaiḥ<BR>
01,119.034d*1312_04	adṛśyata bhṛśaṃ bhīmo mahādaṃṣṭrair viṣolbaṇaiḥ<BR>
01,119.034d*1312_05	tato 'sya daśyamānasya tad viṣaṃ kālakūṭakam<BR>
01,119.034d*1312_06	hataṃ sarpaviṣeṇaiva sthāvaraṃ jaṅgamena tu<BR>
01,119.035a	tataḥ prabuddhaḥ kaunteyaḥ sarvaṃ saṃchidya bandhanam<BR>
01,119.035c	udatiṣṭhaj jalād bhūyo bhīmaḥ praharatāṃ varaḥ<BR>
01,119.035d*1313_01	sa vimukto mahātejā nājñāsīt tena tat kṛtam<BR>
01,119.035d*1313_02	punar nidrāvaśaṃ prāptas tatraiva prāsvapad balī<BR>
01,119.035d*1313_03	atha rātryāṃ vyatītāyām uttasthuḥ kurupāṇḍavāḥ<BR>
01,119.035d*1313_04	duryodhanas tu kaunteyaṃ dṛṣṭvā nirvedam abhyagāt<BR>
01,119.035d*1314_01	samāsādya tataḥ kāṃś cin mamarda ca śirāṃsi ca<BR>
01,119.035d*1314_02	śirobhiḥ śirasā vīraḥ kṛtavān yuddham adbhutam<BR>
01,119.035d*1315_01	tathānyadivase suptaṃ sarpair ghorānanaiḥ punaḥ<BR>
01,119.035d*1315_02	kupitaiś ca mahākāyais tīkṣṇadaṃṣṭrair mahāviṣaiḥ<BR>
01,119.036a	suptaṃ cāpi punaḥ sarpais tīkṣṇadaṃṣṭrair mahāviṣaiḥ<BR>
01,119.036c	kupitair daṃśayām āsa sarveṣv evāṅgamarmasu<BR>
01,119.037a	daṃṣṭrāś ca daṃṣṭriṇāṃ teṣāṃ marmasv api nipātitāḥ<BR>
01,119.037c	tvacaṃ naivāsya bibhiduḥ sāratvāt pṛthuvakṣasaḥ<BR>
01,119.038a	pratibuddhas tu bhīmas tān sarvān sarpān apothayat<BR>
01,119.038b@072=0027	vaiśaṃpāyana uvāca<BR>
01,119.038b@072=0059	vidura uvāca<BR>
01,119.038b@072=0063	vaiśaṃpāyana uvāca<BR>
01,119.038b@072_0001	hatāvaśeṣā bhīmena sarpā vāsukim abhyayuḥ<BR>
01,119.038b@072_0002	ūcuś ca sarparājānaṃ vāsukiṃ vāsavopamam<BR>
01,119.038b@072_0003	ayaṃ naro vai nāgendra apsu baddhvā praveśitaḥ<BR>
01,119.038b@072_0004	yathā ca no matir vīra viṣapīto bhaviṣyati<BR>
01,119.038b@072_0005	niśceṣṭo 'smān anuprāptaḥ sa ca daṣṭo 'nvabudhyata<BR>
01,119.038b@072_0006	sasaṃjñaś cāpi saṃvṛttaś chittvā bandhanam āśu naḥ<BR>
01,119.038b@072_0007	pothayantaṃ mahābāhuṃ taṃ vai tvaṃ jñātum arhasi<BR>
01,119.038b@072_0008	tato vāsukir abhyetya nāgair anugatas tadā<BR>
01,119.038b@072_0009	paśyati sma mahābāhuṃ bhīmaṃ bhīmaparākramam<BR>
01,119.038b@072_0010	āryakeṇa ca dṛṣṭaḥ sa pṛthāyā āryakeṇa ca<BR>
01,119.038b@072_0011	tadā dauhitradauhitraḥ pariṣvaktaḥ supīḍitam<BR>
01,119.038b@072_0012	suprītaś cābhavat tasya vāsukiḥ sumahāyaśāḥ<BR>
01,119.038b@072_0013	abravīt taṃ ca nāgendraḥ kim asya kriyatāṃ priyam<BR>
01,119.038b@072_0014	dhanaugho ratnanicayo vasu cāsya pradīyatām<BR>
01,119.038b@072_0015	evam uktas tadā nāgo vāsukiṃ pratyabhāṣata<BR>
01,119.038b@072_0016	yadi nāgendra tuṣṭo 'si kim asya dhanasaṃcayaiḥ<BR>
01,119.038b@072_0017	rasaṃ pibet kumāro 'yaṃ tvayi prīte mahābalaḥ<BR>
01,119.038b@072_0018	balaṃ nāgasahasrasya tasmin kuṇḍe pratiṣṭhitam<BR>
01,119.038b@072_0019	yāvat pibati bālo 'yaṃ tāvad asmai pradīyatām<BR>
01,119.038b@072_0020	evam astv iti taṃ nāgaṃ vāsukiḥ pratyabhāṣata<BR>
01,119.038b@072_0021	tato bhīmas tadā nāgaiḥ kṛtasvastyayanaḥ śuciḥ<BR>
01,119.038b@072_0022	prāṅmukhaś copaviṣṭaḥ san rasaṃ pibati pāṇḍavaḥ<BR>
01,119.038b@072_0023	ekocchvāsāt tataḥ kuṇḍaṃ pibati sma mahābalaḥ<BR>
01,119.038b@072_0024	evam aṣṭau sa kuṇḍāni hy apibat pāṇḍunandanaḥ<BR>
01,119.038b@072_0025	tatas tu śayane divye nāgadatte mahābhujaḥ<BR>
01,119.038b@072_0026	aśeta bhīmasenas tu yathāsukham ariṃdamaḥ<BR>
01,119.038b@072_0027	tatas te kauravāḥ sarve vinā bhīmaṃ ca pāṇḍavāḥ<BR>
01,119.038b@072_0028	vṛttakrīḍāvihārās tu pratasthur gajasāhvayam<BR>
01,119.038b@072_0029	rathair gajais tathā cāśvair yānaiś cānyair anekaśaḥ<BR>
01,119.038b@072_0030	bruvanto bhīmasenas tu yāto hy agrata eva naḥ<BR>
01,119.038b@072_0031	tato duryodhanaḥ pāpas tatrāpaśyan vṛkodaram<BR>
01,119.038b@072_0032	bhrātṛbhiḥ sahito hṛṣṭo nagaraṃ praviveśa ha<BR>
01,119.038b@072_0033	yudhiṣṭhiras tu dharmātmā avindan pāpam ātmani<BR>
01,119.038b@072_0034	svenānumānena paraṃ sādhuṃ samanupaśyati<BR>
01,119.038b@072_0035	so 'bhyupetya tadā pārtho mātaraṃ bhrātṛvatsalaḥ<BR>
01,119.038b@072_0036	abhivādyābravīt kuntīm amba bhīma ihāgataḥ<BR>
01,119.038b@072_0037	kva gato bhavitā mātar neha paśyāmi taṃ śubhe<BR>
01,119.038b@072_0038	udyānāni vanaṃ caiva vicitāni samantataḥ<BR>
01,119.038b@072_0039	tadarthaṃ na ca taṃ vīraṃ dṛṣṭavanto vṛkodaram<BR>
01,119.038b@072_0040	manyamānās tataḥ sarve yāto naḥ pūrvam eva saḥ<BR>
01,119.038b@072_0041	āgatāḥ sma mahābhāge vyākulenāntarātmanā<BR>
01,119.038b@072_0042	ihāgamya kva nu gatas tvayā vā preṣitaḥ kva nu<BR>
01,119.038b@072_0043	kathayasva mahābāhuṃ bhīmasenaṃ yaśasvini<BR>
01,119.038b@072_0044	na hi me śudhyate bhāvas taṃ vīraṃ prati śobhane<BR>
01,119.038b@072_0045	yataḥ prasuptaṃ manye 'haṃ bhīmaṃ neti hatas tu saḥ<BR>
01,119.038b@072_0046	ity uktā ca tataḥ kuntī dharmarājena dhīmatā<BR>
01,119.038b@072_0047	hā heti kṛtvā saṃbhrāntā pratyuvāca yudhiṣṭhiram<BR>
01,119.038b@072_0048	na putra bhīmaṃ paśyāmi na mām abhyeti sa prabho<BR>
01,119.038b@072_0049	śīghram anveṣaṇe yatnaṃ kuru tasyānujaiḥ saha<BR>
01,119.038b@072_0050	ity uktvā tanayaṃ jyeṣṭhaṃ hṛdayena vidūyatā<BR>
01,119.038b@072_0051	kṣattāram ānāyya tadā kuntī vacanam abravīt<BR>
01,119.038b@072_0052	kva gato bhagavan kṣattar bhīmaseno na dṛśyate<BR>
01,119.038b@072_0053	udyānān nirgatāḥ sarve bhrātaro bhrātṛbhiḥ saha<BR>
01,119.038b@072_0054	tatraikas tu mahābāhur bhīmo nābhyeti mām iha<BR>
01,119.038b@072_0055	na ca prīṇayate cakṣuḥ sadā duryodhanasya saḥ<BR>
01,119.038b@072_0056	krūro 'sau durmatiḥ kṣudro rājyalubdho 'napatrapaḥ<BR>
01,119.038b@072_0057	nihanyād api taṃ vīraṃ jātamanyuḥ suyodhanaḥ<BR>
01,119.038b@072_0058	tena me vyākulaṃ cittaṃ hṛdayaṃ dahyatīva ca<BR>
01,119.038b@072_0059	maivaṃ vadasva kalyāṇi śeṣasaṃrakṣaṇaṃ kuru<BR>
01,119.038b@072_0060	pratyādiṣṭo hi duṣṭātmā śeṣe 'pi praharet tava<BR>
01,119.038b@072_0061	dīrghāyuṣas tava sutā yathovāca mahāmuniḥ<BR>
01,119.038b@072_0062	āgamiṣyati te putraḥ prītiṃ cotpādayiṣyati<BR>
01,119.038b@072_0063	evam uktvā yayau vidvān viduraḥ svaṃ niveśanam<BR>
01,119.038b@072_0064	kuntī cintāparā bhūtvā sahāsīnā sutair gṛhe<BR>
01,119.038b@072_0065	tato 'ṣṭame tu divase pratyabudhyata pāṇḍavaḥ<BR>
01,119.038b@072_0066	tasmiṃs tadā rase jīrṇe so 'prameyabalo balī<BR>
01,119.038b@072_0067	taṃ dṛṣṭvā pratibuddhaṃ tu pāṇḍavaṃ te bhujaṃgamāḥ<BR>
01,119.038b@072_0068	sāntvayām āsur avyagrā vacanaṃ cedam abruvan<BR>
01,119.038b@072_0069	yas te pīto mahābāho raso 'yaṃ vīryasaṃbhṛtaḥ<BR>
01,119.038b@072_0070	tasmān nāgāyutabalo raṇe 'dhṛṣyo bhaviṣyasi<BR>
01,119.038b@072_0071	gacchādya ca tvaṃ svagṛhaṃ snāto divyair imair jalaiḥ<BR>
01,119.038b@072_0072	bhrātaras te nu tapyanti tvāṃ vinā kurupuṃgava<BR>
01,119.038b@072_0073	tataḥ snāto mahābāhuḥ śuciḥ śuklāmbarasrajaḥ<BR>
01,119.038b@072_0074	tato nāgasya bhavane kṛtakautukamaṅgalaḥ<BR>
01,119.038b@072_0075	oṣadhībhir viṣaghnībhiḥ surabhībhir viśeṣataḥ<BR>
01,119.038b@072_0076	bhuktavān paramānnaṃ ca nāgair dattaṃ mahābalaḥ<BR>
01,119.038b@072_0077	pūjito bhujagair vīra āśīrbhiś cābhinanditaḥ<BR>
01,119.038b@072_0078	divyābharaṇasaṃchanno nāgān āmantrya pāṇḍavaḥ<BR>
01,119.038b@072_0079	udatiṣṭhat prahṛṣṭātmā nāgalokād ariṃdamaḥ<BR>
01,119.038b@072_0080	utkṣiptaḥ sa tu nāgena jalāj jalaruhekṣaṇaḥ<BR>
01,119.038b@072_0081	tasminn eva vanoddeśe sthāpitaḥ kurunandanaḥ<BR>
01,119.038b@072_0082	te cāntardadhire nāgāḥ pāṇḍavasyaiva paśyataḥ<BR>
01,119.038b@072_0083	tata utthāya kaunteyo bhīmaseno mahābalaḥ<BR>
01,119.038b@072_0084	ājagāma mahābāhur mātur antikam añjasā<BR>
01,119.038b@072_0085	tato 'bhivādya jananīṃ jyeṣṭhaṃ bhrātaram eva ca<BR>
01,119.038b@072_0086	kanīyasaḥ samāghrāya śiraḥsv arivimardanaḥ<BR>
01,119.038b@072_0087	taiś cāpi saṃpariṣvaktaḥ saha mātrā nararṣabhaiḥ<BR>
01,119.038b@072_0088	anyonyagatasauhārdād diṣṭyā diṣṭyeti cābruvan<BR>
01,119.038b@072_0089	tatas tat sarvam ācaṣṭa duryodhanaviceṣṭitam<BR>
01,119.038b@072_0090	bhrātṝṇāṃ bhīmasenaś ca mahābalaparākramaḥ<BR>
01,119.038b@072_0091	nāgaloke ca yad vṛttaṃ guṇadoṣam aśeṣataḥ<BR>
01,119.038b@072_0092	tac ca sarvam aśeṣeṇa kathayām āsa pāṇḍavaḥ<BR>
01,119.038b@072_0093	tato yudhiṣṭhiro rājā bhīmam āha vaco 'rthavat<BR>
01,119.038b@072_0094	tūṣṇīṃ bhava na te jalpyam idaṃ kāryaṃ kathaṃ cana<BR>
01,119.038b@072_0095	evam uktvā mahābāhur dharmarājo yudhiṣṭhiraḥ<BR>
01,119.038b@072_0096	bhrātṛbhiḥ sahitaḥ sarvair apramatto 'bhavat tadā<BR>
01,119.038c	sārathiṃ cāsya dayitam apahastena jaghnivān<BR>
01,119.038d*1316_01	dharmātmā viduras teṣāṃ pārthānāṃ pradadau matim<BR>
01,119.038d*1317_01	tāḍitas tena sūto 'pi yayau sa yamasādanam<BR>
01,119.038d*1318_01	tathānyadivase rājan hantukāmo 'tyamarṣaṇaḥ<BR>
01,119.038d*1318_02	valalena sahāmantrya saubalasya mate sthitaḥ<BR>
01,119.039a	bhojane bhīmasenasya punaḥ prākṣepayad viṣam<BR>
01,119.039c	kālakūṭaṃ navaṃ tīkṣṇaṃ saṃbhṛtaṃ lomaharṣaṇam<BR>
01,119.040a	vaiśyāputras tadācaṣṭa pārthānāṃ hitakāmyayā<BR>
01,119.040c	tac cāpi bhuktvājarayad avikāro vṛkodaraḥ<BR>
01,119.041a	vikāraṃ na hy ajanayat sutīkṣṇam api tad viṣam<BR>
01,119.041c	bhīmasaṃhanano bhīmas tad apy ajarayat tataḥ<BR>
01,119.041d*1319_01	tato 'nyadivase rājan hantukāmo vṛkodaram<BR>
01,119.041d*1319_02	saubalena sahāyena dhārtarāṣṭro 'bhyacintayat<BR>
01,119.041d*1319_03	cintayan nālabhan nidrāṃ divārātrim atandritaḥ<BR>
01,119.042a	evaṃ duryodhanaḥ karṇaḥ śakuniś cāpi saubalaḥ<BR>
01,119.042c	anekair abhyupāyais tāñ jighāṃsanti sma pāṇḍavān<BR>
01,119.042d*1320_01	na jajñire tu tad vṛttaṃ pāṇḍavā mandacetasaḥ<BR>
01,119.043a	pāṇḍavāś cāpi tat sarvaṃ pratyajānann ariṃdamāḥ<BR>
01,119.043c	udbhāvanam akurvanto vidurasya mate sthitāḥ<BR>
01,119.043d*1321_01	kumārān krīḍamānāṃs tān dṛṣṭvā rājātidurmadān<BR>
01,119.043d*1321_02	guruśikṣārtham anvicchan gautamaṃ tān nyavedayat<BR>
01,119.043d*1321_03	śarastambasamudbhūtaṃ vedaśāstrārthapāragam<BR>
01,119.043d*1322_01	rājñā niveditās tasmai te ca sarve hy adhiṣṭhitāḥ<BR>
01,119.043d*1323_01	adhijagmuś ca kuravo dhanurvedaṃ kṛpāt tu te<BR>
01,119.043d@073=0000	vaiśaṃpāyanaḥ<BR>
01,119.043d@073=0107	viduraḥ<BR>
01,119.043d@073=0111	vaiśaṃpāyanaḥ<BR>
01,119.043d@073_0001	tatas te mantrayām āsur duryodhanapurogamāḥ<BR>
01,119.043d@073_0002	prāṇahā vikramī cāpi śaurye ca mahati sthitaḥ<BR>
01,119.043d@073_0003	spardhate cāpi satatam asmān eko vṛkodaraḥ<BR>
01,119.043d@073_0004	taṃ tu suptaṃ purodyāne jalaśūle kṣipāmahe<BR>
01,119.043d@073_0005	tato jalavihārārthaṃ kārayām āsa bhārata<BR>
01,119.043d@073_0006	celakambalaveśmāni citrāṇi ca śubhāni ca<BR>
01,119.043d@073_0007	tatra saṃskārayām āsur nānāgārāṇy anekaśaḥ<BR>
01,119.043d@073_0008	udakakrīḍanārthāni kārayām āsa bhārata<BR>
01,119.043d@073_0009	pramāṇakoṭyām uddeśe sthale kṛtvā paricchadam<BR>
01,119.043d@073_0010	bhakṣyaṃ bhojyaṃ ca peyaṃ ca coṣyaṃ lehyaṃ tathaiva ca<BR>
01,119.043d@073_0011	upārjitaṃ narais tatra tathā sūdakṛtaṃ ca tat<BR>
01,119.043d@073_0012	nyavedayanta puruṣā dhārtarāṣṭrasya tat tathā<BR>
01,119.043d@073_0013	tato duryodhanas tv āha pāṇḍavāṃs tu sudurmatiḥ<BR>
01,119.043d@073_0014	gaṅgāṃ vai mānayāmo 'dya udyānavanaśobhitām<BR>
01,119.043d@073_0015	sahitā bhrātaraḥ sarve jalakrīḍām avāpnumaḥ<BR>
01,119.043d@073_0016	evam astv iti taṃ cāpi pratyuvāca yudhiṣṭhiraḥ<BR>
01,119.043d@073_0017	te rathair nagarākārair deśajaiś ca hayottamaiḥ<BR>
01,119.043d@073_0018	niryayur nagarād vīrāḥ kuravaḥ pāṇḍavaiḥ saha<BR>
01,119.043d@073_0019	udyānavanam āsādya saṃprasṛjya ca vāhanam<BR>
01,119.043d@073_0020	prāviśaṃs tu mahāvīryāḥ siṃhā iva girer guhām<BR>
01,119.043d@073_0021	udyānaṃ smātha paśyanti bhrātaraḥ sarva eva te<BR>
01,119.043d@073_0022	upasthānagṛhaiḥ śuddhair valabhībhiś ca śobhitam<BR>
01,119.043d@073_0023	gavākṣakais tathā jālair jalasaṃsārakair api<BR>
01,119.043d@073_0024	sūpasthitaṃ sudhākāraiś citrakāraiś ca śilpibhiḥ<BR>
01,119.043d@073_0025	dīrghikābhiś ca puṇyābhis tathā kāraṇḍakair api<BR>
01,119.043d@073_0026	jalaṃ tu śuśubhe channaṃ phullair jalaruhais tathā<BR>
01,119.043d@073_0027	upakīrṇā vasumatī tathā puṣpair yathartukaiḥ<BR>
01,119.043d@073_0028	upaviṣṭās tadā sarve pāṇḍavāḥ kuravas tathā<BR>
01,119.043d@073_0029	upapannān bahūn kāmāṃs te 'tha bhuktvā tatas tataḥ<BR>
01,119.043d@073_0030	athodyānavane tasmiṃs tathā krīḍāgatāś ca te<BR>
01,119.043d@073_0031	parasparasya vaktreṣu dadur bhakṣyāṃs tatas tataḥ<BR>
01,119.043d@073_0032	tato duryodhanaḥ pāpas tadbhakṣye kālakūṭakam<BR>
01,119.043d@073_0033	viṣaṃ prakṣepayām āsa bhīmasenajighāṃsayā<BR>
01,119.043d@073_0034	svayam utthāya caivātha hṛdayena kṣuropamaḥ<BR>
01,119.043d@073_0035	satkṛtya bhrātṛvat tatra vācā cāmṛtakalpayā<BR>
01,119.043d@073_0036	prākṣipad vai svayaṃ bhakṣyaṃ vaktre bhīmasya pāpakṛt<BR>
01,119.043d@073_0037	prabhakṣitaṃ ca bhīmena hy asya doṣam ajānatā<BR>
01,119.043d@073_0038	tato duryodhanas tatra hṛdayena hasann iva<BR>
01,119.043d@073_0039	kṛtakṛtyam ivātmānaṃ mene sa puruṣādhamaḥ<BR>
01,119.043d@073_0040	tatas te sahitāḥ sarve jalakrīḍām akurvata<BR>
01,119.043d@073_0041	divasānte pariśrāntā vihṛtya kurunandanāḥ<BR>
01,119.043d@073_0042	vihārāyataneṣv eva vīrā vāsam arocayan<BR>
01,119.043d@073_0043	bhīmas tu balavān bhuktvā vyāyāmābhyadhikaṃ jale<BR>
01,119.043d@073_0044	vāhayitvā kumārāṃs tāñ jale krīḍāṃ mahābalaḥ<BR>
01,119.043d@073_0045	pramāṇakoṭyāṃ vāsārthī suṣvāpāruhya tat sthalam<BR>
01,119.043d@073_0046	sa hi tat sthalam āsādya śrāntaś cāpsu viśeṣataḥ<BR>
01,119.043d@073_0047	śrameṇa ca parītāṅgaḥ suṣvāpa mṛtakalpavat<BR>
01,119.043d@073_0048	tato baddhvā latāpāśair bhīmaṃ duryodhanaḥ svayam<BR>
01,119.043d@073_0049	śūlāny apsu nikhānyāśu sthalāj jalam apātayat<BR>
01,119.043d@073_0050	saśeṣatvān na saṃprāpto jale śūlāni pāṇḍavaḥ<BR>
01,119.043d@073_0051	papāta yatra tatrāsya śūlaṃ nāsīd yadṛcchayā<BR>
01,119.043d@073_0052	sa niḥsaṃjño jalasyāntam avāg vai pāṇḍavo 'viśat<BR>
01,119.043d@073_0053	ākramya nāgabhavane tathā nāgakumārakān<BR>
01,119.043d@073_0054	tataḥ sametya bahubhis tadā nāgair mahāviṣaiḥ<BR>
01,119.043d@073_0055	daśyate pāṇḍavas tatra viṣadigdho mahāviṣaiḥ<BR>
01,119.043d@073_0056	tato 'sya daśyamānasya tad viṣaṃ kālakūṭakam<BR>
01,119.043d@073_0057	hataṃ sarpaviṣeṇāśu sthāvaraṃ jaṅgamena tu<BR>
01,119.043d@073_0058	tataḥ prabuddhaḥ kaunteyaḥ sa tat saṃchidya bandhanam<BR>
01,119.043d@073_0059	pothayām āsa tān sarvān kāṃś cit prāṇair vyayojayat<BR>
01,119.043d@073_0060	te hanyamānāḥ pārthena sarpā vāsukim abhyayuḥ<BR>
01,119.043d@073_0061	ūcuś ca sarparājānaṃ vāsukiṃ vāsavopamam<BR>
01,119.043d@073_0062	ayaṃ naro vai nāgendra hy apsu baddhvā praveśitaḥ<BR>
01,119.043d@073_0063	yathā ca no matir vīra viṣapīto bhaviṣyati<BR>
01,119.043d@073_0064	viniviṣṭo 'ntaraṃ prāptaḥ sa ca daṣṭo hy anekaśaḥ<BR>
01,119.043d@073_0065	sasaṃjñaś cāpi saṃvṛttaś chittvā bandhanam āśu naḥ<BR>
01,119.043d@073_0066	pothayāno mahābāhus taṃ vai tvaṃ jñātum arhasi<BR>
01,119.043d@073_0067	tato vāsukir abhyetya nāgair anugatas tadā<BR>
01,119.043d@073_0068	paśyati sma mahānāgo bhīmaṃ bhīmaparākramam<BR>
01,119.043d@073_0069	āryakeṇa ca dṛṣṭaḥ san pṛthāyāś cāryakeṇa tu<BR>
01,119.043d@073_0070	tato dṛṣṭaś ca tenāpi pariṣvaktaś ca pāṇḍavaḥ<BR>
01,119.043d@073_0071	suprītaś cābhavat tasya vāsukiḥ sumahāyaśāḥ<BR>
01,119.043d@073_0072	abravīt taṃ ca nāgendraḥ kim asya kriyatām iti<BR>
01,119.043d@073_0073	priyaṃ dhanaughaṃ ratnāni yāvad asya pradīyatām<BR>
01,119.043d@073_0074	evam uktas tadā nāgo vāsukiṃ pratyabhāṣata<BR>
01,119.043d@073_0075	yadi nāgendra prīto 'si kim asya dhanasaṃcayaiḥ<BR>
01,119.043d@073_0076	rasaṃ pibet kumāro 'yaṃ tvayi prīte mahābalaḥ<BR>
01,119.043d@073_0077	balaṃ nāgasahasrasya kuṇḍe cāsmin pratiṣṭhitam<BR>
01,119.043d@073_0078	yāvat pibati bālo 'yaṃ tāvad asmai pradīyatām<BR>
01,119.043d@073_0079	evam astv iti taṃ nāgaṃ vāsukiḥ pratyabhāṣata<BR>
01,119.043d@073_0080	tato bhīmas tadā nāgaiḥ kṛtasvastyayanaḥ śuciḥ<BR>
01,119.043d@073_0081	prāṅmukhaś copaviṣṭaḥ san rasaṃ pibati pāṇḍavaḥ<BR>
01,119.043d@073_0082	ekocchvāsāt tadā kuṇḍaṃ pibati sma mahābalaḥ<BR>
01,119.043d@073_0083	evam aṣṭau tu kuṇḍāni so 'pibat pāṇḍunandanaḥ<BR>
01,119.043d@073_0084	tatas tu śayane divye nāgadatte mahābhujaḥ<BR>
01,119.043d@073_0085	śete sma ca tadā bhīmo divasāny aṣṭa caiva tu<BR>
01,119.043d@073_0086	duryodhano 'pi pāpātmā bhīmam āśīviṣahrade<BR>
01,119.043d@073_0087	prakṣipya kṛtakṛtyaṃ sma ātmānaṃ manyate tadā<BR>
01,119.043d@073_0088	prabhātāyāṃ rajanyāṃ tu vanāt praviviśuḥ puram<BR>
01,119.043d@073_0089	vadanto bhīmasenas tu yāto hy agrata eva saḥ<BR>
01,119.043d@073_0090	yudhiṣṭhiras tu dharmātmā cintayan pāpam ātmani<BR>
01,119.043d@073_0091	svenānumānena paraṃ tadā taṃ smānupaśyati<BR>
01,119.043d@073_0092	upagamya tataḥ pārthā mātaraṃ mātṛvatsalāḥ<BR>
01,119.043d@073_0093	abhivādyābruvaṃs te vai amba bhīma ihāgataḥ<BR>
01,119.043d@073_0094	neti smāha tadā kuntī tatas te vyathitābhavan<BR>
01,119.043d@073_0095	drutaṃ gatvā purodyānaṃ vicinvanti sma pāṇḍavāḥ<BR>
01,119.043d@073_0096	bhīma bhīmeti te vācaṃ nityam uccair udīrayan<BR>
01,119.043d@073_0097	vicinvanto 'tha te sarve na sma paśyanti bhrātaram<BR>
01,119.043d@073_0098	āgatāḥ svagṛhaṃ bhūya idam ūcuḥ pṛthāṃ tadā<BR>
01,119.043d@073_0099	na dṛśyate mahābāhur amba bhīmo vane citaḥ<BR>
01,119.043d@073_0100	vicitāni ca sarvāṇi udyānāni nadīs tathā<BR>
01,119.043d@073_0101	tato viduram ānāyya kuntī sā svaniveśanam<BR>
01,119.043d@073_0102	uvāca kṣattar balavān bhīmaseno na dṛśyate<BR>
01,119.043d@073_0103	udyānān nirgatāḥ sarve bhrātaro bhrātṛbhiḥ saha<BR>
01,119.043d@073_0104	tatra hy eko mahābāhur bhīmo nābhyeti mām iha<BR>
01,119.043d@073_0105	na ca prīṇayate cakṣuḥ sadā duryodhanasya tu<BR>
01,119.043d@073_0106	tataḥ prasuptaṃ manye 'haṃ pāpena nihataṃ sutam<BR>
01,119.043d@073_0107	mā maivaṃ vada kalyāṇi śeṣasaṃrakṣaṇaṃ kuru<BR>
01,119.043d@073_0108	pratyādiṣṭo hi pāpātmā śeṣeṣu prahareta ha<BR>
01,119.043d@073_0109	dīrghāyuṣaḥ sutās tubhyaṃ tathā hy ṛṣir abhāṣata<BR>
01,119.043d@073_0110	āgamiṣyati te putraḥ prītiṃ te vardhayiṣyati<BR>
01,119.043d@073_0111	evam uktā tadā kuntī niḥśvasantī muhur muhuḥ<BR>
01,119.043d@073_0112	śayyāparā mahābhāgā putraiḥ parivṛtā tadā<BR>
01,119.043d@073_0113	tato 'ṣṭame 'tha divase pratyabudhyata pāṇḍavaḥ<BR>
01,119.043d@073_0114	tasmiṃs tadā rase jīrṇe hy aprameyabalo balī<BR>
01,119.043d@073_0115	oṣadhībhir viṣaghnībhiḥ surabhībhir vibhūṣitaḥ<BR>
01,119.043d@073_0116	bhuktvā tu paramānnaṃ ca nāgair dattaṃ mahābhujaḥ<BR>
01,119.043d@073_0117	utkṣipya ca tadā nāgair jalāj jalaruhekṣaṇaḥ<BR>
01,119.043d@073_0118	tasminn eva vanoddeśe sthāpitaḥ pāṇḍunandanaḥ<BR>
01,119.043d@073_0119	antardadhuś ca te nāgāḥ pāṇḍavasyaiva paśyataḥ<BR>
01,119.043d@073_0120	tata utthāya bhīmas tu ājagāma svakaṃ gṛham<BR>
01,119.043d@073_0121	abhivādya pariṣvaktaḥ samāghrātaś ca mūrdhani<BR>
01,119.043d@073_0122	praṇamya dharmaputrāya sasvaje phalgunaṃ tataḥ<BR>
01,119.043d@073_0123	abhivāditaś ca tair vīraiḥ sasvaje ca yamāv api<BR>
01,119.043d@073_0124	tac ca sarvaṃ yathāvṛttam ākhyāti sma vṛkodaraḥ<BR>
01,119.043d@073_0125	yadā tv avagamaṃs te vai pāṇḍavās tasya karma tat<BR>
01,119.043d@073_0126	na tv eva bahulaṃ cakruḥ prayatā mantrarakṣaṇe<BR>
01,119.043d@073_0127	dharmātmā viduras teṣāṃ pradadau matimān matim<BR>
01,119.043d@073_0128	duryodhano 'pi taṃ dṛṣṭvā pāṇḍavaṃ punar āgatam<BR>
01,119.043d@073_0129	niḥśvasaṃś cintayaṃś caiva ahany ahani tapyate<BR>
01,119.043d@073_0130	evaṃ duryodhanaḥ pāpaḥ śakuniś cāpi saubalaḥ<BR>
01,119.043d@073_0131	anekair abhyupāyais tāñ jighāṃsanti sma pāṇḍavān<BR>
01,119.043d@073_0132	pāṇḍavāś cāpi tat sarvaṃ pratyajānann ariṃdamāḥ<BR>
01,119.043d@073_0133	udbhāvanam akurvanto vidurasya mate sthitāḥ<BR>
01,119.043d@073_0134	adhijagmuś ca kuravo dhanurvedaṃ kṛpāt tu te<BR>
01,120.001	janamejaya uvāca<BR>
01,120.001a	kṛpasyāpi mahābrahman saṃbhavaṃ vaktum arhasi<BR>
01,120.001c	śarastambhāt kathaṃ jajñe kathaṃ cāstrāṇy avāptavān<BR>
01,120.002	vaiśaṃpāyana uvāca<BR>
01,120.002a	maharṣer gautamasyāsīc charadvān nāma nāmataḥ<BR>
01,120.002c	putraḥ kila mahārāja jātaḥ saha śarair vibho<BR>
01,120.003a	na tasya vedādhyayane tathā buddhir ajāyata<BR>
01,120.003c	yathāsya buddhir abhavad dhanurvede paraṃtapa<BR>
01,120.004a	adhijagmur yathā vedāṃs tapasā brahmavādinaḥ<BR>
01,120.004c	tathā sa tapasopetaḥ sarvāṇy astrāṇy avāpa ha<BR>
01,120.005a	dhanurvedaparatvāc ca tapasā vipulena ca<BR>
01,120.005c	bhṛśaṃ saṃtāpayām āsa devarājaṃ sa gautamaḥ<BR>
01,120.006a	tato jālapadīṃ nāma devakanyāṃ sureśvaraḥ<BR>
01,120.006c	prāhiṇot tapaso vighnaṃ kuru tasyeti kaurava<BR>
01,120.007a	sābhigamyāśramapadaṃ ramaṇīyaṃ śaradvataḥ<BR>
01,120.007c	dhanurbāṇadharaṃ bālā lobhayām āsa gautamam<BR>
01,120.008a	tām ekavasanāṃ dṛṣṭvā gautamo 'psarasaṃ vane<BR>
01,120.008c	loke 'pratimasaṃsthānām utphullanayano 'bhavat<BR>
01,120.009a	dhanuś ca hi śarāś cāsya karābhyāṃ prāpatan bhuvi<BR>
01,120.009c	vepathuś cāsya tāṃ dṛṣṭvā śarīre samajāyata<BR>
01,120.010a	sa tu jñānagarīyastvāt tapasaś ca samanvayāt<BR>
01,120.010c	avatasthe mahāprājño dhairyeṇa parameṇa ha<BR>
01,120.011a	yas tv asya sahasā rājan vikāraḥ samapadyata<BR>
01,120.011c	tena susrāva reto 'sya sa ca tan nāvabudhyata<BR>
01,120.012a	sa vihāyāśramaṃ taṃ ca tāṃ caivāpsarasaṃ muniḥ<BR>
01,120.012c	jagāma retas tat tasya śarastambe papāta ha<BR>
01,120.013a	śarastambe ca patitaṃ dvidhā tad abhavan nṛpa<BR>
01,120.013c	tasyātha mithunaṃ jajñe gautamasya śaradvataḥ<BR>
01,120.013d*1324_01	maharṣer gautamasyāsya āśramasya samīpataḥ<BR>
01,120.014a	mṛgayāṃ carato rājñaḥ śaṃtanos tu yadṛcchayā<BR>
01,120.014c	kaś cit senācaro 'raṇye mithunaṃ tad apaśyata<BR>
01,120.015a	dhanuś ca saśaraṃ dṛṣṭvā tathā kṛṣṇājināni ca<BR>
01,120.015c	vyavasya brāhmaṇāpatyaṃ dhanurvedāntagasya tat<BR>
01,120.015e	sa rājñe darśayām āsa mithunaṃ saśaraṃ tadā<BR>
01,120.016a	sa tad ādāya mithunaṃ rājātha kṛpayānvitaḥ<BR>
01,120.016c	ājagāma gṛhān eva mama putrāv iti bruvan<BR>
01,120.017a	tataḥ saṃvardhayām āsa saṃskāraiś cāpy ayojayat<BR>
01,120.017b*1325_01	prātipeyo naraśreṣṭho mithunaṃ gautamasya tam<BR>
01,120.017c	gautamo 'pi tadāpetya dhanurvedaparo 'bhavat<BR>
01,120.018a	kṛpayā yan mayā bālāv imau saṃvardhitāv iti<BR>
01,120.018c	tasmāt tayor nāma cakre tad eva sa mahīpatiḥ<BR>
01,120.018d*1326_01	tasmāt kṛpa iti khyātaḥ kṛpī kanyā ca sābhavat<BR>
01,120.019a	nihitau gautamas tatra tapasā tāv avindata<BR>
01,120.019c	āgamya cāsmai gotrādi sarvam ākhyātavāṃs tadā<BR>
01,120.020a	caturvidhaṃ dhanurvedam astrāṇi vividhāni ca<BR>
01,120.020c	nikhilenāsya tat sarvaṃ guhyam ākhyātavāṃs tadā<BR>
01,120.020d*1327_01	kṛpaś ca saptarātreṇa dhanurvedaparo 'bhavat<BR>
01,120.020e	so 'cireṇaiva kālena paramācāryatāṃ gataḥ<BR>
01,120.020f*1328_01	kṛpam āhūya gāṅgeyas tava śiṣyā iti bruvan<BR>
01,120.020f*1328_02	pautrān parisamādāya kṛpayārādhayat tadā<BR>
01,120.021a	tato 'dhijagmuḥ sarve te dhanurvedaṃ mahārathāḥ<BR>
01,120.021c	dhṛtarāṣṭrātmajāś caiva pāṇḍavāś ca mahābalāḥ<BR>
01,120.021e	vṛṣṇayaś ca nṛpāś cānye nānādeśasamāgatāḥ<BR>
01,120.021f*1329_01	kṛpam ācāryam āsādya paramāstrajñatāṃ gatāḥ<BR>
01,121.001	vaiśaṃpāyana uvāca<BR>
01,121.001a	viśeṣārthī tato bhīṣmaḥ pautrāṇāṃ vinayepsayā<BR>
01,121.001c	iṣvastrajñān paryapṛcchad ācāryān vīryasaṃmatān<BR>
01,121.002a	nālpadhīr nāmahābhāgas tathānānāstrakovidaḥ<BR>
01,121.002c	nādevasattvo vinayet kurūn astre mahābalān<BR>
01,121.002d*1330_01	iti saṃcintya gāṅgeyas tadā bharatasattamaḥ<BR>
01,121.002d*1330_02	droṇāya vedaviduṣe bhāradvājāya dhīmate<BR>
01,121.002d*1330_03	pāṇḍavān kauravāṃś caiva dadau śiṣyān nararṣabha<BR>
01,121.002d*1330_04	śāstrataḥ pūjitaś caiva samyak tena mahātmanā<BR>
01,121.002d*1330_05	sa bhīṣmeṇa mahābhāgas tuṣṭo 'straviduṣāṃ varaḥ<BR>
01,121.002d*1330_06	pratijagrāha tān sarvāñ śiṣyatvena mahāyaśāḥ<BR>
01,121.002d*1330_07	śikṣayām āsa ca droṇo dhanurvedam aśeṣataḥ<BR>
01,121.002d*1330_08	te 'cireṇaiva kālena sarvaśastraviśāradāḥ<BR>
01,121.002d*1330_09	babhūvuḥ kauravā rājan pāṇḍavāś cāmitaujasaḥ<BR>
01,121.002d*1331=00	janamejaya uvāca<BR>
01,121.002d*1331=05	vaiśaṃpāyana uvāca<BR>
01,121.002d*1331_01	kathaṃ samabhavad droṇaḥ kathaṃ cāstrāṇy avāptavān<BR>
01,121.002d*1331_02	kathaṃ cāgāt kurūn brahman kasya putraḥ sa vīryavān<BR>
01,121.002d*1331_03	kathaṃ cāsya suto jātaḥ so 'śvatthāmāstravittamaḥ<BR>
01,121.002d*1331_04	etad icchāmy ahaṃ śrotuṃ vistareṇa prakīrtaya<BR>
01,121.002d*1331_05	gaṅgādvāraṃ prati mahān babhūva bhagavān ṛṣiḥ<BR>
01,121.002d*1331_06	bharadvāja iti khyātaḥ satataṃ saṃśitavrataḥ<BR>
01,121.002d*1331_07	so 'bhiṣektuṃ tato gaṅgāṃ pūrvam evāgaman nadīm<BR>
01,121.003a	maharṣis tu bharadvājo havirdhāne caran purā<BR>
01,121.003c	dadarśāpsarasaṃ sākṣād ghṛtācīm āplutām ṛṣiḥ<BR>
01,121.003d*1332_01	rūpayauvanasaṃpannāṃ madadṛptāṃ madālasām<BR>
01,121.004a	tasyā vāyuḥ samuddhūto vasanaṃ vyapakarṣata<BR>
01,121.004b*1333_01	tad guhyadarśanād asyā rāgo 'jāyata cetasi<BR>
01,121.004c	tato 'sya retaś caskanda tad ṛṣir droṇa ādadhe<BR>
01,121.004d*1334_01	vyapakṛṣṭāmbarāṃ dṛṣṭvā tām ṛṣiś cakame tataḥ<BR>
01,121.004d*1334_02	tatra saṃsaktamanaso bharadvājasya dhīmataḥ<BR>
01,121.004d*1335_01	ramyaguhyasthalāṃ nṛpa<BR>
01,121.004d*1335_02	pīnottuṅgakucāṃ dṛṣṭvā<BR>
01,121.005a	tasmin samabhavad droṇaḥ kalaśe tasya dhīmataḥ<BR>
01,121.005c	adhyagīṣṭa sa vedāṃś ca vedāṅgāni ca sarvaśaḥ<BR>
01,121.005d*1336_01	agner astram upādāya yad ṛṣir veda kāśyapaḥ<BR>
01,121.005d*1336_02	adhyagacchad bharadvājas tad astraṃ devakāritam<BR>
01,121.006a	agniveśyaṃ mahābhāgaṃ bharadvājaḥ pratāpavān<BR>
01,121.006c	pratyapādayad āgneyam astraṃ dharmabhṛtāṃ varaḥ<BR>
01,121.007a	agniṣṭuj jātaḥ sa munis tato bharatasattama<BR>
01,121.007a*1337_01	. . . . . . . . bhrātā bhrātaram antike<BR>
01,121.007a*1337_02	agniveśyas tadā droṇaṃ . . . . . . . .<BR>
01,121.007c	bhāradvājaṃ tadāgneyaṃ mahāstraṃ pratyapādayat<BR>
01,121.007d*1338_01	sa vai yukto gurur iha yadīcchet kṛpaṇaḥ sukham<BR>
01,121.007d*1338_02	bhīṣmo 'py alapad evaṃ sa bhāradvājaparīpsayā<BR>
01,121.008a	bharadvājasakhā cāsīt pṛṣato nāma pārthivaḥ<BR>
01,121.008c	tasyāpi drupado nāma tadā samabhavat sutaḥ<BR>
01,121.009a	sa nityam āśramaṃ gatvā droṇena saha pārṣataḥ<BR>
01,121.009c	cikrīḍādhyayanaṃ caiva cakāra kṣatriyarṣabhaḥ<BR>
01,121.010a	tato vyatīte pṛṣate sa rājā drupado 'bhavat<BR>
01,121.010c	pāñcāleṣu mahābāhur uttareṣu nareśvaraḥ<BR>
01,121.011a	bharadvājo 'pi bhagavān āruroha divaṃ tadā<BR>
01,121.011b*1339_01	tatraiva ca vasan droṇas tapas tepe mahātapāḥ<BR>
01,121.011b*1339_02	vedavedāṅgavidvān sa tapasā dagdhakilbiṣaḥ<BR>
01,121.011c	tataḥ pitṛniyuktātmā putralobhān mahāyaśāḥ<BR>
01,121.011e	śāradvatīṃ tato droṇaḥ kṛpīṃ bhāryām avindata<BR>
01,121.012a	agnihotre ca dharme ca dame ca satataṃ ratā<BR>
01,121.012c	alabhad gautamī putram aśvatthāmānam eva ca<BR>
01,121.013a	sa jātamātro vyanadad yathaivoccaiḥśravā hayaḥ<BR>
01,121.013c	tac chrutvāntarhitaṃ bhūtam antarikṣastham abravīt<BR>
01,121.014a	aśvasyevāsya yat sthāma nadataḥ pradiśo gatam<BR>
01,121.014c	aśvatthāmaiva bālo 'yaṃ tasmān nāmnā bhaviṣyati<BR>
01,121.015a	sutena tena suprīto bhāradvājas tato 'bhavat<BR>
01,121.015c	tatraiva ca vasan dhīmān dhanurvedaparo 'bhavat<BR>
01,121.016a	sa śuśrāva mahātmānaṃ jāmadagnyaṃ paraṃtapam<BR>
01,121.016b*1340_01	sarvajñānavidaṃ vipraṃ sarvaśastrabhṛtāṃ varam<BR>
01,121.016c	brāhmaṇebhyas tadā rājan ditsantaṃ vasu sarvaśaḥ<BR>
01,121.016d*1341_01	sa rāmasya dhanurvedaṃ divyāny astrāṇi caiva ha<BR>
01,121.016d*1341_02	śrutvā teṣu manaś cakre nītiśāstre tathaiva ca<BR>
01,121.016d*1341_03	tataḥ sa vratibhiḥ śiṣyais tapoyuktair mahātapāḥ<BR>
01,121.016d*1341_04	vṛtaḥ prāyān mahābāhur mahendraṃ parvatottamam<BR>
01,121.016d*1341_05	tato mahendram āsādya bhāradvājo mahātapāḥ<BR>
01,121.016d*1341_06	kṣāntaṃ dāntam amitraghnam apaśyad bhṛgunandanam<BR>
01,121.016d*1341_07	tato droṇo vṛtaḥ śiṣyair upagamya bhṛgūdvaham<BR>
01,121.016d*1341_08	ācakhyāv ātmano nāma janma cāṅgirasaḥ kule<BR>
01,121.016d*1341_09	nivedya śirasā bhūmau pādau caivābhyavādayat<BR>
01,121.016d*1341_10	tatas taṃ sarvam utsṛjya vanaṃ jigamiṣuṃ tadā<BR>
01,121.016d*1342_01	śastrāstreṣu ca niṣṇātaṃ śrutvā tatra samāgatam<BR>
01,121.016d*1343_01	tam abravīn mahātmā sa sarvakṣatriyamardanaḥ<BR>
01,121.016d*1343_02	svāgataṃ te dvijaśreṣṭha yad icchasi vadasva me<BR>
01,121.016d*1343_03	evam uktas tu rāmeṇa bhāradvājo 'bravīd vacaḥ<BR>
01,121.017a	vanaṃ tu prasthitaṃ rāmaṃ bhāradvājas tadābravīt<BR>
01,121.017b*1344_01	bharadvājāt samutpannaṃ tathā tvaṃ mām ayonijam<BR>
01,121.017c	āgataṃ vittakāmaṃ māṃ viddhi droṇaṃ dvijarṣabham<BR>
01,121.017d*1345_01	rāmaṃ praharatāṃ śreṣṭhaṃ ditsantaṃ vividhaṃ vasu<BR>
01,121.017d*1345_02	ahaṃ dhanam anantaṃ hi prārthaye vipulavrata<BR>
01,121.018	rāma uvāca<BR>
01,121.018a	hiraṇyaṃ mama yac cānyad vasu kiṃ cana vidyate<BR>
01,121.018c	brāhmaṇebhyo mayā dattaṃ sarvam eva tapodhana<BR>
01,121.019a	tathaiveyaṃ dharā devī sāgarāntā sapattanā<BR>
01,121.019c	kaśyapāya mayā dattā kṛtsnā nagaramālinī<BR>
01,121.020a	śarīramātram evādya mayedam avaśeṣitam<BR>
01,121.020c	astrāṇi ca mahārhāṇi śastrāṇi vividhāni ca<BR>
01,121.020d*1346_01	astrāṇi vā śarīraṃ vā varayaitan mayodyatam<BR>
01,121.020e	vṛṇīṣva kiṃ prayacchāmi tubhyaṃ droṇa vadāśu tat<BR>
01,121.021	droṇa uvāca<BR>
01,121.021a	astrāṇi me samagrāṇi sasaṃhārāṇi bhārgava<BR>
01,121.021c	saprayogarahasyāni dātum arhasy aśeṣataḥ<BR>
01,121.021d*1347_01	etad vasu vasūnāṃ hi sarveṣāṃ viprasattama<BR>
01,121.021d@074=0003	rāma uvāca<BR>
01,121.021d@074_0001	prayaccha bhagavan mahyaṃ varam etan mayā vṛtam<BR>
01,121.021d@074_0002	kṛtārthaṃ ca bhaviṣyāmi varaṃ labdhvā dvijottama<BR>
01,121.021d@074_0003	pratigṛhṇīṣva viprendra droṇa matto yadīcchasi<BR>
01,121.021d@074_0004	varaṃ tava dadāmy adya yad uktaṃ te dvijottama<BR>
01,121.021d@074_0005	gṛhāṇāstrāṇi divyāni dhanurvedaṃ ca māmakam<BR>
01,121.021d@074_0006	saputrasya dadāmy etat tava droṇa mahad varam<BR>
01,121.021d@074_0007	kṛtārtho gaccha viprendra gaccha caiva yathāgatam<BR>
01,121.021d@074_0008	kṛtāstraś caiva śūraś ca sarvaśāstraviśāradaḥ<BR>
01,121.021d@074_0009	aśvatthāmeti vikhyāto bhaviṣyati mahārathaḥ<BR>
01,121.022	vaiśaṃpāyana uvāca<BR>
01,121.022a	tathety uktvā tatas tasmai prādād astrāṇi bhārgavaḥ<BR>
01,121.022c	sarahasyavrataṃ caiva dhanurvedam aśeṣataḥ<BR>
01,121.023a	pratigṛhya tu tat sarvaṃ kṛtāstro dvijasattamaḥ<BR>
01,121.023c	priyaṃ sakhāyaṃ suprīto jagāma drupadaṃ prati<BR>
01,122.001	vaiśaṃpāyana uvāca<BR>
01,122.001a	tato drupadam āsādya bhāradvājaḥ pratāpavān<BR>
01,122.001c	abravīt pārṣataṃ rājan sakhāyaṃ viddhi mām iti<BR>
01,122.001d*1348_01	ity evam uktaḥ sakhyā sa prītipūrvaṃ janeśvaraḥ<BR>
01,122.001d*1348_02	bhāradvājena pāñcālyo nāmṛṣyata vaco 'sya tat<BR>
01,122.001d*1348_03	sa krodhāmarṣajihmabhrūḥ kaṣāyīkṛtalocanaḥ<BR>
01,122.001d*1348_04	aiśvaryamadasaṃpanno droṇaṃ rājābravīd idam<BR>
01,122.002	drupada uvāca<BR>
01,122.002a	akṛteyaṃ tava prajñā brahman nātisamañjasī<BR>
01,122.002c	yan māṃ bravīṣi prasabhaṃ sakhā te 'ham iti dvija<BR>
01,122.003a	na hi rājñām udīrṇānām evaṃ bhūtair naraiḥ kva cit<BR>
01,122.003c	sakhyaṃ bhavati mandātmañ śriyā hīnair dhanacyutaiḥ<BR>
01,122.004a	sauhṛdāny api jīryante kālena parijīryatām<BR>
01,122.004c	sauhṛdaṃ me tvayā hy āsīt pūrvaṃ sāmarthyabandhanam<BR>
01,122.005a	na sakhyam ajaraṃ loke jātu dṛśyeta karhi cit<BR>
01,122.005c	kāmo vainaṃ viharati krodhaś cainaṃ pravṛścati<BR>
01,122.005d*1349_01	kālena saṃviharati kālenaiva praṇaśyati<BR>
01,122.006a	maivaṃ jīrṇam upāsiṣṭhāḥ sakhyaṃ navam upākuru<BR>
01,122.006c	āsīt sakhyaṃ dvijaśreṣṭha tvayā me 'rthanibandhanam<BR>
01,122.007a	na daridro vasumato nāvidvān viduṣaḥ sakhā<BR>
01,122.007c	śūrasya na sakhā klībaḥ sakhipūrvaṃ kim iṣyate<BR>
01,122.008a	yayor eva samaṃ vittaṃ yayor eva samaṃ kulam<BR>
01,122.008c	tayoḥ sakhyaṃ vivāhaś ca na tu puṣṭavipuṣṭayoḥ<BR>
01,122.009a	nāśrotriyaḥ śrotriyasya nārathī rathinaḥ sakhā<BR>
01,122.009c	nārājñā saṃgataṃ rājñaḥ sakhipūrvaṃ kim iṣyate<BR>
01,122.009d*1350_01	tvadvidhair madvidhānāṃ hi vihīnārthair na jātu cit<BR>
01,122.009d*1351_01	sakhyaṃ bhavati mandātman sakhipūrvaṃ kim iṣyate<BR>
01,122.009d*1352_01	evam eva kṛtaprajña na rājñā vipra te kva cit<BR>
01,122.009d*1352_02	naiva tīrṇam upātiṣṭha sakhyaṃ navam upākṛdhi<BR>
01,122.009d*1352_03	sakhā rājñaḥ kathaṃ vipra tvadvidhaś ca bhaviṣyati<BR>
01,122.010	vaiśaṃpāyana uvāca<BR>
01,122.010a	drupadenaivam uktas tu bhāradvājaḥ pratāpavān<BR>
01,122.010c	muhūrtaṃ cintayām āsa manyunābhipariplutaḥ<BR>
01,122.011a	sa viniścitya manasā pāñcālaṃ prati buddhimān<BR>
01,122.011b*1353_01	tāṃ pratijñāṃ pratijñāya yāṃ kartā na cirād api<BR>
01,122.011b*1354_01	śiṣyaiḥ parivṛtaḥ śrīmān putreṇānugatas tadā<BR>
01,122.011c	jagāma kurumukhyānāṃ nagaraṃ nāgasāhvayam<BR>
01,122.011d*1355_01	droṇaḥ samuditān dṛṣṭvā kurūn vṛttiparīpsayā<BR>
01,122.011d*1355_02	ājagāma mahātejā vipro nāgapuraṃ prati<BR>
01,122.011d*1355_03	sa tathoktas tadā tena sadāraḥ prādravat kurūn<BR>
01,122.011d*1356_01	syālasyaiva gṛhaṃ droṇaḥ sadāraḥ pratyupasthitaḥ<BR>
01,122.011d*1356_02	aśvatthāmnā ca putreṇa mahābalavatā saha<BR>
01,122.011d*1357_01	sa nāgapuram āgamya gautamasya niveśane<BR>
01,122.011d*1357_02	bhāradvājo 'vasat tatra pracchannaṃ dvijasattamaḥ<BR>
01,122.011d*1357_03	tato 'sya tanujaḥ pārthān kṛpasyānantaraṃ prabhuḥ<BR>
01,122.011d*1357_04	astrāṇi śikṣayām āsa nābudhyanta ca taṃ janāḥ<BR>
01,122.011d*1357_05	evaṃ sa tatra gūḍhātmā kaṃ cit kālam uvāsa ha<BR>
01,122.012a	kumārās tv atha niṣkramya sametā gajasāhvayāt<BR>
01,122.012c	krīḍanto vīṭayā tatra vīrāḥ paryacaran mudā<BR>
01,122.012d*1358_01	teṣāṃ saṃkrīḍamānānām udapāne 'ṅgulīyakam<BR>
01,122.013a	papāta kūpe sā vīṭā teṣāṃ vai krīḍatāṃ tadā<BR>
01,122.013b*1359_01	tatas te yatnam ātiṣṭhan vīṭām uddhartum ādṛtāḥ<BR>
01,122.013b*1360_01	tat tv ambunā praticchannaṃ tārārūpam ivāmbare<BR>
01,122.013b*1360_02	dṛṣṭvā te vai kumārāś ca taṃ yatnāt paryavārayan<BR>
01,122.013c	na ca te pratyapadyanta karma vīṭopalabdhaye<BR>
01,122.013d*1361_01	tato 'nyonyam avaikṣanta vrīḍayāvanatānanāḥ<BR>
01,122.013d*1361_02	tasyā yogam avindanto bhṛśaṃ cotkaṇṭhitābhavan<BR>
01,122.013d*1362_01	te 'paśyan brāhmaṇaṃ śyāmam āpannaṃ palitaṃ kṛśam<BR>
01,122.013d*1362_02	kṛtyavantam adūrastham agnihotrapuraskṛtam<BR>
01,122.013d*1363_01	te taṃ dṛṣṭvā mahātmānam upagamya kumārakāḥ<BR>
01,122.013d*1363_02	bhagnotsāhakriyātmāno brāhmaṇaṃ paryavārayan<BR>
01,122.014a	atha droṇaḥ kumārāṃs tān dṛṣṭvā kṛtyavatas tadā<BR>
01,122.014c	prahasya mandaṃ paiśalyād abhyabhāṣata vīryavān<BR>
01,122.014d*1364_01	sa tān kṛtyavato dṛṣṭvā kumārāṃs tu vicetasaḥ<BR>
01,122.014d*1364_02	brāhmaṇaḥ prahasan mandaṃ kauśalenābhyabhāṣata<BR>
01,122.015a	aho nu dhig balaṃ kṣātraṃ dhig etāṃ vaḥ kṛtāstratām<BR>
01,122.015c	bharatasyānvaye jātā ye vīṭāṃ nādhigacchata<BR>
01,122.015d*1365_01	vīṭāṃ ca mudrikāṃ caiva hy aham etad api dvayam<BR>
01,122.015d*1365_02	uddhareyam iṣīkābhir bhojanaṃ me pradīyatām<BR>
01,122.015d*1365_03	evam uktvā kumārāṃs tān droṇaḥ svāṅguliveṣṭanam<BR>
01,122.015d*1365_04	kūpe nirudake tasminn apātayad ariṃdamaḥ<BR>
01,122.015d*1365_05	tato 'bravīt tadā droṇaṃ kuntīputro yudhiṣṭhiraḥ<BR>
01,122.015d*1365_06	kṛpasyānumate brahman bhikṣām āpnuhi śāśvatīm<BR>
01,122.015d*1365_07	evam uktaḥ pratyuvāca prahasya bharatān idam<BR>
01,122.016a	eṣa muṣṭir iṣīkāṇāṃ mayāstreṇābhimantritaḥ<BR>
01,122.016c	asya vīryaṃ nirīkṣadhvaṃ yad anyasya na vidyate<BR>
01,122.017a	vetsyāmīṣīkayā vīṭāṃ tām iṣīkām athānyayā<BR>
01,122.017b*1366_01	tām apīṣīkayā caiva anyām apy anyayā punaḥ<BR>
01,122.017c	tām anyayā samāyogo vīṭāyā grahaṇe mama<BR>
01,122.017d*1367_01	tato yathoktaṃ droṇena tat sarvaṃ kṛtam añjasā<BR>
01,122.018a	tad apaśyan kumārās te vismayotphullalocanāḥ<BR>
01,122.018c	aveṣkya coddhṛtāṃ vīṭāṃ vīṭāveddhāram abruvan<BR>
01,122.018d*1368_01	mudrikām api viprarṣe śīghram etāṃ samuddhara<BR>
01,122.018d*1368_02	tataḥ sa śaram ādāya dhanur droṇo mahāyaśāḥ<BR>
01,122.018d*1368_03	śareṇa viddhvā mudrāṃ tām ūrdhvam āvāhayat prabhuḥ<BR>
01,122.018d*1368_04	sa śaraṃ samupādāya kūpād aṅguliveṣṭanam<BR>
01,122.018d*1368_05	dadau tataḥ kumārāṇāṃ vismitānām avismitaḥ<BR>
01,122.018d*1368_06	mudrikām uddhṛtāṃ dṛṣṭvā tam āhus te kumārakāḥ<BR>
01,122.019a	abhivādayāmahe brahman naitad anyeṣu vidyate<BR>
01,122.019c	ko 'si kaṃ tvābhijānīmo vayaṃ kiṃ karavāmahe<BR>
01,122.019d*1369_01	evam uktas tato droṇaḥ pratyuvāca kumārakān<BR>
01,122.020	droṇa uvāca<BR>
01,122.020a	ācakṣadhvaṃ ca bhīṣmāya rūpeṇa ca guṇaiś ca mām<BR>
01,122.020c	sa eva sumahābuddhiḥ sāṃprataṃ pratipatsyate<BR>
01,122.021	vaiśaṃpāyana uvāca<BR>
01,122.021a	tathety uktvā tu te sarve bhīṣmam ūcuḥ pitāmaham<BR>
01,122.021c	brāhmaṇasya vacas tathyaṃ tac ca karmaviśeṣavat<BR>
01,122.022a	bhīṣmaḥ śrutvā kumārāṇāṃ droṇaṃ taṃ pratyajānata<BR>
01,122.022c	yuktarūpaḥ sa hi gurur ity evam anucintya ca<BR>
01,122.023a	athainam ānīya tadā svayam eva susatkṛtam<BR>
01,122.023b*1370_01	arhaṇīyena kāmaiś ca yathānyāyam apūjayat<BR>
01,122.023c	paripapraccha nipuṇaṃ bhīṣmaḥ śastrabhṛtāṃ varaḥ<BR>
01,122.023e	hetum āgamane tasya droṇaḥ sarvaṃ nyavedayat<BR>
01,122.024a	maharṣer agniveśyasya sakāśam aham acyuta<BR>
01,122.024c	astrārtham agamaṃ pūrvaṃ dhanurvedajighṛkṣayā<BR>
01,122.025a	brahmacārī vinītātmā jaṭilo bahulāḥ samāḥ<BR>
01,122.025c	avasaṃ tatra suciraṃ dhanurvedacikīrṣayā<BR>
01,122.026a	pāñcālarājaputras tu yajñaseno mahābalaḥ<BR>
01,122.026c	mayā sahākarod vidyāṃ guroḥ śrāmyan samāhitaḥ<BR>
01,122.027a	sa me tatra sakhā cāsīd upakārī priyaś ca me<BR>
01,122.027c	tenāhaṃ saha saṃgamya ratavān suciraṃ bata<BR>
01,122.027e	bālyāt prabhṛti kauravya sahādhyayanam eva ca<BR>
01,122.028a	sa samāsādya māṃ tatra priyakārī priyaṃvadaḥ<BR>
01,122.028c	abravīd iti māṃ bhīṣma vacanaṃ prītivardhanam<BR>
01,122.029a	ahaṃ priyatamaḥ putraḥ pitur droṇa mahātmanaḥ<BR>
01,122.029c	abhiṣekṣyati māṃ rājye sa pāñcālyo yadā tadā<BR>
01,122.029d*1371_01	bhaviṣyati ca te bhojyaṃ sakhyuḥ sakhi dhanaṃ yathā<BR>
01,122.030a	tvadbhojyaṃ bhavitā rājyaṃ sakhe satyena te śape<BR>
01,122.030c	mama bhogāś ca vittaṃ ca tvadadhīnaṃ sukhāni ca<BR>
01,122.030d*1372_01	mama rājyaṃ mahābhāga tvayā bhoktavyam icchatā<BR>
01,122.031a	evam uktaḥ pravavrāja kṛtāstro 'haṃ dhanepsayā<BR>
01,122.031b@075_0001	tac ca vākyam ahaṃ nityaṃ manasādhārayaṃ tadā<BR>
01,122.031b@075_0002	so 'haṃ pitṛniyogena putralobhād yaśasvinīm<BR>
01,122.031b@075_0003	nātikeśīṃ mahāprajñām upayeme mahāvratām<BR>
01,122.031b@075_0004	agnihotre ca satye ca dame ca satataṃ ratām<BR>
01,122.031b@075_0005	alabhad gautamī putram aśvatthāmānam aurasam<BR>
01,122.031b@075_0006	bhīmavikramakarmāṇam ādityasamatejasam<BR>
01,122.031b@075_0007	putreṇa tena prīto 'haṃ bharadvājo yathā mayā<BR>
01,122.031b@075_0008	gokṣīraṃ pibato dṛṣṭvā dhaninas tatra putrakān<BR>
01,122.031b@075_0009	aśvatthāmārudad bālas tan me saṃdehayad diśaḥ<BR>
01,122.031b@075_0010	na snātako 'vasīdeta vartamānaḥ svakarmasu<BR>
01,122.031b@075_0011	iti saṃcintya manasā taṃ deśaṃ bahuśo bhraman<BR>
01,122.031b@075_0012	viśuddham icchan gāṅgeya dharmopetaṃ pratigraham<BR>
01,122.031b@075_0013	antād antaṃ parikramya nādhyagacchaṃ payasvinīm<BR>
01,122.031b@075_0014	atha piṣṭodakenainaṃ lobhayanti kumārakāḥ<BR>
01,122.031b@075_0015	pītvā piṣṭarasaṃ bālaḥ kṣīraṃ pītaṃ mayāpi ca<BR>
01,122.031b@075_0016	nanartotthāya kauravya hṛṣṭo bālyād vimohitaḥ<BR>
01,122.031b@075_0017	taṃ dṛṣṭvā nṛtyamānaṃ tu bālaiḥ parivṛtaṃ sutam<BR>
01,122.031b@075_0018	hāsyatām upasaṃprāptaṃ kaśmalaṃ tatra me 'bhavat<BR>
01,122.031b@075_0019	droṇaṃ dhig astv adhaninaṃ yo dhanaṃ nādhigacchati<BR>
01,122.031b@075_0020	piṣṭodakaṃ suto yasya pītvā kṣīrasya tṛṣṇayā<BR>
01,122.031b@075_0021	nṛtyati sma mudāviṣṭaḥ kṣīraṃ pītaṃ mayāpy uta<BR>
01,122.031b@075_0022	iti saṃbhāṣatāṃ vācaṃ śrutvā me buddhir acyavat<BR>
01,122.031b@075_0023	ātmānaṃ cātmanā garhan manasedaṃ vyacintayam<BR>
01,122.031b@075_0024	api cāhaṃ purā viprair varjito garhito bhṛśam<BR>
01,122.031b@075_0025	paropasevāṃ pāpiṣṭhāṃ na ca kuryāṃ dhanepsayā<BR>
01,122.031b@075_0026	iti matvā priyaṃ putraṃ bhīṣmādāya tato hy aham<BR>
01,122.031b@075_0027	pūrvasnehānurāgitvāt sadāraḥ saumakiṃ gataḥ<BR>
01,122.031c	abhiṣiktaṃ ca śrutvainaṃ kṛtārtho 'smīti cintayan<BR>
01,122.032a	priyaṃ sakhāyaṃ suprīto rājyasthaṃ punar āvrajam<BR>
01,122.032c	saṃsmaran saṃgamaṃ caiva vacanaṃ caiva tasya tat<BR>
01,122.033a	tato drupadam āgamya sakhipūrvam ahaṃ prabho<BR>
01,122.033c	abruvaṃ puruṣavyāghra sakhāyaṃ viddhi mām iti<BR>
01,122.034a	upasthitaṃ tu drupadaḥ sakhivac cābhisaṃgatam<BR>
01,122.034c	sa māṃ nirākāram iva prahasann idam abravīt<BR>
01,122.035a	akṛteyaṃ tava prajñā brahman nātisamañjasī<BR>
01,122.035c	yad āttha māṃ tvaṃ prasabhaṃ sakhā te 'ham iti dvija<BR>
01,122.035d*1373_01(Cf.	4) saṃgatānīha jīryanti kālena parijīryataḥ<BR>
01,122.035d*1373_02(Cf.	4) sauhṛdaṃ me tvayā hy āsīt pūrvaṃ sāmarthyabandhanam<BR>
01,122.035d*1373_03(=9ab)	nāśrotriyaḥ śrotriyasya nārathī rathinaḥ sakhā<BR>
01,122.035d*1373_04	sāmyād dhi sakhyaṃ bhavati vaiṣamyān nopapadyate<BR>
01,122.035d*1373_05(Cf.	5) na sakhyam ajaraṃ loke vidyate jātu kasya cit<BR>
01,122.035d*1373_06(Cf.	5) kālo vainaṃ viharati krodho vainaṃ haraty uta<BR>
01,122.035d*1373_07(6)	maivaṃ jīrṇam upāssva tvaṃ sakhyaṃ bhavad upākṛdhi<BR>
01,122.035d*1373_08(6)	āsīt sakhyaṃ dvijaśreṣṭha tvayā me 'rthanibandhanam<BR>
01,122.035d*1373_09(7)	na hy anāḍhyaḥ sakhāḍhyasya nāvidvān viduṣaḥ sakhā<BR>
01,122.035d*1373_10(7)	na śūrasya sakhā klībaḥ sakhipūrvaṃ kim iṣyate<BR>
01,122.035d*1374_01	nārājā pārthivasyāpi sakhipūrvaṃ kim iṣyate<BR>
01,122.036a	na hi rājñām udīrṇānām evaṃbhūtair naraiḥ kva cit<BR>
01,122.036c	sakhyaṃ bhavati mandātmañ śriyā hīnair dhanacyutaiḥ<BR>
01,122.036d*1375_01	ahaṃ tvayā na jānāmi rājyārthe saṃvidaṃ kṛtām<BR>
01,122.036d*1375_02	ekarātraṃ tu te brahman kāmaṃ dāsyāmi bhojanam<BR>
01,122.036d*1375_03	evam uktas tv ahaṃ tena sadāraḥ prasthitas tadā<BR>
01,122.036d*1375_04	tāṃ pratijñāṃ pratijñāya yāṃ kartāsmy acirād iva<BR>
01,122.036d*1376_01	ādatsvainaṃ dvijaśreṣṭha sauhārdaṃ hy arthabandhanam<BR>
01,122.037a	nāśrotriyaḥ śrotriyasya nārathī rathinaḥ sakhā<BR>
01,122.037c	nārājā pārthivasyāpi sakhipūrvaṃ kim iṣyate<BR>
01,122.038a	drupadenaivam ukto 'haṃ manyunābhipariplutaḥ<BR>
01,122.038c	abhyāgacchaṃ kurūn bhīṣma śiṣyair arthī guṇānvitaiḥ<BR>
01,122.038d*1377=03	vaiśaṃpāyana uvāca<BR>
01,122.038d*1377=04	bhīṣma uvāca<BR>
01,122.038d*1377_01	tato 'haṃ bhavataḥ kāmaṃ saṃvardhayitum āgataḥ<BR>
01,122.038d*1377_02	idaṃ nāgapuraṃ ramyaṃ brūhi kiṃ karavāṇi te<BR>
01,122.038d*1377_03	evam uktas tadā bhīṣmo bhāradvājam abhāṣata<BR>
01,122.038d*1377_04	apajyaṃ kriyatāṃ cāpaṃ sādhv astraṃ pratipādaya<BR>
01,122.038d*1377_05	bhuṅkṣva bhogān bhṛśaṃ prītaḥ pūjyamānaḥ kurukṣaye<BR>
01,122.038d*1377_06	kurūṇām asti yad vittaṃ rājyaṃ cedaṃ sarāṣṭrakam<BR>
01,122.038d*1377_07	tvam eva paramo rājā sarve ca kuravas tava<BR>
01,122.038d*1377_08	yac ca te prārthitaṃ brahman kṛtaṃ tad iti cintyatām<BR>
01,122.038d*1377_09	diṣṭyā prāpto 'si viprarṣe mahān me 'nugrahaḥ kṛtaḥ<BR>
01,122.038d*1378_01	droṇas tathokto bhīṣmeṇa pūjito vasatiṃ nayan<BR>
01,122.038d*1378_02	kurūṇāṃ saphalaṃ karma droṇaprāptau tadābhavat<BR>
01,122.038d*1378_03	astraṃ caturvidhaṃ kṛtsnaṃ kumārān pratyapādayat<BR>
01,122.038d*1378_04	tatra kṣatrasya loke 'smin rājaputrā mahābalāḥ<BR>
01,122.038d*1379=00	vaiśaṃpāyana uvāca<BR>
01,122.038d*1379_01	tataḥ saṃpūjito droṇo bhīṣmeṇa dvipadāṃ varaḥ<BR>
01,122.038d*1379_02	viśaśrāma mahātejāḥ pūjitaḥ kuruveśmani<BR>
01,122.038d*1379_03	viśrānte 'tha gurau tasmin pautrān ādāya kauravān<BR>
01,122.038d*1379_04	śiṣyatvena dadau bhīṣmo vasūni vividhāni ca<BR>
01,122.038d*1379_05	gṛhaṃ ca suparicchannaṃ dhanadhānyasamākulam<BR>
01,122.038d*1379_06	bhāradvājāya suprītaḥ pratyapādayata prabhuḥ<BR>
01,122.039a	pratijagrāha taṃ bhīṣmo guruṃ pāṇḍusutaiḥ saha<BR>
01,122.039c	pautrān ādāya tān sarvān vasūni vividhāni ca<BR>
01,122.040a	śiṣyā iti dadau rājan droṇāya vidhipūrvakam<BR>
01,122.040c	sa ca śiṣyān maheṣvāsaḥ pratijagrāha kauravān<BR>
01,122.040d*1380_01	pāṇḍavān dhārtarāṣṭrāṃś ca droṇo muditamānasaḥ<BR>
01,122.041a	pratigṛhya ca tān sarvān droṇo vacanam abravīt<BR>
01,122.041c	rahasy ekaḥ pratītātmā kṛtopasadanāṃs tadā<BR>
01,122.042a	kāryaṃ me kāṅkṣitaṃ kiṃ cid dhṛdi saṃparivartate<BR>
01,122.042c	kṛtāstrais tat pradeyaṃ me tad ṛtaṃ vadatānaghāḥ<BR>
01,122.043a	tac chrutvā kauraveyās te tūṣṇīm āsan viśāṃ pate<BR>
01,122.043c	arjunas tu tataḥ sarvaṃ pratijajñe paraṃtapaḥ<BR>
01,122.044a	tato 'rjunaṃ mūrdhni tadā samāghrāya punaḥ punaḥ<BR>
01,122.044c	prītipūrvaṃ pariṣvajya praruroda mudā tadā<BR>
01,122.044d*1381_01	aśvatthāmānam āhūya droṇo vacanam abravīt<BR>
01,122.044d*1381_02	sakhāyaṃ viddhi te pārthaṃ mayā dattaṃ pragṛhyatām<BR>
01,122.044d*1381_03	sādhu sādhv iti taṃ pārthaḥ pariṣvajyedam abravīt<BR>
01,122.044d*1381_04	adya prabhṛti viprendra paravān asmi dharmataḥ<BR>
01,122.044d*1381_05	śiṣyo 'haṃ tvatprasādena jīvāmi dvijasattama<BR>
01,122.044d*1381_06	ity uktvā tu tadā pārthaḥ pādau jagrāha pāṇḍavaḥ<BR>
01,122.045a	tato droṇaḥ pāṇḍuputrān astrāṇi vividhāni ca<BR>
01,122.045c	grāhayām āsa divyāni mānuṣāṇi ca vīryavān<BR>
01,122.046a	rājaputrās tathaivānye sametya bharatarṣabha<BR>
01,122.046c	abhijagmus tato droṇam astrārthe dvijasattamam<BR>
01,122.046e	vṛṣṇayaś cāndhakāś caiva nānādeśyāś ca pārthivāḥ<BR>
01,122.047a	sūtaputraś ca rādheyo guruṃ droṇam iyāt tadā<BR>
01,122.047c	spardhamānas tu pārthena sūtaputro 'tyamarṣaṇaḥ<BR>
01,122.047e	duryodhanam upāśritya pāṇḍavān atyamanyata<BR>
01,122.047f@076_0001	abhyayāt sa tato droṇaṃ dhanurvedacikīrṣayā<BR>
01,122.047f@076_0002	śikṣābhujabalodyogais teṣu sarveṣu pāṇḍavaḥ<BR>
01,122.047f@076_0003	astravidyānurāgāc ca viśiṣṭo 'bhavad arjunaḥ<BR>
01,122.047f@076_0004	tulyeṣv astraprayogeṣu lāghave sauṣṭhaveṣu ca<BR>
01,122.047f@076_0005	sarveṣām eva śiṣyāṇāṃ babhūvābhyadhiko 'rjunaḥ<BR>
01,122.047f@076_0006	aindrim apratimaṃ droṇa upadeśeṣv amanyata<BR>
01,122.047f@076_0007	evaṃ sarvakumārāṇām iṣvastraṃ pratyapādayat<BR>
01,122.047f@076_0008	kamaṇḍaluṃ ca sarveṣāṃ prāyacchac cirakāraṇāt<BR>
01,122.047f@076_0009	putrāya ca dadau kumbham avilambanakāraṇāt<BR>
01,122.047f@076_0010	yāvat te nopagacchanti tāvad asmai parāṃ kriyām<BR>
01,122.047f@076_0011	droṇa ācaṣṭa putrāya tat karma jiṣṇur auhata<BR>
01,122.047f@076_0012	tataḥ sa vāruṇāstreṇa pūrayitvā kamaṇḍalum<BR>
01,122.047f@076_0013	samam ācāryaputreṇa gurum abhyeti phālgunaḥ<BR>
01,122.047f@076_0014	ācāryaputrāt tasmāt tu viśeṣopacaye pṛthak<BR>
01,122.047f@076_0015	na vyahīyata medhāvī pārtho 'straviduṣāṃ varaḥ<BR>
01,123.001	vaiśaṃpāyana uvāca<BR>
01,123.001a	arjunas tu paraṃ yatnam ātasthe gurupūjane<BR>
01,123.001c	astre ca paramaṃ yogaṃ priyo droṇasya cābhavat<BR>
01,123.001d*1382_01	taṃ dṛṣṭvā nityam udyuktam iṣvastraṃ prati phālgunam<BR>
01,123.001d*1383_01	tato droṇo 'bravīd enaṃ rājña eva niveśane<BR>
01,123.002a	droṇena tu tadāhūya rahasy ukto 'nnasādhakaḥ<BR>
01,123.002c	andhakāre 'rjunāyānnaṃ na deyaṃ te kathaṃ cana<BR>
01,123.002d*1384_01	na cākhyeyam idaṃ cāpi madvākyaṃ vijaye tvayā<BR>
01,123.003a	tataḥ kadā cid bhuñjāne pravavau vāyur arjune<BR>
01,123.003c	tena tatra pradīpaḥ sa dīpyamāno nivāpitaḥ<BR>
01,123.004a	bhuṅkta evārjuno bhaktaṃ na cāsyāsyād vyamuhyata<BR>
01,123.004c	hastas tejasvino nityam annagrahaṇakāraṇāt<BR>
01,123.004e	tad abhyāsakṛtaṃ matvā rātrāv abhyasta pāṇḍavaḥ<BR>
01,123.004f*1385_01	yogyāṃ cakre mahābāhur dhanuṣā pāṇḍunandanaḥ<BR>
01,123.005a	tasya jyātalanirghoṣaṃ droṇaḥ śuśrāva bhārata<BR>
01,123.005c	upetya cainam utthāya pariṣvajyedam abravīt<BR>
01,123.006a	prayatiṣye tathā kartuṃ yathā nānyo dhanurdharaḥ<BR>
01,123.006b@077_0001	astravān nānviyeṣāstraṃ yathā tvaṃ nādya kaś cana<BR>
01,123.006b@077_0002	dhanurgrahe 'pi me śiṣyo bhaviṣyasi viśeṣavān<BR>
01,123.006b@077_0003	etad hṛdi tadā jiṣṇor vavṛdhe droṇaśāsanam<BR>
01,123.006b@077_0004	paramaṃ cākarod yatnaṃ dhanurvede paraṃtapaḥ<BR>
01,123.006b@077_0005	arjuno naraśārdūlaḥ sarvaśastrabhṛtāṃ varaḥ<BR>
01,123.006b@077_0006	sarvakriyābhyanujñānāt tathā śiṣyān samānayat<BR>
01,123.006b@077_0007	duryodhanaṃ citrasenaṃ duḥśāsanaviviṃśatī<BR>
01,123.006b@077_0008	arjunaṃ ca samānīya aśvatthāmānam eva ca<BR>
01,123.006b@077_0009	śiśukaṃ mṛṇmayaṃ kṛtvā droṇo gaṅgājale tataḥ<BR>
01,123.006b@077_0010	śiṣyāṇāṃ paśyatāṃ caiva kṣipati sma mahābhujaḥ<BR>
01,123.006b@077_0011	cakṣuṣī vāsasā caiva baddhvā prādāc charāsanam<BR>
01,123.006b@077_0012	śiśukaṃ vidhyatemaṃ vai jalasthaṃ baddhacakṣuṣaḥ<BR>
01,123.006b@077_0013	tatkṣaṇenaiva bībhatsur āvāpair daśabhir vaśī<BR>
01,123.006b@077_0014	pañcakair anuvivyādha magnaṃ śiśukam ambhasi<BR>
01,123.006b@077_0015	tasya dṛṣṭvā kriyāḥ sarvā droṇo 'manyata pāṇḍavam<BR>
01,123.006b@077_0016	viśiṣṭaṃ sarvaśiṣyebhyaḥ prītimāṃś cābhavat tadā<BR>
01,123.006b@077_0017	athābravīn mahātmānaṃ bhāradvājo mahāratham<BR>
01,123.006b@077_0018	astraṃ viśiṣṭam anyeṣu yan na vidyeta pāṇḍava<BR>
01,123.006b@077_0019	sasaṃhāraprayogaṃ ca tvam adhīṣva vrataṃ cara<BR>
01,123.006b@077_0020	astraṃ brahmaśiro nāma dahed yatpṛthivīm api<BR>
01,123.006b@077_0021	yāvan mantraprayogo 'pi viniyoge bhaviṣyati<BR>
01,123.006b@077_0022	tāvān eva tu saṃhāre kartavya iti cāntataḥ<BR>
01,123.006b@077_0023	na mānuṣe prayoktavyaṃ brahmaṇo 'straṃ kathaṃ cana<BR>
01,123.006b@077_0024	bādhate mānuṣāñ śatrūn yadā vāmānuṣaḥ kva cit<BR>
01,123.006b@077_0025	tasmād etat prayoktavyaṃ brāhmam astraṃ sanātanam<BR>
01,123.006b@077_0026	tathetyeva ca bībhatsur uvāca ca kṛtāñjaliḥ<BR>
01,123.006b@077_0027	cakāra ca tathā sarvaṃ yathoktaṃ manujarṣabha<BR>
01,123.006b@077_0028	avāptāstraṃ tu bībhatsum anujñāya mahāmatiḥ<BR>
01,123.006b@077_0029	uvāca paramaprīto matsamo 'sīti pāṇḍavam<BR>
01,123.006c	tvatsamo bhavitā loke satyam etad bravīmi te<BR>
01,123.007a	tato droṇo 'rjunaṃ bhūyo ratheṣu ca gajeṣu ca<BR>
01,123.007c	aśveṣu bhūmāv api ca raṇaśikṣām aśikṣayat<BR>
01,123.007d*1386_01	astreṣu samyak cāreṣu droṇaśiṣyo vyacārayat<BR>
01,123.008a	gadāyuddhe 'sicaryāyāṃ tomaraprāsaśaktiṣu<BR>
01,123.008c	droṇaḥ saṃkīrṇayuddheṣu śikṣayām āsa pāṇḍavam<BR>
01,123.009a	tasya tat kauśalaṃ dṛṣṭvā dhanurvedajighṛkṣavaḥ<BR>
01,123.009c	rājāno rājaputrāś ca samājagmuḥ sahasraśaḥ<BR>
01,123.009d*1387_01	tān sarvāñ śikṣayām āsa droṇaḥ śastrabhṛtāṃ varaḥ<BR>
01,123.010a	tato niṣādarājasya hiraṇyadhanuṣaḥ sutaḥ<BR>
01,123.010c	ekalavyo mahārāja droṇam abhyājagāma ha<BR>
01,123.011a	na sa taṃ pratijagrāha naiṣādir iti cintayan<BR>
01,123.011c	śiṣyaṃ dhanuṣi dharmajñas teṣām evānvavekṣayā<BR>
01,123.011d*1388_01	śiṣyo 'si mama naiṣāde prayogo balavattaraḥ<BR>
01,123.011d*1388_02	nivartasva gṛhān eva anujñāto 'si nityaśaḥ<BR>
01,123.012a	sa tu droṇasya śirasā pādau gṛhya paraṃtapaḥ<BR>
01,123.012c	araṇyam anusaṃprāptaḥ kṛtvā droṇaṃ mahīmayam<BR>
01,123.013a	tasminn ācāryavṛttiṃ ca paramām āsthitas tadā<BR>
01,123.013c	iṣvastre yogam ātasthe paraṃ niyamam āsthitaḥ<BR>
01,123.014a	parayā śraddhayā yukto yogena parameṇa ca<BR>
01,123.014c	vimokṣādānasaṃdhāne laghutvaṃ param āpa saḥ<BR>
01,123.014d*1389_01	lāghavaṃ cāstrayogaṃ ca nacirāt pratyapadyata<BR>
01,123.015a	atha droṇābhyanujñātāḥ kadā cit kurupāṇḍavāḥ<BR>
01,123.015c	rathair viniryayuḥ sarve mṛgayām arimardanāḥ<BR>
01,123.016a	tatropakaraṇaṃ gṛhya naraḥ kaś cid yadṛcchayā<BR>
01,123.016c	rājann anujagāmaikaḥ śvānam ādāya pāṇḍavān<BR>
01,123.017a	teṣāṃ vicaratāṃ tatra tat tat karma cikīrṣatām<BR>
01,123.017c	śvā caran sa vane mūḍho naiṣādiṃ prati jagmivān<BR>
01,123.017d*1390_01	tasya rorūyamāṇasya naṣṭasya vijane vane<BR>
01,123.017d*1390_02	śabdaṃ śuśrāva naiṣādiḥ śunas tasya tu māriṣa<BR>
01,123.018a	sa kṛṣṇaṃ maladigdhāṅgaṃ kṛṣṇājinadharaṃ vane<BR>
01,123.018c	naiṣādiṃ śvā samālakṣya bhaṣaṃs tasthau tadantike<BR>
01,123.019a	tadā tasyātha bhaṣataḥ śunaḥ sapta śarān mukhe<BR>
01,123.019c	lāghavaṃ darśayann astre mumoca yugapad yathā<BR>
01,123.019d*1391_01	vegamajjana . . . . . . . . ḷaṃ vanaiḥ<BR>
01,123.019d*1391_02	āyāmapariṇāmābhyāṃ babhus te tu śarāṅkurāḥ<BR>
01,123.019d*1391_03	samapramāṇibhir jihmā kṣiprair vyābhaṣataḥ śaraiḥ<BR>
01,123.019d*1391_04	yathā śailaṃ śilotthābhiḥ saptārcibhir ariṃdamaiḥ<BR>
01,123.020a	sa tu śvā śarapūrṇāsyaḥ pāṇḍavān ājagāma ha<BR>
01,123.020c	taṃ dṛṣṭvā pāṇḍavā vīrā vismayaṃ paramaṃ yayuḥ<BR>
01,123.021a	lāghavaṃ śabdavedhitvaṃ dṛṣṭvā tat paramaṃ tadā<BR>
01,123.021c	prekṣya taṃ vrīḍitāś cāsan praśaśaṃsuś ca sarvaśaḥ<BR>
01,123.021d*1392_01	śvānaṃ tu pāṇḍavā dṛṣṭvā vismayotphullalocanāḥ<BR>
01,123.022a	taṃ tato 'nveṣamāṇās te vane vananivāsinam<BR>
01,123.022c	dadṛśuḥ pāṇḍavā rājann asyantam aniśaṃ śarān<BR>
01,123.023a	na cainam abhyajānaṃs te tadā vikṛtadarśanam<BR>
01,123.023c	athainaṃ paripapracchuḥ ko bhavān kasya vety uta<BR>
01,123.023d*1393_01	sa śrutvā vacanaṃ teṣāṃ pāṇḍavānāṃ mahātmanām<BR>
01,123.024	ekalavya uvāca<BR>
01,123.024a	niṣādādhipater vīrā hiraṇyadhanuṣaḥ sutam<BR>
01,123.024c	droṇaśiṣyaṃ ca māṃ vitta dhanurvedakṛtaśramam<BR>
01,123.025	vaiśaṃpāyana uvāca<BR>
01,123.025a	te tam ājñāya tattvena punar āgamya pāṇḍavāḥ<BR>
01,123.025c	yathāvṛttaṃ ca te sarvaṃ droṇāyācakhyur adbhutam<BR>
01,123.026a	kaunteyas tv arjuno rājann ekalavyam anusmaran<BR>
01,123.026c	raho droṇaṃ samāgamya praṇayād idam abravīt<BR>
01,123.027a	nanv ahaṃ parirabhyaikaḥ prītipūrvam idaṃ vacaḥ<BR>
01,123.027c	bhavatokto na me śiṣyas tvadviśiṣṭo bhaviṣyati<BR>
01,123.028a	atha kasmān madviśiṣṭo lokād api ca vīryavān<BR>
01,123.028c	asty anyo bhavataḥ śiṣyo niṣādādhipateḥ sutaḥ<BR>
01,123.029a	muhūrtam iva taṃ droṇaś cintayitvā viniścayam<BR>
01,123.029c	savyasācinam ādāya naiṣādiṃ prati jagmivān<BR>
01,123.030a	dadarśa maladigdhāṅgaṃ jaṭilaṃ cīravāsasam<BR>
01,123.030c	ekalavyaṃ dhanuṣpāṇim asyantam aniśaṃ śarān<BR>
01,123.031a	ekalavyas tu taṃ dṛṣṭvā droṇam āyāntam antikāt<BR>
01,123.031c	abhigamyopasaṃgṛhya jagāma śirasā mahīm<BR>
01,123.032a	pūjayitvā tato droṇaṃ vidhivat sa niṣādajaḥ<BR>
01,123.032c	nivedya śiṣyam ātmānaṃ tasthau prāñjalir agrataḥ<BR>
01,123.033a	tato droṇo 'bravīd rājann ekalavyam idaṃ vacaḥ<BR>
01,123.033c	yadi śiṣyo 'si me tūrṇaṃ vetanaṃ saṃpradīyatām<BR>
01,123.034a	ekalavyas tu tac chrutvā prīyamāṇo 'bravīd idam<BR>
01,123.034c	kiṃ prayacchāmi bhagavann ājñāpayatu māṃ guruḥ<BR>
01,123.035a	na hi kiṃ cid adeyaṃ me gurave brahmavittama<BR>
01,123.035c	tam abravīt tvayāṅguṣṭho dakṣiṇo dīyatāṃ mama<BR>
01,123.035d*1394_01	yady avaśyaṃ tvayā deyam ekalavya prayaccha me<BR>
01,123.035d*1394_02	ekāṅguṣṭhaṃ dakṣiṇasya hastasyeti mataṃ mama<BR>
01,123.035d*1395_01	bāḍham ity eva naiṣādiś chittvāṅguṣṭhau dadau tataḥ<BR>
01,123.036a	ekalavyas tu tac chrutvā vaco droṇasya dāruṇam<BR>
01,123.036c	pratijñām ātmano rakṣan satye ca nirataḥ sadā<BR>
01,123.037a	tathaiva hṛṣṭavadanas tathaivādīnamānasaḥ<BR>
01,123.037c	chittvāvicārya taṃ prādād droṇāyāṅguṣṭham ātmanaḥ<BR>
01,123.037d*1396_01	aviṣaṇṇaś ca tau prādāc chittvā droṇasya vetanam<BR>
01,123.037d*1397_01	satyasaṃdhaṃ ca naiṣādiṃ dṛṣṭvā prīto 'bravīd idam<BR>
01,123.037d*1398_01	manīṣitaṃ tvayā vīra guror dattaṃ mamojasā<BR>
01,123.037d*1399_01	evaṃ kartavyam iti vai ekalavyam abhāṣata<BR>
01,123.038a	tataḥ paraṃ tu naiṣādir aṅgulībhir vyakarṣata<BR>
01,123.038c	na tathā sa tu śīghro 'bhūd yathā pūrvaṃ narādhipa<BR>
01,123.039a	tato 'rjunaḥ prītamanā babhūva vigatajvaraḥ<BR>
01,123.039c	droṇaś ca satyavāg āsīn nānyo 'bhyabhavad arjunam<BR>
01,123.039d*1400_01	evaṃ vṛttaṃ dṛṣṭavān no 'tha karma<BR>
01,123.039d*1400_02	prajñānityaṃ khecarāś cocur etau<BR>
01,123.039d*1400_03	droṇaṃ pārthaṃ cātra dhī . . . .<BR>
01,123.039d*1400_04	. . . tyā gacchatāṃ svaṃ niveśanam<BR>
01,123.039d*1401=00	vaiśaṃpāyanaḥ<BR>
01,123.039d*1401_01	droṇas tataḥ parāṃ pūjāṃ kuruṣu prāpnuvan dhanam<BR>
01,123.039d*1401_02	catuṣpādaṃ kṛtsnam astraṃ kumārān pratyavedayat<BR>
01,123.039d*1401_03	pārthivasya tu kṣatrasya rājaputrā mahābalāḥ<BR>
01,123.039d*1401_04	anujagmus tato droṇaṃ kuruṣv astracikīrṣayā<BR>
01,123.039d*1402_01	yudhiṣṭhiro rathaśreṣṭhas tomareṣv adhiko 'bhavat<BR>
01,123.040a	droṇasya tu tadā śiṣyau gadāyogyāṃ viśeṣataḥ<BR>
01,123.040c	duryodhanaś ca bhīmaś ca kurūṇām abhyagacchatām<BR>
01,123.041a	aśvatthāmā rahasyeṣu sarveṣv abhyadhiko 'bhavat<BR>
01,123.041c	tathāti puruṣān anyān tsārukau yamajāv ubhau<BR>
01,123.041c*1403_01	sa rādheyo mahābalaḥ<BR>
01,123.041c*1404_01	tomareṣv adhiko 'bhavat<BR>
01,123.041c*1404_02	arjuno jayatāṃ śreṣṭhaḥ<BR>
01,123.041e	yudhiṣṭhiro rathaśreṣṭhaḥ sarvatra tu dhanaṃjayaḥ<BR>
01,123.042a	prathitaḥ sāgarāntāyāṃ rathayūthapayūthapaḥ<BR>
01,123.042c	buddhiyogabalotsāhaiḥ sarvāstreṣu ca pāṇḍavaḥ<BR>
01,123.043a	astre gurvanurāge ca viśiṣṭo 'bhavad arjunaḥ<BR>
01,123.043c	tulyeṣv astropadeśeṣu sauṣṭhavena ca vīryavān<BR>
01,123.043e	ekaḥ sarvakumārāṇāṃ babhūvātiratho 'rjunaḥ<BR>
01,123.044a	prāṇādhikaṃ bhīmasenaṃ kṛtavidyaṃ dhanaṃjayam<BR>
01,123.044c	dhārtarāṣṭrā durātmāno nāmṛṣyanta narādhipa<BR>
01,123.045a	tāṃs tu sarvān samānīya sarvavidyāsu niṣṭhitān<BR>
01,123.045c	droṇaḥ praharaṇajñāne jijñāsuḥ puruṣarṣabha<BR>
01,123.046a	kṛtrimaṃ bhāsam āropya vṛkṣāgre śilpibhiḥ kṛtam<BR>
01,123.046c	avijñātaṃ kumārāṇāṃ lakṣyabhūtam upādiśat<BR>
01,123.047	droṇa uvāca<BR>
01,123.047a	śīghraṃ bhavantaḥ sarve vai dhanūṃṣy ādāya satvarāḥ<BR>
01,123.047c	bhāsam etaṃ samuddiśya tiṣṭhantāṃ saṃhiteṣavaḥ<BR>
01,123.048a	madvākyasamakālaṃ ca śiro 'sya vinipātyatām<BR>
01,123.048c	ekaikaśo niyokṣyāmi tathā kuruta putrakāḥ<BR>
01,123.049	vaiśaṃpāyana uvāca<BR>
01,123.049a	tato yudhiṣṭhiraṃ pūrvam uvācāṅgirasāṃ varaḥ<BR>
01,123.049c	saṃdhatsva bāṇaṃ durdharṣa madvākyānte vimuñca ca<BR>
01,123.050a	tato yudhiṣṭhiraḥ pūrvaṃ dhanur gṛhya mahāravam<BR>
01,123.050c	tasthau bhāsaṃ samuddiśya guruvākyapracoditaḥ<BR>
01,123.051a	tato vitatadhanvānaṃ droṇas taṃ kurunandanam<BR>
01,123.051c	sa muhūrtād uvācedaṃ vacanaṃ bharatarṣabha<BR>
01,123.052a	paśyasy enaṃ drumāgrasthaṃ bhāsaṃ naravarātmaja<BR>
01,123.052c	paśyāmīty evam ācāryaṃ pratyuvāca yudhiṣṭhiraḥ<BR>
01,123.053a	sa muhūrtād iva punar droṇas taṃ pratyabhāṣata<BR>
01,123.053c	atha vṛkṣam imaṃ māṃ vā bhrātṝn vāpi prapaśyasi<BR>
01,123.054a	tam uvāca sa kaunteyaḥ paśyāmy enaṃ vanaspatim<BR>
01,123.054c	bhavantaṃ ca tathā bhrātṝn bhāsaṃ ceti punaḥ punaḥ<BR>
01,123.055a	tam uvācāpasarpeti droṇo 'prītamanā iva<BR>
01,123.055c	naitac chakyaṃ tvayā veddhuṃ lakṣyam ity eva kutsayan<BR>
01,123.056a	tato duryodhanādīṃs tān dhārtarāṣṭrān mahāyaśāḥ<BR>
01,123.056c	tenaiva kramayogena jijñāsuḥ paryapṛcchata<BR>
01,123.057a	anyāṃś ca śiṣyān bhīmādīn rājñaś caivānyadeśajān<BR>
01,123.057c	tathā ca sarve sarvaṃ tat paśyāma iti kutsitāḥ<BR>
01,123.058a	tato dhanaṃjayaṃ droṇaḥ smayamāno 'bhyabhāṣata<BR>
01,123.058c	tvayedānīṃ prahartavyam etal lakṣyaṃ niśamyatām<BR>
01,123.059a	madvākyasamakālaṃ te moktavyo 'tra bhavec charaḥ<BR>
01,123.059c	vitatya kārmukaṃ putra tiṣṭha tāvan muhūrtakam<BR>
01,123.060a	evam uktaḥ savyasācī maṇḍalīkṛtakārmukaḥ<BR>
01,123.060c	tasthau lakṣyaṃ samuddiśya guruvākyapracoditaḥ<BR>
01,123.061a	muhūrtād iva taṃ droṇas tathaiva samabhāṣata<BR>
01,123.061c	paśyasy enaṃ sthitaṃ bhāsaṃ drumaṃ mām api vety uta<BR>
01,123.062a	paśyāmy enaṃ bhāsam iti droṇaṃ pārtho 'bhyabhāṣata<BR>
01,123.062c	na tu vṛkṣaṃ bhavantaṃ vā paśyāmīti ca bhārata<BR>
01,123.063a	tataḥ prītamanā droṇo muhūrtād iva taṃ punaḥ<BR>
01,123.063c	pratyabhāṣata durdharṣaḥ pāṇḍavānāṃ ratharṣabham<BR>
01,123.064a	bhāsaṃ paśyasi yady enaṃ tathā brūhi punar vacaḥ<BR>
01,123.064c	śiraḥ paśyāmi bhāsasya na gātram iti so 'bravīt<BR>
01,123.065a	arjunenaivam uktas tu droṇo hṛṣṭatanūruhaḥ<BR>
01,123.065c	muñcasvety abravīt pārthaṃ sa mumocāvicārayan<BR>
01,123.066a	tatas tasya nagasthasya kṣureṇa niśitena ha<BR>
01,123.066c	śira utkṛtya tarasā pātayām āsa pāṇḍavaḥ<BR>
01,123.067a	tasmin karmaṇi saṃsiddhe paryaśvajata phalgunam<BR>
01,123.067c	mene ca drupadaṃ saṃkhye sānubandhaṃ parājitam<BR>
01,123.068a	kasya cit tv atha kālasya saśiṣyo 'ṅgirasāṃ varaḥ<BR>
01,123.068c	jagāma gaṅgām abhito majjituṃ bharatarṣabha<BR>
01,123.069a	avagāḍham atho droṇaṃ salile salilecaraḥ<BR>
01,123.069c	grāho jagrāha balavāñ jaṅghānte kālacoditaḥ<BR>
01,123.070a	sa samartho 'pi mokṣāya śiṣyān sarvān acodayat<BR>
01,123.070c	grāhaṃ hatvā mokṣayadhvaṃ mām iti tvarayann iva<BR>
01,123.071a	tadvākyasamakālaṃ tu bībhatsur niśitaiḥ śaraiḥ<BR>
01,123.071c	āvāpaiḥ pañcabhir grāhaṃ magnam ambhasy atāḍayat<BR>
01,123.071e	itare tu visaṃmūḍhās tatra tatra prapedire<BR>
01,123.072a	taṃ ca dṛṣṭvā kriyopetaṃ droṇo 'manyata pāṇḍavam<BR>
01,123.072c	viśiṣṭaṃ sarvaśiṣyebhyaḥ prītimāṃś cābhavat tadā<BR>
01,123.073a	sa pārthabāṇair bahudhā khaṇḍaśaḥ parikalpitaḥ<BR>
01,123.073c	grāhaḥ pañcatvam āpede jaṅghāṃ tyaktvā mahātmanaḥ<BR>
01,123.074a	athābravīn mahātmānaṃ bhāradvājo mahāratham<BR>
01,123.074c	gṛhāṇedaṃ mahābāho viśiṣṭam atidurdharam<BR>
01,123.074e	astraṃ brahmaśiro nāma saprayoganivartanam<BR>
01,123.075a	na ca te mānuṣeṣv etat prayoktavyaṃ kathaṃ cana<BR>
01,123.075c	jagad vinirdahed etad alpatejasi pātitam<BR>
01,123.076a	asāmānyam idaṃ tāta lokeṣv astraṃ nigadyate<BR>
01,123.076c	tad dhārayethāḥ prayataḥ śṛṇu cedaṃ vaco mama<BR>
01,123.077a	bādhetāmānuṣaḥ śatrur yadā tvāṃ vīra kaś cana<BR>
01,123.077c	tadvadhāya prayuñjīthās tadāstram idam āhave<BR>
01,123.078a	tatheti tat pratiśrutya bībhatsuḥ sa kṛtāñjaliḥ<BR>
01,123.078c	jagrāha paramāstraṃ tad āha cainaṃ punar guruḥ<BR>
01,123.078e	bhavitā tvatsamo nānyaḥ pumāṃl loke dhanurdharaḥ<BR>
01,124.001	vaiśaṃpāyana uvāca<BR>
01,124.001a	kṛtāstrān dhārtarāṣṭrāṃś ca pāṇḍuputrāṃś ca bhārata<BR>
01,124.001c	dṛṣṭvā droṇo 'bravīd rājan dhṛtarāṣṭraṃ janeśvaram<BR>
01,124.002a	kṛpasya somadattasya bāhlīkasya ca dhīmataḥ<BR>
01,124.002c	gāṅgeyasya ca sāṃnidhye vyāsasya vidurasya ca<BR>
01,124.002d*1405_01	trayāṇām iva lokānāṃ prajāpatim iva sthitam<BR>
01,124.003a	rājan saṃprāptavidyās te kumarāḥ kurusattama<BR>
01,124.003c	te darśayeyuḥ svāṃ śikṣāṃ rājann anumate tava<BR>
01,124.004a	tato 'bravīn mahārājaḥ prahṛṣṭenāntarātmanā<BR>
01,124.004c	bhāradvāja mahat karma kṛtaṃ te dvijasattama<BR>
01,124.005a	yadā tu manyase kālaṃ yasmin deśe yathā yathā<BR>
01,124.005c	tathā tathā vidhānāya svayam ājñāpayasva mām<BR>
01,124.006a	spṛhayāmy adya nirvedāt puruṣāṇāṃ sacakṣuṣām<BR>
01,124.006c	astrahetoḥ parākrāntān ye me drakṣyanti putrakān<BR>
01,124.007a	kṣattar yad gurur ācāryo bravīti kuru tat tathā<BR>
01,124.007c	na hīdṛśaṃ priyaṃ manye bhavitā dharmavatsala<BR>
01,124.008a	tato rājānam āmantrya vidurānugato bahiḥ<BR>
01,124.008c	bhāradvājo mahāprājño māpayām āsa medinīm<BR>
01,124.008d*1406_01	prekṣyāgāraṃ suvipulaṃ śāstradṛṣṭyā yathāvidhi<BR>
01,124.008e	samām avṛkṣāṃ nirgulmām udakpravaṇasaṃsthitām<BR>
01,124.009a	tasyāṃ bhūmau baliṃ cakre tithau nakṣatrapūjite<BR>
01,124.009c	avaghuṣṭaṃ pure cāpi tadarthaṃ vadatāṃ vara<BR>
01,124.010a	raṅgabhūmau suvipulaṃ śāstradṛṣṭaṃ yathāvidhi<BR>
01,124.010c	prekṣāgāraṃ suvihitaṃ cakrus tatra ca śilpinaḥ<BR>
01,124.010e	rājñaḥ sarvāyudhopetaṃ strīṇāṃ caiva nararṣabha<BR>
01,124.010f*1407_01	manasyamañcān vipulān akarod darśanepsayā<BR>
01,124.011a	mañcāṃś ca kārayām āsus tatra jānapadā janāḥ<BR>
01,124.011c	vipulān ucchrayopetāñ śibikāś ca mahādhanāḥ<BR>
01,124.012a	tasmiṃs tato 'hani prāpte rājā sasacivas tadā<BR>
01,124.012b*1408_01	sāntaḥpuraḥ sahāmātyo vyāsasyānumate tadā<BR>
01,124.012c	bhīṣmaṃ pramukhataḥ kṛtvā kṛpaṃ cācāryasattamam<BR>
01,124.012d*1409_01	bāhlīkaṃ somadattaṃ ca bhūriśravasam eva ca<BR>
01,124.012d*1409_02	kurūn anyāṃś ca sacivān ādāya nagarād bahiḥ<BR>
01,124.012d*1409_03	raṅgabhūmiṃ samāsādya brāhmaṇaiḥ sahito nṛpaḥ<BR>
01,124.013a	muktājālaparikṣiptaṃ vaiḍūryamaṇibhūṣitam<BR>
01,124.013c	śātakumbhamayaṃ divyaṃ prekṣāgāram upāgamat<BR>
01,124.014a	gāndhārī ca mahābhāgā kuntī ca jayatāṃ vara<BR>
01,124.014c	striyaś ca sarvā yā rājñaḥ sapreṣyāḥ saparicchadāḥ<BR>
01,124.014e	harṣād āruruhur mañcān meruṃ devastriyo yathā<BR>
01,124.015a	brāhmaṇakṣatriyādyaṃ ca cāturvarṇyaṃ purād drutam<BR>
01,124.015c	darśanepsu samabhyāgāt kumārāṇāṃ kṛtāstratām<BR>
01,124.015d*1410_01	kṣaṇenaikasthatāṃ tatra darśanepsu jagāma ha<BR>
01,124.016a	pravāditaiś ca vāditrair janakautūhalena ca<BR>
01,124.016c	mahārṇava iva kṣubdhaḥ samājaḥ so 'bhavat tadā<BR>
01,124.017a	tataḥ śuklāmbaradharaḥ śuklayajñopavītavān<BR>
01,124.017c	śuklakeśaḥ sitaśmaśruḥ śuklamālyānulepanaḥ<BR>
01,124.018a	raṅgamadhyaṃ tadācāryaḥ saputraḥ praviveśa ha<BR>
01,124.018c	nabho jaladharair hīnaṃ sāṅgāraka ivāṃśumān<BR>
01,124.019a	sa yathāsamayaṃ cakre baliṃ balavatāṃ varaḥ<BR>
01,124.019c	brāhmaṇāṃś cātra mantrajñān vācayām āsa maṅgalam<BR>
01,124.019d*1411_01	suvarṇamaṇiratnāni vastrāṇi vividhāni ca<BR>
01,124.019d*1411_02	pradadau dakṣiṇāṃ rājā droṇasya ca kṛpasya ca<BR>
01,124.020a	atha puṇyāhaghoṣasya puṇyasya tadanantaram<BR>
01,124.020c	viviśur vividhaṃ gṛhya śastropakaraṇaṃ narāḥ<BR>
01,124.021a	tato baddhatanutrāṇā baddhakakṣyā mahābalāḥ<BR>
01,124.021c	baddhatūṇāḥ sadhanuṣo viviśur bharatarṣabhāḥ<BR>
01,124.022a	anujyeṣṭhaṃ ca te tatra yudhiṣṭhirapurogamāḥ<BR>
01,124.022b*1412_01	raṅgamadhye sthitaṃ droṇam abhivādya nararṣabhāḥ<BR>
01,124.022b*1412_02	cakruḥ pūjāṃ yathānyāyaṃ droṇasya ca kṛpasya ca<BR>
01,124.022b*1412_03	āśīrbhiś ca prayuktābhiḥ sarve saṃhṛṣṭamānasāḥ<BR>
01,124.022b*1412_04	abhivādya punaḥ śastrān balipuṣpaiḥ samarcitān<BR>
01,124.022b*1412_05	raktacandanasaṃmiśraiḥ svayam arcanta kauravāḥ<BR>
01,124.022b*1412_06	raktacandanadigdhāś ca raktamālyānudhāriṇaḥ<BR>
01,124.022b*1412_07	sarve raktapatākāś ca sarve raktāntalocanāḥ<BR>
01,124.022b*1412_08	droṇena samanujñātāḥ gṛhya śastraṃ paraṃtapāḥ<BR>
01,124.022b*1412_09	dhanūṃṣi pūrvaṃ saṃgṛhya taptakāñcanabhūṣitāḥ<BR>
01,124.022b*1412_10	sajjāni vividhākārāḥ śaraiḥ saṃdhāya kauravāḥ<BR>
01,124.022b*1412_11	jyāghoṣatalaghoṣaṃ ca kṛtvā bhūtāny apūjayan<BR>
01,124.022b*1413_01	śastramārgān yathotsṛṣṭāṃś ceruḥ sarve nararṣabhāḥ<BR>
01,124.022c	cakrur astraṃ mahāvīryāḥ kumārāḥ paramādbhutam<BR>
01,124.022d*1414_01	keṣāṃ cit tarumūleṣu śarā nipatitā nṛpa<BR>
01,124.022d*1414_02	keṣāṃ cit puṣpamukuṭe nipatanti sma sāyakāḥ<BR>
01,124.022d*1414_03	ke cil lakṣyāṇi vividhair bāṇair āhatalakṣaṇaiḥ<BR>
01,124.022d*1414_04	vivyadhur lāghavotsṛṣṭair gurūṇi ca laghūni ca<BR>
01,124.023a	ke cic charākṣepabhayāc chirāṃsy avananāmire<BR>
01,124.023c	manujā dhṛṣṭam apare vīkṣāṃ cakruḥ savismayāḥ<BR>
01,124.024a	te sma lakṣyāṇi vividhur bāṇair nāmāṅkaśobhitaiḥ<BR>
01,124.024c	vividhair lāghavotsṛṣṭair uhyanto vājibhir drutam<BR>
01,124.025a	tat kumārabalaṃ tatra gṛhītaśarakārmukam<BR>
01,124.025c	gandharvanagarākāraṃ prekṣya te vismitābhavan<BR>
01,124.026a	sahasā cukruśus tatra narāḥ śatasahasraśaḥ<BR>
01,124.026c	vismayotphullanayanāḥ sādhu sādhv iti bhārata<BR>
01,124.027a	kṛtvā dhanuṣi te mārgān rathacaryāsu cāsakṛt<BR>
01,124.027c	gajapṛṣṭhe 'śvapṛṣṭhe ca niyuddhe ca mahābalāḥ<BR>
01,124.028a	gṛhītakhaḍgacarmāṇas tato bhūyaḥ prahāriṇaḥ<BR>
01,124.028c	tsarumārgān yathoddiṣṭāṃś ceruḥ sarvāsu bhūmiṣu<BR>
01,124.029a	lāghavaṃ sauṣṭhavaṃ śobhāṃ sthiratvaṃ dṛḍhamuṣṭitām<BR>
01,124.029c	dadṛśus tatra sarveṣāṃ prayoge khaḍgacarmaṇām<BR>
01,124.030a	atha tau nityasaṃhṛṣṭau suyodhanavṛkodarau<BR>
01,124.030c	avatīrṇau gadāhastāv ekaśṛṅgāv ivācalau<BR>
01,124.031a	baddhakakṣyau mahābāhū pauruṣe paryavasthitau<BR>
01,124.031c	bṛṃhantau vāśitāhetoḥ samadāv iva kuñjarau<BR>
01,124.032a	tau pradakṣiṇasavyāni maṇḍalāni mahābalau<BR>
01,124.032c	ceratur nirmalagadau samadāv iva govṛṣau<BR>
01,124.033a	viduro dhṛtarāṣṭrāya gāndhāryai pāṇḍavāraṇiḥ<BR>
01,124.033c	nyavedayetāṃ tat sarvaṃ kumārāṇāṃ viceṣṭitam<BR>
01,125.001	vaiśaṃpāyana uvāca<BR>
01,125.001a	kururāje ca raṅgasthe bhīme ca balināṃ vare<BR>
01,125.001c	pakṣapātakṛtasnehaḥ sa dvidhevābhavaj janaḥ<BR>
01,125.002a	hā vīra kururājeti hā bhīmeti ca nardatām<BR>
01,125.002c	puruṣāṇāṃ suvipulāḥ praṇādāḥ sahasotthitāḥ<BR>
01,125.003a	tataḥ kṣubdhārṇavanibhaṃ raṅgam ālokya buddhimān<BR>
01,125.003c	bhāradvājaḥ priyaṃ putram aśvatthāmānam abravīt<BR>
01,125.004a	vārayaitau mahāvīryau kṛtayogyāv ubhāv api<BR>
01,125.004c	mā bhūd raṅgaprakopo 'yaṃ bhīmaduryodhanodbhavaḥ<BR>
01,125.004d*1415_01	tata utthāya vegena aśvatthāmā nyavārayat<BR>
01,125.004d*1415_02	guror ājñā bhīma iti gāndhāre guruśāsanam<BR>
01,125.004d*1415_03	alaṃ yogyākṛtaṃ vegam alaṃ sāhasam ity uta<BR>
01,125.005a	tatas tāv udyatagadau guruputreṇa vāritau<BR>
01,125.005c	yugāntānilasaṃkṣubdhau mahāvegāv ivārṇavau<BR>
01,125.006a	tato raṅgāṅgaṇagato droṇo vacanam abravīt<BR>
01,125.006c	nivārya vāditragaṇaṃ mahāmeghanibhasvanam<BR>
01,125.007a	yo me putrāt priyataraḥ sarvāstraviduṣāṃ varaḥ<BR>
01,125.007c	aindrir indrānujasamaḥ sa pārtho dṛśyatām iti<BR>
01,125.008a	ācāryavacanenātha kṛtasvastyayano yuvā<BR>
01,125.008c	baddhagodhāṅgulitrāṇaḥ pūrṇatūṇaḥ sakārmukaḥ<BR>
01,125.009a	kāñcanaṃ kavacaṃ bibhrat pratyadṛśyata phalgunaḥ<BR>
01,125.009c	sārkaḥ sendrāyudhataḍit sasaṃdhya iva toyadaḥ<BR>
01,125.010a	tataḥ sarvasya raṅgasya samutpiñjo 'bhavan mahān<BR>
01,125.010c	prāvādyanta ca vādyāni saśaṅkhāni samantataḥ<BR>
01,125.011a	eṣa kuntīsutaḥ śrīmān eṣa pāṇḍavamadhyamaḥ<BR>
01,125.011c	eṣa putro mahendrasya kurūṇām eṣa rakṣitā<BR>
01,125.012a	eṣo 'straviduṣāṃ śreṣṭha eṣa dharmabhṛtāṃ varaḥ<BR>
01,125.012c	eṣa śīlavatāṃ cāpi śīlajñānanidhiḥ paraḥ<BR>
01,125.012d*1416_01	eṣa kaṃsavimardasya sākṣāt prāṇasamaḥ sakhā<BR>
01,125.012d*1416_02	eṣa yat pratijānāti tasya pāraṃ gamiṣyati<BR>
01,125.013a	ity evam atulā vācaḥ śṛṇvantyāḥ prekṣakeritāḥ<BR>
01,125.013c	kuntyāḥ prasnavasaṃmiśrair asraiḥ klinnam uro 'bhavat<BR>
01,125.014a	tena śabdena mahatā pūrṇaśrutir athābravīt<BR>
01,125.014c	dhṛtarāṣṭro naraśreṣṭho viduraṃ hṛṣṭamānasaḥ<BR>
01,125.015a	kṣattaḥ kṣubdhārṇavanibhaḥ kim eṣa sumahāsvanaḥ<BR>
01,125.015c	sahasaivotthito raṅge bhindann iva nabhastalam<BR>
01,125.016	vidura uvāca<BR>
01,125.016a	eṣa pārtho mahārāja phalgunaḥ pāṇḍunandanaḥ<BR>
01,125.016c	avatīrṇaḥ sakavacas tatraiṣa sumahāsvanaḥ<BR>
01,125.017	dhṛtarāṣṭra uvāca<BR>
01,125.017a	dhanyo 'smy anugṛhīto 'smi rakṣito 'smi mahāmate<BR>
01,125.017c	pṛthāraṇisamudbhūtais tribhiḥ pāṇḍavavahnibhiḥ<BR>
01,125.018	vaiśaṃpāyana uvāca<BR>
01,125.018a	tasmin samudite raṅge kathaṃ cit paryavasthite<BR>
01,125.018c	darśayām āsa bībhatsur ācāryād astralāghavam<BR>
01,125.019a	āgneyenāsṛjad vahniṃ vāruṇenāsṛjat payaḥ<BR>
01,125.019c	vāyavyenāsṛjad vāyuṃ pārjanyenāsṛjad ghanān<BR>
01,125.020a	bhaumena prāviśad bhūmiṃ pārvatenāsṛjad girīn<BR>
01,125.020c	antardhānena cāstreṇa punar antarhito 'bhavat<BR>
01,125.021a	kṣaṇāt prāṃśuḥ kṣaṇād dhrasvaḥ kṣaṇāc ca rathadhūrgataḥ<BR>
01,125.021c	kṣaṇena rathamadhyasthaḥ kṣaṇenāvāpatan mahīm<BR>
01,125.022a	sukumāraṃ ca sūkṣmaṃ ca guruṃ cāpi gurupriyaḥ<BR>
01,125.022c	sauṣṭhavenābhisaṃyuktaḥ so 'vidhyad vividhaiḥ śaraiḥ<BR>
01,125.023a	bhramataś ca varāhasya lohasya pramukhe samam<BR>
01,125.023c	pañca bāṇān asaṃsaktān sa mumocaikabāṇavat<BR>
01,125.024a	gavye viṣāṇakośe ca cale rajjvavalambite<BR>
01,125.024c	nicakhāna mahāvīryaḥ sāyakān ekaviṃśatim<BR>
01,125.025a	ity evamādi sumahat khaḍge dhanuṣi cābhavat<BR>
01,125.025c	gadāyāṃ śastrakuśalo darśanāni vyadarśayat<BR>
01,125.025d*1417_01	cakratomarapāśānāṃ bhiṇḍipālaparaśvadhām<BR>
01,125.025d*1417_02	anyeṣāṃ cāpi śikṣāṇāṃ darśayām āsa lāghavam<BR>
01,125.026a	tataḥ samāptabhūyiṣṭhe tasmin karmaṇi bhārata<BR>
01,125.026c	mandībhūte samāje ca vāditrasya ca nisvane<BR>
01,125.027a	dvāradeśāt samudbhūto māhātmya balasūcakaḥ<BR>
01,125.027c	vajraniṣpeṣasadṛśaḥ śuśruve bhujanisvanaḥ<BR>
01,125.027d*1418_01	sa śabdaḥ sumahān āsīt pūrayann iva rodasī<BR>
01,125.028a	dīryante kiṃ nu girayaḥ kiṃ svid bhūmir vidīryate<BR>
01,125.028c	kiṃ svid āpūryate vyoma jalabhāraghanair ghanaiḥ<BR>
01,125.029a	raṅgasyaivaṃ matir abhūt kṣaṇena vasudhādhipa<BR>
01,125.029c	dvāraṃ cābhimukhāḥ sarve babhūvuḥ prekṣakās tadā<BR>
01,125.030a	pañcabhir bhrātṛbhiḥ pārthair droṇaḥ parivṛto babhau<BR>
01,125.030c	pañcatāreṇa saṃyuktaḥ sāvitreṇeva candramāḥ<BR>
01,125.031a	aśvatthāmnā ca sahitaṃ bhrātṝṇāṃ śatam ūrjitam<BR>
01,125.031c	duryodhanam amitraghnam utthitaṃ paryavārayat<BR>
01,125.032a	sa tais tadā bhrātṛbhir udyatāyudhair; vṛto gadāpāṇir avasthitaiḥ sthitaḥ<BR>
01,125.032c	babhau yathā dānavasaṃkṣaye purā; puraṃdaro devagaṇaiḥ samāvṛtaḥ<BR>
01,126.001	vaiśaṃpāyana uvāca<BR>
01,126.001*1419_01	etasminn eva kāle tu tasmiñ janasamāgame<BR>
01,126.001a	datte 'vakāśe puruṣair vismayotphullalocanaiḥ<BR>
01,126.001c	viveśa raṅgaṃ vistīrṇaṃ karṇaḥ parapuraṃjayaḥ<BR>
01,126.002a	sahajaṃ kavacaṃ bibhrat kuṇḍaloddyotitānanaḥ<BR>
01,126.002c	sadhanur baddhanistriṃśaḥ pādacārīva parvataḥ<BR>
01,126.003a	kanyāgarbhaḥ pṛthuyaśāḥ pṛthāyāḥ pṛthulocanaḥ<BR>
01,126.003c	tīkṣṇāṃśor bhāskarasyāṃśaḥ karṇo 'rigaṇasūdanaḥ<BR>
01,126.004a	siṃharṣabhagajendrāṇāṃ tulyavīryaparākramaḥ<BR>
01,126.004c	dīptikāntidyutiguṇaiḥ sūryendujvalanopamaḥ<BR>
01,126.005a	prāṃśuḥ kanakatālābhaḥ siṃhasaṃhanano yuvā<BR>
01,126.005c	asaṃkhyeyaguṇaḥ śrīmān bhāskarasyātmasaṃbhavaḥ<BR>
01,126.006a	sa nirīkṣya mahābāhuḥ sarvato raṅgamaṇḍalam<BR>
01,126.006c	praṇāmaṃ droṇakṛpayor nātyādṛtam ivākarot<BR>
01,126.007a	sa sāmājajanaḥ sarvo niścalaḥ sthiralocanaḥ<BR>
01,126.007c	ko 'yam ity āgatakṣobhaḥ kautūhalaparo 'bhavat<BR>
01,126.008a	so 'bravīn meghadhīreṇa svareṇa vadatāṃ varaḥ<BR>
01,126.008c	bhrātā bhrātaram ajñātaṃ sāvitraḥ pākaśāsanim<BR>
01,126.009a	pārtha yat te kṛtaṃ karma viśeṣavad ahaṃ tataḥ<BR>
01,126.009c	kariṣye paśyatāṃ nṝṇāṃ mātmanā vismayaṃ gamaḥ<BR>
01,126.010a	asamāpte tatas tasya vacane vadatāṃ vara<BR>
01,126.010c	yantrotkṣipta iva kṣipram uttasthau sarvato janaḥ<BR>
01,126.011a	prītiś ca puruṣavyāghra duryodhanam athāspṛśat<BR>
01,126.011c	hrīś ca krodhaś ca bībhatsuṃ kṣaṇenānvaviśac ca ha<BR>
01,126.012a	tato droṇābhyanujñātaḥ karṇaḥ priyaraṇaḥ sadā<BR>
01,126.012c	yat kṛtaṃ tatra pārthena tac cakāra mahābalaḥ<BR>
01,126.013a	atha duryodhanas tatra bhrātṛbhiḥ saha bhārata<BR>
01,126.013c	karṇaṃ pariṣvajya mudā tato vacanam abravīt<BR>
01,126.014a	svāgataṃ te mahābāho diṣṭyā prāpto 'si mānada<BR>
01,126.014c	ahaṃ ca kururājyaṃ ca yatheṣṭam upabhujyatām<BR>
01,126.015	karṇa uvāca<BR>
01,126.015a	kṛtaṃ sarveṇa me 'nyena sakhitvaṃ ca tvayā vṛṇe<BR>
01,126.015c	dvandvayuddhaṃ ca pārthena kartum icchāmi bhārata<BR>
01,126.015d*1420_01	evam uktas tu karṇena rājā duryodhanas tadā<BR>
01,126.015d*1420_02	karṇaṃ dīrghāñcitabhujaṃ pariṣvajyedam abravīt<BR>
01,126.016	duryodhana uvāca<BR>
01,126.016a	bhuṅkṣva bhogān mayā sārdhaṃ bandhūnāṃ priyakṛd bhava<BR>
01,126.016c	durhṛdāṃ kuru sarveṣāṃ mūrdhni pādam ariṃdama<BR>
01,126.017	vaiśaṃpāyana uvāca<BR>
01,126.017a	tataḥ kṣiptam ivātmānaṃ matvā pārtho 'bhyabhāṣata<BR>
01,126.017c	karṇaṃ bhrātṛsamūhasya madhye 'calam iva sthitam<BR>
01,126.018a	anāhūtopasṛptānām anāhūtopajalpinām<BR>
01,126.018c	ye lokās tān hataḥ karṇa mayā tvaṃ pratipatsyase<BR>
01,126.019	karṇa uvāca<BR>
01,126.019a	raṅgo 'yaṃ sarvasāmānyaḥ kim atra tava phalguna<BR>
01,126.019c	vīryaśreṣṭhāś ca rājanyā balaṃ dharmo 'nuvartate<BR>
01,126.019d*1421_01	vāgvīryā brāhmaṇāḥ proktā vaiśyāś ca dhanavīryataḥ<BR>
01,126.019d*1421_02	karmavīryāḥ smṛtāḥ śūdrā brahmaṇā parameṣṭhinā<BR>
01,126.020a	kiṃ kṣepair durbalāśvāsaiḥ śaraiḥ kathaya bhārata<BR>
01,126.020c	guroḥ samakṣaṃ yāvat te harāmy adya śiraḥ śaraiḥ<BR>
01,126.021	vaiśaṃpāyana uvāca<BR>
01,126.021a	tato droṇābhyanujñātaḥ pārthaḥ parapuraṃjayaḥ<BR>
01,126.021c	bhrātṛbhis tvarayāśliṣṭo raṇāyopajagāma tam<BR>
01,126.022a	tato duryodhanenāpi sabhrātrā samarodyataḥ<BR>
01,126.022c	pariṣvaktaḥ sthitaḥ karṇaḥ pragṛhya saśaraṃ dhanuḥ<BR>
01,126.023a	tataḥ savidyutstanitaiḥ sendrāyudhapurojavaiḥ<BR>
01,126.023c	āvṛtaṃ gaganaṃ meghair balākāpaṅktihāsibhiḥ<BR>
01,126.024a	tataḥ snehād dharihayaṃ dṛṣṭvā raṅgāvalokinam<BR>
01,126.024c	bhāskaro 'py anayan nāśaṃ samīpopagatān ghanān<BR>
01,126.025a	meghacchāyopagūḍhas tu tato 'dṛśyata pāṇḍavaḥ<BR>
01,126.025c	sūryātapaparikṣiptaḥ karṇo 'pi samadṛśyata<BR>
01,126.026a	dhārtarāṣṭrā yataḥ karṇas tasmin deśe vyavasthitāḥ<BR>
01,126.026c	bhāradvājaḥ kṛpo bhīṣmo yataḥ pārthas tato 'bhavan<BR>
01,126.027a	dvidhā raṅgaḥ samabhavat strīṇāṃ dvaidham ajāyata<BR>
01,126.027c	kuntibhojasutā mohaṃ vijñātārthā jagāma ha<BR>
01,126.028a	tāṃ tathā mohasaṃpannāṃ viduraḥ sarvadharmavit<BR>
01,126.028c	kuntīm āśvāsayām āsa prokṣyādbhiś candanokṣitaiḥ<BR>
01,126.029a	tataḥ pratyāgataprāṇā tāv ubhāv api daṃśitau<BR>
01,126.029c	putrau dṛṣṭvā susaṃtaptā nānvapadyata kiṃ cana<BR>
01,126.030a	tāv udyatamahācāpau kṛpaḥ śāradvato 'bravīt<BR>
01,126.030c	dvandvayuddhasamācāre kuśalaḥ sarvadharmavit<BR>
01,126.031a	ayaṃ pṛthāyās tanayaḥ kanīyān pāṇḍunandanaḥ<BR>
01,126.031c	kauravo bhavatā sārdhaṃ dvandvayuddhaṃ kariṣyati<BR>
01,126.032a	tvam apy evaṃ mahābāho mātaraṃ pitaraṃ kulam<BR>
01,126.032c	kathayasva narendrāṇāṃ yeṣāṃ tvaṃ kulavardhanaḥ<BR>
01,126.032e	tato viditvā pārthas tvāṃ pratiyotsyati vā na vā<BR>
01,126.032f*1422_01	vṛthākulasamācārair na yudhyante nṛpātmajāḥ<BR>
01,126.033a	evam uktasya karṇasya vrīḍāvanatam ānanam<BR>
01,126.033c	babhau varṣāmbubhiḥ klinnaṃ padmam āgalitaṃ yathā<BR>
01,126.034	duryodhana uvāca<BR>
01,126.034a	ācārya trividhā yonī rājñāṃ śāstraviniścaye<BR>
01,126.034c	tatkulīnaś ca śūraś ca senāṃ yaś ca prakarṣati<BR>
01,126.034d*1423_01	adbhyo 'gnir brahmataḥ kṣatram aśmano loham utthitam<BR>
01,126.034d*1423_02	teṣāṃ sarvatragaṃ tejaḥ svāsu yoniṣu śāmyati<BR>
01,126.035a	yady ayaṃ phalguno yuddhe nārājñā yoddhum icchati<BR>
01,126.035c	tasmād eṣo 'ṅgaviṣaye mayā rājye 'bhiṣicyate<BR>
01,126.035d*1424_01	tato rājānam āmantrya gāṅgeyaṃ ca pitāmaham<BR>
01,126.035d*1424_02	abhiṣekasya saṃbhārān samānīya dvijātibhiḥ<BR>
01,126.035d*1424_03	gosahasrāyutaṃ dattvā yuktānāṃ puṇyakarmaṇām<BR>
01,126.035d*1424_04	arho 'yam aṅgarājyasya iti vācya dvijātibhiḥ<BR>
01,126.036	vaiśaṃpāyana uvāca<BR>
01,126.036a	tatas tasmin kṣaṇe karṇaḥ salājakusumair ghaṭaiḥ<BR>
01,126.036c	kāñcanaiḥ kāñcane pīṭhe mantravidbhir mahārathaḥ<BR>
01,126.036e	abhiṣikto 'ṅgarājye sa śriyā yukto mahābalaḥ<BR>
01,126.036f*1425_01	samaulihārakeyūraiḥ sahastābharaṇāṅgadaiḥ<BR>
01,126.036f*1425_02	rājaliṅgais tathānyaiś ca bhūṣito bhūṣaṇaiḥ śubhaiḥ<BR>
01,126.037a	sacchatravālavyajano jayaśabdāntareṇa ca<BR>
01,126.037c	uvāca kauravaṃ rājā rājānaṃ taṃ vṛṣas tadā<BR>
01,126.037d*1426_01	sabhājyamāno vipraiś ca pradattvā hy amitaṃ vasu<BR>
01,126.038a	asya rājyapradānasya sadṛśaṃ kiṃ dadāni te<BR>
01,126.038c	prabrūhi rājaśārdūla kartā hy asmi tathā nṛpa<BR>
01,126.038e	atyantaṃ sakhyam icchāmīty āha taṃ sa suyodhanaḥ<BR>
01,126.039a	evam uktas tataḥ karṇas tatheti pratyabhāṣata<BR>
01,126.039b*1427=00	vaiśaṃpāyanaḥ<BR>
01,126.039b*1427_01	aṅgarājasya yuktāṃś ca dattvā rājaparicchadān<BR>
01,126.039c	harṣāc cobhau samāśliṣya parāṃ mudam avāpatuḥ<BR>
01,127.001	vaiśaṃpāyana uvāca<BR>
01,127.001a	tataḥ srastottarapaṭaḥ saprasvedaḥ savepathuḥ<BR>
01,127.001c	viveśādhiratho raṅgaṃ yaṣṭiprāṇo hvayann iva<BR>
01,127.002a	tam ālokya dhanus tyaktvā pitṛgauravayantritaḥ<BR>
01,127.002c	karṇo 'bhiṣekārdraśirāḥ śirasā samavandata<BR>
01,127.003a	tataḥ pādāv avacchādya paṭāntena sasaṃbhramaḥ<BR>
01,127.003c	putreti paripūrṇārtham abravīd rathasārathiḥ<BR>
01,127.004a	pariṣvajya ca tasyātha mūrdhānaṃ snehaviklavaḥ<BR>
01,127.004c	aṅgarājyābhiṣekārdram aśrubhiḥ siṣice punaḥ<BR>
01,127.005a	taṃ dṛṣṭvā sūtaputro 'yam iti niścitya pāṇḍavaḥ<BR>
01,127.005c	bhīmasenas tadā vākyam abravīt prahasann iva<BR>
01,127.006a	na tvam arhasi pārthena sūtaputra raṇe vadham<BR>
01,127.006c	kulasya sadṛśas tūrṇaṃ pratodo gṛhyatāṃ tvayā<BR>
01,127.007a	aṅgarājyaṃ ca nārhas tvam upabhoktuṃ narādhama<BR>
01,127.007c	śvā hutāśasamīpasthaṃ puroḍāśam ivādhvare<BR>
01,127.008a	evam uktas tataḥ karṇaḥ kiṃ cit prasphuritādharaḥ<BR>
01,127.008c	gaganasthaṃ viniḥśvasya divākaram udaikṣata<BR>
01,127.009a	tato duryodhanaḥ kopād utpapāta mahābalaḥ<BR>
01,127.009c	bhrātṛpadmavanāt tasmān madotkaṭa iva dvipaḥ<BR>
01,127.010a	so 'bravīd bhīmakarmāṇaṃ bhīmasenam avasthitam<BR>
01,127.010c	vṛkodara na yuktaṃ te vacanaṃ vaktum īdṛśam<BR>
01,127.011a	kṣatriyāṇāṃ balaṃ jyeṣṭhaṃ yoddhavyaṃ kṣatrabandhunā<BR>
01,127.011c	śūrāṇāṃ ca nadīnāṃ ca prabhavā durvidāḥ kila<BR>
01,127.012a	salilād utthito vahnir yena vyāptaṃ carācaram<BR>
01,127.012c	dadhīcasyāsthito vajraṃ kṛtaṃ dānavasūdanam<BR>
01,127.013a	āgneyaḥ kṛttikāputro raudro gāṅgeya ity api<BR>
01,127.013c	śrūyate bhagavān devaḥ sarvaguhyamayo guhaḥ<BR>
01,127.014a	kṣatriyābhyaś ca ye jātā brāhmaṇās te ca viśrutāḥ<BR>
01,127.014b*1428_01	viśvāmitraprabhṛtayaḥ prāptā brahmatvam avyayam<BR>
01,127.014b*1429_01	jātān āhuḥ kṣatriyāsu brāhmaṇaiḥ kṣatrasaṃkṣaye<BR>
01,127.014c	ācāryaḥ kalaśāj jātaḥ śarastambād guruḥ kṛpaḥ<BR>
01,127.014c*1430_01	droṇaḥ śastrabhṛtāṃ varaḥ<BR>
01,127.014c*1430_02	gautamasyānvavāye ca<BR>
01,127.014e	bhavatāṃ ca yathā janma tad apy āgamitaṃ nṛpaiḥ<BR>
01,127.015a	sakuṇḍalaṃ sakavacaṃ divyalakṣaṇalakṣitam<BR>
01,127.015c	katham ādityasaṃkāśaṃ mṛgī vyāghraṃ janiṣyati<BR>
01,127.015c*1431_01	sūto 'muṃ janayiṣyati<BR>
01,127.015c*1431_02	evaṃ kṣatraguṇair yuktaṃ śaraṃ samitiśobhanam<BR>
01,127.016a	pṛthivīrājyam arho 'yaṃ nāṅgarājyaṃ nareśvaraḥ<BR>
01,127.016c	anena bāhuvīryeṇa mayā cājñānuvartinā<BR>
01,127.017a	yasya vā manujasyedaṃ na kṣāntaṃ madviceṣṭitam<BR>
01,127.017c	ratham āruhya padbhyāṃ vā vināmayatu kārmukam<BR>
01,127.018a	tataḥ sarvasya raṅgasya hāhākāro mahān abhūt<BR>
01,127.018c	sādhuvādānusaṃbaddhaḥ sūryaś cāstam upāgamat<BR>
01,127.019a	tato duryodhanaḥ karṇam ālambyātha kare nṛpa<BR>
01,127.019c	dīpikāgnikṛtālokas tasmād raṅgād viniryayau<BR>
01,127.020a	pāṇḍavāś ca sahadroṇāḥ sakṛpāś ca viśāṃ pate<BR>
01,127.020c	bhīṣmeṇa sahitāḥ sarve yayuḥ svaṃ svaṃ niveśanam<BR>
01,127.021a	arjuneti janaḥ kaś cit kaś cit karṇeti bhārata<BR>
01,127.021c	kaś cid duryodhanety evaṃ bruvantaḥ prasthitās tadā<BR>
01,127.022a	kuntyāś ca pratyabhijñāya divyalakṣaṇasūcitam<BR>
01,127.022c	putram aṅgeśvaraṃ snehāc channā prītir avardhata<BR>
01,127.023a	duryodhanasyāpi tadā karṇam āsādya pārthiva<BR>
01,127.023c	bhayam arjunasāṃjātaṃ kṣipram antaradhīyata<BR>
01,127.024a	sa cāpi vīraḥ kṛtaśastraniśramaḥ; pareṇa sāmnābhyavadat suyodhanam<BR>
01,127.024c	yudhiṣṭhirasyāpy abhavat tadā matir; na karṇatulyo 'sti dhanurdharaḥ kṣitau<BR>
01,128.001	vaiśaṃpāyana uvāca<BR>
01,128.001*1432_01	tataḥ śiṣyān samānīya droṇaḥ sarvān aśeṣataḥ<BR>
01,128.001*1433_01	pāṇḍavān dhārtarāṣṭrāṃś ca kṛtāstrān prasamīkṣya saḥ<BR>
01,128.001*1433_02	gurvarthaṃ dakṣiṇākāle prāpte 'manyata vai guruḥ<BR>
01,128.001*1434_01	kṛtāstrāṃś ca tataḥ śiṣyāṃś codayām āsa vai guruḥ<BR>
01,128.001a	tataḥ śiṣyān samānīya ācāryārtham acodayat<BR>
01,128.001b*1435_01	astraśikṣām anujñātān gaṅgādvāram upāgatān<BR>
01,128.001b*1435_02	bhāradvājas tatas tāṃs tu sarvān evābhyabhāṣata<BR>
01,128.001b*1435_03	icchāmi dattāṃ sahitair mahyaṃ paramadakṣiṇām<BR>
01,128.001b*1435_04	evam uktās tatas te vai śiṣyā droṇam upāgaman<BR>
01,128.001b*1435_05	bhagavan kiṃ prayacchāma ājñāpayatu no guruḥ<BR>
01,128.001c	droṇaḥ sarvān aśeṣeṇa dakṣiṇārthaṃ mahīpate<BR>
01,128.002a	pāñcālarājaṃ drupadaṃ gṛhītvā raṇamūrdhani<BR>
01,128.002c	paryānayata bhadraṃ vaḥ sā syāt paramadakṣiṇā<BR>
01,128.003a	tathety uktvā tu te sarve rathais tūrṇaṃ prahāriṇaḥ<BR>
01,128.003c	ācāryadhanadānārthaṃ droṇena sahitā yayuḥ<BR>
01,128.004a	tato 'bhijagmuḥ pāñcālān nighnantas te nararṣabhāḥ<BR>
01,128.004b@078=0116	arjunaḥ<BR>
01,128.004b@078=0118	vaiśaṃpāyanaḥ<BR>
01,128.004b@078_0001	duryodhanaś ca karṇaś ca yuyutsuś ca mahābalaḥ<BR>
01,128.004b@078_0002	duḥśāsano vikarṇaś ca jalasaṃdhaḥ sulocanaḥ<BR>
01,128.004b@078_0003	ete cānye ca bahavaḥ kumārā bahuvikramāḥ<BR>
01,128.004b@078_0004	ahaṃ pūrvam ahaṃ pūrvam ity evaṃ kṣatriyarṣabhāḥ<BR>
01,128.004b@078_0005	tato rathapadātyoghāḥ kuñjarāḥ sādibhiḥ saha<BR>
01,128.004b@078_0006	praviśya nagaraṃ sarve rājamārgam upāyayuḥ<BR>
01,128.004b@078_0007	tasmin kāle tu pāñcālaḥ śrutvā dṛṣṭvā mahad balam<BR>
01,128.004b@078_0008	bhrātṛbhiḥ sahito rājā tvarayā niryayau gṛhāt<BR>
01,128.004b@078_0009	tatas tu kṛtasaṃnāhā yajñasenasahodarāḥ<BR>
01,128.004b@078_0010	śaravarṣāṇi muñcantaḥ praṇeduḥ sarvatodiśam<BR>
01,128.004b@078_0011	tato rathena śubhreṇa samāsādya tu kauravān<BR>
01,128.004b@078_0012	yajñasenaḥ śarān ghorān vavarṣa yudhi durjayaḥ<BR>
01,128.004b@078_0013	pūrvam eva tu saṃmantrya pārtho droṇam athābravīt<BR>
01,128.004b@078_0014	darpotsekaḥ kumārāṇām avāryo dvijasattama<BR>
01,128.004b@078_0015	eṣāṃ parākramasyānte vayaṃ kuryāma sāhasam<BR>
01,128.004b@078_0016	kumārair aśakyaḥ pāñcālo grahītuṃ raṇamūrdhani<BR>
01,128.004b@078_0017	evam uktvā tu kaunteyo bhrātṛbhiḥ sahito 'naghaḥ<BR>
01,128.004b@078_0018	ardhakrośe tu nagarād atiṣṭhad bahir eva saḥ<BR>
01,128.004b@078_0019	drupadaḥ kauravān dṛṣṭvā pradhāvata samantataḥ<BR>
01,128.004b@078_0020	śarajālena mahatā mohayan kauravīṃ camūm<BR>
01,128.004b@078_0021	tam udyantaṃ rathenaikam āśukāriṇam āhave<BR>
01,128.004b@078_0022	anekam iva saṃtrāsān menire sarvakauravāḥ<BR>
01,128.004b@078_0023	drupadasya śarā ghorā viceruḥ sarvatodiśam<BR>
01,128.004b@078_0024	tataḥ śaṅkhāś ca bheryaś ca mṛdaṅgāś ca sahasraśaḥ<BR>
01,128.004b@078_0025	prāvādyanta mahārāja pāñcālānāṃ niveśane<BR>
01,128.004b@078_0026	siṃhanādaś ca saṃjajñe pāñcālānāṃ mahātmanām<BR>
01,128.004b@078_0027	dhanurjyātalaśabdaś ca saṃspṛśan gaganaṃ mahat<BR>
01,128.004b@078_0028	duḥśāsano vikarṇaś ca subāhur dīrghalocanaḥ<BR>
01,128.004b@078_0029	duryodhanaś ca saṃkruddhaḥ śaravarṣair avākiran<BR>
01,128.004b@078_0030	so 'tividdho maheṣvāsaḥ pārṣato yudhi durjayaḥ<BR>
01,128.004b@078_0031	vyadhamat tāny anīkāni tatkṣaṇād eva bhārata<BR>
01,128.004b@078_0032	duryodhanaṃ vikarṇaṃ ca karṇaṃ cāpi mahābalam<BR>
01,128.004b@078_0033	nānānṛpasutān vīrān sainyāni vividhāni ca<BR>
01,128.004b@078_0034	alātacakravat sarvāṃś caran bāṇair atarpayat<BR>
01,128.004b@078_0035	tatas tu nāgarāḥ sarve musalair yaṣṭipāṇayaḥ<BR>
01,128.004b@078_0036	abhyavarṣanta kauravyān varṣamāṇā ghanā iva<BR>
01,128.004b@078_0037	sabālavṛddhāḥ kāmpilyāḥ kauravān abhyayus tadā<BR>
01,128.004b@078_0038	śrutvā tu tumulaṃ yuddhaṃ nāgarāṇāṃ ca bhārata<BR>
01,128.004b@078_0039	dravanti sma nadanti sma krośantaḥ pāṇḍavān prati<BR>
01,128.004b@078_0040	pāṇḍavās tu svanaṃ śrutvā ārtānāṃ romaharṣaṇam<BR>
01,128.004b@078_0041	abhivādya tato droṇaṃ rathān āruhya pāṇḍavāḥ<BR>
01,128.004b@078_0042	yudhiṣṭhiraṃ nivāryāśu mā yuddham iti pāṇḍava<BR>
01,128.004b@078_0043	mādreyau cakrarakṣau tu phalgunas tu tadākarot<BR>
01,128.004b@078_0044	senāgrago bhīmaseno gadāpāṇir nadasthitaḥ<BR>
01,128.004b@078_0045	tadā śaṅkhadhvaniṃ kṛtvā bhrātṛbhiḥ sahito 'naghaḥ<BR>
01,128.004b@078_0046	āyāj javena kaunteyo rathaghoṣeṇa nādayan<BR>
01,128.004b@078_0047	pāñcālānāṃ tataḥ senām uddhūtārṇavaniḥsvanām<BR>
01,128.004b@078_0048	bhīmaseno mahābāhur daṇḍapāṇir ivāntakaḥ<BR>
01,128.004b@078_0049	praviveśa mahāsenāṃ sāgaraṃ makaro yathā<BR>
01,128.004b@078_0050	svayam abhyadravad bhīmo nāgānīkaṃ gadādharaḥ<BR>
01,128.004b@078_0051	suyuddhakuśalaḥ pārtho bāhuvīryeṇa cātulaḥ<BR>
01,128.004b@078_0052	ahanat kuñjarānīkaṃ gadayā kālarūpadhṛk<BR>
01,128.004b@078_0053	te gajā girisaṃkāśāḥ kṣaranto rudhiraṃ bahu<BR>
01,128.004b@078_0054	bhīmasenasya gadayā bhinnamastakapiṇḍakāḥ<BR>
01,128.004b@078_0055	patanti dviradā bhūmau vajraghātād ivācalāḥ<BR>
01,128.004b@078_0056	gajān aśvān rathāṃś caiva pātayām āsa pāṇḍavaḥ<BR>
01,128.004b@078_0057	padātīn nāgarāṃś caiva nāvadhīd arjunāgrajaḥ<BR>
01,128.004b@078_0058	gopāla iva daṇḍena yathā paśugaṇān vane<BR>
01,128.004b@078_0059	kālayan rathanāgāśvān saṃcacāra vṛkodaraḥ<BR>
01,128.004b@078_0060	bhāradvājapriyaṃ kartum udyataḥ phalgunas tadā<BR>
01,128.004b@078_0061	pārṣataṃ śarajālena kṣipraṃ pracchādya pāṇḍavaḥ<BR>
01,128.004b@078_0062	hayaughāṃś ca gajaughāṃś ca rathaughāṃś ca samantataḥ<BR>
01,128.004b@078_0063	pātayan samare rājan yugāntāgnir iva jvalan<BR>
01,128.004b@078_0064	tatas te hanyamānā vai pāñcālāḥ sṛñjayās tathā<BR>
01,128.004b@078_0065	śarair nānāvidhais tūrṇaṃ pārthaṃ pracchādya sarvaśaḥ<BR>
01,128.004b@078_0066	siṃhanādaravān kṛtvā samayudhyanta pāṇḍavam<BR>
01,128.004b@078_0067	tad yuddham abhavad ghoraṃ sumahādbhutadarśanam<BR>
01,128.004b@078_0068	siṃhanādasvanaṃ śrutvā nāmṛṣyata dhanaṃjayaḥ<BR>
01,128.004b@078_0069	tataḥ kirīṭī sahasā pāñcālaṃ samabhidravat<BR>
01,128.004b@078_0070	chādayann iṣujālena mahatā mohayann iva<BR>
01,128.004b@078_0071	śīghram abhyasyato bāṇān saṃdadhānasya cāniśam<BR>
01,128.004b@078_0072	nāntaraṃ dadṛśe kiṃ cit kaunteyasya yaśasvinaḥ<BR>
01,128.004b@078_0073	na diśo nāntarikṣaṃ ca tadā naiva ca medinī<BR>
01,128.004b@078_0074	nādṛśyata mahārāja tatra kiṃ cana saṃyuge<BR>
01,128.004b@078_0075	bāṇāndhakāre balinā kṛte gāṇḍīvadhanvinā<BR>
01,128.004b@078_0076	pāñcālānāṃ kurūṇāṃ ca sādhu sādhv iti niḥsvanaḥ<BR>
01,128.004b@078_0077	tatas tūryaninādaś ca śaṅkhānāṃ ca mahāsvanaḥ<BR>
01,128.004b@078_0078	siṃhanādaś ca saṃjajñe sādhuśabdena miśritaḥ<BR>
01,128.004b@078_0079	tataḥ pāñcālarājas tu tathā satyajitā saha<BR>
01,128.004b@078_0080	tvaramāṇo 'bhidudrāva mahendraṃ śambaro yathā<BR>
01,128.004b@078_0081	mahatā śaravarṣeṇa pārthaḥ pāñcālam āvṛṇot<BR>
01,128.004b@078_0082	tato halahalāśabda āsīt pāñcālake bale<BR>
01,128.004b@078_0083	jighṛkṣati mahāsiṃhe gajānām iva yūthapam<BR>
01,128.004b@078_0084	dṛṣṭvā pārthaṃ tadāyāntaṃ satyajit satyavikramaḥ<BR>
01,128.004b@078_0085	pāñcālaṃ vai pariprepsur dhanaṃjayam abhidravat<BR>
01,128.004b@078_0086	tatas tv arjunapāñcālau yuddhāya samupāgatau<BR>
01,128.004b@078_0087	vyakṣobhayetāṃ tau sene indravairocanāv iva<BR>
01,128.004b@078_0088	tataḥ satyajitaṃ pārtho daśabhir marmabhedibhiḥ<BR>
01,128.004b@078_0089	vivyādha balavad rājaṃs tad adbhutam ivābhavat<BR>
01,128.004b@078_0090	tataḥ śaraśataiḥ pārthaṃ pāñcālaḥ śīghram ardayat<BR>
01,128.004b@078_0091	pārthas tu śaravarṣeṇa chādyamāno mahārathaḥ<BR>
01,128.004b@078_0092	vegaṃ cakre mahāvego dhanurjyām avamṛjya ca<BR>
01,128.004b@078_0093	tataḥ satyajitaś cāpaṃ chittvā rājānam abhyayāt<BR>
01,128.004b@078_0094	athānyad dhanur ādāya satyajid vegavattaram<BR>
01,128.004b@078_0095	sāśvaṃ sasūtaṃ sarathaṃ pārthaṃ vivyādha satvaraḥ<BR>
01,128.004b@078_0096	sa taṃ na mamṛṣe pārthaḥ pāñcālenārdito mṛdhe<BR>
01,128.004b@078_0097	tatas tasya vināśārthaṃ satvaraṃ vyasṛjac charān<BR>
01,128.004b@078_0098	hayān dhvajaṃ dhanur muṣṭim ubhau tau pārṣṇisārathī<BR>
01,128.004b@078_0099	sa tathā bhidyamāneṣu kārmukeṣu punaḥ punaḥ<BR>
01,128.004b@078_0100	hayeṣu vinikṛtteṣu vimukho 'bhavad āhave<BR>
01,128.004b@078_0101	sa satyajitam ālokya tathā vimukham āhave<BR>
01,128.004b@078_0102	vegena mahatā rājann abhyadhāvata pārṣatam<BR>
01,128.004b@078_0103	tadā cakre mahad yuddham arjuno jayatāṃ varaḥ<BR>
01,128.004b@078_0104	tasya pārtho dhvajaṃ chatraṃ dhanuś corvyām apātayat<BR>
01,128.004b@078_0105	pañcabhis tasya vivyādha hayān sūtaṃ ca sāyakaiḥ<BR>
01,128.004b@078_0106	tata utsṛjya tac cāpam ādadānaṃ śarāvaram<BR>
01,128.004b@078_0107	khaḍgam udgṛhya kaunteyaḥ siṃhanādam athākarot<BR>
01,128.004b@078_0108	pāñcālasya rathasyeṣām āplutya sahasānadat<BR>
01,128.004b@078_0109	pāñcālaratham āsthāya avitrasto dhanaṃjayaḥ<BR>
01,128.004b@078_0110	vikṣobhyāmbhonidhiṃ tārkṣyas taṃ nāgam iva so 'grahīt<BR>
01,128.004b@078_0111	tatas tu sarve pāñcālā vidravanti diśo daśa<BR>
01,128.004b@078_0112	darśayan sarvasainyānāṃ bāhvor balam athātmanaḥ<BR>
01,128.004b@078_0113	siṃhanādasvanaṃ kṛtvā nirjagāma dhanaṃjayaḥ<BR>
01,128.004b@078_0114	āyāntam arjunaṃ dṛṣṭvā kumārāḥ sahitās tadā<BR>
01,128.004b@078_0115	mamṛdus tasya nagaraṃ drupadasya mahātmanaḥ<BR>
01,128.004b@078_0116	saṃbandhī kuruvīrāṇāṃ drupado rājasattamaḥ<BR>
01,128.004b@078_0117	mā vadhīs tad balaṃ bhīma gurudānaṃ pradīyatām<BR>
01,128.004b@078_0118	bhīmasenas tadā rājann arjunena nivāritaḥ<BR>
01,128.004b@078_0119	atṛpto yuddhadharmeṣu nyavartata mahārathaḥ<BR>
01,128.004c	mamṛdus tasya nagaraṃ drupadasya mahaujasaḥ<BR>
01,128.005a	te yajñasenaṃ drupadaṃ gṛhītvā raṇamūrdhani<BR>
01,128.005c	upājahruḥ sahāmātyaṃ droṇāya bharatarṣabhāḥ<BR>
01,128.006a	bhagnadarpaṃ hṛtadhanaṃ tathā ca vaśam āgatam<BR>
01,128.006c	sa vairaṃ manasā dhyātvā droṇo drupadam abravīt<BR>
01,128.007a	pramṛdya tarasā rāṣṭraṃ puraṃ te mṛditaṃ mayā<BR>
01,128.007c	prāpya jīvan ripuvaśaṃ sakhipūrvaṃ kim iṣyate<BR>
01,128.008a	evam uktvā prahasyainaṃ niścitya punar abravīt<BR>
01,128.008c	mā bhaiḥ prāṇabhayād rājan kṣamiṇo brāhmaṇā vayam<BR>
01,128.009a	āśrame krīḍitaṃ yat tu tvayā bālye mayā saha<BR>
01,128.009c	tena saṃvardhitaḥ snehas tvayā me kṣatriyarṣabha<BR>
01,128.010a	prārthayeyaṃ tvayā sakhyaṃ punar eva nararṣabha<BR>
01,128.010c	varaṃ dadāmi te rājan rājyasyārdham avāpnuhi<BR>
01,128.011a	arājā kila no rājñāṃ sakhā bhavitum arhati<BR>
01,128.011c	ataḥ prayatitaṃ rājye yajñasena mayā tava<BR>
01,128.012a	rājāsi dakṣiṇe kūle bhāgīrathyāham uttare<BR>
01,128.012c	sakhāyaṃ māṃ vijānīhi pāñcāla yadi manyase<BR>
01,128.013	drupada uvāca<BR>
01,128.013a	anāścaryam idaṃ brahman vikrānteṣu mahātmasu<BR>
01,128.013c	prīye tvayāhaṃ tvattaś ca prītim icchāmi śāśvatīm<BR>
01,128.014	vaiśaṃpāyana uvāca<BR>
01,128.014a	evam uktas tu taṃ droṇo mokṣayām āsa bhārata<BR>
01,128.014c	satkṛtya cainaṃ prītātmā rājyārdhaṃ pratyapādayat<BR>
01,128.015a	mākandīm atha gaṅgāyās tīre janapadāyutām<BR>
01,128.015c	so 'dhyāvasad dīnamanāḥ kāmpilyaṃ ca purottamam<BR>
01,128.015e	dakṣiṇāṃś caiva pāñcālān yāvac carmaṇvatī nadī<BR>
01,128.016a	droṇena vairaṃ drupadaḥ saṃsmaran na śaśāma ha<BR>
01,128.016c	kṣātreṇa ca balenāsya nāpaśyat sa parājayam<BR>
01,128.017a	hīnaṃ viditvā cātmānaṃ brāhmaṇena balena ca<BR>
01,128.017c	putrajanma parīpsan vai sa rājā tad adhārayat<BR>
01,128.017e	ahicchatraṃ ca viṣayaṃ droṇaḥ samabhipadyata<BR>
01,128.018a	evaṃ rājann ahicchatrā purī janapadāyutā<BR>
01,128.018c	yudhi nirjitya pārthena droṇāya pratipāditā<BR>
01,128.018d@079=0000	vaiśaṃpāyanaḥ<BR>
01,128.018d@079=0100	pṛṣatī<BR>
01,128.018d@079=0102	yājaḥ<BR>
01,128.018d@079=0104	vaiśaṃpāyanaḥ<BR>
01,128.018d@079=0148	janamejayaḥ<BR>
01,128.018d@079=0152	vaiśaṃpāyanaḥ<BR>
01,128.018d@079=0191	vaiśaṃpāyanaḥ<BR>
01,128.018d@079_0001	droṇena vairaṃ drupado na suṣvāpa smaraṃs tadā<BR>
01,128.018d@079_0002	kṣātreṇa ca balenāsya nāśaśaṃse parājayam<BR>
01,128.018d@079_0003	hīnaṃ viditvā cātmānaṃ brāhmaṇena balena ca<BR>
01,128.018d@079_0004	drupadas tv amarṣān nṛpatiḥ karmasiddhyai dvijottamam<BR>
01,128.018d@079_0005	anvicchan paricakrāma brāhmaṇāvasathān bahūn<BR>
01,128.018d@079_0006	nāsti śreṣṭhaṃ mamāpatyaṃ dhig bandhūn iti cābravīt<BR>
01,128.018d@079_0007	niśvāsaparamo hy āsīd droṇāpriyacikīrṣayā<BR>
01,128.018d@079_0008	na santi mama mitrāṇi loke 'smin nāsti vīryavān<BR>
01,128.018d@079_0009	putrajanma parīpsan vai pṛthivīm anviyād imām<BR>
01,128.018d@079_0010	prabhāvaśikṣāvinayād droṇasyāstrabalena ca<BR>
01,128.018d@079_0011	kartuṃ prayatamāno 'pi na śaśāka parājayam<BR>
01,128.018d@079_0012	abhitaḥ so 'tha kalmāṣīṃ gaṅgākūle paribhraman<BR>
01,128.018d@079_0013	brāhmaṇāvasathaṃ puṇyam āsasāda mahīpatiḥ<BR>
01,128.018d@079_0014	tatra nāsnātakaḥ kaś cin na cāsīd avrato dvijaḥ<BR>
01,128.018d@079_0015	tathaiva tau mahābhāgau so 'paśyac chaṃsitavratau<BR>
01,128.018d@079_0016	yājopayājau brahmarṣī śrāmyantau pṛṣatātmajaḥ<BR>
01,128.018d@079_0017	saṃhitādhyayane yuktau gotrataś cāpi kāśyapau<BR>
01,128.018d@079_0018	araṇye yuktarūpau tau brāhmaṇāv ṛṣisattamau<BR>
01,128.018d@079_0019	sa upāmantrayām āsa sarvakāmair atandritaḥ<BR>
01,128.018d@079_0020	buddhvā tayor balaṃ buddhiṃ kanīyāṃsam upahvare<BR>
01,128.018d@079_0021	prapede chandayan kāmair upayājaṃ dhṛtavratam<BR>
01,128.018d@079_0022	guruśuśrūṣaṇe yuktaḥ priyakṛt sarvakāmadaḥ<BR>
01,128.018d@079_0023	pādyenāsanadānena tathārghyeṇa phalaiś ca tam<BR>
01,128.018d@079_0024	arcayitvā yathānyāyam upayājo 'bravīt tataḥ<BR>
01,128.018d@079_0025	kena kāryaviśeṣeṇa tvam asmān abhikāṅkṣase<BR>
01,128.018d@079_0026	kutaś cāyaṃ samudyogas tad bravītu bhavān iti<BR>
01,128.018d@079_0027	sa buddhvā prītisaṃyuktam ṛṣīṇām uttamaṃ tadā<BR>
01,128.018d@079_0028	uvāca chandayan kāmair drupadaḥ sa tapasvinam<BR>
01,128.018d@079_0029	yena me karmaṇā brahman putraḥ syād droṇamṛtyave<BR>
01,128.018d@079_0030	arjunasya tathā bhāryā bhaved yā varavarṇinī<BR>
01,128.018d@079_0031	upayāja carasvaitat pradāsyāmy arbudaṃ gavām<BR>
01,128.018d@079_0032	evam uktas tu tenarṣiḥ pratyuvāca punaś ca tam<BR>
01,128.018d@079_0033	nāhaṃ phalārthī drupada yo 'rthī syāt tatra gamyatām<BR>
01,128.018d@079_0034	pratyākhyātas tu tenaivaṃ sa vai sajjanasaṃnidhau<BR>
01,128.018d@079_0035	ārādhayiṣyan drupadaḥ sa taṃ paryacarat tataḥ<BR>
01,128.018d@079_0036	tataḥ saṃvatsarasyānte drupadaṃ dvijasattamaḥ<BR>
01,128.018d@079_0037	upayājo 'bravīd vākyaṃ kāle madhurayā girā<BR>
01,128.018d@079_0038	jyeṣṭho bhrātā mamāgṛhṇād vicaran vananirjhare<BR>
01,128.018d@079_0039	aparijñātaśaucāyāṃ bhūmau nipatitaṃ phalam<BR>
01,128.018d@079_0040	tad apaśyam ahaṃ bhrātur asāṃpratam anuvrajan<BR>
01,128.018d@079_0041	vimarśaṃ ca phalādāne nāyaṃ kuryāt kathaṃ cana<BR>
01,128.018d@079_0042	yo nāpaśyat phalaṃ dṛṣṭvā doṣāṃs tasyānubandhikān<BR>
01,128.018d@079_0043	vivinakti na śaucārthaṃ so 'nyatrāpi kathaṃ bhavet<BR>
01,128.018d@079_0044	saṃhitādhyayanasyānte pañca yajñān nirūpya ca<BR>
01,128.018d@079_0045	bhaikṣam uñchena sahitaṃ bhuñjānas tat tadā tataḥ<BR>
01,128.018d@079_0046	kīrtayaty eva rājarṣe bhojanasya rasaṃ punaḥ<BR>
01,128.018d@079_0047	saṃhitādhyayanaṃ kurvan vane gurukule vasan<BR>
01,128.018d@079_0048	bhaikṣam ucchiṣṭam anyeṣāṃ bhuṅkte sma satataṃ tadā<BR>
01,128.018d@079_0049	kīrtayan guṇam annānām atha prīto muhur muhuḥ<BR>
01,128.018d@079_0050	evaṃ phalārthinaṃ tasmān manye 'haṃ tarkacakṣuṣā<BR>
01,128.018d@079_0051	taṃ vai gaccheha nṛpate sa tvāṃ saṃyājayiṣyati<BR>
01,128.018d@079_0052	jugupsamāno nṛpatiḥ phalānāṃ kaluṣāṃ gatim<BR>
01,128.018d@079_0053	upayājavacaḥ śrutvā drupadaḥ sarvadharmavit<BR>
01,128.018d@079_0054	bhṛśaṃ saṃpūjya pūjārham ṛṣiṃ yājam uvāca ha<BR>
01,128.018d@079_0055	goyutāni dadāmy aṣṭau yāja yājaya māṃ vibho<BR>
01,128.018d@079_0056	droṇavairāntare taptaṃ viṣaṇṇaṃ śaraṇāgatam<BR>
01,128.018d@079_0057	brahmabandhupraṇihitaṃ na kṣatraṃ kṣatriyo jayet<BR>
01,128.018d@079_0058	tasmād droṇabhayārtaṃ māṃ bhavāṃs trātum ihārhati<BR>
01,128.018d@079_0059	bhāradvājāgninā dagdhaṃ saṃhlādayitum arhasi<BR>
01,128.018d@079_0060	sa hi brahmavidāṃ śreṣṭhaḥ kṣatrāstre cāpy anuttamaḥ<BR>
01,128.018d@079_0061	tato droṇas tu mā jaiṣīt sakhivigrahakāraṇāt<BR>
01,128.018d@079_0062	kṣatriyo nāsti tulyo 'sya pṛthivyāṃ kaś cid agraṇīḥ<BR>
01,128.018d@079_0063	bhāratācāryamukhyasya bhāradvājasya dhīmataḥ<BR>
01,128.018d@079_0064	droṇasya śarajālāni ripudehaharāṇi ca<BR>
01,128.018d@079_0065	ṣaḍaratni dhanuś cāsya khaḍgam apratimaṃ mahat<BR>
01,128.018d@079_0066	sa hi brāhmaṇavegena kṣatravegam asaṃśayam<BR>
01,128.018d@079_0067	pratihatya caraty eva bhāradvājo mahāmanāḥ<BR>
01,128.018d@079_0068	kārtavīryasamo hy eṣa khaṭvāṅgapratimo 'pi vā<BR>
01,128.018d@079_0069	sahitaṃ kṣatravegena brāhmaṃ vegaṃ hi sāṃpratam<BR>
01,128.018d@079_0070	upapannaṃ hi manye 'haṃ bhāradvājaṃ yaśasvinam<BR>
01,128.018d@079_0071	kṣatracchedaparāyattaṃ jāmadagnyam ivodyatam<BR>
01,128.018d@079_0072	neṣavas taṃ parākuryur na ca prāsā na cāsayaḥ<BR>
01,128.018d@079_0073	brāhmaṃ tasya haret tejo mantrāhutihutaṃ yathā<BR>
01,128.018d@079_0074	tasya hy astrabalaṃ ghoram aprasahyaṃ parair bhuvi<BR>
01,128.018d@079_0075	śatrūn sametya jayati kṣatradharmapuraskṛtam<BR>
01,128.018d@079_0076	brahmakṣatre ca sahite brahmatejo viśiṣyate<BR>
01,128.018d@079_0077	so 'haṃ kṣatrabalād dhīno brahmatejaḥ prapedivān<BR>
01,128.018d@079_0078	droṇād viśiṣṭam āsādya bhavantaṃ brahmavittamam<BR>
01,128.018d@079_0079	droṇāntakam ahaṃ putraṃ labheyaṃ yudhi durjayam<BR>
01,128.018d@079_0080	droṇamṛtyur yathā me 'dya putro jāyeta vīryavān<BR>
01,128.018d@079_0081	tat karma kuru me yāja nirvapāmy arbudaṃ gavām<BR>
01,128.018d@079_0082	tathety uktvā tu taṃ yājo yājyārthaṃ vākyam abravīt<BR>
01,128.018d@079_0083	mā bhais tvaṃ saṃpradātāsmi karmaṇā bhavataḥ sutam<BR>
01,128.018d@079_0084	kṣipram uttiṣṭha cāvyagraḥ saṃbhārāṃś copakalpaya<BR>
01,128.018d@079_0085	evam uktvā pratijñāya karma cāsyādade muniḥ<BR>
01,128.018d@079_0086	yājo droṇavināśāya yājayām āsa taṃ nṛpam<BR>
01,128.018d@079_0087	gurvarthaṃ yājayan karma yājasyāpi samīpagaḥ<BR>
01,128.018d@079_0088	tatas tasya narendrasya upayājo mahātapāḥ<BR>
01,128.018d@079_0089	ācakhyau karma vaitānaṃ tadā putraphalāya vai<BR>
01,128.018d@079_0090	sa ca putro mahāvīryo mahātejā mahābalaḥ<BR>
01,128.018d@079_0091	iṣyate yadvidho rājan bhavitā sa tathāvidhaḥ<BR>
01,128.018d@079_0092	bhāradvājasya hantāraṃ so 'bhisaṃdhāya bhūmipaḥ<BR>
01,128.018d@079_0093	ājahre taṃ tathā yajñaṃ drupadaḥ karmasiddhaye<BR>
01,128.018d@079_0094	brāhmaṇo dvipadāṃ śreṣṭho juhāva ca yathāvidhi<BR>
01,128.018d@079_0095	kaukilīṃ nāma tāṃ tasya cakre vai putragṛddhinaḥ<BR>
01,128.018d@079_0096	sautrāmaṇīṃ tu taṃ patnīṃ tataḥ kāle 'bhyayāt tadā<BR>
01,128.018d@079_0097	yājas tu havanasyānte devīm āhvāpayat tadā<BR>
01,128.018d@079_0098	praihi vai rājñi pṛṣati mithunaṃ tvām upasthitam<BR>
01,128.018d@079_0099	kumāraś ca kumārī ca pitṛvaṃśavivṛddhaye<BR>
01,128.018d@079_0100	nāliptaṃ vai mama mukhaṃ puṇyān gandhān bibharmi ca<BR>
01,128.018d@079_0101	na patnī te 'smi sūtyarthaṃ tiṣṭha yāja mama priye<BR>
01,128.018d@079_0102	yājena śrapitaṃ havyam upayājena mantritam<BR>
01,128.018d@079_0103	kathaṃ kāmaṃ na saṃdadhyāt pṛṣati praihi tiṣṭha vā<BR>
01,128.018d@079_0104	evam ukte tu yājena hute haviṣi saṃskṛte<BR>
01,128.018d@079_0105	uttasthau pāvakāt tasmāt kumāro devasaṃmitaḥ<BR>
01,128.018d@079_0106	jvālārūpo ghoravarṇaḥ kirīṭī varma dhārayan<BR>
01,128.018d@079_0107	vīraḥ sakhaḍgaḥ saśaro dhanuṣmān vinadan muhuḥ<BR>
01,128.018d@079_0108	so 'dhyārohad rathavaraṃ tena ca prayayau tadā<BR>
01,128.018d@079_0109	jātamātre kumāre ca vāk kilāntarhitābravīt<BR>
01,128.018d@079_0110	eṣa śiṣyaś ca mṛtyuś ca bhāradvājasya jāyate<BR>
01,128.018d@079_0111	tataḥ praṇeduḥ pāñcālāḥ prahṛṣṭāḥ sādhu sādhv iti<BR>
01,128.018d@079_0112	bhayāpaho rājaputraḥ pāñcālānāṃ yaśaskaraḥ<BR>
01,128.018d@079_0113	rājñaḥ śokāpaho jāta eṣa droṇavadhāya hi<BR>
01,128.018d@079_0114	ity avocan mahad bhūtam adṛśyaṃ khecaraṃ tadā<BR>
01,128.018d@079_0115	dvitīyāyāṃ ca hotrāyāṃ hute haviṣi mantrite<BR>
01,128.018d@079_0116	kumārī caiva pāñcālī vedimadhyāt samutthitā<BR>
01,128.018d@079_0117	pratyākhyāte pṛṣatyā ca yājake bharatarṣabha<BR>
01,128.018d@079_0118	punaḥ kumārī pāñcālī subhagā vedimadhyamā<BR>
01,128.018d@079_0119	antarvedyāṃ samudbhūtā kanyā sā sumanoharā<BR>
01,128.018d@079_0120	śyāmā padmapalāśākṣī nīlakuñcitamūrdhajā<BR>
01,128.018d@079_0121	mānuṣaṃ vigrahaṃ kṛtvā sākṣād amaravarṇinī<BR>
01,128.018d@079_0122	nīlotpalasamo gandho yasyāḥ krośāt pravāyati<BR>
01,128.018d@079_0123	yā bibharti paraṃ rūpaṃ yasyā nāsty upamā bhuvi<BR>
01,128.018d@079_0124	devadānavayakṣāṇām īpsitā devavarṇinī<BR>
01,128.018d@079_0125	tāṃ cāpi jātāṃ suśroṇīṃ vāg uvācāśarīriṇī<BR>
01,128.018d@079_0126	sarvayoṣidvarā kṛṣṇā kṣayaṃ kṣatraṃ ninīṣati<BR>
01,128.018d@079_0127	surakāryam iyaṃ kāle kariṣyati sumadhyamā<BR>
01,128.018d@079_0128	asyā hetoḥ kṣatriyāṇāṃ mahad utpatsyate bhayam<BR>
01,128.018d@079_0129	tac chrutvā sarvapāñcālāḥ praṇeduḥ siṃhasaṃghavat<BR>
01,128.018d@079_0130	na cainān harṣasaṃpūrṇān iyaṃ sehe vasuṃdharā<BR>
01,128.018d@079_0131	tathā tu mithunaṃ jajñe drupadasya mahātmanaḥ<BR>
01,128.018d@079_0132	kumāraś ca kumārī ca manojñau bharatarṣabha<BR>
01,128.018d@079_0133	śriyā paramayā yuktau kṣātreṇa vapuṣā tadā<BR>
01,128.018d@079_0134	tau dṛṣṭvā pṛṣatī rājan prapede sā sutārthinī<BR>
01,128.018d@079_0135	na vai mad anyāṃ jananīṃ jānīyātām imāv iti<BR>
01,128.018d@079_0136	tathety uvāca tāṃ yājo rājñaḥ priyacikīrṣayā<BR>
01,128.018d@079_0137	tayos tu nāmanī cakrur dvijāḥ saṃpūrṇamānasāḥ<BR>
01,128.018d@079_0138	dhṛṣṭatvād apradhṛṣyatvāt dharmād dyumnabhavād api<BR>
01,128.018d@079_0139	dhṛṣṭadyumnaḥ kumāro 'yaṃ drupadasya bhavatv iti<BR>
01,128.018d@079_0140	kṛṣṇety evābruvan kṛṣṇāṃ kṛṣṇābhūt sā hi varṇataḥ<BR>
01,128.018d@079_0141	tathā tan mithunaṃ jajñe drupadasya mahāmakhe<BR>
01,128.018d@079_0142	vaidikādhyayane pāraṃ dhṛṣṭadyumno gatas tadā<BR>
01,128.018d@079_0143	dhṛṣṭadyumnaṃ tu pañcālyam ānīya drupadātmajam<BR>
01,128.018d@079_0144	upākarod astrahetor bhāradvājaḥ pratāpavān<BR>
01,128.018d@079_0145	amokṣaṇīyaṃ daivaṃ hi bhāvitatvān mahāmatiḥ<BR>
01,128.018d@079_0146	tathā tat kṛtavān droṇa ātmakīrtyartharakṣaṇāt<BR>
01,128.018d@079_0147	sarvāstrāṇi tu sa kṣipram āptavān dṛṣṭamātrayā<BR>
01,128.018d@079_0148	drupadasyāpi brahmarṣe śrotum icchāmi saṃbhavam<BR>
01,128.018d@079_0149	kathaṃ cāpi samutpannaḥ katham astrāṇy avāptavān<BR>
01,128.018d@079_0150	etad icchāmi bhagavaṃs tvattaḥ śrotuṃ dvijottama<BR>
01,128.018d@079_0151	kautuhalaṃ janmasu me kathyamāneṣv atīva hi<BR>
01,128.018d@079_0152	rājā babhūva pāñcālaḥ putrārthī putrakāraṇāt<BR>
01,128.018d@079_0153	vanaṃ gatvā mahārājas tapas tepe sudāruṇam<BR>
01,128.018d@079_0154	ārādhayan prayatnena tasyāpatyasya kāraṇāt<BR>
01,128.018d@079_0155	tasya saṃtapyamānasya vane mṛgagaṇāyute<BR>
01,128.018d@079_0156	kālas tu sumahān rājan pratyayāt sutakāraṇāt<BR>
01,128.018d@079_0157	sa tu rājā mahāvīryas tapas tīvraṃ samādade<BR>
01,128.018d@079_0158	kiṃ cit kālaṃ vāyubhakṣo nirāhāras tathaiva ca<BR>
01,128.018d@079_0159	tasyaivaṃ tu mahābāho vartamānasya bhārata<BR>
01,128.018d@079_0160	kālas tatra mahān rājan pratyayān nṛpasattama<BR>
01,128.018d@079_0161	tataḥ prāpte mahārāja vasante kāmadīpane<BR>
01,128.018d@079_0162	phullāśokavane kāle prāṇināṃ sumanohare<BR>
01,128.018d@079_0163	nadyās tīram atho gatvā gaṅgāyāḥ padmalocanaḥ<BR>
01,128.018d@079_0164	niyamasthaḥ sa rājāsīt tadā bharatasattama<BR>
01,128.018d@079_0165	tato nāticirāt kālād vanaṃ tan manujeśvara<BR>
01,128.018d@079_0166	saṃprāptā sahasā rājan menaketi pariśrutā<BR>
01,128.018d@079_0167	nadyās tīre carantī vai krīḍantī ca punaḥ punaḥ<BR>
01,128.018d@079_0168	puṣpadrumān prabhañjānā rājño darśanam āgamat<BR>
01,128.018d@079_0169	na dadarśa tu sā rājaṃs tathā sthānagataṃ nṛpam<BR>
01,128.018d@079_0170	dṛṣṭvā cāpsarasaṃ tāṃ tu śuklaṃ rājño 'patad bhuvi<BR>
01,128.018d@079_0171	tac ca rājā tu rājendra lajjayā nṛpatiḥ svayam<BR>
01,128.018d@079_0172	padbhyām ākramatāyuṣmaṃs tatas tu drupado 'bhavat<BR>
01,128.018d@079_0173	tatas tu tasya tapasā rājarṣer bhāvitātmanaḥ<BR>
01,128.018d@079_0174	putraḥ samabhavat tv ārdrāt pādāntasyāntareṇa tu<BR>
01,128.018d@079_0175	te tasya ṛṣayaḥ sarve samāgamya tapodhanāḥ<BR>
01,128.018d@079_0176	nāma cakrar hi vidvāṃso drupado 'stv iti bhūmipa<BR>
01,128.018d@079_0177	sa tasyaivāśrame rājan bharadvājasya bhārata<BR>
01,128.018d@079_0178	vavṛdhe ca sukhaṃ tatra kāmaiḥ sarvair nṛpottama<BR>
01,128.018d@079_0179	pāñcālo 'pi hi rājendra svarājyaṃ gatavān prabhuḥ<BR>
01,128.018d@079_0180	bharadvājasya śikṣārthaṃ sutaṃ dattvā mahātmanaḥ<BR>
01,128.018d@079_0181	sa kumāras tato rājan droṇena sahito vane<BR>
01,128.018d@079_0182	vedāṃś cādhijage sāṅgān dhanurvedaṃ ca bhārata<BR>
01,128.018d@079_0183	parayā sa mudā yukto vicacāra vane sukham<BR>
01,128.018d@079_0184	tasyaivaṃ vartamānasya vane vanacaraiḥ saha<BR>
01,128.018d@079_0185	kālān nāticirād rājan pitā svargam upeyivān<BR>
01,128.018d@079_0186	sa samāgamya pāñcālaiḥ pāñcāleṣv abhiṣecitaḥ<BR>
01,128.018d@079_0187	prāptaś ca rājyaṃ rājendra suhṛdāṃ prītivardhanaḥ<BR>
01,128.018d@079_0188	rājyaṃ rarakṣa dharmeṇa yathā cendras triviṣṭape<BR>
01,128.018d@079_0189	etan mayā te rājendra yathāvat parikīrtitam<BR>
01,128.018d@079_0190	drupadasya janma rājarṣe dhṛṣṭadyumnasya caiva hi<BR>
01,128.018d@079_0191	dhṛtarāṣṭras tu rājendra yadā pauravanandanaḥ<BR>
01,128.018d@079_0192	yudhiṣṭhiram ajānād vai samarthaṃ rājyadhāraṇe<BR>
01,128.018d@079_0193	yauvarājye 'bhiṣekārtham amantrayata mantribhiḥ<BR>
01,128.018d@079_0194	te tu buddhvānvatapyanta dhṛtarāṣṭrātmajās tadā<BR>
01,128.018d@080=0000	vaiśaṃpāyana uvāca<BR>
01,128.018d@080_0001	tataḥ saṃvatsarasyānte yauvarājyāya pārthiva<BR>
01,128.018d@080_0002	sthāpito dhṛtarāṣṭreṇa pāṇḍuputro yudhiṣṭhiraḥ<BR>
01,128.018d@080_0003	dhṛtisthairyasahiṣṇutvād ānṛśaṃsyāt tathārjavāt<BR>
01,128.018d@080_0004	bhṛtyānām anukampāc ca tathaiva sthirasauhṛdāt<BR>
01,128.018d@080_0005	tato 'dīrgheṇa kālena kuntīputro yudhiṣṭhiraḥ<BR>
01,128.018d@080_0006	pitur antardadhe kīrtiṃ śīlavṛttasamādhibhiḥ<BR>
01,128.018d@080_0007	asiyuddhe gadāyuddhe rathayuddhe ca pāṇḍavaḥ<BR>
01,128.018d@080_0008	saṃkarṣaṇād aśikṣad vai śaśvac chikṣāṃ vṛkodaraḥ<BR>
01,128.018d@080_0009	samāptaśikṣo bhīmas tu dyumatsenasamo bale<BR>
01,128.018d@080_0010	parākrameṇa saṃpanno bhrātṝṇām acarad vaśe<BR>
01,128.018d@080_0011	pragāḍhadṛḍhamuṣṭitve lāghave vedhane tathā<BR>
01,128.018d@080_0012	kṣuranārācabhallānāṃ vipāṭhānāṃ ca tattvavit<BR>
01,128.018d@080_0013	ṛjuvakraviśālānāṃ prayoktā phālguno 'bhavat<BR>
01,128.018d@080_0014	lāghave sauṣṭhave caiva nānyaḥ kaś cana vidyate<BR>
01,128.018d@080_0015	bībhatsusadṛśo loke iti droṇo vyavasthitaḥ<BR>
01,128.018d@080_0016	tato 'bravīd guḍākeśaṃ droṇaḥ kauravasaṃsadi<BR>
01,128.018d@080_0017	agastyasya dhanurvede śiṣyo mama guruḥ purā<BR>
01,128.018d@080_0018	agniveśya iti khyātas tasya śiṣyo 'smi bhārata<BR>
01,128.018d@080_0019	tīrthāt tīrthaṃ gamayitum aham etat samudyataḥ<BR>
01,128.018d@080_0020	tapasā yan mayā prāptam amogham aniśaprabham<BR>
01,128.018d@080_0021	astraṃ brahmaśiro nāma yad dahet pṛthivīm api<BR>
01,128.018d@080_0022	dadatā guruṇā coktaṃ na manuṣyeṣv idaṃ tvayā<BR>
01,128.018d@080_0023	bhāradvāja vimoktavyam alpavīryeṣv api prabho<BR>
01,128.018d@080_0024	yat tvayāptam idaṃ vīra divyaṃ nānyo 'rhati tv idam<BR>
01,128.018d@080_0025	samayas tu tvayā rakṣyo munisṛṣṭo viśāṃ pate<BR>
01,128.018d@080_0026	ācāryadakṣiṇāṃ dehi jñātigrāmasya paśyataḥ<BR>
01,128.018d@080_0027	dadānīti pratijñāte phālgunenābravīd guruḥ<BR>
01,128.018d@080_0028	yuddhe 'haṃ pratiyoddhavyo yudhyamānas tvayānagha<BR>
01,128.018d@080_0029	tatheti ca pratijñāya droṇāya kurupuṃgavaḥ<BR>
01,128.018d@080_0030	upasaṃgṛhya caraṇau sa prāyād uttarāṃ diśam<BR>
01,128.018d@080_0031	svabhāvād agamac chabdo mahīṃ sāgaramekhalām<BR>
01,128.018d@080_0032	arjunasya samo loke nāsti kaś cid dhanurdharaḥ<BR>
01,128.018d@080_0033	gadāyuddhe 'siyuddhe ca rathayuddhe ca pāṇḍavaḥ<BR>
01,128.018d@080_0034	pāragaś ca dhanuryuddhe babhūvātha dhanaṃjayaḥ<BR>
01,128.018d@080_0035	nītimān sakalāṃ nītiṃ vibudhādhipates tadā<BR>
01,128.018d@080_0036	avāpya sahadevo 'pi bhrātṝṇāṃ vavṛte vaśe<BR>
01,128.018d@080_0037	droṇenaiva vinītaś ca bhrātṝṇāṃ nakulaḥ priyaḥ<BR>
01,128.018d@080_0038	citrayodhī samājñāto babhūvātirathoditaḥ<BR>
01,128.018d@080_0039	trivarṣakṛtayajñas tu gandharvāṇām upaplave<BR>
01,128.018d@080_0040	arjunapramukhaiḥ pārthaiḥ sauvīraḥ samare hataḥ<BR>
01,128.018d@080_0041	na śaśāka vaśe kartuṃ yaṃ pāṇḍur api vīryavān<BR>
01,128.018d@080_0042	so 'rjunena vaśaṃ nīto rājāsīd yavanādhipaḥ<BR>
01,128.018d@080_0043	atīva balasaṃpannaḥ sadā mānī kurūn prati<BR>
01,128.018d@080_0044	vittalo nāma sauvīraḥ śastaḥ pārthena dhīmatā<BR>
01,128.018d@080_0045	dattamitram iti khyātaṃ saṃgrāmakṛtaniścayam<BR>
01,128.018d@080_0046	sumitraṃ nāma sauvīram arjuno 'damayac charaiḥ<BR>
01,128.018d@080_0047	bhīmasenasahāyaś ca rathino marudhanvasu<BR>
01,128.018d@080_0048	arjunaḥ samare prācyān sarvān ekaratho 'jayat<BR>
01,128.018d@080_0049	tathaivaikaratho gatvā dakṣiṇām ajayad diśam<BR>
01,128.018d@080_0050	dhanaughaṃ prāpayām āsa kururāṣṭraṃ dhanaṃjayaḥ<BR>
01,128.018d@080_0051	evaṃ sarve mahātmānaḥ pāṇḍavā manujottamāḥ<BR>
01,128.018d@080_0052	pararāṣṭrāṇi nirjitya svarāṣṭraṃ vavṛdhuḥ purā<BR>
01,128.018d@080_0053	tato balam abhikhyātaṃ vijñāya dṛḍhadhanvinām<BR>
01,128.018d@080_0054	dūṣitaḥ sahasā bhāvo dhṛtarāṣṭrasya pāṇḍuṣu<BR>
01,128.018d@080_0055	sa cintāparamo rājā na nidrām alabhan niśi<BR>
01,128.018d@081=0000	vaiśaṃpāyana uvāca<BR>
01,128.018d@081=0005	dhṛtarāṣṭra uvāca<BR>
01,128.018d@081=0008	vaiśaṃpāyana uvāca<BR>
01,128.018d@081=0009	kaṇika uvāca<BR>
01,128.018d@081=0049	dhṛtarāṣṭra uvāca<BR>
01,128.018d@081=0051	kaṇika uvāca<BR>
01,128.018d@081=0057	jambuka uvāca<BR>
01,128.018d@081=0062	kaṇika uvāca<BR>
01,128.018d@081=0070	vyāghra uvāca<BR>
01,128.018d@081=0072	jambuka uvāca<BR>
01,128.018d@081=0076	vyāghra uvāca<BR>
01,128.018d@081=0081	jambuka uvāca<BR>
01,128.018d@081=0095	nakula uvāca<BR>
01,128.018d@081=0098	kaṇika uvāca<BR>
01,128.018d@081=0191	vaiśaṃpāyana uvāca<BR>
01,128.018d@081=0193	vaiśaṃpāyana uvāca<BR>
01,128.018d@081=0225	janamejaya uvāca<BR>
01,128.018d@081=0229	vaiśaṃpāyana uvāca<BR>
01,128.018d@081_0001	śrutvā pāṇḍusutān vīrān balodriktān mahaujasaḥ<BR>
01,128.018d@081_0002	dhṛtarāṣṭro mahīpālaś cintām agamad āturaḥ<BR>
01,128.018d@081_0003	tata āhūya mantrajñaṃ rājaśāstrārthavittamam<BR>
01,128.018d@081_0004	kaṇikaṃ mantriṇāṃ śreṣṭhaṃ dhṛtarāṣṭro 'bravīd vacaḥ<BR>
01,128.018d@081_0005	utsiktāḥ pāṇḍavā nityaṃ tebhyo 'sūye dvijottama<BR>
01,128.018d@081_0006	tatra me niścitatamaṃ saṃdhivigrahakāraṇam<BR>
01,128.018d@081_0007	kaṇika matam ācakṣva kariṣye 'haṃ vacas tava<BR>
01,128.018d@081_0008	sa prasannamanās tena paripṛṣṭo dvijottamaḥ<BR>
01,128.018d@081_0009	uvāca vacanaṃ tīkṣṇaṃ rājaśāstranidarśanam<BR>
01,128.018d@081_0010	śṛṇu rājann idaṃ tatra procyamānaṃ mayānagha<BR>
01,128.018d@081_0011	na me 'bhyasūyā kartavyā śrutvaitat kurusattama<BR>
01,128.018d@081_0012	nityam udyatadaṇḍaḥ syān nityaṃ vivṛtapauruṣaḥ<BR>
01,128.018d@081_0013	acchidraś chidradarśī syāt pareṣāṃ vivarānugaḥ<BR>
01,128.018d@081_0014	nityam udyatadaṇḍād dhi bhṛśam udvijate janaḥ<BR>
01,128.018d@081_0015	tasmāt sarvāṇi kāryāṇi daṇḍenaiva vidhārayet<BR>
01,128.018d@081_0016	nāsya cchidraṃ paraḥ paśyec chidreṇa param anviyāt<BR>
01,128.018d@081_0017	gūhet kūrma ivāṅgāni rakṣed vivaram ātmanaḥ<BR>
01,128.018d@081_0018	nāsamyak kṛtakārī syād upakramya kadā cana<BR>
01,128.018d@081_0019	kaṇṭako hy api duśchinna āsrāvaṃ janayec ciram<BR>
01,128.018d@081_0020	vadham eva praśaṃsanti śatrūṇām apakāriṇām<BR>
01,128.018d@081_0021	suvidīrṇaṃ suvikrāntaṃ suyuddhaṃ supalāyitam<BR>
01,128.018d@081_0022	āpady āpadi kāle ca kurvīta na vicārayet<BR>
01,128.018d@081_0023	nāvajñeyo ripus tāta durbalo 'pi kathaṃ cana<BR>
01,128.018d@081_0024	alpo 'py agnir vanaṃ kṛtsnaṃ dahaty āśrayasaṃśrayāt<BR>
01,128.018d@081_0025	andhaḥ syād andhavelāyāṃ bādhiryam api cāśrayet<BR>
01,128.018d@081_0026	kuryāt tṛṇamayaṃ cāpaṃ śayīta mṛgaśāyikām<BR>
01,128.018d@081_0027	sāntvādibhir upāyais tu hanyāc chatruṃ vaśe sthitam<BR>
01,128.018d@081_0028	dayā tasmin na kartavyā śaraṇāgata ity uta<BR>
01,128.018d@081_0029	nirudvigno hi bhavati na hatāj jāyate bhayam<BR>
01,128.018d@081_0030	hanyād amitraṃ dānena tathā pūrvāpakāriṇam<BR>
01,128.018d@081_0031	hanyāt trīn pañca sapteti parapakṣasya sarvaśaḥ<BR>
01,128.018d@081_0032	mūlam evāditaś chindyāt parapakṣasya nityaśaḥ<BR>
01,128.018d@081_0033	tataḥ sahāyāṃs tatpakṣān sarvāṃś ca tadanantaram<BR>
01,128.018d@081_0034	chinnamūle hy adhiṣṭhāne sarve tajjīvino hatāḥ<BR>
01,128.018d@081_0035	kathaṃ nu śākhās tiṣṭheraṃś chinnamūle vanaspatau<BR>
01,128.018d@081_0036	ekāgraḥ syād avivṛto nityaṃ vivaradarśakaḥ<BR>
01,128.018d@081_0037	rājan rājyaṃ sapatneṣu nityodvignaḥ samācaret<BR>
01,128.018d@081_0038	agnyādhānena yajñena kāṣāyeṇa jaṭājinaiḥ<BR>
01,128.018d@081_0039	lokān viśvāsayitvā ca tato lumped yathā vṛkaḥ<BR>
01,128.018d@081_0040	aṅkuśaṃ śaucam ity āhur arthānām upadhāraṇe<BR>
01,128.018d@081_0041	ānāmya phalinīṃ śākhāṃ pakvaṃ pakvaṃ praśātayet<BR>
01,128.018d@081_0042	phalārtho 'yaṃ samārambho loke puṃsāṃ vipaścitām<BR>
01,128.018d@081_0043	vahed amitraṃ skandhena yādat kālasya paryayaḥ<BR>
01,128.018d@081_0044	tataḥ paryāgate kāle bhindyād ghaṭam ivāśmani<BR>
01,128.018d@081_0045	amitro na vimoktavyaḥ kṛpaṇaṃ bahv api bruvan<BR>
01,128.018d@081_0046	kṛpā tasmin na kartavyā hanyād evāpakāriṇam<BR>
01,128.018d@081_0047	hanyād amitraṃ sāntvena tathā dānena vā punaḥ<BR>
01,128.018d@081_0048	tathaiva bhedadaṇḍābhyāṃ sarvopāyaiḥ praśātayet<BR>
01,128.018d@081_0049	kathaṃ sāntvena dānena bhedair daṇḍena vā punaḥ<BR>
01,128.018d@081_0050	amitraḥ śakyate hantuṃ tan me brūhi yathātatham<BR>
01,128.018d@081_0051	śṛṇu rājan yathā vṛttaṃ vane nivasataḥ purā<BR>
01,128.018d@081_0052	jambukasya mahārāja nītiśāstrārthadarśinaḥ<BR>
01,128.018d@081_0053	atha kaś cit kṛtaprajñaḥ śṛgālaḥ svārthapaṇḍitaḥ<BR>
01,128.018d@081_0054	sakhibhir nyavasat sārdhaṃ vyāghrākhuvṛkababhṛbhīḥ<BR>
01,128.018d@081_0055	te 'paśyan vipine tasmin balinaṃ mṛgayūthapam<BR>
01,128.018d@081_0056	aśaktā grahaṇe tasya tato mantram amantrayan<BR>
01,128.018d@081_0057	asakṛd yatito hy eṣa hantuṃ vyāghra vane tvayā<BR>
01,128.018d@081_0058	yuvā vai javasaṃpanno buddhiśālī na śakyate<BR>
01,128.018d@081_0059	mūṣiko 'sya śayānasya caraṇau bhakṣayatv ayam<BR>
01,128.018d@081_0060	athainaṃ bhakṣitaiḥ pādair vyāghro gṛhṇātu vai tataḥ<BR>
01,128.018d@081_0061	tato vai bhakṣayiṣyāmaḥ sarve muditamānasāḥ<BR>
01,128.018d@081_0062	jambukasya tu tad vākyaṃ tathā cakruḥ samāhitāḥ<BR>
01,128.018d@081_0063	mūṣikābhakṣitaiḥ pādair mṛgaṃ vyāghro 'vadhīt tadā<BR>
01,128.018d@081_0064	dṛṣṭvā viceṣṭamānaṃ tu bhūmau mṛgakalevaram<BR>
01,128.018d@081_0065	snātvāgacchata bhadraṃ vo rakṣāmīty āha jambukaḥ<BR>
01,128.018d@081_0066	śṛgālavacanāt te 'pi gatāḥ sarve nadīṃ tataḥ<BR>
01,128.018d@081_0067	sa cintāparamo bhūtvā tasthau tatraiva jambukaḥ<BR>
01,128.018d@081_0068	athājagāma pūrvaṃ tu snātvā vyāghro mahābalaḥ<BR>
01,128.018d@081_0069	dadarśa jambukaṃ caiva cintākulitamānasam<BR>
01,128.018d@081_0070	kiṃ śocasi mahāprājña tvaṃ no buddhimatāṃ varaḥ<BR>
01,128.018d@081_0071	aśitvā piśitāny adya vihariṣyāmahe vayam<BR>
01,128.018d@081_0072	śṛṇu me tvaṃ mahābāho yad vākyaṃ mūṣiko 'bravīt<BR>
01,128.018d@081_0073	dhig balaṃ mṛgarājasya mayādyāyaṃ mṛgo hataḥ<BR>
01,128.018d@081_0074	madbāhubalam āśritya tṛptim adya gamiṣyati<BR>
01,128.018d@081_0075	garjamānasya tasyaivam ato bhakṣyaṃ na rocaye<BR>
01,128.018d@081_0076	bravīti yadi sa hy evaṃ kāle hy asmin prabodhitaḥ<BR>
01,128.018d@081_0077	svabāhubalam āśritya haniṣye 'haṃ vanecarān<BR>
01,128.018d@081_0078	khādiṣye tatra māṃsāni ity uktvā prasthito vanam<BR>
01,128.018d@081_0079	etasminn eva kāle tu mūṣiko 'pyājagāma ha<BR>
01,128.018d@081_0080	tam āgatam abhiprekṣya śṛgālo 'py abravīd vacaḥ<BR>
01,128.018d@081_0081	śṛṇu mūṣika bhadraṃ te nakulo yad ihābravīt<BR>
01,128.018d@081_0082	mṛgamāṃsaṃ na khādeyaṃ garam etan na rocate<BR>
01,128.018d@081_0083	mūṣikaṃ bhakṣayiṣyāmi tad bhavān anumanyatām<BR>
01,128.018d@081_0084	tac chrutvā mūṣiko vākyaṃ saṃtrastaḥ prādravad bhayāt<BR>
01,128.018d@081_0085	tataḥ snātvā sa vai tatra ājagāma vṛko nṛpa<BR>
01,128.018d@081_0086	tam āgatam idaṃ vākyam abravīj jambukas tadā<BR>
01,128.018d@081_0087	mṛgarājo hi saṃkruddho na te sādhu bhaviṣyati<BR>
01,128.018d@081_0088	sakalatras tv ihāyāti kuruṣva yad anantaram<BR>
01,128.018d@081_0089	evaṃ saṃcoditas tena jambukena tadā vṛkaḥ<BR>
01,128.018d@081_0090	vṛkāvalumpanaṃ kṛtvā prayātaḥ piśitāśanaḥ<BR>
01,128.018d@081_0091	etasminn eva kāle tu nakulo 'py ājagāma ha<BR>
01,128.018d@081_0092	tam uvāca mahārāja nakulaṃ jambuko vane<BR>
01,128.018d@081_0093	svabāhubalam āśritya nirjitās te 'nyato gatāḥ<BR>
01,128.018d@081_0094	mama dattvā niyuddhaṃ tvaṃ bhuṅkṣva māṃsaṃ yathepsitam<BR>
01,128.018d@081_0095	mṛgarājo vṛkaś caiva buddhimān api mūṣikaḥ<BR>
01,128.018d@081_0096	nirjitā yat tvayā vīrās tasmād vīrataro bhavān<BR>
01,128.018d@081_0097	na tvayābhyutsahe yoddhum ity uktvā so 'py upāgamat<BR>
01,128.018d@081_0098	evaṃ teṣu prayāteṣu jambuko hṛṣṭamānasaḥ<BR>
01,128.018d@081_0099	khādati sma tadā māṃsam ekaḥ san mantraniścayāt<BR>
01,128.018d@081_0100	evaṃ samācaran nityaṃ sukham edhati bhūmipaḥ<BR>
01,128.018d@081_0101	bhayena bhedayed bhīruṃ śūram añjalikarmaṇā<BR>
01,128.018d@081_0102	lubdham arthapradānena samaṃ nyūnaṃ tathaujasā<BR>
01,128.018d@081_0103	evaṃ te kathitaṃ rājañ śṛṇu cāpy aparaṃ tathā<BR>
01,128.018d@081_0104	putraḥ sakhā vā bhrātā vā pitā vā yadi vā guruḥ<BR>
01,128.018d@081_0105	ripusthāneṣu vartantaḥ kartavyā bhūtivardhanāḥ<BR>
01,128.018d@081_0106	śapathenāpy ariṃ hanyād arthadānena vā punaḥ<BR>
01,128.018d@081_0107	viṣeṇa māyayā vāpi nopekṣeta kathaṃ cana<BR>
01,128.018d@081_0108	ubhau cet saṃśayopetau śraddhāvāṃs tatra vardhate<BR>
01,128.018d@081_0109	guror apy avaliptasya kāryākāryam ajānataḥ<BR>
01,128.018d@081_0110	utpathapratipannasya nyāyyaṃ bhavati śāsanam<BR>
01,128.018d@081_0111	kruddho 'py akruddharūpaḥ syāt smitapūrvābhibhāṣitā<BR>
01,128.018d@081_0112	na cāpy anyam apadhvaṃset kadā cit kopasaṃyutaḥ<BR>
01,128.018d@081_0113	prahariṣyan priyaṃ brūyāt praharann api bhārata<BR>
01,128.018d@081_0114	prahṛtya ca kṛpāyīta śoceta ca rudeta ca<BR>
01,128.018d@081_0115	āśvāsayec cāpi paraṃ sāntvadharmārthavṛttibhiḥ<BR>
01,128.018d@081_0116	athāsya praharet kāle yadā vicalite pathi<BR>
01,128.018d@081_0117	api ghorāparādhasya dharmam āśritya tiṣṭhataḥ<BR>
01,128.018d@081_0118	sa hi pracchādyate doṣaḥ śailo meghair ivāsitaiḥ<BR>
01,128.018d@081_0119	yaḥ syād anuprāptavadhas tasyāgāraṃ pradīpayet<BR>
01,128.018d@081_0120	adhanān dāmbhikāṃś corān viṣye sve na vāsayet<BR>
01,128.018d@081_0121	pratyutthānāsanādyena saṃpradānena kena cit<BR>
01,128.018d@081_0122	prativiśrabdhaghātī syāt tīkṣṇadaṃṣṭro nimagnakaḥ<BR>
01,128.018d@081_0123	aśaṅkitebhyaḥ śaṅketa śaṅkitebhyaś ca sarvaśaḥ<BR>
01,128.018d@081_0124	aśaṅkyād bhayam utpannam api mūlaṃ nikṛntati<BR>
01,128.018d@081_0125	na viśvased aviśvaste viśvaste nātiviśvaset<BR>
01,128.018d@081_0126	viśvāsād bhayam utpannaṃ mūlāny api nikṛntati<BR>
01,128.018d@081_0127	cāraḥ suvihitaḥ kārya ātmanaś ca parasya ca<BR>
01,128.018d@081_0128	pāṣaṇḍāṃs tāpasādīṃś ca pararāṣṭreṣu yojayet<BR>
01,128.018d@081_0129	udyāneṣu vihāreṣu devatāyataneṣu ca<BR>
01,128.018d@081_0130	pānāgāreṣu rathyāsu sarvatīrtheṣu cāpy atha<BR>
01,128.018d@081_0131	catvareṣu ca dyūteṣu parvateṣu vaneṣu ca<BR>
01,128.018d@081_0132	samavāyeṣu sarveṣu saritsu ca vicārayet<BR>
01,128.018d@081_0133	vācā bhṛśaṃ vinītaḥ syād hṛdayena tathā kṣuraḥ<BR>
01,128.018d@081_0134	ślakṣṇapūrvābhibhāṣī syāt sṛṣṭo raudreṇa karmaṇā<BR>
01,128.018d@081_0135	añjaliṃ śapathaṃ sāntvaṃ śirasā pādavandanam<BR>
01,128.018d@081_0136	āśākaraṇam ity ekaṃ kartavyaṃ bhūtim icchatā<BR>
01,128.018d@081_0137	supuṣpitaḥ syād aphalaḥ phalavān syād durāruhaḥ<BR>
01,128.018d@081_0138	āmaḥ syāt pakvasaṃkāśo na ca jīryeta karhi cit<BR>
01,128.018d@081_0139	trivarge trividhā pīḍā anubandhās tathaiva ca<BR>
01,128.018d@081_0140	anubandhāḥ śubhā jñeyāḥ pīḍās tu parivarjayet<BR>
01,128.018d@081_0141	dharmaṃ vicarataḥ pīḍā sāpi dvābhyāṃ niyacchati<BR>
01,128.018d@081_0142	arthaḥ syād arthalubdhasya kāmasyātipravartinaḥ<BR>
01,128.018d@081_0143	agarvitātmā yuktaś ca sāntvayukto 'nasūyitā<BR>
01,128.018d@081_0144	avekṣitārthaḥ śuddhātmā mantrayīta dvijaiḥ saha<BR>
01,128.018d@081_0145	karmaṇā yena teneha mṛdunā dāruṇena vā<BR>
01,128.018d@081_0146	uddhared dīnam ātmānaṃ samartho dharmam ācaret<BR>
01,128.018d@081_0147	na saṃśayam anārūḍho naro bhadrāṇi paśyati<BR>
01,128.018d@081_0148	saṃśayaṃ punar āruhya yadi jīvati paśyati<BR>
01,128.018d@081_0149	yasya buddhiḥ paribhavet tam atītena sāntvayet<BR>
01,128.018d@081_0150	anāgatena durbuddhiṃ pratyutpannena paṇḍitam<BR>
01,128.018d@081_0151	yo 'riṇā saha saṃdhāya śayīta kṛtakṛtyavat<BR>
01,128.018d@081_0152	sa vṛkṣāgre yathā suptaḥ patitaḥ pratibudhyate<BR>
01,128.018d@081_0153	mantrasaṃvaraṇe yatnaḥ sadā kāryo 'nasūyatā<BR>
01,128.018d@081_0154	ākāraś cātmano rakṣyaś cāreṇāpy anupālitaḥ<BR>
01,128.018d@081_0155	nācchitvā paramarmāṇi nākṛtvā karma dāruṇam<BR>
01,128.018d@081_0156	nāhatvā matsyaghātīva prāpnoti mahatīṃ śriyam<BR>
01,128.018d@081_0157	karśitaṃ vyādhitaṃ klinnam apānīyam aghāsakam<BR>
01,128.018d@081_0158	pariviśvastamandaṃ ca prahartavyam arer balam<BR>
01,128.018d@081_0159	nārthiko 'rthinam abhyeti kṛtārthe nāsti saṃgatam<BR>
01,128.018d@081_0160	tasmāt sarvāṇi kāryāṇi sāvaśeṣāṇi kārayet<BR>
01,128.018d@081_0161	saṃgrahe vigrahe caiva yatnaḥ kāryo 'nasūyatā<BR>
01,128.018d@081_0162	utsāhaś cāpi yatnena kartavyo bhūtim icchatā<BR>
01,128.018d@081_0163	nāsya kṛtyāni budhyeran mitrāṇi ripavas tathā<BR>
01,128.018d@081_0164	ārabdhāny eva paśyeran suparyavasitāni ca<BR>
01,128.018d@081_0165	bhītavat saṃvidhātavyaṃ yāvad bhayam anāgatam<BR>
01,128.018d@081_0166	āgataṃ tu bhayaṃ dṛṣṭvā prahartavyam abhītavat<BR>
01,128.018d@081_0167	daṇḍenopanataṃ śatrum anugṛhṇāti yo naraḥ<BR>
01,128.018d@081_0168	sa mṛtyum upagṛhyāste garbham aśvatarī yathā<BR>
01,128.018d@081_0169	anāgataṃ hi budhyeta yac ca kāryaṃ puraḥ sthitam<BR>
01,128.018d@081_0170	na tu buddhikṣayāt kiṃ cid atikrāmet prayojanam<BR>
01,128.018d@081_0171	utsāhaś cāpi yatnena kartavyo bhūtim icchatā<BR>
01,128.018d@081_0172	vibhajya deśakālau ca daivaṃ dharmādayas trayaḥ<BR>
01,128.018d@081_0173	naiḥśreyasau tu tau jñeyau deśakālāv iti sthitiḥ<BR>
01,128.018d@081_0174	tālavat kurute mūlaṃ bālaḥ śatrur upekṣitaḥ<BR>
01,128.018d@081_0175	gahane 'gnir ivotsṛṣṭaḥ kṣipraṃ saṃjāyate mahān<BR>
01,128.018d@081_0176	agniṃ stokam ivātmānaṃ saṃdhukṣayati yo naraḥ<BR>
01,128.018d@081_0177	sa vardhamāno grasate mahāntam api saṃcayam<BR>
01,128.018d@081_0178	āśāṃ kālavatīṃ kuryāt kālaṃ vighnena yojayet<BR>
01,128.018d@081_0179	vighnaṃ nimittato brūyān nimittaṃ cāpi hetutaḥ<BR>
01,128.018d@081_0180	kṣuro bhūtvā haret prāṇān niśitaḥ kālasādhanaḥ<BR>
01,128.018d@081_0181	praticchanno lomavāhī dviṣatāṃ parikartanaḥ<BR>
01,128.018d@081_0182	pāṇḍaveṣu yathānyāyam anyeṣu ca kurūdvaha<BR>
01,128.018d@081_0183	vartamāno na majjes tvaṃ tathā kṛtyaṃ samācara<BR>
01,128.018d@081_0184	sarvakalyāṇasaṃpanno viśiṣṭa iti niścayaḥ<BR>
01,128.018d@081_0185	tasmāt tvaṃ pāṇḍuputrebhyo rakṣātmānaṃ narādhipa<BR>
01,128.018d@081_0186	bhrātṛbhyo balino yasmāt pāṇḍuputrā narādhipa<BR>
01,128.018d@081_0187	bravīmi tasmād vispaṣṭaṃ yat kartavyam ariṃdama<BR>
01,128.018d@081_0188	saputraḥ śṛṇu tad rājañ śrutvā ca bhava yatnavān<BR>
01,128.018d@081_0189	yathā bhayaṃ na pāṇḍubhyas tathā kuru narādhipa<BR>
01,128.018d@081_0190	paścāttāpo yathā na syāt tathā nītir vidhīyatām<BR>
01,128.018d@081_0191	evam uktvā saṃpratasthe kaṇikaḥ svagṛhaṃ tataḥ<BR>
01,128.018d@081_0192	dhṛtarāṣṭro 'pi kauravyaḥ śokārtaḥ samapadyata<BR>
01,128.018d@081_0193	tataḥ subalaputras tu rājā duryodhanaś ca ha<BR>
01,128.018d@081_0194	duḥśāsanaś ca karṇaś ca duṣṭaṃ mantram amantrayan<BR>
01,128.018d@081_0195	te kauravyam anujñāpya dhṛtarāṣṭraṃ narādhipam<BR>
01,128.018d@081_0196	dahane tu saputrāyāḥ kuntyā buddhim akārayan<BR>
01,128.018d@081_0197	teṣām iṅgitabhāvajño viduras tattvadarśivān<BR>
01,128.018d@081_0198	ākāreṇaiva taṃ mantraṃ bubudhe duṣṭacetasām<BR>
01,128.018d@081_0199	tato viditavedyātmā pāṇḍavānāṃ hite rataḥ<BR>
01,128.018d@081_0200	palāyane matiṃ cakre kuntyāḥ putraiḥ sahānaghaḥ<BR>
01,128.018d@081_0201	tato vātasahāṃ nāvaṃ yantrayuktāṃ patākinīm<BR>
01,128.018d@081_0202	ūrmikṣamāṃ dṛḍhāṃ kṛtvā kuntīm idam uvāca ha<BR>
01,128.018d@081_0203	eṣa jātaḥ kulasyāsya kīrtivaṃśapraṇāśanaḥ<BR>
01,128.018d@081_0204	dhṛtarāṣṭraḥ parītātmā dharmaṃ tyajati śāśvatam<BR>
01,128.018d@081_0205	iyaṃ vāripathe yuktā taraṅgapavanakṣamā<BR>
01,128.018d@081_0206	naur yayā mṛtyupāśāt tvaṃ saputrā mokṣyase śubhe<BR>
01,128.018d@081_0207	tac chrutvā vyathitā kuntī putraiḥ saha yaśasvinī<BR>
01,128.018d@081_0208	nāvam āruhya gaṅgāyāṃ prayayau bharatarṣabha<BR>
01,128.018d@081_0209	tato viduravākyena nāvaṃ vikṣipya pāṇḍavāḥ<BR>
01,128.018d@081_0210	dhanaṃ cādāya tair dattam ariṣṭaṃ prāviśan vanam<BR>
01,128.018d@081_0211	niṣādī pañcaputrā tu jātuṣe tatra veśmani<BR>
01,128.018d@081_0212	kāraṇābhyāgatā dagdhā saha putrair anāgasā<BR>
01,128.018d@081_0213	sa ca mlecchādhamaḥ pāpo dagdhas tatra purocanaḥ<BR>
01,128.018d@081_0214	vañcitāś ca durātmāno dhārtarāṣṭrāḥ sahānugāḥ<BR>
01,128.018d@081_0215	avijñātā mahātmāno janānām akṣatās tathā<BR>
01,128.018d@081_0216	jananyā saha kaunteyā muktā viduramantritāt<BR>
01,128.018d@081_0217	tatas tasmin pure lokā nagare vāraṇāvate<BR>
01,128.018d@081_0218	dṛṣṭvā jatugṛhaṃ dagdham anvaśocanta duḥkhitāḥ<BR>
01,128.018d@081_0219	preṣayām āsū rājñe ca yathāvṛttaṃ niveditum<BR>
01,128.018d@081_0220	saṃvṛttas te mahān kāmaḥ pāṇḍavān dagdhavān asi<BR>
01,128.018d@081_0221	sakāmo bhava kauravya bhuṅkṣva rājyaṃ saputrakaḥ<BR>
01,128.018d@081_0222	tac chrutvā dhṛtarāṣṭraś ca saha putreṇa śocayan<BR>
01,128.018d@081_0223	pretakāryāṇi ca tathā cakāra saha bāndhavaiḥ<BR>
01,128.018d@081_0224	pāṇḍavānāṃ tathā kṣattā bhīṣmaś ca kurusattamaḥ<BR>
01,128.018d@081_0225	punar vistaraśaḥ śrotum icchāmi dvijasattama<BR>
01,128.018d@081_0226	dāhaṃ jatugṛhasyaivaṃ pāṇḍavānāṃ ca mokṣaṇam<BR>
01,128.018d@081_0227	sunṛśaṃsam idaṃ karma teṣāṃ krūropasaṃhitam<BR>
01,128.018d@081_0228	kīrtayasva yathāvṛttaṃ paraṃ kautūhalaṃ mama<BR>
01,128.018d@081_0229	śṛṇu vistaraśo rājan bruvato me paraṃtapa<BR>
01,128.018d@081_0230	dāhaṃ jatugṛhasyaitat pāṇḍavānāṃ ca mokṣaṇam<BR>
01,129.001	vaiśaṃpāyana uvāca<BR>
01,129.001a	prāṇādhikaṃ bhīmasenaṃ kṛtavidyaṃ dhanaṃjayam<BR>
01,129.001c	duryodhano lakṣayitva paryatapyata durmatiḥ<BR>
01,129.002a	tato vaikartanaḥ karṇaḥ śakuniś cāpi saubalaḥ<BR>
01,129.002c	anekair abhyupāyais tāñ jighāṃsanti sma pāṇḍavān<BR>
01,129.003a	pāṇḍavāś cāpi tat sarvaṃ pratyajānann ariṃdamāḥ<BR>
01,129.003c	udbhāvanam akurvanto vidurasya mate sthitāḥ<BR>
01,129.004a	guṇaiḥ samuditān dṛṣṭvā paurāḥ pāṇḍusutāṃs tadā<BR>
01,129.004b*1436_01	kathayāṃ cakrire teṣāṃ guṇān saṃsatsu bhārata<BR>
01,129.004b*1436_02	rājyaprāptiṃ ca saṃprāptaṃ jyeṣṭhaṃ pāṇḍusutaṃ tadā<BR>
01,129.004c	kathayanti sma saṃbhūya catvareṣu sabhāsu ca<BR>
01,129.005a	prajñācakṣur acakṣuṣṭvād dhṛtarāṣṭro janeśvaraḥ<BR>
01,129.005c	rājyam aprāptavān pūrvaṃ sa kathaṃ nṛpatir bhavet<BR>
01,129.006a	tathā bhīṣmaḥ śāṃtanavaḥ satyasaṃdho mahāvrataḥ<BR>
01,129.006c	pratyākhyāya purā rājyaṃ nādya jātu grahīṣyati<BR>
01,129.006d*1437_01	viduraḥ karaṇatvāc ca pāṇḍavas tv abhiṣicyatām<BR>
01,129.007a	te vayaṃ pāṇḍavaṃ jyeṣṭhaṃ taruṇaṃ vṛddhaśīlinam<BR>
01,129.007c	abhiṣiñcāma sādhv adya satyaṃ karuṇavedinam<BR>
01,129.007d*1438_01	sa hi vṛddhān amātyāṃś ca jñātīṃś cāpi mahāyaśāḥ<BR>
01,129.007d*1438_02	satkṛtya nityaṃ pūjārhān pāṇḍavaḥ pūjayiṣyati<BR>
01,129.008a	sa hi bhīṣmaṃ śāṃtanavaṃ dhṛtarāṣṭraṃ ca dharmavit<BR>
01,129.008c	saputraṃ vividhair bhogair yojayiṣyati pūjayan<BR>
01,129.009a	teṣāṃ duryodhanaḥ śrutvā tāni vākyāni bhāṣatām<BR>
01,129.009c	yudhiṣṭhirānuraktānāṃ paryatapyata durmatiḥ<BR>
01,129.010a	sa tapyamāno duṣṭātmā teṣāṃ vāco na cakṣame<BR>
01,129.010c	īrṣyayā cābhisaṃtapto dhṛtarāṣṭram upāgamat<BR>
01,129.011a	tato virahitaṃ dṛṣṭvā pitaraṃ pratipūjya saḥ<BR>
01,129.011c	paurānurāgasaṃtaptaḥ paścād idam abhāṣata<BR>
01,129.012a	śrutā me jalpatāṃ tāta paurāṇām aśivā giraḥ<BR>
01,129.012b*1439_01	teṣāṃ śrutvā tu vākyāni paritapsyāmi bhārata<BR>
01,129.012b*1439_02	yudhiṣṭhirānuraktānāṃ paurāṇām aśivāni ca<BR>
01,129.012b*1440_01	āgato 'haṃ mahāprājña pādamūlaṃ vacaḥ śṛṇu<BR>
01,129.012c	tvām anādṛtya bhīṣmaṃ ca patim icchanti pāṇḍavam<BR>
01,129.013a	matam etac ca bhīṣmasya na sa rājyaṃ bubhūṣati<BR>
01,129.013c	asmākaṃ tu parāṃ pīḍāṃ cikīrṣanti pure janāḥ<BR>
01,129.014a	pitṛtaḥ prāptavān rājyaṃ pāṇḍur ātmaguṇaiḥ purā<BR>
01,129.014c	tvam apy aguṇasaṃyogāt prāptaṃ rājyaṃ na labdhavān<BR>
01,129.015a	sa eṣa pāṇḍor dāyādyaṃ yadi prāpnoti pāṇḍavaḥ<BR>
01,129.015c	tasya putro dhruvaṃ prāptas tasya tasyeti cāparaḥ<BR>
01,129.016a	te vayaṃ rājavaṃśena hīnāḥ saha sutair api<BR>
01,129.016c	avajñātā bhaviṣyāmo lokasya jagatīpate<BR>
01,129.017a	satataṃ nirayaṃ prāptāḥ parapiṇḍopajīvinaḥ<BR>
01,129.017c	na bhavema yathā rājaṃs tathā śīghraṃ vidhīyatām<BR>
01,129.017d*1441_01	atha tvam api rājendra rājavaṃśo bhaviṣyasi<BR>
01,129.018a	abhaviṣyaḥ sthiro rājye yadi hi tvaṃ purā nṛpa<BR>
01,129.018c	dhruvaṃ prāpsyāma ca vayaṃ rājyam apy avaśe jane<BR>
01,129.018d*1442_01	yadi tvaṃ ca mahārāja rājavaṃśāc cariṣyasi<BR>
01,129.018d*1442_02	vayaṃ caiva yatiṣyāmo hy agādhe niraye 'śucau<BR>
01,129.018d*1443_01	sa tathā kuru kauravya rakṣyā vaṃśyā yathā vayam<BR>
01,129.018d*1443_02	saṃprāpnuma svayaṃ rājyaṃ mantrayasva sahānugaiḥ<BR>
01,129.018d@083=0000	vaiśaṃpāyanaḥ<BR>
01,129.018d@083=0000	vaiśaṃpāyanaḥ<BR>
01,129.018d@083=0003	dhṛtarāṣṭraḥ<BR>
01,129.018d@083=0018	duryodhanaḥ<BR>
01,129.018d@083_0001	dhṛtarāṣṭras tu putrasya śrutvā vacanam īdṛśam<BR>
01,129.018d@083_0001	prāṇādhikaṃ bhīmasenaṃ kṛtavidyaṃ dhanaṃjayam<BR>
01,129.018d@083_0002	muhūrtam iva saṃcintya duryodhanam athābravīt<BR>
01,129.018d@083_0002	duryodhano lakṣayitvā paryatapyata durmatiḥ<BR>
01,129.018d@083_0003	tathā vaikartanaḥ karṇaḥ śakuniś cāpi saubalaḥ<BR>
01,129.018d@083_0003	dharmavṛttaḥ sadā pāṇḍuḥ suvṛtto mayi gauravāt<BR>
01,129.018d@083_0004	sarveṣu jñātiṣu tathā madīyeṣu viśeṣataḥ<BR>
01,129.018d@083_0004	anekair apy upāyais te jighāṃsanti sma pāṇḍavān<BR>
01,129.018d@083_0005	nātra kiṃ cana jānāti bhojanāni cikīrṣati<BR>
01,129.018d@083_0005	pāṇḍavāś cāpi tat sarvaṃ praticakrur yathābalam<BR>
01,129.018d@083_0006	udbhāvanam akurvāṇā vidurasya mate sthitāḥ<BR>
01,129.018d@083_0006	nivedayati dharmastho mayi dharmabhṛtāṃ varaḥ<BR>
01,129.018d@083_0007	guṇaiḥ samuditān dṛṣṭvā paurāḥ pāṇḍusutāṃs tadā<BR>
01,129.018d@083_0007	tasya putro yathā pāṇḍus tadā dharmaparaḥ sadā<BR>
01,129.018d@083_0008	kathayāṃ cakrire teṣāṃ guṇān saṃsatsu bhārata<BR>
01,129.018d@083_0008	guṇavāṃl lokavikhyāto nagare ca pratiṣṭhitaḥ<BR>
01,129.018d@083_0009	sa kathaṃ śakyate 'smābhir apakraṣṭuṃ nararṣabha<BR>
01,129.018d@083_0009	rājyaprāptiṃ ca saṃprāptaṃ jyeṣṭhaṃ pāṇḍusutaṃ tadā<BR>
01,129.018d@083_0010	kathayanti sma saṃbhūya catvareṣu sabhāsu ca<BR>
01,129.018d@083_0010	rājyam eṣa hi naḥ prāptaḥ sasahāyo viśeṣataḥ<BR>
01,129.018d@083_0011	bhrātṛbhiḥ pāṇḍunāmātyaṃ balaṃ ca satataṃ dhṛtam<BR>
01,129.018d@083_0011	prajñācakṣur acakṣuṣmān dhṛtarāṣṭro janeśvaraḥ<BR>
01,129.018d@083_0012	rājyaṃ ca prāptavān pūrvaṃ sa kathaṃ nṛpatir bhavet<BR>
01,129.018d@083_0012	dhṛtāḥ putrāś ca pautrāś ca teṣām api viśeṣataḥ<BR>
01,129.018d@083_0013	te tathā satkṛtās tāta viṣaye pāṇḍunā narāḥ<BR>
01,129.018d@083_0013	tathā bhīṣmaḥ śāṃtanavaḥ satyasaṃdho jitendriyaḥ<BR>
01,129.018d@083_0014	kathaṃ yudhiṣṭhirasyārthe na no hanyuḥ sabāndhavān<BR>
01,129.018d@083_0014	pratyākhyāya tadā rājyaṃ nādya jātu grahīṣyati<BR>
01,129.018d@083_0015	te vayaṃ pāṇḍavaśreṣṭhaṃ taruṇaṃ vṛddhaśīlinam<BR>
01,129.018d@083_0015	naite viṣayam iccheyur dharmatyāge viśeṣataḥ<BR>
01,129.018d@083_0016	abhiṣiñcāma sādhv atra satyaṃ karuṇavedinam<BR>
01,129.018d@083_0016	te vayaṃ kauraveyāṇām eteṣāṃ ca mahātmanām<BR>
01,129.018d@083_0017	sa hi bhīṣmaṃ śāṃtanavaṃ dhṛtarāṣṭraṃ ca buddhimān<BR>
01,129.018d@083_0017	kathaṃ na vācyatāṃ tāta gacchema jagatas tathā<BR>
01,129.018d@083_0018	saputraṃ vividhair bhogair yojayiṣyati pūjayan<BR>
01,129.018d@083_0018	madhyasthaḥ satataṃ bhīṣmo droṇaputro mayi sthitaḥ<BR>
01,129.018d@083_0019	yataḥ putras tato droṇo bhavitā nātra saṃśayaḥ<BR>
01,129.018d@083_0019	teṣāṃ duryodhanaḥ śrutvā tāni vākyāni bhārata<BR>
01,129.018d@083_0020	yudhiṣṭhirānuraktānāṃ paryatapyata durmatiḥ<BR>
01,129.018d@083_0020	kṛpaḥ śāradvataś caiva yata eva vayaṃ tataḥ<BR>
01,129.018d@083_0021	saṃtapyamāno duṣṭātmā teṣāṃ vāco na cakṣame<BR>
01,129.018d@083_0021	bhāgineyaṃ tato drauṇiṃ na tyakṣyati kathaṃ cana<BR>
01,129.018d@083_0022	kṣattārthabaddhas tv asmāsu pracchannas tu yataḥ pare<BR>
01,129.018d@083_0022	īrṣyayā cāpi saṃtapto dhṛtarāṣṭram upāgamat<BR>
01,129.018d@083_0023	na tv ekaḥ sa samartho 'smān pāṇḍavārthe pravādhitum<BR>
01,129.018d@083_0023	tato virahitaṃ dṛṣṭvā pitaraṃ pratipūjya ca<BR>
01,129.018d@083_0024	suvisrabdhān pāṇḍusutān saha mātrā vivāsaya<BR>
01,129.018d@083_0024	dṛṣṭvā pāṇḍoḥ purāvṛttaṃ paścād idam uvāca ha<BR>
01,129.018d@083_0025	śrutā me jalpatāṃ vācaḥ paurāṇām aśivā giraḥ<BR>
01,129.018d@083_0025	vāraṇāvatam adyaiva nātra doṣo bhaviṣyati<BR>
01,129.018d@083_0026	āgato 'haṃ mahāprājña pādamūlaṃ vacaḥ śṛṇu<BR>
01,129.018d@083_0026	vinidrākaraṇaṃ ghoraṃ hṛdi śalyam ivārpitam<BR>
01,129.018d@083_0027	śokapāvakam udbhūtaṃ karmaṇā tena nāśaya<BR>
01,129.018d@083_0027	tvām anādṛtya bhīṣmaṃ ca patim icchanti pāṇḍavam<BR>
01,129.018d@083_0028	saumye matiś ca bhīṣmasya na ca rājyaṃ bubhūṣati<BR>
01,129.018d@083_0029	tasya putro dhruvaṃ prāptas tasya tasyeti cāparaḥ<BR>
01,129.018d@083_0030	te vayaṃ rājavaṃśena hīnāḥ saha sutair api<BR>
01,129.018d@083_0031	avijñātā bhaviṣyāmo lokasya jagatīpate<BR>
01,129.018d@083_0032	satataṃ nirayaṃ prāptāḥ parapiṇḍopajīvinaḥ<BR>
01,129.018d@083_0033	na bhavema yathā rājaṃs tathā śīghraṃ vidhīyatām<BR>
01,129.018d@083_0034	atha tvam api rājendra rājavaṃśo bhaviṣyasi<BR>
01,129.018d@083_0035	yadi hi tvaṃ purā rājye bhavān āsthāpito nṛpaḥ<BR>
01,129.018d@083_0036	dhruvaṃ lapsyāmahe rājyaṃ vayam apy avaśena te<BR>
01,129.018d@083_0037	sa tathā kuru kauravya rakṣyā vaṃśyā yathā vayam<BR>
01,129.018d@083_0038	saṃprāpnumaḥ svayaṃ rājyaṃ mantrayasva sahānugaiḥ<BR>
01,130.000@082=0022	duryodhanaḥ<BR>
01,130.000@082=0036	vaiśaṃpāyanaḥ<BR>
01,130.000@082_0001	dhṛtarāṣṭras tu vacanaṃ śrutvā sumahad apriyam<BR>
01,130.000@082_0002	uvāca matimān vākyaṃ duryodhanam ariṃdamam<BR>
01,130.000@082_0003	jātyandhaś cāpy ahaṃ tāta pāṇḍunā pūjito bhṛśam<BR>
01,130.000@082_0004	rājāno yady api śreṣṭhā dharmahetor bhavanti hi<BR>
01,130.000@082_0005	prajñācakṣur anetratvād aśakto rāṣṭragopane<BR>
01,130.000@082_0006	na cāndhaḥ paracakrāṇi prativyūhati saṃgare<BR>
01,130.000@082_0007	arthaśāstraṃ mayādhītaṃ sāṅgā vedāś ca putraka<BR>
01,130.000@082_0008	dhārtarāṣṭra svayaṃ rājñā yoddhavyaṃ dharmakāṅkṣiṇā<BR>
01,130.000@082_0009	raṇe ca mṛtyuḥ svargāya rājanyasya vidhīyate<BR>
01,130.000@082_0010	putrasaṃkrāmitaśrīr vā vāsāya vanam āśrayet<BR>
01,130.000@082_0011	jyeṣṭho 'yam iti rājye ca sthāpito vikalo 'pi san<BR>
01,130.000@082_0012	nirjitya pararāṣṭrāṇi pāṇḍur mahyaṃ nyavedayat<BR>
01,130.000@082_0013	kuladharmasthāpanāya jyeṣṭho 'haṃ jyeṣṭhabhāṅ na ca<BR>
01,130.000@082_0014	bahūnāṃ bhrātṛṇāṃ (!) madhye śreṣṭho jyeṣṭho hi śreyasā<BR>
01,130.000@082_0015	kanīyān api sa jyeṣṭhaḥ śreṣṭhaḥ śreyān kulasya vai<BR>
01,130.000@082_0016	tasmāj jyeṣṭhaś ca śreṣṭhaś ca pāṇḍur dharmabhṛtāṃ varaḥ<BR>
01,130.000@082_0017	tasya putrā guṇaiḥ khyātā arthe ca kṛtaniścayāḥ<BR>
01,130.000@082_0018	kṛtāstrā labdhalakṣāś ca pāṇḍuputrā mahārathāḥ<BR>
01,130.000@082_0019	dharme ca nītiśāstre ca tathā ca niratāḥ sadā<BR>
01,130.000@082_0020	paurajānapadānāṃ ca prītir eṣu viśeṣataḥ<BR>
01,130.000@082_0021	kathaṃ nāmotsahe vatsa nagarāc ca vivāsitum<BR>
01,130.000@082_0022	paurajānapadaiḥ sārdhaṃ viprā jalpanti nityaśaḥ<BR>
01,130.000@082_0023	prajñācakṣur anetratvād aśakto rājyarakṣaṇe<BR>
01,130.000@082_0024	te vayaṃ pāṇḍavaśreṣṭhaṃ taruṇaṃ vṛddhaśīlinam<BR>
01,130.000@082_0025	rājānam abhiṣiñcāmaḥ satyaṃ karuṇavedinam<BR>
01,130.000@082_0026	sa hi vṛddhān amātyāṃś ca jñātīṃś cāpi mahāyaśāḥ<BR>
01,130.000@082_0027	satkṛtya nityaṃ pūjārhān pāṇḍavaḥ pūjayiṣyati<BR>
01,130.000@082_0028	pitāmahaṃ śāṃtanavaṃ dhṛtarāṣṭraṃ ca dharmataḥ<BR>
01,130.000@082_0029	saputraṃ vividhair bhogair vāsayiṣyati mānitaḥ<BR>
01,130.000@082_0030	ity evaṃ vilapanti sma vadanti ca janā muhuḥ<BR>
01,130.000@082_0031	rājan duḥkhaśatāviṣṭāḥ paurāḥ śatasahasraśaḥ<BR>
01,130.000@082_0032	teṣāṃ śrutvā tu vākyāni paurāṇām aśivāni ca<BR>
01,130.000@082_0033	yudhiṣṭhirānuraktānāṃ paritapsyāmi bhārata<BR>
01,130.000@082_0034	dhṛtarāṣṭras tu putrasya śrutvā vākyam uvāca ha<BR>
01,130.000@082_0035	yathā na vācyatāṃ putra gacchema ca tathā kuru<BR>
01,130.000@082_0036	evaṃ tasya vacaḥ śrutvā praviśya ca gṛhaṃ mahat<BR>
01,130.001	vaiśaṃpāyana uvāca<BR>
01,130.001*1444_01	evaṃ śrutvā tu putrasya prajñācakṣur narādhipaḥ<BR>
01,130.001*1444_02	kaṇikasya ca vākyāni tāni śrutvā sa sarvaśaḥ<BR>
01,130.001*1444_03	dhṛtarāṣṭro dvidhācittaḥ śokārtaḥ samapadyata<BR>
01,130.001*1444_04	duryodhanaś ca karṇaś ca śakuniḥ saubalas tathā<BR>
01,130.001*1444_05	duḥśāsanacaturthās te mantrayām āsur ekataḥ<BR>
01,130.001*1444_06	tato duryodhano rājā dhṛtarāṣṭram abhāṣata<BR>
01,130.001*1444_07	pāṇḍavebhyo bhayaṃ naḥ syāt tān vivāsayatāṃ bhavān<BR>
01,130.001*1444_08	nipuṇenābhyupāyena nagaraṃ vāraṇāvatam<BR>
01,130.001a	dhṛtarāṣṭras tu putrasya śrutvā vacanam īdṛśam<BR>
01,130.001c	muhūrtam iva saṃcintya duryodhanam athābravīt<BR>
01,130.002a	dharmanityaḥ sadā pāṇḍur mamāsīt priyakṛd dhitaḥ<BR>
01,130.002c	sarveṣu jñātiṣu tathā mayi tv āsīd viśeṣataḥ<BR>
01,130.003a	nāsya kiṃ cin na jānāmi bhojanādi cikīrṣitam<BR>
01,130.003c	nivedayati nityaṃ hi mama rājyaṃ dhṛtavrataḥ<BR>
01,130.004a	tasya putro yathā pāṇḍus tathā dharmaparāyaṇaḥ<BR>
01,130.004c	guṇavāṃl lokavikhyātaḥ paurāṇāṃ ca susaṃmataḥ<BR>
01,130.004d*1445_01	sa tathā vartamāno 'sau dharmasūnur yathānujaḥ<BR>
01,130.005a	sa kathaṃ śakyam asmābhir apakraṣṭuṃ balād itaḥ<BR>
01,130.005c	pitṛpaitāmahād rājyāt sasahāyo viśeṣataḥ<BR>
01,130.006a	bhṛtā hi pāṇḍunāmātyā balaṃ ca satataṃ bhṛtam<BR>
01,130.006c	bhṛtāḥ putrāś ca pautrāś ca teṣām api viśeṣataḥ<BR>
01,130.007a	te purā satkṛtās tāta pāṇḍunā pauravā janāḥ<BR>
01,130.007c	kathaṃ yudhiṣṭhirasyārthe na no hanyuḥ sabāndhavān<BR>
01,130.008	duryodhana uvāca<BR>
01,130.008a	evam etan mayā tāta bhāvitaṃ doṣam ātmani<BR>
01,130.008c	dṛṣṭvā prakṛtayaḥ sarvā arthamānena yojitāḥ<BR>
01,130.009a	dhruvam asmatsahāyās te bhaviṣyanti pradhānataḥ<BR>
01,130.009c	arthavargaḥ sahāmātyo matsaṃstho 'dya mahīpate<BR>
01,130.010a	sa bhavān pāṇḍavān āśu vivāsayitum arhati<BR>
01,130.010c	mṛdunaivābhyupāyena nagaraṃ vāraṇāvatam<BR>
01,130.011a	yadā pratiṣṭhitaṃ rājyaṃ mayi rājan bhaviṣyati<BR>
01,130.011c	tadā kuntī sahāpatyā punar eṣyati bhārata<BR>
01,130.012	dhṛtarāṣṭra uvāca<BR>
01,130.012a	duryodhana mamāpy etad dhṛdi saṃparivartate<BR>
01,130.012c	abhiprāyasya pāpatvān naitat tu vivṛṇomy aham<BR>
01,130.013a	na ca bhīṣmo na ca droṇo na kṣattā na ca gautamaḥ<BR>
01,130.013c	vivāsyamānān kaunteyān anumaṃsyanti karhi cit<BR>
01,130.014a	samā hi kauraveyāṇāṃ vayam ete ca putraka<BR>
01,130.014c	naite viṣamam iccheyur dharmayuktā manasvinaḥ<BR>
01,130.015a	te vayaṃ kauraveyāṇām eteṣāṃ ca mahātmanām<BR>
01,130.015c	kathaṃ na vadhyatāṃ tāta gacchema jagatas tathā<BR>
01,130.016	duryodhana uvāca<BR>
01,130.016a	madhyasthaḥ satataṃ bhīṣmo droṇaputro mayi sthitaḥ<BR>
01,130.016c	yataḥ putras tato droṇo bhavitā nātra sāṃśayaḥ<BR>
01,130.017a	kṛpaḥ śāradvataś caiva yata ete trayas tataḥ<BR>
01,130.017c	droṇaṃ ca bhāgineyaṃ ca na sa tyakṣyati karhi cit<BR>
01,130.018a	kṣattārthabaddhas tv asmākaṃ pracchannaṃ tu yataḥ pare<BR>
01,130.018c	na caikaḥ sa samartho 'smān pāṇḍavārthe prabādhitum<BR>
01,130.019a	sa viśrabdhaḥ pāṇḍuputrān saha mātrā vivāsaya<BR>
01,130.019c	vāraṇāvatam adyaiva nātra doṣo bhaviṣyati<BR>
01,130.020a	vinidrakaraṇaṃ ghoraṃ hṛdi śalyam ivārpitam<BR>
01,130.020c	śokapāvakam udbhūtaṃ karmaṇaitena nāśaya<BR>
01,131.001	vaiśaṃpāyana uvāca<BR>
01,131.001a	tato duryodhano rājā sarvās tāḥ prakṛtīḥ śanaiḥ<BR>
01,131.001c	arthamānapradānābhyāṃ saṃjahāra sahānujaḥ<BR>
01,131.001d*1446_01	yuyutsum apanīyaikaṃ dhārtarāṣṭrāḥ sahodarāḥ<BR>
01,131.002a	dhṛtarāṣṭraprayuktās tu ke cit kuśalamantriṇaḥ<BR>
01,131.002c	kathayāṃ cakrire ramyaṃ nagaraṃ vāraṇāvatam<BR>
01,131.003a	ayaṃ samājaḥ sumahān ramaṇīyatamo bhuvi<BR>
01,131.003c	upasthitaḥ paśupater nagare vāraṇāvate<BR>
01,131.004a	sarvaratnasamākīrṇe puṃsāṃ deśe manorame<BR>
01,131.004c	ity evaṃ dhṛtarāṣṭrasya vacanāc cakrire kathāḥ<BR>
01,131.005a	kathyamāne tathā ramye nagare vāraṇāvate<BR>
01,131.005c	gamane pāṇḍuputrāṇāṃ jajñe tatra matir nṛpa<BR>
01,131.006a	yadā tv amanyata nṛpo jātakautūhalā iti<BR>
01,131.006c	uvācainān atha tadā pāṇḍavān ambikāsutaḥ<BR>
01,131.006d*1447_01	adhītāni ca śāstrāṇi yuṣmābhir iha kṛtsnaśaḥ<BR>
01,131.006d*1447_02	astrāṇi ca tathā droṇād gautamāc ca śaradvataḥ<BR>
01,131.006d*1447_03	so 'ham evaṃgate tāta cintayāmi samantataḥ<BR>
01,131.006d*1447_04	rakṣaṇe vyavahāre ca rājyasya satataṃ hitāḥ<BR>
01,131.007a	mameme puruṣā nityaṃ kathayanti punaḥ punaḥ<BR>
01,131.007c	ramaṇīyataraṃ loke nagaraṃ vāraṇāvatam<BR>
01,131.008a	te tāta yadi manyadhvam utsavaṃ vāraṇāvate<BR>
01,131.008c	sagaṇāḥ sānuyātrāś ca viharadhvaṃ yathāmarāḥ<BR>
01,131.009a	brāhmaṇebhyaś ca ratnāni gāyanebhyaś ca sarvaśaḥ<BR>
01,131.009c	prayacchadhvaṃ yathākāmaṃ devā iva suvarcasaḥ<BR>
01,131.010a	kaṃ cit kālaṃ vihṛtyaivam anubhūya parāṃ mudam<BR>
01,131.010c	idaṃ vai hāstinapuraṃ sukhinaḥ punar eṣyatha<BR>
01,131.010d*1448_01	nivasadhvaṃ ca tatraiva saṃrakṣaṇaparāyaṇāḥ<BR>
01,131.010d*1448_02	vailakṣaṇyaṃ hi tatraiva bhaviṣyati paraṃtapāḥ<BR>
01,131.010d*1449_01	nagaraṃ punar evedam upayāsyatha pāṇḍavāḥ<BR>
01,131.011a	dhṛtarāṣṭrasya taṃ kāmam anubuddhvā yudhiṣṭhiraḥ<BR>
01,131.011c	ātmanaś cāsahāyatvaṃ tatheti pratyuvāca tam<BR>
01,131.012a	tato bhīṣmaṃ mahāprājñaṃ viduraṃ ca mahāmatim<BR>
01,131.012c	droṇaṃ ca bāhlikaṃ caiva somadattaṃ ca kauravam<BR>
01,131.013a	kṛpam ācāryaputraṃ ca gāndhārīṃ ca yaśasvinīm<BR>
01,131.013a*1450_01	. . . . . . . . bhūriśravasam eva ca<BR>
01,131.013a*1450_02	mānyān anyān amātyāṃś ca brāhmaṇāṃś ca tapodhanān<BR>
01,131.013a*1450_03	purohitāṃś ca paurāṃś ca . . . . . . . .<BR>
01,131.013b*1451_01	sarvamātṝr upaspṛṣṭvā (sic) vidurasya ca yoṣitaḥ<BR>
01,131.013c	yudhiṣṭhiraḥ śanair dīnam uvācedaṃ vacas tadā<BR>
01,131.014a	ramaṇīye janākīrṇe nagare vāraṇāvate<BR>
01,131.014c	sagaṇās tāta vatsyāmo dhṛtarāṣṭrasya śāsanāt<BR>
01,131.015a	prasannamanasaḥ sarve puṇyā vāco vimuñcata<BR>
01,131.015c	āśīrbhir vardhitān asmān na pāpaṃ prasahiṣyati<BR>
01,131.016a	evam uktās tu te sarve pāṇḍuputreṇa kauravāḥ<BR>
01,131.016c	prasannavadanā bhūtvā te 'bhyavartanta pāṇḍavān<BR>
01,131.017a	svasty astu vaḥ pathi sadā bhūtebhyaś caiva sarvaśaḥ<BR>
01,131.017c	mā ca vo 'stv aśubhaṃ kiṃ cit sarvataḥ pāṇḍunandanāḥ<BR>
01,131.018a	tataḥ kṛtasvastyayanā rājyalābhāya pāṇḍavāḥ<BR>
01,131.018c	kṛtvā sarvāṇi kāryāṇi prayayur vāraṇāvatam<BR>
01,132.001	vaiśaṃpāyana uvāca<BR>
01,132.001a	evam ukteṣu rājñā tu pāṇḍaveṣu mahātmasu<BR>
01,132.001c	duryodhanaḥ paraṃ harṣam ājagāma durātmavān<BR>
01,132.001d*1452_01	tataḥ subalaputraś ca karṇo duryodhanas tathā<BR>
01,132.001d*1452_02	dāhane sahaputrāyāḥ kuntyā matim akurvata<BR>
01,132.001d*1452_03	mantrayitvā sa taiḥ sārdhaṃ durātmā dhṛtarāṣṭrajaḥ<BR>
01,132.002a	sa purocanam ekāntam ānīya bharatarṣabha<BR>
01,132.002c	gṛhītvā dakṣiṇe pāṇau sacivaṃ vākyam abravīt<BR>
01,132.003a	mameyaṃ vasusaṃpūrṇā purocana vasuṃdharā<BR>
01,132.003c	yatheyaṃ mama tadvat te sa tāṃ rakṣitum arhasi<BR>
01,132.004a	na hi me kaś cid anyo 'sti vaiśvāsikataras tvayā<BR>
01,132.004c	sahāyo yena saṃdhāya mantrayeyaṃ yathā tvayā<BR>
01,132.005a	saṃrakṣa tāta mantraṃ ca sapatnāṃś ca mamoddhara<BR>
01,132.005c	nipuṇenābhyupāyena yad bravīmi tathā kuru<BR>
01,132.006a	pāṇḍavā dhṛtarāṣṭreṇa preṣitā vāraṇāvatam<BR>
01,132.006c	utsave vihariṣyanti dhṛtarāṣṭrasya śāsanāt<BR>
01,132.007a	sa tvaṃ rāsabhayuktena syandanenāśugāminā<BR>
01,132.007c	vāraṇāvatam adyaiva yathā yāsi tathā kuru<BR>
01,132.008a	tatra gatvā catuḥśālaṃ gṛhaṃ paramasaṃvṛtam<BR>
01,132.008c	āyudhāgāram āśritya kārayethā mahādhanam<BR>
01,132.009a	śaṇasarjarasādīni yāni dravyāṇi kāni cit<BR>
01,132.009c	āgneyāny uta santīha tāni sarvāṇi dāpaya<BR>
01,132.009d*1453_01	balvajena ca saṃmiśraṃ madhūcchiṣṭena caiva hi<BR>
01,132.010a	sarpiṣā ca satailena lākṣayā cāpy analpayā<BR>
01,132.010c	mṛttikāṃ miśrayitvā tvaṃ lepaṃ kuḍyeṣu dāpayeḥ<BR>
01,132.010d*1454_01	yathājñaptaṃ nṛpatinā kauraveṇa yaśasvinā<BR>
01,132.010d*1454_02	eṣāṃ tu pāṇḍaveyānāṃ gṛhaṃ raudram akārayat<BR>
01,132.011a	śaṇān vaṃśaṃ ghṛtaṃ dāru yantrāṇi vividhāni ca<BR>
01,132.011c	tasmin veśmani sarvāṇi nikṣipethāḥ samantataḥ<BR>
01,132.012a	yathā ca tvāṃ na śaṅkeran parīkṣanto 'pi pāṇḍavāḥ<BR>
01,132.012c	āgneyam iti tat kāryam iti cānye ca mānavāḥ<BR>
01,132.013a	veśmany evaṃ kṛte tatra kṛtvā tān paramārcitān<BR>
01,132.013c	vāsayeḥ pāṇḍaveyāṃś ca kuntīṃ ca sasuhṛjjanām<BR>
01,132.014a	tatrāsanāni mukhyāni yānāni śayanāni ca<BR>
01,132.014c	vidhātavyāni pāṇḍūnāṃ yathā tuṣyeta me pitā<BR>
01,132.015a	yathā rameran viśrabdhā nagare vāraṇāvate<BR>
01,132.015c	tathā sarvaṃ vidhātavyaṃ yāvat kālasya paryayaḥ<BR>
01,132.016a	jñātvā tu tān suviśvastāñ śayānān akutobhayān<BR>
01,132.016c	agnis tatas tvayā deyo dvāratas tasya veśmanaḥ<BR>
01,132.017a	dagdhān evaṃ svake gehe dagdhā iti tato janāḥ<BR>
01,132.017c	jñātayo vā vadiṣyanti pāṇḍavārthāya karhi cit<BR>
01,132.018a	tat tatheti pratijñāya kauravāya purocanaḥ<BR>
01,132.018c	prāyād rāsabhayuktena nagaraṃ vāraṇāvatam<BR>
01,132.019a	sa gatvā tvarito rājan duryodhanamate sthitaḥ<BR>
01,132.019c	yathoktaṃ rājaputreṇa sarvaṃ cakre purocanaḥ<BR>
01,133.001	vaiśaṃpāyana uvāca<BR>
01,133.001a	pāṇḍavās tu rathān yuktvā sadaśvair anilopamaiḥ<BR>
01,133.001c	ārohamāṇā bhīṣmasya pādau jagṛhur ārtavat<BR>
01,133.002a	rājñaś ca dhṛtarāṣṭrasya droṇasya ca mahātmanaḥ<BR>
01,133.002c	anyeṣāṃ caiva vṛddhānāṃ vidurasya kṛpasya ca<BR>
01,133.003a	evaṃ sarvān kurūn vṛddhān abhivādya yatavratāḥ<BR>
01,133.003c	samāliṅgya samānāṃś ca bālaiś cāpy abhivāditāḥ<BR>
01,133.004a	sarvā mātṝs tathāpṛṣṭvā kṛtvā caiva pradakṣiṇam<BR>
01,133.004a*1455_01	. . . . . . . . yathārham amitaujasaḥ<BR>
01,133.004a*1455_02	śocantaḥ pāṇḍavāḥ sarve . . . . . . . .<BR>
01,133.004c	sarvāḥ prakṛtayaś caiva prayayur vāraṇāvatam<BR>
01,133.005a	viduraś ca mahāprājñas tathānye kurupuṃgavāḥ<BR>
01,133.005c	paurāś ca puruṣavyāghrān anvayuḥ śokakarśitāḥ<BR>
01,133.006a	tatra kec cid bruvanti sma brāhmaṇā nirbhayās tadā<BR>
01,133.006c	śocamānāḥ pāṇḍuputrān atīva bharatarṣabha<BR>
01,133.007a	viṣamaṃ paśyate rājā sarvathā tamasāvṛtaḥ<BR>
01,133.007c	dhṛtarāṣṭraḥ sudurbuddhir na ca dharmaṃ prapaśyati<BR>
01,133.008a	na hi pāpam apāpātmā rocayiṣyati pāṇḍavaḥ<BR>
01,133.008c	bhīmo vā balināṃ śreṣṭhaḥ kaunteyo vā dhanaṃjayaḥ<BR>
01,133.008e	kuta eva mahāprājñau mādrīputrau kariṣyataḥ<BR>
01,133.009a	tad rājyaṃ pitṛtaḥ prāptaṃ dhṛtarāṣṭro na mṛṣyate<BR>
01,133.009c	adharmam akhilaṃ kiṃ nu bhīṣmo 'yam anumanyate<BR>
01,133.009e	vivāsyamānān asthāne kaunteyān bharatarṣabhān<BR>
01,133.010a	piteva hi nṛpo 'smākam abhūc chāṃtanavaḥ purā<BR>
01,133.010c	vicitravīryo rājarṣiḥ pāṇḍuś ca kurunandanaḥ<BR>
01,133.011a	sa tasmin puruṣavyāghre diṣṭabhāvaṃ gate sati<BR>
01,133.011c	rājaputrān imān bālān dhṛtarāṣṭro na mṛṣyate<BR>
01,133.012a	vayam etad amṛṣyantaḥ sarva eva purottamāt<BR>
01,133.012c	gṛhān vihāya gacchāmo yatra yāti yudhiṣṭhiraḥ<BR>
01,133.013a	tāṃs tathāvādinaḥ paurān duḥkhitān duḥkhakarśitaḥ<BR>
01,133.013c	uvāca paramaprīto dharmarājo yudhiṣṭhiraḥ<BR>
01,133.014a	pitā mānyo guruḥ śreṣṭho yad āha pṛthivīpatiḥ<BR>
01,133.014c	aśaṅkamānais tat kāryam asmābhir iti no vratam<BR>
01,133.015a	bhavantaḥ suhṛdo 'smākam asmān kṛtvā pradakṣiṇam<BR>
01,133.015c	āśīrbhir abhinandyāsmān nivartadhvaṃ yathāgṛham<BR>
01,133.016a	yadā tu kāryam asmākaṃ bhavadbhir upapatsyate<BR>
01,133.016c	tadā kariṣyatha mama priyāṇi ca hitāni ca<BR>
01,133.017a	te tatheti pratijñāya kṛtvā caitān pradakṣiṇam<BR>
01,133.017c	āśīrbhir abhinandyaināñ jagmur nagaram eva hi<BR>
01,133.018a	paureṣu tu nivṛtteṣu viduraḥ sarvadharmavit<BR>
01,133.018c	bodhayan pāṇḍavaśreṣṭham idaṃ vacanam abravīt<BR>
01,133.018e	prājñaḥ prājñaṃ pralāpajñaḥ samyag dharmārthadarśivān<BR>
01,133.018f*1456_01	prājñaś ca vipralāpajñaḥ samyag dharmārthatattvavit<BR>
01,133.018f*1457_01	prājñaṃ prājñaḥ pralāpajñaḥ pralāpajñaṃ vaco 'bravīt (!)<BR>
01,133.018f*1458_01	yo jānāti paraprajñāṃ nītiśāstrānusāriṇīm<BR>
01,133.019a	vijñāyedaṃ tathā kuryād āpadaṃ nistared yathā<BR>
01,133.019c	alohaṃ niśitaṃ śastraṃ śarīraparikartanam<BR>
01,133.019e	yo vetti na tam āghnanti pratighātavidaṃ dviṣaḥ<BR>
01,133.020a	kakṣaghnaḥ śiśiraghnaś ca mahākakṣe bilaukasaḥ<BR>
01,133.020c	na dahed iti cātmānaṃ yo rakṣati sa jīvati<BR>
01,133.021a	nācakṣur vetti panthānaṃ nācakṣur vindate diśaḥ<BR>
01,133.021c	nādhṛtir bhūtim āpnoti budhyasvaivaṃ prabodhitaḥ<BR>
01,133.022a	anāptair dattam ādatte naraḥ śastram alohajam<BR>
01,133.022c	śvāvic charaṇam āsādya pramucyeta hutāśanāt<BR>
01,133.023a	caran mārgān vijānāti nakṣatrair vindate diśaḥ<BR>
01,133.023c	ātmanā cātmanaḥ pañca pīḍayan nānupīḍyate<BR>
01,133.023d*1459_01	evam uktaḥ pratyuvāca dharmarājo yudhiṣṭhiraḥ<BR>
01,133.023d*1459_02	viduraṃ viduṣāṃ śreṣṭhaṃ jñātam ity eva pāṇḍavaḥ<BR>
01,133.024a	anuśiṣṭvānugatvā ca kṛtvā cainān pradakṣiṇam<BR>
01,133.024b*1460_01	abhivādya tataḥ kuntīṃ rudan pāṇḍum acintayat<BR>
01,133.024c	pāṇḍavān abhyanujñāya viduraḥ prayayau gṛhān<BR>
01,133.025a	nivṛtte vidure caiva bhīṣme paurajane tathā<BR>
01,133.025c	ajātaśatrum āmantrya kuntī vacanam abravīt<BR>
01,133.026a	kṣattā yad abravīd vākyaṃ janamadhye 'bruvann iva<BR>
01,133.026c	tvayā ca tat tathety ukto jānīmo na ca tad vayam<BR>
01,133.027a	yadi tac chakyam asmābhiḥ śrotuṃ na ca sadoṣavat<BR>
01,133.027c	śrotum icchāmi tat sarvaṃ saṃvādaṃ tava tasya ca<BR>
01,133.028	yudhiṣṭhira uvāca<BR>
01,133.028a	viṣād agneś ca boddhavyam iti māṃ viduro 'bravīt<BR>
01,133.028c	panthāś ca vo nāviditaḥ kaś cit syād iti cābravīt<BR>
01,133.029a	jitendriyaś ca vasudhāṃ prāpsyasīti ca mābravīt<BR>
01,133.029c	vijñātam iti tat sarvam ity ukto viduro mayā<BR>
01,133.030	vaiśaṃpāyana uvāca<BR>
01,133.030a	aṣṭame 'hani rohiṇyāṃ prayātāḥ phalgunasya te<BR>
01,133.030c	vāraṇāvatam āsādya dadṛśur nāgaraṃ janam<BR>
01,134.001	vaiśaṃpāyana uvāca<BR>
01,134.001a	tataḥ sarvāḥ prakṛtayo nagarād vāraṇāvatāt<BR>
01,134.001c	sarvamaṅgalasaṃyuktā yathāśāstram atandritāḥ<BR>
01,134.002a	śrutvāgatān pāṇḍuputrān nānāyānaiḥ sahasraśaḥ<BR>
01,134.002c	abhijagmur naraśreṣṭhāñ śrutvaiva parayā mudā<BR>
01,134.003a	te samāsādya kaunteyān vāraṇāvatakā janāḥ<BR>
01,134.003c	kṛtvā jayāśiṣaḥ sarve parivāryopatasthire<BR>
01,134.004a	tair vṛtaḥ puruṣavyāghro dharmarājo yudhiṣṭhiraḥ<BR>
01,134.004c	vibabhau devasaṃkāśo vajrapāṇir ivāmaraiḥ<BR>
01,134.005a	satkṛtās te tu pauraiś ca paurān satkṛtya cānaghāḥ<BR>
01,134.005c	alaṃkṛtaṃ janākīrṇaṃ viviśur vāraṇāvatam<BR>
01,134.006a	te praviśya puraṃ vīrās tūrṇaṃ jagmur atho gṛhān<BR>
01,134.006c	brāhmaṇānāṃ mahīpāla ratānāṃ sveṣu karmasu<BR>
01,134.007a	nagarādhikṛtānāṃ ca gṛhāṇi rathināṃ tathā<BR>
01,134.007c	upatasthur naraśreṣṭhā vaiśyaśūdragṛhān api<BR>
01,134.008a	arcitāś ca naraiḥ pauraiḥ pāṇḍavā bharatarṣabhāḥ<BR>
01,134.008c	jagmur āvasathaṃ paścāt purocanapuraskṛtāḥ<BR>
01,134.009a	tebhyo bhakṣyānnapānāni śayanāni śubhāni ca<BR>
01,134.009c	āsanāni ca mukhyāni pradadau sa purocanaḥ<BR>
01,134.010a	tatra te satkṛtās tena sumahārhaparicchadāḥ<BR>
01,134.010c	upāsyamānāḥ puruṣair ūṣuḥ puranivāsibhiḥ<BR>
01,134.011a	daśarātroṣitānāṃ tu tatra teṣāṃ purocanaḥ<BR>
01,134.011c	nivedayām āsa gṛhaṃ śivākhyam aśivaṃ tadā<BR>
01,134.012a	tatra te puruṣavyāghrā viviśuḥ saparicchadāḥ<BR>
01,134.012c	purocanasya vacanāt kailāsam iva guhyakāḥ<BR>
01,134.013a	tat tv agāram abhiprekṣya sarvadharmaviśāradaḥ<BR>
01,134.013c	uvācāgneyam ity evaṃ bhīmasenaṃ yudhiṣṭhiraḥ<BR>
01,134.013e	jighran somya vasāgandhaṃ sarpir jatuvimiśritam<BR>
01,134.014a	kṛtaṃ hi vyaktam āgneyam idaṃ veśma paraṃtapa<BR>
01,134.014b*1461_01	mṛd eṣā vyaktam āgneyair dravyair miśrasya veśmanaḥ<BR>
01,134.014c	śaṇasarjarasaṃ vyaktam ānītaṃ gṛhakarmaṇi<BR>
01,134.014e	muñjabalvajavaṃśādi dravyaṃ sarvaṃ ghṛtokṣitam<BR>
01,134.014f*1462_01	śaṇabalvajakārpāsavaṃśadārukaṭāny api<BR>
01,134.014f*1462_02	āgneyāny atra kṣiptāni parito veśmanas tathā<BR>
01,134.015a	śilpibhiḥ sukṛtaṃ hy āptair vinītair veśmakarmaṇi<BR>
01,134.015c	viśvastaṃ mām ayaṃ pāpo dagdhukāmaḥ purocanaḥ<BR>
01,134.015d*1463_01	tathā hi vartate mandaḥ suyodhanavaśe sthitaḥ<BR>
01,134.016a	imāṃ tu tāṃ mahābuddhir viduro dṛṣṭavāṃs tadā<BR>
01,134.016c	āpadaṃ tena māṃ pārtha sa saṃbodhitavān purā<BR>
01,134.016d*1464_01	āgneyaṃ ruciraṃ veśma kāritaṃ dṛśyate śubham<BR>
01,134.016d*1465_01	asmākaṃ bhāgadheyena vidureṇa mahātmanā<BR>
01,134.017a	te vayaṃ bodhitās tena buddhavanto 'śivaṃ gṛham<BR>
01,134.017a*1466_01	. . . . . . . . nityam asmaddhitaiṣiṇā<BR>
01,134.017a*1466_02	pitrā kanīyasā snehāt . . . . . . . .<BR>
01,134.017c	ācāryaiḥ sukṛtaṃ gūḍhair duryodhanavaśānugaiḥ<BR>
01,134.018	bhīma uvāca<BR>
01,134.018a	yad idaṃ gṛham āgneyaṃ vihitaṃ manyate bhavān<BR>
01,134.018b*1467_01	purocanam imaṃ dagdhvā gamyate vāraṇāvatān<BR>
01,134.018c	tatraiva sādhu gacchāmo yatra pūrvoṣitā vayam<BR>
01,134.018d@084_0001	darśayitvā pṛthag gantuṃ na kāryaṃ pratibhāti me<BR>
01,134.018d@084_0002	aśubhaṃ vā śubhaṃ vāpi tair vasāma sahaiva tu<BR>
01,134.018d@084_0003	adya prabhṛti cāsmāsu gateṣu bhayavihvalaḥ<BR>
01,134.018d@084_0004	rūḍhamūlo bhaved rājye dhārtarāṣṭro janeśvaraḥ<BR>
01,134.018d@084_0005	tadīyaṃ ca bhaved rājyaṃ tadīyāḥ syuḥ prajā imāḥ<BR>
01,134.018d@084_0006	tasmāt sahaiva vatsyāmo galanyastapadā vayam<BR>
01,134.018d@084_0007	asmākaṃ kālam āsādya rājyam ācchidya śatrutaḥ<BR>
01,134.018d@084_0008	ardhaṃ paitṛkam asmākaṃ sukhaṃ bhokṣyāma śāśvatam<BR>
01,134.018d@084_0009	dhṛtarāṣṭravaco 'smābhiḥ kimartham anumanyate<BR>
01,134.018d@084_0010	tebhyo bhītyānyathā gantuṃ daurbalyaṃ te kuto nṛpa<BR>
01,134.018d@084_0011	āpatsu rakṣitāsmākaṃ viduro 'sti mahāmatiḥ<BR>
01,134.018d@084_0012	madhyastha eva gāṅgeyo rājyabhogaparāṅmukhaḥ<BR>
01,134.018d@084_0013	bāhlikapramukhā vṛddhā madhyasthā eva sarvadā<BR>
01,134.018d@084_0014	asmadīyo bhaved droṇaḥ phalgunapremasaṃyutaḥ<BR>
01,134.018d@084_0015	tasmāt sahaiva vastavyaṃ na gantavyaṃ pṛthaṅ nṛpa<BR>
01,134.018d@084_0016	athavāsmāsu te kuryuḥ kim aśaktāḥ parākramaiḥ<BR>
01,134.018d@084_0017	kṣudrāḥ kapaṭino dhūrtā jāgratsu manujeśvara<BR>
01,134.018d@084_0018	kiṃ na kuryuḥ purā mahyaṃ kiṃ na dattaṃ purā viṣam<BR>
01,134.018d@084_0019	āśīviṣair mahāghoraiḥ sarpais taiḥ kiṃ na daṃśitaḥ<BR>
01,134.018d@084_0020	pramāṇakoṭyāṃ saṃnahya nidrāparavaśe mayi<BR>
01,134.018d@084_0021	sarpair dṛṣṭiviṣair ghorair gaṅgāyāṃ śūlasaṃtatau<BR>
01,134.018d@084_0022	kiṃ tair na pātito bhūpa tadā kiṃ mṛtavāhanam<BR>
01,134.018d@084_0023	āpatsu ca sughorāsu duṣprayuktāsu pāpibhiḥ<BR>
01,134.018d@084_0024	asmān arakṣad yo devo jagad yasya vaśe sthitam<BR>
01,134.018d@084_0025	carācarātmakaṃ so 'dya yātaḥ kva nu nṛpottama<BR>
01,134.018d@084_0026	yāvat soḍhavyam asmābhis tāvat soḍhāsmi yatnataḥ<BR>
01,134.018d@084_0027	yadā na rakṣyate 'smābhis tadā paśyāma no hitam<BR>
01,134.018d@084_0028	kiṃ draṣṭavyaṃ tadāsmābhir vigṛhya tarasā balāt<BR>
01,134.018d@084_0029	sāntvavādena dānena bhedenāpi yatāmahe<BR>
01,134.018d@084_0030	ardharājyasya saṃprāptyai tato daṇḍaḥ praśasyate<BR>
01,134.018d@084_0031	tasmāt sahaiva vastavyaṃ tanmanorpitaśalyavat<BR>
01,134.018d@084_0032	darśayitvā pṛthag vāpi na gantavyaṃ subhītavat<BR>
01,134.019	yudhiṣṭhira uvāca<BR>
01,134.019a	iha yattair nirākārair vastavyam iti rocaye<BR>
01,134.019b*1468_01	iti kiṃ tv ayam etāvān kim ataḥ param āpatat<BR>
01,134.019b*1468_02	vicārayanto jāgrantaḥ prāṇibhir hitakāṅkṣibhiḥ<BR>
01,134.019b*1468_03	ihaiva vastavyam iti manmano rocate 'nuja<BR>
01,134.019c	naṣṭair iva vicinvadbhir gatim iṣṭāṃ dhruvām itaḥ<BR>
01,134.019d*1469_01	itaḥ paraṃ te kiṃ kuryur jijñāsadbhir abhītavat<BR>
01,134.020a	yadi vindeta cākāram asmākaṃ hi purocanaḥ<BR>
01,134.020c	śīghrakārī tato bhūtvā prasahyāpi daheta naḥ<BR>
01,134.021a	nāyaṃ bibhety upakrośād adharmād vā purocanaḥ<BR>
01,134.021c	tathā hi vartate mandaḥ suyodhanamate sthitaḥ<BR>
01,134.022a	api ceha pradagdheṣu bhīṣmo 'smāsu pitāmahaḥ<BR>
01,134.022c	kopaṃ kuryāt kimarthaṃ vā kauravān kopayeta saḥ<BR>
01,134.022d*1470_01	athavāpīha dagdheṣu bhīṣmo 'smākaṃ pitāmahaḥ<BR>
01,134.022e	dharma ity eva kupyeta tathānye kurupuṃgavāḥ<BR>
01,134.022f*1471_01	upapannaṃ tu dagdheṣu kulavaṃśānukīrtitāḥ<BR>
01,134.022f*1471_02	kupyeran yadi dharmajñās tathānye kurupuṃgavāḥ<BR>
01,134.023a	vayaṃ tu yadi dāhasya bibhyataḥ pradravema hi<BR>
01,134.023c	spaśair no ghātayet sārvān rājyalubdhaḥ suyodhanaḥ<BR>
01,134.024a	apadasthān pade tiṣṭhann apakṣān pakṣasaṃsthitaḥ<BR>
01,134.024c	hīnakośān mahākośaḥ prayogair ghātayed dhruvam<BR>
01,134.025a	tad asmābhir imaṃ pāpaṃ taṃ ca pāpaṃ suyodhanam<BR>
01,134.025c	vañcayadbhir nivastavyaṃ channavāsaṃ kva cit kva cit<BR>
01,134.026a	te vayaṃ mṛgayāśīlāś carāma vasudhām imām<BR>
01,134.026c	tathā no viditā mārgā bhaviṣyanti palāyatām<BR>
01,134.027a	bhaumaṃ ca bilam adyaiva karavāma susaṃvṛtam<BR>
01,134.027c	gūḍhocchvasān na nas tatra hutāśaḥ saṃpradhakṣyati<BR>
01,134.028a	vasato 'tra yathā cāsmān na budhyeta purocanaḥ<BR>
01,134.028c	pauro vāpi janaḥ kaś cit tathā kāryam atandritaiḥ<BR>
01,135.001	vaiśaṃpāyana uvāca<BR>
01,135.001a	vidurasya suhṛt kaś cit khanakaḥ kuśalaḥ kva cit<BR>
01,135.001c	vivikte pāṇḍavān rājann idaṃ vacanam abravīt<BR>
01,135.002a	prahito vidureṇāsmi khanakaḥ kuśalo bhṛśam<BR>
01,135.002c	pāṇḍavānāṃ priyaṃ kāryam iti kiṃ karavāṇi vaḥ<BR>
01,135.003a	pracchannaṃ vidureṇoktaḥ śreyas tvam iha pāṇḍavān<BR>
01,135.003c	pratipādaya viśvāsād iti kiṃ karavāṇi vaḥ<BR>
01,135.004a	kṛṣṇapakṣe caturdaśyāṃ rātrāv asya purocanaḥ<BR>
01,135.004c	bhavanasya tava dvāri pradāsyati hutāśanam<BR>
01,135.005a	mātrā saha pradagdhavyāḥ pāṇḍavāḥ puruṣarṣabhāḥ<BR>
01,135.005c	iti vyavasitaṃ pārtha dhārtarāṣṭrasya me śrutam<BR>
01,135.006a	kiṃ cic ca vidureṇokto mlecchavācāsi pāṇḍava<BR>
01,135.006c	tvayā ca tat tathety uktam etad viśvāsakāraṇam<BR>
01,135.007a	uvāca taṃ satyadhṛtiḥ kuntīputro yudhiṣṭhiraḥ<BR>
01,135.007c	abhijānāmi saumya tvāṃ suhṛdaṃ vidurasya vai<BR>
01,135.008a	śucim āptaṃ priyaṃ caiva sadā ca dṛḍhabhaktikam<BR>
01,135.008c	na vidyate kaveḥ kiṃ cid abhijñānaprayojanam<BR>
01,135.009a	yathā naḥ sa tathā nas tvaṃ nirviśeṣā vayaṃ tvayi<BR>
01,135.009c	bhavataḥ sma yathā tasya pālayāsmān yathā kaviḥ<BR>
01,135.010a	idaṃ śaraṇam āgneyaṃ madartham iti me matiḥ<BR>
01,135.010c	purocanena vihitaṃ dhārtarāṣṭrasya śāsanāt<BR>
01,135.011a	sa pāpaḥ kośavāṃś caiva sasahāyaś ca durmatiḥ<BR>
01,135.011c	asmān api ca duṣṭātmā nityakālaṃ prabādhate<BR>
01,135.012a	sa bhavān mokṣayatv asmān yatnenāsmād dhutāśanāt<BR>
01,135.012c	asmāsv iha hi dagdheṣu sakāmaḥ syāt suyodhanaḥ<BR>
01,135.013a	samṛddham āyudhāgāram idaṃ tasya durātmanaḥ<BR>
01,135.013c	vaprānte niṣpratīkāram āśliṣyedaṃ kṛtaṃ mahat<BR>
01,135.014a	idaṃ tad aśubhaṃ nūnaṃ tasya karma cikīrṣitam<BR>
01,135.014c	prāg eva viduro veda tenāsmān anvabodhayat<BR>
01,135.015a	seyam āpad anuprāptā kṣattā yāṃ dṛṣṭavān purā<BR>
01,135.015c	purocanasyāviditān asmāṃs tvaṃ vipramocaya<BR>
01,135.016a	sa tatheti pratiśrutya khanako yatnam āsthitaḥ<BR>
01,135.016c	parikhām utkiran nāma cakāra sumahad bilam<BR>
01,135.017a	cakre ca veśmanas tasya madhye nātimahan mukham<BR>
01,135.017c	kapāṭayuktam ajñātaṃ samaṃ bhūmyā ca bhārata<BR>
01,135.018a	purocanabhayāc caiva vyadadhāt saṃvṛtaṃ mukham<BR>
01,135.018b*1472_01	sa vai svargād ihāyātaḥ indrasyātipriyaṃkaraḥ<BR>
01,135.018b*1472_02	pāṇḍavānāṃ hitaṃ kartum indreṇa preṣitas tadā<BR>
01,135.018b*1472_03	nityamṛdbhakṣaṇaparo dinair daśabhir eva ca<BR>
01,135.018b*1472_04	kṛtvā bilaṃ ca sumahat punaḥ svargam ito gataḥ<BR>
01,135.018b*1472_05	sarvam indre nivedyātha punaḥ svargāt samāgataḥ<BR>
01,135.018c	sa tatra ca gṛhadvāri vasaty aśubhadhīḥ sadā<BR>
01,135.019a	tatra te sāyudhāḥ sarve vasanti sma kṣapāṃ nṛpa<BR>
01,135.019c	divā caranti mṛgayāṃ pāṇḍaveyā vanād vanam<BR>
01,135.020a	viśvastavad aviśvastā vañcayantaḥ purocanam<BR>
01,135.020c	atuṣṭās tuṣṭavad rājann ūṣuḥ paramaduḥkhitāḥ<BR>
01,135.021a	na cainān anvabudhyanta narā nagaravāsinaḥ<BR>
01,135.021c	anyatra vidurāmātyāt tasmāt khanakasattamāt<BR>
01,136.001	vaiśaṃpāyana uvāca<BR>
01,136.001a	tāṃs tu dṛṣṭvā sumanasaḥ parisaṃvatsaroṣitān<BR>
01,136.001c	viśvastān iva saṃlakṣya harṣaṃ cakre purocanaḥ<BR>
01,136.001d*1473_01	sa tu saṃcintayām āsa prahṛṣṭenāntarātmanā<BR>
01,136.001d*1473_02	prāptakālam idaṃ manye pāṇḍavānāṃ vināśane<BR>
01,136.001d*1473_03	tad asyāntargataṃ bhāvaṃ vijñāya kurupuṃgavaḥ<BR>
01,136.001d*1473_04	cintayām āsa matimān dharmaputro yudhiṣṭhiraḥ<BR>
01,136.002a	purocane tathā hṛṣṭe kaunteyo 'tha yudhiṣṭhiraḥ<BR>
01,136.002c	bhīmasenārjunau caiva yamau covāca dharmavit<BR>
01,136.003a	asmān ayaṃ suviśvastān vetti pāpaḥ purocanaḥ<BR>
01,136.003c	vañcito 'yaṃ nṛśaṃsātmā kālaṃ manye palāyane<BR>
01,136.004a	āyudhāgāram ādīpya dagdhvā caiva purocanam<BR>
01,136.004c	ṣaṭ prāṇino nidhāyeha dravāmo 'nabhilakṣitāḥ<BR>
01,136.005a	atha dānāpadeśena kuntī brāhmaṇabhojanam<BR>
01,136.005c	cakre niśi mahad rājann ājagmus tatra yoṣitaḥ<BR>
01,136.006a	tā vihṛtya yathākāmaṃ bhuktvā pītvā ca bhārata<BR>
01,136.006c	jagmur niśi gṛhān eva samanujñāpya mādhavīm<BR>
01,136.006d*1474_01	purocanapraṇihitā pṛthāṃ sma kila sevate<BR>
01,136.006d*1474_02	niṣādī duṣṭahṛdayā nityam antaracāriṇī<BR>
01,136.007a	niṣādī pañcaputrā tu tasmin bhojye yadṛcchayā<BR>
01,136.007b*1475_01	purābhyāsakṛtasnehā sakhī kuntyāḥ samā sutaiḥ<BR>
01,136.007b*1475_02	ānīya madhumūlāni phalāni vividhāni ca<BR>
01,136.007c	annārthinī samabhyāgāt saputrā kālacoditā<BR>
01,136.007d*1476_01	pāpā ca pañcaputrā sā pṛthāyāḥ sakhimāninī<BR>
01,136.008a	sā pītvā madirāṃ mattā saputrā madavihvalā<BR>
01,136.008c	saha sarvaiḥ sutai rājaṃs tasminn eva niveśane<BR>
01,136.008e	suṣvāpa vigatajñānā mṛtakalpā narādhipa<BR>
01,136.009a	atha pravāte tumule niśi supte jane vibho<BR>
01,136.009c	tad upādīpayad bhīmaḥ śete yatra purocanaḥ<BR>
01,136.009d*1477_01	tato jatugṛhadvāraṃ dīpayām āsa pāṇḍavaḥ<BR>
01,136.009d*1477_02	samantato dadau paścād agniṃ tatra niveśane<BR>
01,136.009d*1477_03	jñātvā tu tad gṛhaṃ sarvam ādīptaṃ pāṇḍunandanāḥ<BR>
01,136.009d*1477_04	suraṅgāṃ (!) viviśus tūrṇaṃ mātrā sārdham ariṃdamāḥ<BR>
01,136.009d*1478_01	pūrvam eva bilaṃ śodhya bhīmaseno mahāmatiḥ<BR>
01,136.009d*1478_02	pāṇḍavaiḥ sahitāṃ kuntīṃ prāveśayata tad bilam<BR>
01,136.009d*1478_03	dattvāgniṃ sahasā bhīmo nirjagāma bilena saḥ<BR>
01,136.009d*1479_01	gṛhe tatparitaḥ sudhīḥ<BR>
01,136.009d*1479_02	gṛhasthaṃ dravyasaṃjātaṃ<BR>
01,136.010a	tataḥ pratāpaḥ sumahāñ śabdaś caiva vibhāvasoḥ<BR>
01,136.010c	prādurāsīt tadā tena bubudhe sa janavrajaḥ<BR>
01,136.010d*1480_01	tad avekṣya gṛhaṃ dīptam āhuḥ paurāḥ kṛśānanāḥ<BR>
01,136.011	paurā ūcuḥ<BR>
01,136.011a	duryodhanaprayuktena pāpenākṛtabuddhinā<BR>
01,136.011c	gṛham ātmavināśāya kāritaṃ dāhitaṃ ca yat<BR>
01,136.011d*1481_01	aho dhik pāṇḍavāḥ sarve dahyanta iti cukruśuḥ<BR>
01,136.011d*1481_02	cakruś ca paramaṃ yatnaṃ narās teṣāṃ pramokṣaṇe<BR>
01,136.011d*1481_03	tatas te jātuṣaṃ veśma dadṛśū romaharṣaṇam<BR>
01,136.011d*1481_04	pāṇḍavānāṃ vināśāya vihitaṃ krūrakarmaṇā<BR>
01,136.011d*1482_01	purocanena pāpena duryodhanahitepsayā<BR>
01,136.012a	aho dhig dhṛtarāṣṭrasya buddhir nātisamañjasī<BR>
01,136.012c	yaḥ śucīn pāṇḍavān bālān dāhayām āsa mantriṇā<BR>
01,136.013a	diṣṭyā tv idānīṃ pāpātmā dagdho 'yam atidurmatiḥ<BR>
01,136.013c	anāgasaḥ suviśvastān yo dadāha narottamān<BR>
01,136.014	vaiśaṃpāyana uvāca<BR>
01,136.014a	evaṃ te vilapanti sma vāraṇāvatakā janāḥ<BR>
01,136.014c	parivārya gṛhaṃ tac ca tasthū rātrau samantataḥ<BR>
01,136.015a	pāṇḍavāś cāpi te rājan mātrā saha suduḥkhitāḥ<BR>
01,136.015c	bilena tena nirgatya jagmur gūḍham alakṣitāḥ<BR>
01,136.016a	tena nidroparodhena sādhvasena ca pāṇḍavāḥ<BR>
01,136.016c	na śekuḥ sahasā gantuṃ saha mātrā paraṃtapāḥ<BR>
01,136.017a	bhīmasenas tu rājendra bhīmavegaparākramaḥ<BR>
01,136.017c	jagāma bhrātṝn ādāya sarvān mātaram eva ca<BR>
01,136.018a	skandham āropya jananīṃ yamāv aṅkena vīryavān<BR>
01,136.018c	pārthau gṛhītvā pāṇibhyāṃ bhrātarau sumahābalau<BR>
01,136.018d*1483_01	bilena yojanaṃ dūraṃ gatvā siddhapade śubhe<BR>
01,136.018d*1483_02	niścerur vaṭamūle te nidrāmudritalocanāḥ<BR>
01,136.018d*1483_03	bilān nirgatya sahasā bhrātṝn mātaram eva ca<BR>
01,136.018d*1483_04	gaṅgātīravanaṃ prāpya vahan prāyāt sa mārutiḥ<BR>
01,136.019a	tarasā pādapān bhañjan mahīṃ padbhyāṃ vidārayan<BR>
01,136.019c	sa jagāmāśu tejasvī vātaraṃhā vṛkodaraḥ<BR>
01,136.019d*1484_01	avyaktavanamārgaḥ san bhañjan gulmalatāgurūn<BR>
01,136.019d@085=0000	vaiśaṃpāyana uvāca<BR>
01,136.019d@085_0001	etasminn eva kāle tu yathāsaṃpraty ayaṃ kaviḥ<BR>
01,136.019d@085_0002	viduraḥ preṣayām āsa tadvanaṃ puruṣaṃ śucim<BR>
01,136.019d@085_0003	sa gatvā tu yathoddeśaṃ pāṇḍavān dadṛśe vane<BR>
01,136.019d@085_0004	jananyā saha kauravya māpayānān nadījalam<BR>
01,136.019d@085_0005	viditaṃ tan mahābuddher vidurasya mahātmanaḥ<BR>
01,136.019d@085_0006	tatas tasyāpi cāreṇa ceṣṭitaṃ pāpacetasaḥ<BR>
01,136.019d@085_0007	tataḥ saṃpreṣito vidvān vidureṇa naras tadā<BR>
01,136.019d@085_0008	pārthānāṃ darśayām āsa manomārutagāminīm<BR>
01,136.019d@085_0009	sarvavātasahāṃ nāvaṃ yantrayuktāṃ patākinīm<BR>
01,136.019d@085_0010	śive bhāgīrathītīre narair visrambhibhiḥ kṛtām<BR>
01,136.019d@085_0011	tataḥ punar athovāca jñāpakaṃ pūrvacoditam<BR>
01,136.019d@085_0012	yudhiṣṭhira nibodhedaṃ saṃjñārthaṃ vacanaṃ kaveḥ<BR>
01,136.019d@085_0013	kakṣaghnaḥ śiśiraghnaś ca mahākakṣe bilaukasaḥ<BR>
01,136.019d@085_0014	na hantīty evam ātmānaṃ yo rakṣati sa jīvati<BR>
01,136.019d@085_0015	tena māṃ preṣitaṃ viddhi viśvastaṃ saṃjñayānayā<BR>
01,136.019d@085_0016	bhūyaś caivāha māṃ kṣattā viduraḥ sarvato 'rthavit<BR>
01,136.019d@085_0017	karṇaṃ duryodhanaṃ caiva bhrātṛbhiḥ sahitaṃ raṇe<BR>
01,136.019d@085_0018	śakuniṃ caiva kaunteya vijetāsi na saṃśayaḥ<BR>
01,136.019d@085_0019	iyaṃ vāripathe yuktā naur apsu sukhagāminī<BR>
01,136.019d@085_0020	mocayiṣyati vaḥ sarvān asmād deśān na saṃśayaḥ<BR>
01,136.019d@085_0021	atha tān vyathitān dṛṣṭvā saha mātrā narottamān<BR>
01,136.019d@085_0022	nāvam āropya gaṅgāyāṃ prasthitān abravīt punaḥ<BR>
01,136.019d@085_0023	viduro mūrdhny upāghrāya pariṣvajya ca vo muhuḥ<BR>
01,136.019d@085_0024	ariṣṭaṃ gacchatāvyagrāḥ panthānam iti cābravīt<BR>
01,136.019d@085_0025	ity uktvā sa tu tān vīrān pumān viduracoditaḥ<BR>
01,136.019d@085_0026	tārayām āsa rājendra gaṅgāṃ nāvā nararṣabhān<BR>
01,136.019d@085_0027	tārayitvā tato gaṅgāṃ pāraṃ prāptāṃś ca sarvaśaḥ<BR>
01,136.019d@085_0028	jayāśiṣaḥ prayujyātha yathāgatam agād dhi saḥ<BR>
01,136.019d@085_0029	pāṇḍavāś ca mahātmānaḥ pratisaṃdiśya vai kaveḥ<BR>
01,136.019d@085_0030	gaṅgām uttīrya vegena jagmur gūḍham alakṣitāḥ<BR>
01,137.001	vaiśaṃpāyana uvāca<BR>
01,137.001a	atha rātryāṃ vyatītāyām aśeṣo nāgaro janaḥ<BR>
01,137.001c	tatrājagāma tvarito didṛkṣuḥ pāṇḍunandanān<BR>
01,137.002a	nirvāpayanto jvalanaṃ te janā dadṛśus tataḥ<BR>
01,137.002c	jātuṣaṃ tad gṛhaṃ dagdham amātyaṃ ca purocanam<BR>
01,137.003a	nūnaṃ duryodhanenedaṃ vihitaṃ pāpakarmaṇā<BR>
01,137.003c	pāṇḍavānāṃ vināśāya ity evaṃ cukruṣur janāḥ<BR>
01,137.004a	vidite dhṛtarāṣṭrasya dhārtarāṣṭro na saṃśayaḥ<BR>
01,137.004c	dagdhavān pāṇḍudāyādān na hy enaṃ pratiṣiddhavān<BR>
01,137.005a	nūnaṃ śāṃtanavo bhīṣmo na dharmam anuvartate<BR>
01,137.005c	droṇaś ca viduraś caiva kṛpaś cānye ca kauravāḥ<BR>
01,137.005d*1485_01	nāvekṣante hataṃ dharmaṃ dharmajñā apy aho vidhe<BR>
01,137.005d*1485_02	śrutavanto 'pi vidvāṃso dhanavad vaśagā aho<BR>
01,137.005d*1485_03	sādhūn anāthān dharmiṣṭhān satyavrataparāyaṇān<BR>
01,137.005d*1485_04	nāvekṣante mahānto 'pi daivaṃ teṣāṃ parāyaṇam<BR>
01,137.006a	te vayaṃ dhṛtarāṣṭrasya preṣayāmo durātmanaḥ<BR>
01,137.006c	saṃvṛttas te paraḥ kāmaḥ pāṇḍavān dagdhavān asi<BR>
01,137.007a	tato vyapohamānās te pāṇḍavārthe hutāśanam<BR>
01,137.007c	niṣādīṃ dadṛśur dagdhāṃ pañcaputrām anāgasam<BR>
01,137.007d*1486_01	itaḥ paśyata kuntīyaṃ dagdhā śete yaśasvinī<BR>
01,137.007d*1486_02	putraiḥ sahaiva vārṣṇeyī hanta paśyata nāgarāḥ<BR>
01,137.008a	khanakena tu tenaiva veśma śodhayatā bilam<BR>
01,137.008c	pāṃsubhiḥ pratyapihitaṃ puruṣais tair alakṣitam<BR>
01,137.008d*1487_01	ity eva sarve śocantaḥ pṛthak caiva tathābruvan<BR>
01,137.009a	tatas te preṣayām āsur dhṛtarāṣṭrasya nāgarāḥ<BR>
01,137.009c	pāṇḍavān agninā dagdhān amātyaṃ ca purocanam<BR>
01,137.010a	śrutvā tu dhṛtarāṣṭras tad rājā sumahad apriyam<BR>
01,137.010c	vināśaṃ pāṇḍuputrāṇāṃ vilalāpa suduḥkhitaḥ<BR>
01,137.010d*1488_01	antarhṛṣṭamanāś cāsau bahirduḥkhasamākulaḥ<BR>
01,137.010d*1488_02	antaḥ śīto bahiś coṣṇo grīṣme 'gādhahrado yathā<BR>
01,137.011a	adya pāṇḍur mṛto rājā bhrātā mama sudurlabhaḥ<BR>
01,137.011c	teṣu vīreṣu dagdheṣu mātrā saha viśeṣataḥ<BR>
01,137.012a	gacchantu puruṣāḥ śīghraṃ nagaraṃ vāraṇāvatam<BR>
01,137.012c	satkārayantu tān vīrān kuntirājasutāṃ ca tām<BR>
01,137.013a	kārayantu ca kulyāni śubhrāṇi ca mahānti ca<BR>
01,137.013c	ye ca tatra mṛtās teṣāṃ suhṛdo 'rcantu tān api<BR>
01,137.013d*1489_01	mama dagdhā mahātmānaḥ kulavaṃśavivardhanāḥ<BR>
01,137.014a	evaṃgate mayā śakyaṃ yad yat kārayituṃ hitam<BR>
01,137.014c	pāṇḍavānāṃ ca kuntyāś ca tat sarvaṃ kriyatāṃ dhanaiḥ<BR>
01,137.014d*1490=00	vaiśaṃpāyanaḥ<BR>
01,137.014d*1490_01	sametās tu tataḥ sarve bhīṣmeṇa saha kauravāḥ<BR>
01,137.014d*1490_02	dhṛtarāṣṭraḥ saputraś ca gaṅgām abhimukhā yayuḥ<BR>
01,137.014d*1490_03	ekavastrā nirānandā nirābharaṇaveṣṭanāḥ<BR>
01,137.014d*1490_04	udakaṃ kartukāmā vai pāṇḍavānāṃ mahātmanām<BR>
01,137.014d*1491_01	saputrabāndhavāmātyās tyaktamaṅgalavāhanāḥ<BR>
01,137.014d*1491_02	acchatrāś cāntarā rājan gaṅgām abhimukhā yayuḥ<BR>
01,137.015a	evam uktvā tataś cakre jñātibhiḥ parivāritaḥ<BR>
01,137.015c	udakaṃ pāṇḍuputrāṇāṃ dhṛtarāṣṭro 'mbikāsutaḥ<BR>
01,137.016a	cukruśuḥ kauravāḥ sarve bhṛśaṃ śokaparāyaṇāḥ<BR>
01,137.016b*1492_01	hā yudhiṣṭhira kauravya hā bhīma iti cāpare<BR>
01,137.016b*1492_02	hā phālguneti cāpy anye hā yamāv iti cāpare<BR>
01,137.016b*1492_03	kuntīm ārtāś ca śocanta udakaṃ cakrire janāḥ<BR>
01,137.016b*1492_04	anye paurajanāś caivam anvaśocanta pāṇḍavān<BR>
01,137.016b*1493_01	aho rūpaṃ tu lāvaṇyam atha vidyābalaṃ muhuḥ<BR>
01,137.016b*1493_02	aucityam athavā prema kiṃ kiṃ śocāmahe vayam<BR>
01,137.016b*1493_03	ity evaṃ bahu bhāṣanto rurudur nāgarā bhṛśam<BR>
01,137.016c	viduras tv alpaśaś cakre śokaṃ veda paraṃ hi saḥ<BR>
01,137.016d@086=0040	vaiśaṃpāyanaḥ<BR>
01,137.016d@086=0047	bhīṣmaḥ<BR>
01,137.016d@086=0051	vaiśaṃpāyanaḥ<BR>
01,137.016d@086=0053	viduraḥ<BR>
01,137.016d@086_0001	tataḥ pravyathito bhīṣmaḥ pāṇḍurājasutān mṛtān<BR>
01,137.016d@086_0002	mātrā saheti tāñ śrutvā vilalāpa ruroda ca<BR>
01,137.016d@086_0003	hā yudhiṣṭhira hā bhīma hā dhanaṃjaya hā yamau<BR>
01,137.016d@086_0004	hā pṛthe saha putrais tvam ekarātreṇa svargatā<BR>
01,137.016d@086_0005	mātrā saha kumārās te sarve tatraiva saṃsthitāḥ<BR>
01,137.016d@086_0006	na hi tau notsaheyātāṃ bhīmasenadhanaṃjayau<BR>
01,137.016d@086_0007	tarasā vegitātmānau nirbhettum api mandiram<BR>
01,137.016d@086_0008	parāsutvaṃ na paśyāmi pṛthāyāḥ saha pāṇḍavaiḥ<BR>
01,137.016d@086_0009	sarvathā vikṛtaṃ tat tu yadi te nidhanaṃ gatāḥ<BR>
01,137.016d@086_0010	dharmarājaḥ sa nirdiṣṭo nanu viprair yudhiṣṭhiraḥ<BR>
01,137.016d@086_0011	pṛthivyāṃ caratāṃ śreṣṭho bhavitā sa dhanaṃjayaḥ<BR>
01,137.016d@086_0012	satyavrato dharmadattaḥ satyavāk śubhalakṣaṇaḥ<BR>
01,137.016d@086_0013	kathaṃ kālavaśaṃ prāptaḥ pāṇḍaveyo yudhiṣṭhiraḥ<BR>
01,137.016d@086_0014	ātmānam upamāṃ kṛtvā pareṣāṃ vartate tu yaḥ<BR>
01,137.016d@086_0015	saha mātrā tu kauravyaḥ kathaṃ kālavaśaṃ gataḥ<BR>
01,137.016d@086_0016	paripālitaś ciraṃ kālaṃ phalakāle yathā drumaḥ<BR>
01,137.016d@086_0017	bhagnaḥ syād vāyuvegena tathā rājā yudhiṣṭhiraḥ<BR>
01,137.016d@086_0018	yauvarājyābhiṣiktena pitur yenāhṛtaṃ yaśaḥ<BR>
01,137.016d@086_0019	ātmanaś ca pituś caiva satyadharmāryavṛttibhiḥ<BR>
01,137.016d@086_0020	sa brahmaṇyaḥ paraprekṣī hṛdi śokaṃ nidhāya me<BR>
01,137.016d@086_0021	kālena sa hi saṃbhagno dhik kṛtāntam anarthadam<BR>
01,137.016d@086_0022	yac ca sā vanavāsena kleśitā duḥkhabhāginī<BR>
01,137.016d@086_0023	putragṛdhnutayā kuntī na bhartāraṃ mṛtā tv anu<BR>
01,137.016d@086_0024	alpakālaṃ kule jātā bhartuḥ prītim avāpa yā<BR>
01,137.016d@086_0025	dagdhādya saha putraiḥ sā asaṃpūrṇamanorathā<BR>
01,137.016d@086_0026	etac ca cintayānasya bahudhā vyathitaṃ manaḥ<BR>
01,137.016d@086_0027	avadhūya ca me dehaṃ hṛdaye 'gnir na dīryate<BR>
01,137.016d@086_0028	pīnaskandhaś cārubāhur merukūṭasamo yuvā<BR>
01,137.016d@086_0029	mṛto bhīma iti śrutvā mano na śraddadhāti me<BR>
01,137.016d@086_0030	atityāgī ca yogī ca kṣiprahasto dṛḍhāyudhaḥ<BR>
01,137.016d@086_0031	pravṛttimāṃl labdhalakṣyo rathayānaviśāradaḥ<BR>
01,137.016d@086_0032	dūrapātī tv asaṃbhrānto mahāvīryo mahāstravit<BR>
01,137.016d@086_0033	adīnātmā naravyāghraḥ śreṣṭhaḥ sarvadhanuṣmatām<BR>
01,137.016d@086_0034	yena prācyās tu sauvīrā dākṣiṇātyāś ca nirjitāḥ<BR>
01,137.016d@086_0035	khyāpitaṃ yena śūreṇa triṣu lokeṣu pauruṣam<BR>
01,137.016d@086_0036	yasmiñ jāte viśokābhūt kuntī pāṇḍuś ca vīryavān<BR>
01,137.016d@086_0037	puraṃdarasamo jiṣṇuḥ kathaṃ kālavaśaṃ gataḥ<BR>
01,137.016d@086_0038	kathaṃ tau vṛṣabhaskandhau siṃhavikrāntagāminau<BR>
01,137.016d@086_0039	martyadharmam anuprāptau yamāv arinibarhaṇau<BR>
01,137.016d@086_0040	tasya vikranditaṃ śrutvā udakaṃ ca prasiñcataḥ<BR>
01,137.016d@086_0041	deśakālaṃ samājñāya viduraḥ pratyabhāṣata<BR>
01,137.016d@086_0042	mā śocas tvaṃ naravyāghra jahi śokaṃ mahāvrata<BR>
01,137.016d@086_0043	na teṣāṃ vidyate pāpaṃ prāptakālaṃ kṛtaṃ mayā<BR>
01,137.016d@086_0044	tac ca tebhyaḥ sa udakaṃ vipraṣiñcatu bhārata<BR>
01,137.016d@086_0045	so 'bravīt kiṃ cid uccārya kauravāṇām aśṛṇvatām<BR>
01,137.016d@086_0046	kṣattāram anusaṃgṛhya bāṣpotpīḍakalasvaraḥ<BR>
01,137.016d@086_0047	kathaṃ te tāta jīvanti pāṇḍoḥ putrā mahārathāḥ<BR>
01,137.016d@086_0048	katham asmatkṛte pakṣaḥ pāṇḍor na hi nipātitaḥ<BR>
01,137.016d@086_0049	kathaṃ matpramukhāḥ sarve pramuktā mahato bhayāt<BR>
01,137.016d@086_0050	jananī garuḍeneva kumārās te samuddhṛtāḥ<BR>
01,137.016d@086_0051	evam uktas tu kauravyaḥ kauravāṇām aśṛṇvatām<BR>
01,137.016d@086_0052	ācacakṣe sa dharmātmā bhīṣmāyādbhutakarmaṇe<BR>
01,137.016d@086_0053	dhṛtarāṣṭrasya śakuneḥ rājño duryodhanasya ca<BR>
01,137.016d@086_0054	vināśe pāṇḍuputrāṇāṃ kṛto mativiniścayaḥ<BR>
01,137.016d@086_0055	tatrāham api ca jñātvā tasya pāpasya niścayam<BR>
01,137.016d@086_0056	taṃ jighāṃsur ahaṃ cāpi teṣām anumate sthitaḥ<BR>
01,137.016d@086_0057	tato jatugṛhaṃ gatvā dahane 'smin niyojite<BR>
01,137.016d@086_0058	pṛthāyāś ca saputrāyā dhārtarāṣṭrasya śāsanāt<BR>
01,137.016d@086_0059	tataḥ khanakam āhūya suraṅgāṃ vai bile tadā<BR>
01,137.016d@086_0060	saguhāṃ kārayitvā te kuntyā pāṇḍusutās tadā<BR>
01,137.016d@086_0061	niṣkrāmitā mayā pūrvaṃ mā sma śoke manaḥ kṛthāḥ<BR>
01,137.016d@086_0062	tatas tu nāvam āropya sahaputrāṃ pṛthām aham<BR>
01,137.016d@086_0063	dattvābhayaṃ saputrāyai kuntyai gṛham adāhayam<BR>
01,137.016d@086_0064	tasmāt te mā sma bhūd duḥkhaṃ muktāḥ pāpāt tu pāṇḍavāḥ<BR>
01,137.016d@086_0065	nirgatāḥ pāṇḍavā rājan mātrā saha paraṃtapāḥ<BR>
01,137.016d@086_0066	agnidāhān mahāghorān mayā tasmād upāyataḥ<BR>
01,137.016d@086_0067	mā sma śokam imaṃ kārṣīr jīvanty eva ca pāṇḍavāḥ<BR>
01,137.016d@086_0068	pracchannā vicariṣyanti yāvat kālasya paryayaḥ<BR>
01,137.016d@086_0069	tasmin yudhiṣṭhiraṃ kāle drakṣyanti bhuvi mānavāḥ<BR>
01,137.016d@086_0070	vimalaṃ kṛṣṇapakṣānte jagaccandram ivoditam<BR>
01,137.016d@086_0071	na tasya nāśaṃ paśyāmi yasya bhrātā dhanaṃjayaḥ<BR>
01,137.016d@086_0072	bhīmasenaś ca durdharṣo mādrīputrau ca bhārata<BR>
01,137.017a	pāṇḍavāś cāpi nirgatya nagarād vāraṇāvatāt<BR>
01,137.017b*1494_01	nadīṃ gaṅgām anuprāptā mātṛṣaṣṭhā mahābalāḥ<BR>
01,137.017b*1494_02	dāśānāṃ bhujavegena nadyāḥ srotojavena ca<BR>
01,137.017b*1494_03	vāyunā cānukūlena tūrṇaṃ pāram avāpnuvan<BR>
01,137.017c	javena prayayū rājan dakṣiṇāṃ diśam āśritāḥ<BR>
01,137.018a	vijñāya niśi panthānaṃ nakṣatrair dakṣiṇāmukhāḥ<BR>
01,137.018c	yatamānā vanaṃ rājan gahanaṃ pratipedire<BR>
01,137.019a	tataḥ śrāntāḥ pipāsārtā nidrāndhāḥ pāṇḍunandanāḥ<BR>
01,137.019c	punar ūcur mahāvīryaṃ bhīmasenam idaṃ vacaḥ<BR>
01,137.020a	itaḥ kaṣṭataraṃ kiṃ nu yad vayaṃ gahane vane<BR>
01,137.020c	diśaś ca na prajānīmo gantuṃ caiva na śaknumaḥ<BR>
01,137.021a	taṃ ca pāpaṃ na jānīmo yadi dagdhaḥ purocanaḥ<BR>
01,137.021c	kathaṃ nu vipramucyema bhayād asmād alakṣitāḥ<BR>
01,137.022a	punar asmān upādāya tathaiva vraja bhārata<BR>
01,137.022c	tvaṃ hi no balavān eko yathā satatagas tathā<BR>
01,137.023a	ity ukto dharmarājena bhīmaseno mahābalaḥ<BR>
01,137.023c	ādāya kuntīṃ bhrātṝṃś ca jagāmāśu mahābalaḥ<BR>
01,138.001	vaiśaṃpāyana uvāca<BR>
01,138.001a	tena vikramatā tūrṇam ūruvegasamīritam<BR>
01,138.001b*1495_01	vanaṃ savṛkṣaviṭapaṃ vyāghūrṇitam ivābhavat<BR>
01,138.001c	pravavāv anilo rājañ śuciśukrāgame yathā<BR>
01,138.001d*1496_01	āvarjitalatāvṛkṣaṃ mārgaṃ cakre mahābalaḥ<BR>
01,138.002a	sa mṛdnan puṣpitāṃś caiva phalitāṃś ca vanaspatīn<BR>
01,138.002c	ārujan dārugulmāṃś ca pathas tasya samīpajān<BR>
01,138.002d*1497_01	sa roṣita iva kruddho vane bhañjan mahādrumān<BR>
01,138.002d*1497_02	triḥprasrutamadaḥ śuṣmī ṣaṣṭivarṣī mataṅgarāṭ<BR>
01,138.003a	tathā vṛkṣān bhañjamāno jagāmāmitavikramaḥ<BR>
01,138.003b*1498_01	tasya kakṣadvayodbhūtapavanadhvanir utthitaḥ<BR>
01,138.003b*1498_02	gumbhitāśeṣadigbhāgaḥ śuśruve 'tibhayaṃkaraḥ<BR>
01,138.003c	tasya vegena pāṇḍūnāṃ mūrccheva samajāyata<BR>
01,138.004a	asakṛc cāpi saṃtīrya dūrapāraṃ bhujaplavaiḥ<BR>
01,138.004b*1499_01	uttatāra nadīṃ gaṅgāṃ vihaṃgāsaṃgavāgminīm<BR>
01,138.004b*1500_01	mātaraṃ ca vahan bhrātṝn aśrameṇa samīrajaḥ<BR>
01,138.004c	pathi pracchannam āsedur dhārtarāṣṭrabhayāt tadā<BR>
01,138.005a	kṛcchreṇa mātaraṃ tv ekāṃ sukumārīṃ yaśasvinīm<BR>
01,138.005c	avahat tatra pṛṣṭhena rodhaḥsu viṣameṣu ca<BR>
01,138.006a	āgamaṃs te vanoddeśam alpamūlaphalodakam<BR>
01,138.006c	krūrapakṣimṛgaṃ ghoraṃ sāyāhne bharatarṣabhāḥ<BR>
01,138.007a	ghorā samabhavat saṃdhyā dāruṇā mṛgapakṣiṇaḥ<BR>
01,138.007c	aprakāśā diśaḥ sarvā vātair āsann anārtavaiḥ<BR>
01,138.007d*1501_01	śīrṇaparṇaphalai rājan bahugulmakṣupair drumaiḥ<BR>
01,138.007d*1501_02	bhagnāvabhugnabhūyiṣṭhair nānādrumasamākulaiḥ<BR>
01,138.008a	te śrameṇa ca kauravyās tṛṣṇayā ca prapīḍitāḥ<BR>
01,138.008c	nāśaknuvaṃs tadā gantuṃ nidrayā ca pravṛddhayā<BR>
01,138.008d*1502_01	atīva gahanaṃ ghoraṃ durvijñeyapathaṃ kva cit<BR>
01,138.008d*1503_01	nyaviśanta hi te sarve nirāsvāde mahāvane<BR>
01,138.008d*1503_02	tatas tṛṣāparikṣāmā kuntī putrān athābravīt<BR>
01,138.008d*1503_03	mātā satī pāṇḍavānāṃ pañcānāṃ madhyataḥ sthitā<BR>
01,138.008d*1503_04	tṛṣṇayā hi parītāsmi putrān bhṛśam athābravīt<BR>
01,138.008d*1503_05	tac chrutvā bhīmasenasya mātṛsnehāt prajalpitam<BR>
01,138.008d*1503_06	kāruṇyena manas taptaṃ gamanāyopacakrame<BR>
01,138.008d*1504_01	rātryām eva gatās tūrṇaṃ caturviṃśatiyojanam<BR>
01,138.008d*1505_01	itaḥ param ahaṃ śaktā na gantuṃ ca padāt padam<BR>
01,138.008d*1505_02	śayiṣye vṛkṣamūle 'tra dhārtarāṣṭrā harantu mām<BR>
01,138.008d*1505_03	śṛṇu bhīma vaco mahyaṃ tava bāhubalāt puraḥ<BR>
01,138.008d*1505_04	sthātuṃ na śaktāḥ kauravyāḥ kiṃ bibheṣi vṛthā suta<BR>
01,138.008d*1506_01	anye 'rayo na me santi bhīmasenād ṛte bhuvi<BR>
01,138.008d*1506_02	dhārtarāṣṭrād vṛthā bhīro na māṃ svaptum ihecchasi<BR>
01,138.008d*1506_03	bhīmapṛṣṭhasthitā cetthaṃ dūyamānena cetasā<BR>
01,138.008d*1506_04	sāśrudhvani rudantī sā nidrāvaśam upāgatā<BR>
01,138.009a	tato bhīmo vanaṃ ghoraṃ praviśya vijanaṃ mahat<BR>
01,138.009c	nyagrodhaṃ vipulacchāyaṃ ramaṇīyam upādravat<BR>
01,138.010a	tatra nikṣipya tān sarvān uvāca bharatarṣabhaḥ<BR>
01,138.010c	pānīyaṃ mṛgayāmīha viśramadhvam iti prabho<BR>
01,138.011a	ete ruvanti madhuraṃ sārasā jalacāriṇaḥ<BR>
01,138.011c	dhruvam atra jalasthāyo mahān iti matir mama<BR>
01,138.012a	anujñātaḥ sa gaccheti bhrātrā jyeṣṭhena bhārata<BR>
01,138.012c	jagāma tatra yatra sma ruvanti jalacāriṇaḥ<BR>
01,138.013a	sa tatra pītvā pānīyaṃ snātvā ca bharatarṣabha<BR>
01,138.013b*1507_01	teṣām arthe ca jagrāha bhrātṝṇāṃ bhrātṛvatsalaḥ<BR>
01,138.013b*1508_01	paṅkajānām anekaiś ca patrair baddhvā jalāśayān<BR>
01,138.013c	uttarīyeṇa pānīyam ājahāra tadā nṛpa<BR>
01,138.014a	gavyūtimātrād āgatya tvarito mātaraṃ prati<BR>
01,138.014b*1509_01	śokaduḥkhaparītātmā niśaśvāsorago yathā<BR>
01,138.014b*1510_01	bhātṝṃś ca mātaraṃ caiva jalaṃ śītam apāyayat<BR>
01,138.014b*1510_02	pītodakās te sarve 'pi pariśramavaśāt punaḥ<BR>
01,138.014b*1510_03	nidrāpahṛtadhairyāś ca suṣupur bhṛśavihvalāḥ<BR>
01,138.014c	sa suptāṃ mātaraṃ dṛṣṭvā bhrātṝṃś ca vasudhātale<BR>
01,138.014d*1511_01	mahāraudre vane ghore vṛkṣamūle suśītale<BR>
01,138.014d*1511_02	vikṣiptakarapādāṃś ca dīrghocchvāsamahāravān<BR>
01,138.014d*1511_03	ūrdhvavaktrān mahākāyān pañcendrān iva bhūtale<BR>
01,138.014d*1511_04	ajñātavṛkṣanilayapretarākṣasasādhvasān<BR>
01,138.014e	bhṛśaṃ duḥkhaparītātmā vilalāpa vṛkodaraḥ<BR>
01,138.014f*1512_01	ataḥ kaṣṭataraṃ kiṃ nu draṣṭavyaṃ hi bhaviṣyati<BR>
01,138.014f*1512_02	yat paśyāmi mahīsuptān bhrātṝn adya sumandabhāk<BR>
01,138.015a	śayaneṣu parārdhyeṣu ye purā vāraṇāvate<BR>
01,138.015c	nādhijagmus tadā nidrāṃ te 'dya suptā mahītale<BR>
01,138.016a	svasāraṃ vasudevasya śatrusaṃghāvamardinaḥ<BR>
01,138.016c	kuntibhojasutāṃ kuntīṃ sarvalakṣaṇapūjitām<BR>
01,138.017a	snuṣāṃ vicitravīryasya bhāryāṃ pāṇḍor mahātmanaḥ<BR>
01,138.017c	prāsādaśayanāṃ nityaṃ puṇḍarīkāntaraprabhām<BR>
01,138.018a	sukumāratarāṃ strīṇāṃ mahārhaśayanocitām<BR>
01,138.018c	śayānāṃ paśyatādyeha pṛthivyām atathocitām<BR>
01,138.019a	dharmād indrāc ca vāyoś ca suṣuve yā sutān imān<BR>
01,138.019c	seyaṃ bhūmau pariśrāntā śete hy adyātathocitā<BR>
01,138.020a	kiṃ nu duḥkhataraṃ śakyaṃ mayā draṣṭum ataḥ param<BR>
01,138.020c	yo 'ham adya naravyāghrān suptān paśyāmi bhūtale<BR>
01,138.021a	triṣu lokeṣu yad rājyaṃ dharmavidyo 'rhate nṛpaḥ<BR>
01,138.021c	so 'yaṃ bhūmau pariśrāntaḥ śete prākṛtavat katham<BR>
01,138.022a	ayaṃ nīlāmbudaśyāmo nareṣv apratimo bhuvi<BR>
01,138.022c	śete prākṛtavad bhūmāv ato duḥkhataraṃ nu kim<BR>
01,138.022d*1513_01	imau nīlotpalaśyāmau nareṣv apratimau bhuvi<BR>
01,138.023a	aśvināv iva devānāṃ yāv imau rūpasaṃpadā<BR>
01,138.023c	tau prākṛtavad adyemau prasuptau dharaṇītale<BR>
01,138.024a	jñātayo yasya naiva syur viṣamāḥ kulapāṃsanāḥ<BR>
01,138.024c	sa jīvet susukhaṃ loke grāme druma ivaikajaḥ<BR>
01,138.025a	eko vṛkṣo hi yo grāme bhavet parṇaphalānvitaḥ<BR>
01,138.025c	caityo bhavati nirjñātir arcanīyaḥ supūjitaḥ<BR>
01,138.026a	yeṣāṃ ca bahavaḥ śūrā jñātayo dharmasaṃśritāḥ<BR>
01,138.026c	te jīvanti sukhaṃ loke bhavanti ca nirāmayāḥ<BR>
01,138.027a	balavantaḥ samṛddhārthā mitrabāndhavanandanāḥ<BR>
01,138.027c	jīvanty anyonyam āśritya drumāḥ kānanajā iva<BR>
01,138.028a	vayaṃ tu dhṛtarāṣṭreṇa saputreṇa durātmanā<BR>
01,138.028b*1514_01	rājyalubdhena mūrkheṇa durmantrisahitena ca<BR>
01,138.028b*1514_02	duṣṭenādharmaśīlena svārthaniṣṭhaikabuddhinā<BR>
01,138.028c	vivāsitā na dagdhāś ca kathaṃ cit tasya śāsanāt<BR>
01,138.029a	tasmān muktā vayaṃ dāhād imaṃ vṛkṣam upāśritāḥ<BR>
01,138.029c	kāṃ diśaṃ pratipatsyāmaḥ prāptāḥ kleśam anuttamam<BR>
01,138.029d*1515_01	sakāmo bhava durbuddhe dhārtarāṣṭrālpadarśana<BR>
01,138.029d*1515_02	nūnaṃ devāḥ prasannās te nānujñāṃ me yudhiṣṭhiraḥ<BR>
01,138.029d*1515_03	prayacchati vadhe tubhyaṃ tena jīvasi durmate<BR>
01,138.029d*1515_04	nanv adya sasutāmātyaṃ sakarṇānujasaubalam<BR>
01,138.029d*1515_05	gatvā krodhasamāviṣṭaḥ preṣayiṣye yamakṣayam<BR>
01,138.029d*1515_06	kiṃ nu śakyaṃ mayā kartuṃ yat te na krudhyate nṛpaḥ<BR>
01,138.029d*1515_07	dharmātmā pāṇḍavaśreṣṭhaḥ pāpācāra yudhiṣṭhiraḥ<BR>
01,138.029d*1515_08	evam uktvā mahābāhuḥ krodhasaṃdīptamānasaḥ<BR>
01,138.029d*1515_09	karaṃ kareṇa niṣpiṣya niḥśvasan dīnamānasaḥ<BR>
01,138.029d*1515_10	punar dīnamanā bhūtvā śāntārcir iva pāvakaḥ<BR>
01,138.029d*1515_11	bhrātṝn mahītale suptān avaikṣata vṛkodaraḥ<BR>
01,138.029d*1515_12	viśvastān iva saṃviṣṭān pṛthagjanasamān iva<BR>
01,138.030a	nātidūre ca nagaraṃ vanād asmād dhi lakṣaye<BR>
01,138.030c	jāgartavye svapantīme hanta jāgarmy ahaṃ svayam<BR>
01,138.031a	pāsyantīme jalaṃ paścāt pratibuddhā jitaklamāḥ<BR>
01,138.031c	iti bhīmo vyavasyaiva jajāgāra svayaṃ tadā<BR>
01,139.001	vaiśaṃpāyana uvāca<BR>
01,139.001a	tatra teṣu śayāneṣu hiḍimbo nāma rākṣasaḥ<BR>
01,139.001c	avidūre vanāt tasmāc chālavṛkṣam upāśritaḥ<BR>
01,139.002a	krūro mānuṣamāṃsādo mahāvīryo mahābalaḥ<BR>
01,139.002b*1516_01	prāvṛḍjaladharaśyāmaḥ piṅgākṣo dāruṇākṛtiḥ<BR>
01,139.002b*1516_02	daṃṣṭrākarālavadanaḥ piśitepsuḥ kṣudhārditaḥ<BR>
01,139.002b*1516_03	lambasphig lambajaṭharo raktaśmaśruśiroruhaḥ<BR>
01,139.002b*1516_04	mahāvṛkṣagalaskandhaḥ śaṅkukarṇo vibhīṣaṇaḥ<BR>
01,139.002b*1516_05	yadṛcchayā tān apaśyat pāṇḍuputrān mahārathān<BR>
01,139.002c	virūparūpaḥ piṅgākṣaḥ karālo ghoradarśanaḥ<BR>
01,139.002e	piśitepsuḥ kṣudhārtas tān apaśyata yadṛcchayā<BR>
01,139.003a	ūrdhvāṅguliḥ sa kaṇḍūyan dhunvan rūkṣāñ śiroruhān<BR>
01,139.003c	jṛmbhamāṇo mahāvaktraḥ punaḥ punar avekṣya ca<BR>
01,139.004a	duṣṭo mānuṣamāṃsādo mahākāyo mahābalaḥ<BR>
01,139.004c	āghrāya mānuṣaṃ gandhaṃ bhaginīm idam abravīt<BR>
01,139.005a	upapannaś cirasyādya bhakṣo mama manaḥpriyaḥ<BR>
01,139.005c	snehasravān prasravati jihvā paryeti me mukham<BR>
01,139.006a	aṣṭau daṃṣṭrāḥ sutīkṣṇāgrāś cirasyāpātaduḥsahāḥ<BR>
01,139.006c	deheṣu majjayiṣyāmi snigdheṣu piśiteṣu ca<BR>
01,139.007a	ākramya mānuṣaṃ kaṇṭham ācchidya dhamanīm api<BR>
01,139.007c	uṣṇaṃ navaṃ prapāsyāmi phenilaṃ rudhiraṃ bahu<BR>
01,139.008a	gaccha jānīhi ke tv ete śerate vanam āśritāḥ<BR>
01,139.008c	mānuṣo balavān gandho ghrāṇaṃ tarpayatīva me<BR>
01,139.009a	hatvaitān mānuṣān sarvān ānayasva mamāntikam<BR>
01,139.009c	asmadviṣayasuptebhyo naitebhyo bhayam asti te<BR>
01,139.010a	eṣāṃ māṃsāni saṃskṛtya mānuṣāṇāṃ yatheṣṭataḥ<BR>
01,139.010c	bhakṣayiṣyāva sahitau kuru tūrṇaṃ vaco mama<BR>
01,139.010d*1517_01	bhakṣayitvā ca māṃsāni mānuṣāṇāṃ prakāmataḥ<BR>
01,139.010d*1517_02	nṛtyāva sahitāv āvāṃ dattatālāv anekaśaḥ<BR>
01,139.010d*1517_03	evam uktā hiḍimbā tu hiḍimbena tadā vane<BR>
01,139.010d*1518_01	āplutyāplutya ca tarūn agacchat pāṇḍavān prati<BR>
01,139.011a	bhrātur vacanam ājñāya tvaramāṇeva rākṣasī<BR>
01,139.011c	jagāma tatra yatra sma pāṇḍavā bharatarṣabha<BR>
01,139.012a	dadarśa tatra gatvā sā pāṇḍavān pṛthayā saha<BR>
01,139.012c	śayānān bhīmasenaṃ ca jāgrataṃ tv aparājitam<BR>
01,139.012d*1519_01	upāsyamānān bhīmena rūpayauvanaśālinā<BR>
01,139.012d*1519_02	sukumārāṃś ca pārthāṃś ca vyāyāmena ca karśitān<BR>
01,139.012d*1519_03	duḥkhena saṃprayuktāṃś ca sahajyeṣṭhān pramāthinaḥ<BR>
01,139.012d*1519_04	raudrī satī rājaputrān darśanīyapradarśanam<BR>
01,139.013a	dṛṣṭvaiva bhīmasenaṃ sā śālaskandham ivodgatam<BR>
01,139.013c	rākṣasī kāmayām āsa rūpeṇāpratimaṃ bhuvi<BR>
01,139.013d*1520_01	antargatena manasā cintayām āsa rākṣasī<BR>
01,139.014a	ayaṃ śyāmo mahābāhuḥ siṃhaskandho mahādyutiḥ<BR>
01,139.014c	kambugrīvaḥ puṣkarākṣo bhartā yukto bhaven mama<BR>
01,139.015a	nāhaṃ bhrātṛvaco jātu kuryāṃ krūropasaṃhitam<BR>
01,139.015c	patisneho 'tibalavān na tathā bhrātṛsauhṛdam<BR>
01,139.016a	muhūrtam iva tṛptiś ca bhaved bhrātur mamaiva ca<BR>
01,139.016c	hatair etair ahatvā tu modiṣye śāśvatiḥ samāḥ<BR>
01,139.016d*1521_01	hiḍimbī tu mahāraudrā tadā bharatasattama<BR>
01,139.016d*1521_02	utsṛjya rākṣasaṃ rūpaṃ mānuṣaṃ rūpam āsthitā<BR>
01,139.017a	sā kāmarūpiṇī rūpaṃ kṛtvā mānuṣam uttamam<BR>
01,139.017c	upatasthe mahābāhuṃ bhīmasenaṃ śanaiḥ śanaiḥ<BR>
01,139.017d*1522_01	iṅgitākārakuśalā hy upāsarpac chanaiḥ śanaiḥ<BR>
01,139.017d*1522_02	vinamyamāneva latā sarvābharaṇabhūṣitā<BR>
01,139.017d*1522_03	śanaiḥ śanaiḥ sa tāṃ bhīmaḥ samīpam upasarpatīm<BR>
01,139.017d*1522_04	vīkṣamāṇas tadāpaśyat tanvīṃ pīnapayodharām<BR>
01,139.017d*1522_05	candrānanāṃ padmanetrāṃ nīlakuñcitamūrdhajām<BR>
01,139.017d*1522_06	kṛṣṇāṃ supāṇḍurair dantair bimboṣṭhīṃ cārudarśanām<BR>
01,139.017d*1522_07	dṛṣṭvā tāṃ rūpasaṃpannāṃ bhīmo vismayam āgataḥ<BR>
01,139.017d*1522_08	upacāraguṇair yuktāṃ lālitair hāsyasaṃsthitaiḥ<BR>
01,139.017d*1522_09	samīpam upasaṃprāpya bhīmasyātha varānanā<BR>
01,139.017d*1522_10	vaco vacanavelāyām idaṃ provāca pāṇḍavam<BR>
01,139.018a	vilajjamāneva latā divyābharaṇabhūṣitā<BR>
01,139.018c	smitapūrvam idaṃ vākyaṃ bhīmasenam athābravīt<BR>
01,139.019a	kutas tvam asi saṃprāptaḥ kaś cāsi puruṣarṣabha<BR>
01,139.019c	ka ime śerate ceha puruṣā devarūpiṇaḥ<BR>
01,139.020a	keyaṃ ca bṛhatī śyāmā sukumārī tavānagha<BR>
01,139.020c	śete vanam idaṃ prāpya viśvastā svagṛhe yathā<BR>
01,139.021a	nedaṃ jānāti gahanaṃ vanaṃ rākṣasasevitam<BR>
01,139.021c	vasati hy atra pāpātmā hiḍimbo nāma rākṣasaḥ<BR>
01,139.022a	tenāhaṃ preṣitā bhrātrā duṣṭabhāvena rakṣasā<BR>
01,139.022c	bibhakṣayiṣatā māṃsaṃ yuṣmākam amaropama<BR>
01,139.023a	sāhaṃ tvām abhisaṃprekṣya devagarbhasamaprabham<BR>
01,139.023c	nānyaṃ bhartāram icchāmi satyam etad bravīmi te<BR>
01,139.024a	etad vijñāya dharmajña yuktaṃ mayi samācara<BR>
01,139.024c	kāmopahatacittāṅgīṃ bhajamānāṃ bhajasva mām<BR>
01,139.025a	trāsye 'haṃ tvāṃ mahābāho rākṣasāt puruṣādakāt<BR>
01,139.025c	vatsyāvo giridurgeṣu bhartā bhava mamānagha<BR>
01,139.025d*1523_01	icchāmi vīra bhadraṃ te mā mā prāṇān vihāsiṣuḥ<BR>
01,139.025d*1523_02	tvayā hy ahaṃ parityaktā na jīveyam ariṃdama<BR>
01,139.026a	antarikṣacarā hy asmi kāmato vicarāmi ca<BR>
01,139.026c	atulām āpnuhi prītiṃ tatra tatra mayā saha<BR>
01,139.026d*1524_01	eṣa jyeṣṭho mama bhrātā nānyaḥ paramako guruḥ<BR>
01,139.026d*1524_02	aniviṣṭaś ca taṃ nāhaṃ parividyāṃ kathaṃ cana<BR>
01,139.027	bhīma uvāca<BR>
01,139.027a	mātaraṃ bhrātaraṃ jyeṣṭhaṃ kaniṣṭhān aparān imān<BR>
01,139.027c	parityajeta ko nv adya prabhavann iva rākṣasi<BR>
01,139.028a	ko hi suptān imān bhrātṝn dattvā rākṣasabhojanam<BR>
01,139.028c	mātaraṃ ca naro gacchet kāmārta iva madvidhaḥ<BR>
01,139.028d*1525=00	rākṣasī<BR>
01,139.028d*1525=03	bhīmaḥ<BR>
01,139.028d*1525_01	ekaṃ tvāṃ mokṣayiṣyāmi saha mātrā paraṃtapa<BR>
01,139.028d*1525_02	sodarān utsṛjaitāṃs tvam āroha jaghanaṃ mama<BR>
01,139.028d*1525_03	nāhaṃ jīvitum āśaṃse bhrātṝn utsṛjya rākṣasi<BR>
01,139.028d*1525_04	yathāgataṃ vrajaikā tvaṃ vipriyaṃ me prabhāṣase<BR>
01,139.029	rākṣasy uvāca<BR>
01,139.029a	yat te priyaṃ tat kariṣye sarvān etān prabodhaya<BR>
01,139.029c	mokṣayiṣyāmi vaḥ kāmaṃ rākṣasāt puruṣādakāt<BR>
01,139.030	bhīma uvāca<BR>
01,139.030a	sukhasuptān vane bhrātṝn mātaraṃ caiva rākṣasi<BR>
01,139.030c	na bhayād bodhayiṣyāmi bhrātus tava durātmanaḥ<BR>
01,139.031a	na hi me rākṣasā bhīru soḍhuṃ śaktāḥ parākramam<BR>
01,139.031c	na manuṣyā na gandharvā na yakṣāś cārulocane<BR>
01,139.032a	gaccha vā tiṣṭha vā bhadre yad vāpīcchasi tat kuru<BR>
01,139.032c	taṃ vā preṣaya tanvaṅgi bhrātaraṃ puruṣādakam<BR>
01,140.001	vaiśaṃpāyana uvāca<BR>
01,140.001a	tāṃ viditvā ciragatāṃ hiḍimbo rākṣaseśvaraḥ<BR>
01,140.001c	avatīrya drumāt tasmād ājagāmātha pāṇḍavān<BR>
01,140.002a	lohitākṣo mahābāhur ūrdhvakeśo mahābalaḥ<BR>
01,140.002c	meghasaṃghātavarṣmā ca tīkṣṇadaṃṣṭrojjvalānanaḥ<BR>
01,140.002d*1526_01	talaṃ talena saṃhatya bāhū vikṣipya cāsakṛt<BR>
01,140.002d*1526_02	udvṛttanetraḥ saṃkruddho dantān danteṣu niṣpiṣan<BR>
01,140.002d*1527_01	na bibheti hiḍimbī ca preṣitā kim anāgatā<BR>
01,140.003a	tam āpatantaṃ dṛṣṭvaiva tathā vikṛtadarśanam<BR>
01,140.003c	hiḍimbovāca vitrastā bhīmasenam idaṃ vacaḥ<BR>
01,140.004a	āpataty eṣa duṣṭātmā saṃkruddhaḥ puruṣādakaḥ<BR>
01,140.004c	tvām ahaṃ bhrātṛbhiḥ sārdhaṃ yad bravīmi tathā kuru<BR>
01,140.005a	ahaṃ kāmagamā vīra rakṣobalasamanvitā<BR>
01,140.005c	āruhemāṃ mama śroṇīṃ neṣyāmi tvāṃ vihāyasā<BR>
01,140.006a	prabodhayainān saṃsuptān mātaraṃ ca paraṃtapa<BR>
01,140.006c	sarvān eva gamiṣyāmi gṛhītvā vo vihāyasā<BR>
01,140.007	bhīma uvāca<BR>
01,140.007a	mā bhais tvaṃ vipulaśroṇi naiṣa kaś cin mayi sthite<BR>
01,140.007b*1528_01	hiṃsituṃ śaknuyād rakṣa iti me niścitā matiḥ<BR>
01,140.007b*1529_01	etān bādhayituṃ śakto devo vā dānavo 'pi vā<BR>
01,140.007c	aham enaṃ haniṣyāmi prekṣantyās te sumadhyame<BR>
01,140.008a	nāyaṃ pratibalo bhīru rākṣasāpasado mama<BR>
01,140.008c	soḍhuṃ yudhi parispandam athavā sarvarākṣasāḥ<BR>
01,140.009a	paśya bāhū suvṛttau me hastihastanibhāv imau<BR>
01,140.009c	ūrū parighasaṃkāśau saṃhataṃ cāpy uro mama<BR>
01,140.010a	vikramaṃ me yathendrasya sādya drakṣyasi śobhane<BR>
01,140.010c	māvamaṃsthāḥ pṛthuśroṇi matvā mām iha mānuṣam<BR>
01,140.011	hiḍimbovāca<BR>
01,140.011a	nāvamanye naravyāghra tvām ahaṃ devarūpiṇam<BR>
01,140.011c	dṛṣṭāpadānas tu mayā mānuṣeṣv eva rākṣasaḥ<BR>
01,140.012	vaiśaṃpāyana uvāca<BR>
01,140.012a	tathā saṃjalpatas tasya bhīmasenasya bhārata<BR>
01,140.012c	vācaḥ śuśrāva tāḥ kruddho rākṣasaḥ puruṣādakaḥ<BR>
01,140.013a	avekṣamāṇas tasyāś ca hiḍimbo mānuṣaṃ vapuḥ<BR>
01,140.013c	sragdāmapūritaśikhaṃ samagrendunibhānanam<BR>
01,140.014a	subhrūnāsākṣikeśāntaṃ sukumāranakhatvacam<BR>
01,140.014c	sarvābharaṇasaṃyuktaṃ susūkṣmāmbaravāsasam<BR>
01,140.015a	tāṃ tathā mānuṣaṃ rūpaṃ bibhratīṃ sumanoharam<BR>
01,140.015b*1530_01	sa dadarśāgratas tasya bhīmasya puruṣādakaḥ<BR>
01,140.015c	puṃskāmāṃ śaṅkamānaś ca cukrodha puruṣādakaḥ<BR>
01,140.016a	saṃkruddho rākṣasas tasyā bhaginyāḥ kurusattama<BR>
01,140.016c	utphālya vipule netre tatas tām idam abravīt<BR>
01,140.017a	ko hi me bhoktukāmasya vighnaṃ carati durmatiḥ<BR>
01,140.017c	na bibheṣi hiḍimbe kiṃ matkopād vipramohitā<BR>
01,140.018a	dhik tvām asati puṃskāme mama vipriyakāriṇi<BR>
01,140.018c	pūrveṣāṃ rākṣasendrāṇāṃ sarveṣām ayaśaskari<BR>
01,140.019a	yān imān āśritākārṣīr apriyaṃ sumahan mama<BR>
01,140.019c	eṣa tān adya vai sarvān haniṣyāmi tvayā saha<BR>
01,140.020a	evam uktvā hiḍimbāṃ sa hiḍimbo lohitekṣaṇaḥ<BR>
01,140.020c	vadhāyābhipapātaināṃ dantair dantān upaspṛśan<BR>
01,140.020d*1531_01	garjantam evaṃ vijane bhīmaseno 'bhivīkṣya tam<BR>
01,140.020d*1531_02	rakṣan prabodhaṃ bhrātṝṇāṃ mātuś ca paravīrahā<BR>
01,140.021a	tam āpatantaṃ saṃprekṣya bhīmaḥ praharatāṃ varaḥ<BR>
01,140.021c	bhartsayām āsa tejasvī tiṣṭha tiṣṭheti cābravīt<BR>
01,141.001	vaiśaṃpāyana uvāca<BR>
01,141.001a	bhīmasenas tu taṃ dṛṣṭvā rākṣasaṃ prahasann iva<BR>
01,141.001c	bhaginīṃ prati saṃkruddham idaṃ vacanam abravīt<BR>
01,141.002a	kiṃ te hiḍimba etair vā sukhasuptaiḥ prabodhitaiḥ<BR>
01,141.002c	mām āsādaya durbuddhe tarasā tvaṃ narāśana<BR>
01,141.003a	mayy eva praharaihi tvaṃ na striyaṃ hantum arhasi<BR>
01,141.003c	viśeṣato 'napakṛte pareṇāpakṛte sati<BR>
01,141.004a	na hīyaṃ svavaśā bālā kāmayaty adya mām iha<BR>
01,141.004c	coditaiṣā hy anaṅgena śarīrāntaracāriṇā<BR>
01,141.004e	bhaginī tava durbuddhe rākṣasānāṃ yaśohara<BR>
01,141.005a	tvanniyogena caiveyaṃ rūpaṃ mama samīkṣya ca<BR>
01,141.005c	kāmayaty adya māṃ bhīrur naiṣā dūṣayate kulam<BR>
01,141.006a	anaṅgena kṛte doṣe nemāṃ tvam iha rākṣasa<BR>
01,141.006b*1532_01	hantum arhasi durbuddhe śūraś cet saṃhara smaram<BR>
01,141.006c	mayi tiṣṭhati duṣṭātman na striyaṃ hantum arhasi<BR>
01,141.006d*1533_01	madarthaṃ kāmabāṇārtāṃ tvām ahaṃ hanmi rākṣasa<BR>
01,141.007a	samāgaccha mayā sārdham ekenaiko narāśana<BR>
01,141.007c	aham eva nayiṣyāmi tvām adya yamasādanam<BR>
01,141.008a	adya te talaniṣpiṣṭaṃ śiro rākṣasa dīryatām<BR>
01,141.008b*1534_01	śatadhā bhedam āyāti pūrṇakumbha ivāśmani<BR>
01,141.008c	kuñjarasyeva pādena viniṣpiṣṭaṃ balīyasaḥ<BR>
01,141.009a	adya gātrāṇi kravyādāḥ śyenā gomāyavaś ca te<BR>
01,141.009c	karṣantu bhuvi saṃhṛṣṭā nihatasya mayā mṛdhe<BR>
01,141.010a	kṣaṇenādya kariṣye 'ham idaṃ vanam akaṇṭakam<BR>
01,141.010c	purastād dūṣitaṃ nityaṃ tvayā bhakṣayatā narān<BR>
01,141.011a	adya tvāṃ bhaginī pāpa kṛṣyamāṇaṃ mayā bhuvi<BR>
01,141.011c	drakṣaty adripratīkāśaṃ siṃheneva mahādvipam<BR>
01,141.012a	nirābādhās tvayi hate mayā rākṣasapāṃsana<BR>
01,141.012c	vanam etac cariṣyanti puruṣā vanacāriṇaḥ<BR>
01,141.013	hiḍimba uvāca<BR>
01,141.013a	garjitena vṛthā kiṃ te katthitena ca mānuṣa<BR>
01,141.013b*1535_01	śāradasyeva meghasya garjitaṃ niṣphalaṃ hi te<BR>
01,141.013c	kṛtvaitat karmaṇā sarvaṃ katthethā mā ciraṃ kṛthāḥ<BR>
01,141.014a	balinaṃ manyase yac ca ātmānam aparākramam<BR>
01,141.014c	jñāsyasy adya samāgamya mayātmānaṃ balādhikam<BR>
01,141.015a	na tāvad etān hiṃsiṣye svapantv ete yathāsukham<BR>
01,141.015c	eṣa tvām eva durbuddhe nihanmy adyāpriyaṃvadam<BR>
01,141.016a	pītvā tavāsṛg gātrebhyas tataḥ paścād imān api<BR>
01,141.016c	haniṣyāmi tataḥ paścād imāṃ vipriyakāriṇīm<BR>
01,141.017	vaiśaṃpāyana uvāca<BR>
01,141.017a	evam uktvā tato bāhuṃ pragṛhya puruṣādakaḥ<BR>
01,141.017c	abhyadhāvata saṃkruddho bhīmasenam ariṃdamam<BR>
01,141.018a	tasyābhipatatas tūrṇaṃ bhīmo bhīmaparākramaḥ<BR>
01,141.018c	vegena prahṛtaṃ bāhuṃ nijagrāha hasann iva<BR>
01,141.019a	nigṛhya taṃ balād bhīmo visphurantaṃ cakarṣa ha<BR>
01,141.019c	tasmād deśād dhanūṃṣy aṣṭau siṃhaḥ kṣudramṛgaṃ yathā<BR>
01,141.020a	tataḥ sa rākṣasaḥ kruddhaḥ pāṇḍavena balād dhṛtaḥ<BR>
01,141.020c	bhīmasenaṃ samāliṅgya vyanadad bhairavaṃ ravam<BR>
01,141.021a	punar bhīmo balād enaṃ vicakarṣa mahābalaḥ<BR>
01,141.021c	mā śabdaḥ sukhasuptānāṃ bhrātṝṇāṃ me bhaved iti<BR>
01,141.021d*1536_01	haste gṛhītvā tad rakṣo dūram anyatra nītavān<BR>
01,141.021d*1536_02	pucche gṛhītvā tuṇḍena garuḍaḥ pannagaṃ yathā<BR>
01,141.022a	anyonyaṃ tau samāsādya vicakarṣatur ojasā<BR>
01,141.022c	rākṣaso bhīmasenaś ca vikramaṃ cakratuḥ param<BR>
01,141.022d*1537_01	bhaṅktvā vṛkṣān mahāśākhāṃs tāḍayām āsatuḥ krudhā<BR>
01,141.022d*1537_02	sālatālatamālāmravaṭārjunavibhītakān<BR>
01,141.022d*1537_03	nyagrodhaplakṣakharjūrapanasān aśmakaṇṭakān<BR>
01,141.022d*1537_04	etān anyān mahāvṛkṣān utkhāya tarasākhilān<BR>
01,141.022d*1537_05	utkṣipyānyonyaroṣeṇa tāḍayām āsatū raṇe<BR>
01,141.022d*1537_06	yadābhavad vanaṃ sarvaṃ nirvṛkṣaṃ vṛkṣasaṃkulam<BR>
01,141.022d*1537_07	tadā śilāś ca kuñjāṃś ca vṛkṣān kaṇṭakinas tathā<BR>
01,141.022d*1537_08	tatas tau giriśṛṅgāṇi parvatāṃś cābhralelihān<BR>
01,141.022d*1537_09	śailāṃś ca gaṇḍapāṣāṇān utkhāyādāya vairiṇau<BR>
01,141.022d*1537_10	cikṣepatur upary ājāv anyonyaṃ vijayeṣiṇau<BR>
01,141.022d*1537_11	tad vanaṃ paritaḥ pañca yojanaṃ nirmahīruham<BR>
01,141.022d*1537_12	nirlatāgulmapāṣāṇaṃ nirmṛgaṃ cakratur bhṛśam<BR>
01,141.022d*1537_13	tayor yuddhena rājendra tad vanaṃ bhīmarakṣasoḥ<BR>
01,141.022d*1537_14	muhūrtenābhavat kūrmapṛṣṭhavac chlakṣṇam avyayam<BR>
01,141.023a	babhañjatur mahāvṛkṣāṃl latāś cākarṣatus tataḥ<BR>
01,141.023c	mattāv iva susaṃrabdhau vāraṇau ṣaṣṭihāyanau<BR>
01,141.023d*1538_01	pādapān uddharantau tāv ūruvegena vegitau<BR>
01,141.023d*1538_02	sphoṭayantau latājālāny ūrubhyāṃ gṛhya sarvaśaḥ<BR>
01,141.023d*1538_03	vitrāsayantau tau śabdaiḥ sarvato mṛgapakṣiṇaḥ<BR>
01,141.023d*1538_04	balena balinau mattāv anyonyavadhakāṅkṣiṇau<BR>
01,141.023d*1538_05	bhīmarākṣasayor yuddhaṃ tadāvartata dāruṇam<BR>
01,141.023d*1538_06	ūrubāhuparikleśāt karṣantāv itaretaram<BR>
01,141.023d*1538_07	utkarṣantau vikarṣantau prakarṣantau parasparam<BR>
01,141.023d*1538_08	tataḥ śabdena mahatā garjantau tau parasparam<BR>
01,141.023d*1538_09	pāṣāṇasaṃghātanibhaiḥ prahārair abhijaghnatuḥ<BR>
01,141.023d*1538_10	anyonyaṃ tau samāliṅgya vikarṣantau parasparam<BR>
01,141.023d*1538_11	bāhuyuddham abhūd ghoraṃ balivāsavayor iva<BR>
01,141.023d*1538_12	yuddhasaṃrambhanirgacchat phūtkāraravanisvanam<BR>
01,141.023d*1539_01	purā devāsure yuddhe vṛtravāsavayor iva<BR>
01,141.024a	tayoḥ śabdena mahatā vibuddhās te nararṣabhāḥ<BR>
01,141.024c	saha mātrā tu dadṛśur hiḍimbām agrataḥ sthitām<BR>
01,142.001	vaiśaṃpāyana uvāca<BR>
01,142.001a	prabuddhās te hiḍimbāyā rūpaṃ dṛṣṭvātimānuṣam<BR>
01,142.001c	vismitāḥ puruṣavyāghrā babhūvuḥ pṛthayā saha<BR>
01,142.002a	tataḥ kuntī samīkṣyaināṃ vismitā rūpasaṃpadā<BR>
01,142.002c	uvāca madhuraṃ vākyaṃ sāntvapūrvam idaṃ śanaiḥ<BR>
01,142.003a	kasya tvaṃ suragarbhābhe kā cāsi varavarṇini<BR>
01,142.003c	kena kāryeṇa suśroṇi kutaś cāgamanaṃ tava<BR>
01,142.004a	yadi vāsya vanasyāsi devatā yadi vāpsarāḥ<BR>
01,142.004c	ācakṣva mama tat sarvaṃ kimarthaṃ ceha tiṣṭhasi<BR>
01,142.005	hiḍimbovāca<BR>
01,142.005a	yad etat paśyasi vanaṃ nīlameghanibhaṃ mahat<BR>
01,142.005c	nivāso rākṣasasyaitad dhiḍimbasya mamaiva ca<BR>
01,142.006a	tasya māṃ rākṣasendrasya bhaginīṃ viddhi bhāmini<BR>
01,142.006c	bhrātrā saṃpreṣitām ārye tvāṃ saputrāṃ jighāṃsatā<BR>
01,142.007a	krūrabuddher ahaṃ tasya vacanād āgatā iha<BR>
01,142.007c	adrākṣaṃ hemavarṇābhaṃ tava putraṃ mahaujasam<BR>
01,142.008a	tato 'haṃ sarvabhūtānāṃ bhāve vicaratā śubhe<BR>
01,142.008c	coditā tava putrasya manmathena vaśānugā<BR>
01,142.009a	tato vṛto mayā bhartā tava putro mahābalaḥ<BR>
01,142.009c	apanetuṃ ca yatito na caiva śakito mayā<BR>
01,142.010a	cirāyamāṇāṃ māṃ jñātvā tataḥ sa puruṣādakaḥ<BR>
01,142.010c	svayam evāgato hantum imān sarvāṃs tavātmajān<BR>
01,142.011a	sa tena mama kāntena tava putreṇa dhīmatā<BR>
01,142.011c	balād ito viniṣpiṣya vyapakṛṣṭo mahātmanā<BR>
01,142.012a	vikarṣantau mahāvegau garjamānau parasparam<BR>
01,142.012c	paśyadhvaṃ yudhi vikrāntāv etau tau nararākṣasau<BR>
01,142.012d*1540_01	yudhyantau vijayākāṅkṣī rākṣaso mandabuddhimān<BR>
01,142.012d*1540_02	na vāñche ('haṃ) jīvitaṃ bhrātuḥ kadā ye duṣṭakarmaṇaḥ<BR>
01,142.013	vaiśaṃpāyana uvāca<BR>
01,142.013a	tasyāḥ śrutvaiva vacanam utpapāta yudhiṣṭhiraḥ<BR>
01,142.013c	arjuno nakulaś caiva sahadevaś ca vīryavān<BR>
01,142.014a	tau te dadṛśur āsaktau vikarṣantau parasparam<BR>
01,142.014c	kāṅkṣamāṇau jayaṃ caiva siṃhāv iva raṇotkaṭau<BR>
01,142.015a	tāv anyonyaṃ samāśliṣya vikarṣantau parasparam<BR>
01,142.015c	dāvāgnidhūmasadṛśaṃ cakratuḥ pārthivaṃ rajaḥ<BR>
01,142.016a	vasudhāreṇusaṃvītau vasudhādharasaṃnibhau<BR>
01,142.016c	vibhrājetāṃ yathā śailau nīhāreṇābhisaṃvṛtau<BR>
01,142.016d*1541_01	te paśyanto mahad yuddhaṃ sarve vyathitacetasaḥ<BR>
01,142.017a	rākṣasena tathā bhīmaṃ kliśyamānaṃ nirīkṣya tu<BR>
01,142.017b*1542_01	ciraprayuddhau tau dṛṣṭvā tvayonyavadhakāṅkṣayā<BR>
01,142.017c	uvācedaṃ vacaḥ pārthaḥ prahasañ śanakair iva<BR>
01,142.018a	bhīma mā bhair mahābāho na tvāṃ budhyāmahe vayam<BR>
01,142.018c	sametaṃ bhīmarūpeṇa prasuptāḥ śramakarśitāḥ<BR>
01,142.019a	sāhāyye 'smi sthitaḥ pārtha yodhayiṣyāmi rākṣasam<BR>
01,142.019c	nakulaḥ sahadevaś ca mātaraṃ gopayiṣyataḥ<BR>
01,142.020	bhīma uvāca<BR>
01,142.020a	udāsīno nirīkṣasva na kāryaḥ saṃbhramas tvayā<BR>
01,142.020c	na jātv ayaṃ punar jīven madbāhvantaram āgataḥ<BR>
01,142.020d*1543_01	bhujayor antaraṃ prāpto bhīmasenasya rākṣasaḥ<BR>
01,142.020d*1543_02	amuktvā pārtha vīryeṇa mṛto mā bhūd iti dhvaniḥ<BR>
01,142.020d*1543_03	ayam asmān na no hanyāj jātu vai pārtha rākṣasaḥ<BR>
01,142.020d*1543_04	jīvantaṃ na pramokṣyāmi mā bhaiṣīr bharatarṣabha<BR>
01,142.021	arjuna uvāca<BR>
01,142.021*1544_01	pūrvarātre prabuddho 'si bhīma krūreṇa rakṣasā<BR>
01,142.021*1544_02	kṣapā vyuṣṭā na cedānīṃ samāpto 'si mahāraṇam<BR>
01,142.021a	kim anena ciraṃ bhīma jīvatā pāparakṣasā<BR>
01,142.021c	gantavyaṃ na ciraṃ sthātum iha śakyam ariṃdama<BR>
01,142.022a	purā saṃrajyate prācī purā saṃdhyā pravartate<BR>
01,142.022c	raudre muhūrte rakṣāṃsi prabalāni bhavanti ca<BR>
01,142.023a	tvarasva bhīma mā krīḍa jahi rakṣo vibhīṣaṇam<BR>
01,142.023c	purā vikurute māyāṃ bhujayoḥ sāram arpaya<BR>
01,142.023d*1545_01	māhātmyam ātmano vettha narāṇāṃ hitakāmyayā<BR>
01,142.023d*1545_02	rakṣo jahi yathā śakraḥ purā vṛtraṃ mahāvane<BR>
01,142.024	vaiśaṃpāyana uvāca<BR>
01,142.024a	arjunenaivam uktas tu bhīmo bhīmasya rakṣasaḥ<BR>
01,142.024a*1546_01	. . . . . . . . bhīmo roṣāj jvalann iva<BR>
01,142.024a*1546_02	balam āhārayām āsa yad vāyor jagataḥ kṣaye<BR>
01,142.024a*1546_03	tatas tasyāmbudābhasya . . . . . . . .<BR>
01,142.024c	utkṣipyābhrāmayad dehaṃ tūrṇaṃ guṇaśatādhikam<BR>
01,142.024d*1547_01	iti covāca saṃkruddho bhrāmayan rākṣasaṃ tu saḥ<BR>
01,142.024d*1547_02	bhīmaseno mahābāhur abhigarjan muhur muhuḥ<BR>
01,142.025	bhīma uvāca<BR>
01,142.025a	vṛthāmāṃsair vṛthā puṣṭo vṛthā vṛddho vṛthāmatiḥ<BR>
01,142.025c	vṛthāmaraṇam arhas tvaṃ vṛthādya na bhaviṣyasi<BR>
01,142.025d*1548_01	kṣemam adya kariṣyāmi yathā vanam akaṇṭakam<BR>
01,142.025d*1548_02	na punar mānuṣān hatvā bhakṣayiṣyasi rākṣasa<BR>
01,142.026	arjuna uvāca<BR>
01,142.026a	atha vā manyase bhāraṃ tvam imaṃ rākṣasaṃ yudhi<BR>
01,142.026c	karomi tava sāhāyyaṃ śīghram eva nihanyatām<BR>
01,142.027a	atha vāpy aham evainaṃ haniṣyāmi vṛkodara<BR>
01,142.027c	kṛtakarmā pariśrāntaḥ sādhu tāvad upārama<BR>
01,142.028	vaiśaṃpāyana uvāca<BR>
01,142.028a	tasya tad vacanaṃ śrutvā bhīmaseno 'tyamarṣaṇaḥ<BR>
01,142.028c	niṣpiṣyainaṃ balād bhūmau paśumāram amārayat<BR>
01,142.028d*1549_01	athainam ākṣipya balāt paśuvac cāpy amārayat<BR>
01,142.029a	sa māryamāṇo bhīmena nanāda vipulaṃ svanam<BR>
01,142.029c	pūrayaṃs tad vanaṃ sarvaṃ jalārdra iva dundubhiḥ<BR>
01,142.030a	bhujābhyāṃ yoktrayitvā taṃ balavān pāṇḍunandanaḥ<BR>
01,142.030b*1550_01	samudbhrāmya śiraś cāsya sagrīvaṃ tad udāvahat<BR>
01,142.030b*1550_02	madhye bhittvā śiraś cāsya sugrīvaṃ tad upākṣipat<BR>
01,142.030b*1550_03	tasya niṣkarṇanayanaṃ nirjihvaṃ rudhirokṣitam<BR>
01,142.030b*1550_04	praviddhaṃ bhīmasenena śiro vidaśanaṃ babhau<BR>
01,142.030b*1550_05	prasāritabhujoddhṛṣṭo bhinnamāṃsatvagantaraḥ<BR>
01,142.030b*1550_06	kabandhabhūtas tatrāsīd adrir vajrahato yathā<BR>
01,142.030c	madhye bhaṅktvā sa balavān harṣayām āsa pāṇḍavān<BR>
01,142.031a	hiḍimbaṃ nihataṃ dṛṣṭvā saṃhṛṣṭās te tarasvinaḥ<BR>
01,142.031b*1551_01	hiḍimbā caiva saṃprekṣya nihataṃ rākṣasaṃ raṇe<BR>
01,142.031b*1551_02	adṛśyāś caiva ye svasthāḥ sametā bhūtavādikāḥ<BR>
01,142.031b*1551_03	pūjayanti sma saṃhṛṣṭāḥ sādhu sādhv iti pāṇḍavam<BR>
01,142.031b*1551_04	bhrātaraś cāpi saṃhṛṣṭā yudhiṣṭhirapurogamāḥ<BR>
01,142.031c	apūjayan naravyāghraṃ bhīmasenam ariṃdamam<BR>
01,142.032a	abhipūjya mahātmānaṃ bhīmaṃ bhīmaparākramam<BR>
01,142.032c	punar evārjuno vākyam uvācedaṃ vṛkodaram<BR>
01,142.033a	nadūre nagaraṃ manye vanād asmād ahaṃ prabho<BR>
01,142.033c	śīghraṃ gacchāma bhadraṃ te na no vidyāt suyodhanaḥ<BR>
01,142.034a	tataḥ sarve tathety uktvā saha mātrā paraṃtapāḥ<BR>
01,142.034c	prayayuḥ puruṣavyāghrā hiḍimbā caiva rākṣasī<BR>
01,143.000*1552=00	vaiśaṃpāyanaḥ<BR>
01,143.000*1552_01	sā tato nyapatat tūrṇaṃ bhaginī tasya rakṣasaḥ<BR>
01,143.000*1552_02	abruvāṇā hiḍimbā tu rākṣasī pāṇḍavān prati<BR>
01,143.000*1552_03	abhivādya tataḥ kuntīṃ dharmarājaṃ ca pāṇḍavam<BR>
01,143.000*1552_04	abhipūjya ca tān sarvān bhīmasenam abhāṣata<BR>
01,143.000*1552_05	ahaṃ te darśanād eva manmathasya vaśaṃ gatā<BR>
01,143.000*1552_06	krūraṃ bhrātṛvaco hitvā sā tvām evānurundhatī<BR>
01,143.000*1552_07	rākṣase raudrasaṃkāśe tavāpaśyaṃ viceṣṭitam<BR>
01,143.000*1552_08	ahaṃ śuśrūṣur iccheyaṃ tava gātraṃ niṣevitum<BR>
01,143.001	bhīma uvāca<BR>
01,143.001a	smaranti vairaṃ rakṣāṃsi māyām āśritya mohinīm<BR>
01,143.001c	hiḍimbe vraja panthānaṃ tvaṃ vai bhrātṛniṣevitam<BR>
01,143.002	yudhiṣṭhira uvāca<BR>
01,143.002a	kruddho 'pi puruṣavyāghra bhīma mā sma striyaṃ vadhīḥ<BR>
01,143.002c	śarīraguptyābhyadhikaṃ dharmaṃ gopaya pāṇḍava<BR>
01,143.002d*1553_01	śaraṇāgatagūhyā tvaṃ dharmaṃ gopāya pāṇḍava<BR>
01,143.003a	vadhābhiprāyam āyāntam avadhīs tvaṃ mahābalam<BR>
01,143.003c	rakṣasas tasya bhaginī kiṃ naḥ kruddhā kariṣyati<BR>
01,143.004	vaiśaṃpāyana uvāca<BR>
01,143.004a	hiḍimbā tu tataḥ kuntīm abhivādya kṛtāñjaliḥ<BR>
01,143.004c	yudhiṣṭhiraṃ ca kaunteyam idaṃ vacanam abravīt<BR>
01,143.005a	ārye jānāsi yad duḥkham iha strīṇām anaṅgajam<BR>
01,143.005c	tad idaṃ mām anuprāptaṃ bhīmasenakṛtaṃ śubhe<BR>
01,143.006a	soḍhaṃ tat paramaṃ duḥkhaṃ mayā kālapratīkṣayā<BR>
01,143.006c	so 'yam abhyāgataḥ kālo bhavitā me sukhāya vai<BR>
01,143.007a	mayā hy utsṛjya suhṛdaḥ svadharmaṃ svajanaṃ tathā<BR>
01,143.007c	vṛto 'yaṃ puruṣavyāghras tava putraḥ patiḥ śubhe<BR>
01,143.008a	vareṇāpi tathānena tvayā cāpi yaśasvini<BR>
01,143.008b*1554_01	tad arhasi kṛpāṃ kartuṃ mayi tvaṃ varavarṇini<BR>
01,143.008c	tathā bruvantī hi tadā pratyākhyātā kriyāṃ prati<BR>
01,143.008d*1555_01	bhūmyāṃ duṣkṛtino lokān gamiṣye 'haṃ na saṃśayaḥ<BR>
01,143.009a	tvaṃ māṃ mūḍheti vā matvā bhaktā vānugateti vā<BR>
01,143.009c	bhartrānena mahābhāge saṃyojaya sutena te<BR>
01,143.010a	tam upādāya gaccheyaṃ yatheṣṭaṃ devarūpiṇam<BR>
01,143.010c	punaś caivāgamiṣyāmi viśrambhaṃ kuru me śubhe<BR>
01,143.010d*1556_01	ahaṃ hi samaye lipse prāg bhrātur apavarjanāt<BR>
01,143.010d*1556_02	tataḥ so 'bhyapatad rātrau bhīmasenajighāṃsayā<BR>
01,143.010d*1556_03	yathā yathā vikramate yathā ramati tiṣṭhati<BR>
01,143.010d*1556_04	tathā tathā samādhāya pāṇḍavaṃ kāmamohitā<BR>
01,143.010d*1556_05	na yātudhāny ahaṃ tv ārye na cāsmi rajanīcarī<BR>
01,143.010d*1556_06	īśā rakṣaḥsu sādhvy asmi rājñī sālakaṭaṅkaṭī<BR>
01,143.010d*1556_07	putreṇa tava saṃyuktā yuvatir devavarṇinī<BR>
01,143.010d*1556_08	sarvān vo 'ham upasthāsye puraskṛtya vṛkodaram<BR>
01,143.010d*1556_09	apramattā pramatteṣu śuśrūṣur anahaṃvadā<BR>
01,143.011a	ahaṃ hi manasā dhyātā sarvān neṣyāmi vaḥ sadā<BR>
01,143.011c	vṛjine tārayiṣyāmi durgeṣu ca nararṣabhān<BR>
01,143.012a	pṛṣṭhena vo vahiṣyāmi śīghrāṃ gatim abhīpsataḥ<BR>
01,143.012c	yūyaṃ prasādaṃ kuruta bhīmaseno bhajeta mām<BR>
01,143.012d*1557_01	uvāca sā tadā kuntī hiḍimbāṃ nāma rākṣasīm<BR>
01,143.013a	āpadas taraṇe prāṇān dhārayed yena yena hi<BR>
01,143.013c	sarvam ādṛtya kartavyaṃ tad dharmam anuvartatā<BR>
01,143.014a	āpatsu yo dhārayati dharmaṃ dharmavid uttamaḥ<BR>
01,143.014c	vyasanaṃ hy eva dharmasya dharmiṇām āpad ucyate<BR>
01,143.015a	puṇyaṃ prāṇān dhārayati puṇyaṃ prāṇadam ucyate<BR>
01,143.015c	yena yenācared dharmaṃ tasmin garhā na vidyate<BR>
01,143.015d@087=0017	vaiśaṃpāyanaḥ<BR>
01,143.015d@087_0001	mahato 'tra striyaṃ kāmād bādhitāṃ trāhi mām api<BR>
01,143.015d@087_0002	dharmārthakāmamokṣeṣu dayāṃ kurvanti sādhavaḥ<BR>
01,143.015d@087_0003	taṃ tu dharmam iti prāhur munayo dharmavatsalāḥ<BR>
01,143.015d@087_0004	divyajñānena paśyāmi atītānāgatān aham<BR>
01,143.015d@087_0005	tasmād vakṣyāmi vaḥ śreya āsannaṃ sara uttamam<BR>
01,143.015d@087_0006	adyāsādya saraḥ snātvā viśramya ca vanaspatau<BR>
01,143.015d@087_0007	śvaḥ prabhāte mahad bhūtaṃ prādurbhūtaṃ jagatpatim<BR>
01,143.015d@087_0008	vyāsaṃ kamalapatrākṣaṃ dṛṣṭvā śokaṃ vihāsyatha<BR>
01,143.015d@087_0009	dhṛtarāṣṭrād vivāsaś ca dahanaṃ vāraṇāvate<BR>
01,143.015d@087_0010	trāṇaṃ ca vidurāt tubhyaṃ viditaṃ jñānacakṣuṣā<BR>
01,143.015d@087_0011	āvāse śālihotrasya sa vo vāsaṃ vidhāsyati<BR>
01,143.015d@087_0012	varṣavātātapasahaḥ ayaṃ puṇyo vanaspatiḥ<BR>
01,143.015d@087_0013	pītamātre tu pānīye kṣutpipāse vinaśyataḥ<BR>
01,143.015d@087_0014	tapasā śālihotreṇa saro vṛkṣaś ca nirmitaḥ<BR>
01,143.015d@087_0015	kādambāḥ sārasā haṃsāḥ kuraryaḥ kuraraiḥ saha<BR>
01,143.015d@087_0016	ruvanti madhuraṃ gītaṃ gāndharvasvanamiśritam<BR>
01,143.015d@087_0017	tasyās tad vacanaṃ śrutvā kuntī vacanam abravīt<BR>
01,143.015d@087_0018	yudhiṣṭhiraṃ mahāprājñaṃ sarvaśāstraviśāradam<BR>
01,143.015d@087_0019	tvaṃ hi dharmabhṛtāṃ śreṣṭha mayoktaṃ śṛṇu bhārata<BR>
01,143.015d@087_0020	rākṣasy eṣā hi vākyena dharmaṃ vadati sādhu vai<BR>
01,143.015d@087_0021	bhāvena duṣṭā bhīmaṃ sā kiṃ kariṣyati rākṣasī<BR>
01,143.015d@087_0022	bhajatāṃ pāṇḍavaṃ vīram apatyārthaṃ yadīcchasi<BR>
01,143.016	yudhiṣṭhira uvāca<BR>
01,143.016a	evam etad yathāttha tvaṃ hiḍimbe nātra saṃśayaḥ<BR>
01,143.016c	sthātavyaṃ tu tvayā dharme yathā brūyāṃ sumadhyame<BR>
01,143.016d*1558_01	nityaṃ kṛtāhnikā snātvā kṛtaśaucā surūpiṇī<BR>
01,143.017a	snātaṃ kṛtāhnikaṃ bhadre kṛtakautukamaṅgalam<BR>
01,143.017c	bhīmasenaṃ bhajethās tvaṃ prāg astagamanād raveḥ<BR>
01,143.018a	ahaḥsu viharānena yathākāmaṃ manojavā<BR>
01,143.018c	ayaṃ tv ānayitavyas te bhīmasenaḥ sadā niśi<BR>
01,143.018d@088=0005	vaiśaṃpāyanaḥ<BR>
01,143.018d@088_0001	prāk saṃdhyāto vimoktavyo rakṣitavyaś ca nityaśaḥ<BR>
01,143.018d@088_0002	evaṃ ramasva bhīmena yāvad garbhasya vedanam<BR>
01,143.018d@088_0003	eṣa te samayo bhadre śuśrūṣyaś cāpramattayā<BR>
01,143.018d@088_0004	nityānukūlayā bhūtvā kartavyaṃ śobhanaṃ tvayā<BR>
01,143.018d@088_0005	yudhiṣṭhireṇaivam uktā kuntyā cāṅke 'dhiropitā<BR>
01,143.018d@088_0006	bhīmārjunāntaragatā yamābhyāṃ ca puraskṛtā<BR>
01,143.018d@088_0007	tiryag yudhiṣṭhire yāti hiḍimbā bhīmagāminī<BR>
01,143.018d@088_0008	śālihotrasaro ramyam āsedus te jalārthinaḥ<BR>
01,143.018d@088_0009	tat tatheti pratijñāya hiḍimbā rākṣasī tadā<BR>
01,143.018d@088_0010	vanaspatitalaṃ gatvā parimṛjya gṛhaṃ yathā<BR>
01,143.018d@088_0011	pāṇḍavānāṃ ca vāsaṃ sā kṛtvā parṇamayaṃ tathā<BR>
01,143.018d@088_0012	ātmanaś ca tathā kuntyā ekoddeśe cakāra sā<BR>
01,143.018d@088_0013	pāṇḍavās tu tataḥ snātvā śuddhāḥ saṃdhyām upāsya ca<BR>
01,143.018d@088_0014	tṛṣitāḥ kṣutpipāsārtā jalamātreṇa vartayan<BR>
01,143.018d@088_0015	śālihotras tadā jñātvā kṣudhārtān pāṇḍavāṃs tadā<BR>
01,143.018d@088_0016	manasā cintayām āsa pānīyaṃ bhojanaṃ mahat<BR>
01,143.018d@088_0017	tatas te pāṇḍavāḥ sarve viśrāntāḥ pṛthayā saha<BR>
01,143.018d@088_0018	yathā jatugṛhe vṛttaṃ rākṣasena kṛtaṃ ca yat<BR>
01,143.018d@088_0019	kṛtvā kathā bahuvidhāḥ kathānte pāṇḍunandanam<BR>
01,143.018d@088_0020	kuntī rājasutā vākyaṃ bhīmasenam athābravīt<BR>
01,143.018d@088_0021	yathā pāṇḍus tathā mānyas tava jyeṣṭho yudhiṣṭhiraḥ<BR>
01,143.018d@088_0022	ahaṃ dharmavidhānena mānyā gurutarī tava<BR>
01,143.018d@088_0023	tasmāt pāṇḍuhitārthaṃ me yuvarāja hitaṃ kuru<BR>
01,143.018d@088_0024	nikṛtā dhārtarāṣṭreṇa pāpenākṛtabuddhinā<BR>
01,143.018d@088_0025	duṣkṛtasya pratīkāraṃ na paśyāmi vṛkodara<BR>
01,143.018d@088_0026	tasmāt katipayāhena yogakṣemaṃ bhaviṣyati<BR>
01,143.018d@088_0027	kṣemaṃ durgam imaṃ vāsaṃ vasiṣyāmo yathāsukham<BR>
01,143.018d@088_0028	idam adya mahad duḥkhaṃ dharmakṛcchraṃ vṛkodara<BR>
01,143.018d@088_0029	dṛṣṭvaiva tvāṃ mahāprājña anaṅgenābhicoditā<BR>
01,143.018d@088_0030	yudhiṣṭhiraṃ ca māṃ caiva varayām āsa dharmataḥ<BR>
01,143.018d@088_0031	dharmārthaṃ dehi putraṃ tvaṃ sa naḥ śreyaḥ kariṣyati<BR>
01,143.018d@088_0032	prativākyaṃ tu necchāmi hy āvābhyāṃ vacanaṃ kuru<BR>
01,143.019	vaiśaṃpāyana uvāca<BR>
01,143.019a	tatheti tat pratijñāya hiḍimbā rākṣasī tadā<BR>
01,143.019a*1559_01	. . . . . . . . bhīmaseno 'bravīd idam<BR>
01,143.019b*1560_01	śāsanaṃ te kariṣyāmi devaśāsanam ity api<BR>
01,143.019b*1560_02	samakṣaṃ bhrātṛmadhye tu bhīmaseno 'bravīd idam<BR>
01,143.019b*1561_01	śṛṇu rākṣasi satyena samayaṃ te vadāmy aham<BR>
01,143.019b*1561_02	yāvatkālena bhavati putrasyotpādanaṃ śubhe<BR>
01,143.019b*1561_03	tāvatkālaṃ gamiṣyāmi tvayā saha sumadhyame<BR>
01,143.019b*1562_01	viśeṣato matsakāśe mā prakāśaya nīcatām<BR>
01,143.019b*1562_02	uttamastrīguṇopetā bhajethā varavarṇini<BR>
01,143.019b*1563_01	gatāhani niveśeṣu bhojyaṃ rājārham ānayat<BR>
01,143.019b*1563_02	sā kadā cid vihārārthaṃ hiḍimbā kāmacāriṇī<BR>
01,143.019c	bhīmasenam upādāya ūrdhvam ācakrame tataḥ<BR>
01,143.020a	śailaśṛṅgeṣu ramyeṣu devatāyataneṣu ca<BR>
01,143.020c	mṛgapakṣivighuṣṭeṣu ramaṇīyeṣu sarvadā<BR>
01,143.021a	kṛtvā ca paramaṃ rūpaṃ sarvābharaṇabhūṣitā<BR>
01,143.021c	saṃjalpantī sumadhuraṃ ramayām āsa pāṇḍavam<BR>
01,143.022a	tathaiva vanadurgeṣu puṣpitadrumasānuṣu<BR>
01,143.022c	saraḥsu ramaṇīyeṣu padmotpalayuteṣu ca<BR>
01,143.023a	nadīdvīpapradeśeṣu vaiḍūryasikatāsu ca<BR>
01,143.023c	sutīrthavanatoyāsu tathā girinadīṣu ca<BR>
01,143.023d*1564_01	kānaneṣu vicitreṣu puṣpitadrumavalliṣu<BR>
01,143.023d*1564_02	himavadgirikuñjeṣu guhāsu vividhāsu ca<BR>
01,143.023d*1564_03	praphullaśatapatreṣu saraḥsv amalavāriṣu<BR>
01,143.024a	sagarasya pradeśeṣu maṇihemaciteṣu ca<BR>
01,143.024c	pattaneṣu ca ramyeṣu mahāśālavaneṣu ca<BR>
01,143.025a	devāraṇyeṣu puṇyeṣu tathā parvatasānuṣu<BR>
01,143.025c	guhyakānāṃ nivāseṣu tāpasāyataneṣu ca<BR>
01,143.026a	sarvartuphalapuṣpeṣu mānaseṣu saraḥsu ca<BR>
01,143.026c	bibhratī paramaṃ rūpaṃ ramayām āsa pāṇḍavam<BR>
01,143.026d*1565=00	vaiśaṃpāyanaḥ<BR>
01,143.026d*1565_01	gate bhagavati vyāse pāṇḍavā vigatajvarāḥ<BR>
01,143.026d*1565_02	ūṣus tatra ca ṣaṇmāsān vaṭavṛkṣe yathāsukham<BR>
01,143.026d*1565_03	śākamūlaphalāhārās tapaḥ kurvanti pāṇḍavāḥ<BR>
01,143.026d*1565_04	anujñātā mahārāja tataḥ kamalapālikā<BR>
01,143.026d@089_0001	yathā ca sukṛtī svarge modate 'psarasā saha<BR>
01,143.026d@089_0002	sa tathā paramaprītas tayā reme mahādyutiḥ<BR>
01,143.026d@089_0003	śubhaṃ hi jaghanaṃ tasyāḥ suvarṇamaṇimekhalam<BR>
01,143.026d@089_0004	na tatarpa mudā mṛdnan bhīmaseno muhur muhuḥ<BR>
01,143.026d@089_0005	ramayantī tato bhīmaṃ tatra tatra manojavā<BR>
01,143.026d@089_0006	sā reme tena saṃharṣād atṛpyantī muhur muhuḥ<BR>
01,143.026d@089_0007	ahaḥsu vicarantī sā niśākāleṣu pāṇḍavam<BR>
01,143.026d@089_0008	ānīya vai svake gehe darśayām āsa mātaram<BR>
01,143.026d@089_0009	bhrātṛbhiḥ sahito nityaṃ svapate pāṇḍavas tadā<BR>
01,143.026d@089_0010	kuntyāḥ paricarantī sā tasyāḥ pārśve 'vasan niśām<BR>
01,143.026d@089_0011	kāmāṃś ca mukhavāsādīn ānayiṣyati bhojanam<BR>
01,143.026d@089_0012	tasyāṃ rātryāṃ vyatītāyām ājagāma mahāvrataḥ<BR>
01,143.026d@089_0013	pārāśaryo mahāprājño divyadarśī mahātapāḥ<BR>
01,143.026d@089_0014	te 'bhivādya mahātmānaṃ kṛṣṇadvaipāyanaṃ tadā<BR>
01,143.026d@089_0015	tasthuḥ prāñjalayaḥ sarve sasnuṣā caiva mādhavī<BR>
01,143.027a	ramayantī tathā bhīmaṃ tatra tatra manojavā<BR>
01,143.027b*1566_01	divyābharaṇavastrāṅgī divyasraganulepanā<BR>
01,143.027b*1566_02	evaṃ bhrātṝn sapta māsān hiḍimbāvāsayad vane<BR>
01,143.027b*1566_03	pāṇḍavān bhīmasenārthaṃ rākṣasī kāmarūpiṇī<BR>
01,143.027b*1566_04	sukhaṃ sa viharan bhīmas tatkālaṃ paryaṇāmayat<BR>
01,143.027b*1566_05	tato 'labhata sā garbhaṃ rākṣasī kāmarūpiṇī<BR>
01,143.027b*1566_06	atṛptā bhīmasenena saptamāsopasaṃgatā<BR>
01,143.027c	prajajñe rākṣasī putraṃ bhīmasenān mahābalam<BR>
01,143.028a	virūpākṣaṃ mahāvaktraṃ śaṅkukarṇaṃ vibhīṣaṇam<BR>
01,143.028c	bhīmarūpaṃ sutāmroṣṭhaṃ tīkṣṇadaṃṣṭraṃ mahābalam<BR>
01,143.029a	maheṣvāsaṃ mahāvīryaṃ mahāsattvaṃ mahābhujam<BR>
01,143.029c	mahājavaṃ mahākāyaṃ mahāmāyam ariṃdamam<BR>
01,143.029d*1567_01	dīrghaghoṇaṃ mahoraskaṃ vikaṭodbaddhapiṇḍikam<BR>
01,143.030a	amānuṣaṃ mānuṣajaṃ bhīmavegaṃ mahābalam<BR>
01,143.030c	yaḥ piśācān atīvānyān babhūvāti sa mānuṣān<BR>
01,143.031a	bālo 'pi yauvanaṃ prāpto mānuṣeṣu viśāṃ pate<BR>
01,143.031c	sarvāstreṣu paraṃ vīraḥ prakarṣam agamad balī<BR>
01,143.032a	sadyo hi garbhaṃ rākṣasyo labhante prasavanti ca<BR>
01,143.032c	kāmarūpadharāś caiva bhavanti bahurūpiṇaḥ<BR>
01,143.033a	praṇamya vikacaḥ pādāv agṛhṇāt sa pitus tadā<BR>
01,143.033c	mātuś ca parameṣvāsas tau ca nāmāsya cakratuḥ<BR>
01,143.034a	ghaṭabhāsotkaca iti mātaraṃ so 'bhyabhāṣata<BR>
01,143.034c	abhavat tena nāmāsya ghaṭotkaca iti sma ha<BR>
01,143.035a	anuraktaś ca tān āsīt pāṇḍavān sa ghaṭotkacaḥ<BR>
01,143.035b*1568_01	vikīrṇakeśo ghaṭate pitror agre yatas tataḥ<BR>
01,143.035b*1568_02	purataḥ pāṇḍavānāṃ ca tena cāsau ghaṭotkacaḥ<BR>
01,143.035c	teṣāṃ ca dayito nityam ātmabhūto babhūva saḥ<BR>
01,143.035d*1569=07	vaiśaṃpāyanaḥ<BR>
01,143.035d*1569_01	ghaṭotkaco mahākāyaḥ pāṇḍavān pṛthayā saha<BR>
01,143.035d*1569_02	abhivādya yathānyāyam abravīc ca prabhāṣya tān<BR>
01,143.035d*1569_03	kiṃ karomy aham āryāṇāṃ niḥśaṅkaṃ vadatānaghāḥ<BR>
01,143.035d*1569_04	taṃ bruvantaṃ bhaimaseniṃ kuntī vacanam abravīt<BR>
01,143.035d*1569_05	tvaṃ kurūṇāṃ kule jātaḥ sākṣād bhīmasamo hy asi<BR>
01,143.035d*1569_06	jyeṣṭhaḥ putro 'si pañcānāṃ sāhāyyaṃ kuru putraka<BR>
01,143.035d*1569_07	pṛthayāpy evam uktas tu praṇamyedaṃ vaco 'bravīt<BR>
01,143.035d*1569_08	yathā hi rāvaṇo loke indrajid vā mahābalaḥ<BR>
01,143.035d*1569_09	varṣmavīryasamo loke viśiṣṭaś cābhavaṃ nṛṣu<BR>
01,143.036a	saṃvāsasamayo jīrṇa ity abhāṣata taṃ tataḥ<BR>
01,143.036b*1570=02	hiḍimbā<BR>
01,143.036b*1570_01	punar drakṣyasi rājyasthān ity abhāṣata tāṃ tadā<BR>
01,143.036b*1570_02	yadā me tvaṃ smareḥ kānta riraṃsū rahasi prabho<BR>
01,143.036b*1570_03	tadā tava vaśaṃ bhūya āgantāsmy āśu bhārata<BR>
01,143.036b*1570_04	ity uktvā sā jagāmāśu bhāvam āsajya pāṇḍave<BR>
01,143.036c	hiḍimbā samayaṃ kṛtvā svāṃ gatiṃ pratyapadyata<BR>
01,143.036d*1571_01	tatas tu pāṇḍavāḥ sarve śālihotrāśrame tadā<BR>
01,143.036d*1571_02	pūjitās tena vanyena tam āmantrya mahāmunim<BR>
01,143.037a	kṛtyakāla upasthāsye pitṝn iti ghaṭotkacaḥ<BR>
01,143.037a*1572_01	. . . . . . . . bhavatsmaraṇamātrataḥ<BR>
01,143.037a*1572_02	mahatkṛcchre vane durge . . . . . . . .<BR>
01,143.037c	āmantrya rākṣasaśreṣṭhaḥ pratasthe cottarāṃ diśam<BR>
01,143.038a	sa hi sṛṣṭo maghavatā śaktihetor mahātmanā<BR>
01,143.038c	karṇasyāprativīryasya vināśāya mahātmanaḥ<BR>
01,144.001	vaiśaṃpāyana uvāca<BR>
01,144.001a	te vanena vanaṃ vīrā ghnanto mṛgagaṇān bahūn<BR>
01,144.001c	apakramya yayū rājaṃs tvaramāṇā mahārathāḥ<BR>
01,144.002a	matsyāṃs trigartān pāñcālān kīcakān antareṇa ca<BR>
01,144.002c	ramaṇīyān vanoddeśān prekṣamāṇāḥ sarāṃsi ca<BR>
01,144.003a	jaṭāḥ kṛtvātmanaḥ sarve valkalājinavāsasaḥ<BR>
01,144.003c	saha kuntyā mahātmāno bibhratas tāpasaṃ vapuḥ<BR>
01,144.004a	kva cid vahanto jananīṃ tvaramāṇā mahārathāḥ<BR>
01,144.004b*1573_01	nityakarma prakurvanto vanyamūlaphalāśanāḥ<BR>
01,144.004c	kva cic chandena gacchantas te jagmuḥ prasabhaṃ punaḥ<BR>
01,144.004d*1574_01	pathi dvaipāyanaṃ sarve dadṛśuḥ svaṃ pitāmaham<BR>
01,144.005a	brāhmaṃ vedam adhīyānā vedāṅgāni ca sarvaśaḥ<BR>
01,144.005c	nītiśāstraṃ ca dharmajñā dadṛśus te pitāmaham<BR>
01,144.005d*1575_01	śālihotraprasādena labdhvā prītim avāpya ca<BR>
01,144.006a	te 'bhivādya mahātmānaṃ kṛṣṇadvaipāyanaṃ tadā<BR>
01,144.006c	tasthuḥ prāñjalayaḥ sarve saha mātrā paraṃtapāḥ<BR>
01,144.006d*1576=00	vyāsaḥ<BR>
01,144.006d*1576_01	tadāśramān nirgamanaṃ mayā jñātaṃ nararṣabhāḥ<BR>
01,144.006d*1576_02	ghaṭotkacasya cotpattiṃ jñātvā prītir avardhata<BR>
01,144.007	vyāsa uvāca<BR>
01,144.007a	mayedaṃ manasā pūrvaṃ viditaṃ bharatarṣabhāḥ<BR>
01,144.007c	yathā sthitair adharmeṇa dhārtarāṣṭrair vivāsitāḥ<BR>
01,144.007d*1577_01	vivāsitāś ca mātrā vai pāpair durmantraṇaiḥ sadā<BR>
01,144.008a	tad viditvāsmi saṃprāptaś cikīrṣuḥ paramaṃ hitam<BR>
01,144.008c	na viṣādo 'tra kartavyaḥ sarvam etat sukhāya vaḥ<BR>
01,144.008d*1578_01	suhṛdviyogajaṃ karma purā kṛtam ariṃdamāḥ<BR>
01,144.008d*1578_02	tasya siddhir iyaṃ prāptā mā śocata paraṃtapāḥ<BR>
01,144.008d*1578_03	samāpte duṣkṛte caiva yūyaṃ caiva na saṃśayaḥ<BR>
01,144.008d*1578_04	svarāṣṭre vihariṣyanto bhaviṣyatha sabāndhavāḥ<BR>
01,144.009a	samās te caiva me sarve yūyaṃ caiva na saṃśayaḥ<BR>
01,144.009c	dīnato bālataś caiva snehaṃ kurvanti bāndhavāḥ<BR>
01,144.010a	tasmād abhyadhikaḥ sneho yuṣmāsu mama sāṃpratam<BR>
01,144.010c	snehapūrvaṃ cikīrṣāmi hitaṃ vas tan nibodhata<BR>
01,144.011a	idaṃ nagaram abhyāśe ramaṇīyaṃ nirāmayam<BR>
01,144.011c	vasateha praticchannā mamāgamanakāṅkṣiṇaḥ<BR>
01,144.011d*1579_01	etad vai śālihotrasya tapasā nirmitaṃ saraḥ<BR>
01,144.011d*1579_02	ramaṇīyam idaṃ toyaṃ kṣutpipāsāśramāpaham<BR>
01,144.011d*1579_03	kāryārthinas tu ṣaṇmāsaṃ viharadhvaṃ yathāsukham<BR>
01,144.012	vaiśaṃpāyana uvāca<BR>
01,144.012a	evaṃ sa tān samāśvāsya vyāsaḥ pārthān ariṃdamān<BR>
01,144.012c	ekacakrām abhigataḥ kuntīm āśvāsayat prabhuḥ<BR>
01,144.012d*1580_01	snuṣe mā roda mā rodety evaṃ vyāso 'bravīd vacaḥ<BR>
01,144.012d*1581_01	punar eva ca dharmātmā idaṃ vacanam abravīt<BR>
01,144.012d*1582=00	vyāsaḥ<BR>
01,144.012d*1582_01	kuryān na kevalaṃ dharmaṃ duṣkṛtaṃ ca tathā naraḥ<BR>
01,144.012d*1582_02	sukṛtaṃ duṣkṛtaṃ loke na kartā nāsti śobhane<BR>
01,144.012d*1582_03	avaśyaṃ labhate kartā phalaṃ vai puṇyapāpayoḥ<BR>
01,144.012d*1582_04	duṣkṛtasya phalenaivaṃ prāptaṃ vyasanam uttamam<BR>
01,144.012d*1582_05	tasmān mādhavi mānārhe mā ca śoke manaḥ kṛthāḥ<BR>
01,144.013a	jīvaputri sutas te 'yaṃ dharmaputro yudhiṣṭhiraḥ<BR>
01,144.013c	pṛthivyāṃ pārthivān sarvān praśāsiṣyati dharmarāṭ<BR>
01,144.014a	dharmeṇa jitvā pṛthivīm akhilāṃ dharmavid vaśī<BR>
01,144.014b*1583_01	pṛthivīm akhilāṃ jitvā sarvāṃ sāgaramekhalām<BR>
01,144.014b*1584_01	sthāpayitvā vaśe sarvāṃ saparvatavanāṃ śubhām<BR>
01,144.014c	bhīmasenārjunabalād bhokṣyaty ayam asaṃśayaḥ<BR>
01,144.015a	putrās tava ca mādryāś ca sarva eva mahārathāḥ<BR>
01,144.015c	svarāṣṭre vihariṣyanti sukhaṃ sumanasas tadā<BR>
01,144.016a	yakṣyanti ca naravyāghrā vijitya pṛthivīm imām<BR>
01,144.016c	rājasūyāśvamedhādyaiḥ kratubhir bhūridakṣiṇaiḥ<BR>
01,144.017a	anugṛhya suhṛdvargaṃ dhanena ca sukhena ca<BR>
01,144.017c	pitṛpaitāmahaṃ rājyam iha bhokṣyanti te sutāḥ<BR>
01,144.017d*1585_01	snuṣā kamalapatrākṣī nāmnā kamalapālikā<BR>
01,144.017d*1585_02	vaśavartinī tu bhīmasya putram eṣā janiṣyati<BR>
01,144.017d*1585_03	tena putreṇa kṛcchreṣu bhaviṣyatha ca tāritāḥ<BR>
01,144.018a	evam uktvā niveśyainān brāhmaṇasya niveśane<BR>
01,144.018c	abravīt pārthivaśreṣṭham ṛṣir dvaipāyanas tadā<BR>
01,144.019a	iha māṃ saṃpratīkṣadhvam āgamiṣyāmy ahaṃ punaḥ<BR>
01,144.019c	deśakālau viditvaiva vetsyadhvaṃ paramāṃ mudam<BR>
01,144.020a	sa taiḥ prāñjalibhiḥ sarvais tathety ukto narādhipa<BR>
01,144.020c	jagāma bhagavān vyāso yathākāmam ṛṣiḥ prabhuḥ<BR>
01,145.001	janamejaya uvāca<BR>
01,145.001a	ekacakrāṃ gatās te tu kuntīputrā mahārathāḥ<BR>
01,145.001c	ataḥ paraṃ dvijaśreṣṭha kim akurvata pāṇḍavāḥ<BR>
01,145.002	vaiśaṃpāyana uvāca<BR>
01,145.002a	ekacakrāṃ gatās te tu kuntīputrā mahārathāḥ<BR>
01,145.002c	ūṣur nāticiraṃ kālaṃ brāhmaṇasya niveśane<BR>
01,145.003a	ramaṇīyāni paśyanto vanāni vividhāni ca<BR>
01,145.003c	pārthivān api coddeśān saritaś ca sarāṃsi ca<BR>
01,145.004a	cerur bhaikṣaṃ tadā te tu sarva eva viśāṃ pate<BR>
01,145.004b*1586_01	yudhiṣṭhiraṃ ca kuntīṃ ca cintayanta upāsate<BR>
01,145.004b*1586_02	bhaikṣaṃ carantas tu sadā jaṭilā brahmacāriṇaḥ<BR>
01,145.004c	babhūvur nāgarāṇāṃ ca svair guṇaiḥ priyadarśanāḥ<BR>
01,145.004d*1587=00	nāgarāḥ<BR>
01,145.004d*1587_01	darśanīyā dvijāḥ śuddhā devagarbhopamāḥ śubhāḥ<BR>
01,145.004d*1587_02	bhaikṣārhā na ca rājyārhāḥ sukumārās tapasvinaḥ<BR>
01,145.004d*1587_03	sarvalakṣaṇasaṃpannā bhaikṣaṃ nārhanti nityaśaḥ<BR>
01,145.004d*1587_04	kāryārthinaś carantīti tarkayanta iti bruvan<BR>
01,145.004d*1587_05	bandhūnām āgamān nityam upacintya tu nāgarāḥ<BR>
01,145.004d*1587_06	bhojanāni ca pūrṇāni bhakṣyabhojyair akārayan<BR>
01,145.004d*1587_07	maunavratena saṃyuktā bhaikṣaṃ gṛhṇanti pāṇḍavāḥ<BR>
01,145.004d*1587_08	mātā ciragatān dṛṣṭvā śocantīti ca pāṇḍavāḥ<BR>
01,145.004d*1587_09	tvaramāṇā nivartante mātṛgauravayantritāḥ<BR>
01,145.004d*1588_01	naite yathārthato viprāḥ sukumārās tapasvinaḥ<BR>
01,145.004d*1588_02	caranti bhūmau pracchannāḥ kasmāc cit kāraṇād iha<BR>
01,145.004d*1589_01	duḥkhāśrupūrṇanayanā likhantyās te mahītalam<BR>
01,145.004d*1589_02	bhikṣitvā dvijageheṣu cintayantaś ca mātaram<BR>
01,145.005a	nivedayanti sma ca te bhaikṣaṃ kuntyāḥ sadā niśi<BR>
01,145.005b*1590_01	sarvasaṃpūrṇabhaikṣānnaṃ mātrā dattaṃ pṛthak pṛthak<BR>
01,145.005c	tayā vibhaktān bhāgāṃs te bhuñjate sma pṛthak pṛthak<BR>
01,145.006a	ardhaṃ te bhuñjate vīrāḥ saha mātrā paraṃtapāḥ<BR>
01,145.006c	ardhaṃ bhaikṣasya sarvasya bhīmo bhuṅkte mahābalaḥ<BR>
01,145.006d*1591_01	na cāśito 'sau bhavati kalyāṇānnabhṛtaḥ purā<BR>
01,145.006d*1591_02	sa vaivarṇyaṃ ca kārśyaṃ ca jagāmātṛptikāritam<BR>
01,145.006d*1592_01	ājyabindur yathā vahnau mahati jvalite yathā<BR>
01,145.006d*1592_02	tathārdhabhāgaṃ bhīmasya bhikṣānnasya nṛpottama<BR>
01,145.007a	tathā tu teṣāṃ vasatāṃ tatra rājan mahātmanām<BR>
01,145.007c	aticakrāma sumahān kālo 'tha bharatarṣabha<BR>
01,145.007d*1593_01	bhīmo 'pi krīḍayitvā tu mitho brāhmaṇabandhuṣu<BR>
01,145.007d*1593_02	kumbhakāreṇa saṃbandhaṃ lebhe pātraṃ bṛhat tadā<BR>
01,145.007d*1593_03	sa dadāti mahat pātraṃ bhīmāya prahasann iva<BR>
01,145.007d*1593_04	tasyādbhutaṃ karma kṛtvā mahan mṛdbhāram ādade<BR>
01,145.007d*1593_05	tasya bhāraḥ śataguṇaḥ kumbhakāram atoṣayat<BR>
01,145.007d*1593_06	cakre cakre ca mṛdbhāṇḍān satataṃ bhaikṣam āharan<BR>
01,145.007d*1593_07	tad ādāya gataṃ dṛṣṭvā hasanti prahasanti ca<BR>
01,145.007d*1593_08	bhakṣyabhojyāni vividhāny ādāya prakṣipanti ca<BR>
01,145.007d*1593_09	evam eṣa sadā bhuktvā mātre vadati vai rahaḥ<BR>
01,145.007d*1594_01	kumbhakāro 'dadāt pātraṃ mahat kṛtvā tu pātrakam<BR>
01,145.007d*1594_02	prahasan bhīmasenāya vismitas tasya karmaṇā<BR>
01,145.007d*1595_01	iti pṛṣṭaḥ sadā pauraiḥ kṣudhitaḥ kila pāṇḍavaḥ<BR>
01,145.008a	tataḥ kadā cid bhaikṣāya gatās te bharatarṣabhāḥ<BR>
01,145.008c	saṃgatyā bhīmasenas tu tatrāste pṛthayā saha<BR>
01,145.009a	athārtijaṃ mahāśabdaṃ brāhmaṇasya niveśane<BR>
01,145.009c	bhṛśam utpatitaṃ ghoraṃ kuntī śuśrāva bhārata<BR>
01,145.010a	rorūyamāṇāṃs tān sarvān paridevayataś ca sā<BR>
01,145.010c	kāruṇyāt sādhubhāvāc ca devī rājan na cakṣame<BR>
01,145.011a	mathyamāneva duḥkhena hṛdayena pṛthā tataḥ<BR>
01,145.011c	uvāca bhīmaṃ kalyāṇī kṛpānvitam idaṃ vacaḥ<BR>
01,145.012a	vasāmaḥ susukhaṃ putra brāhmaṇasya niveśane<BR>
01,145.012c	ajñātā dhārtarāṣṭrāṇāṃ satkṛtā vītamanyavaḥ<BR>
01,145.013a	sā cintaye sadā putra brāhmaṇasyāsya kiṃ nv aham<BR>
01,145.013c	priyaṃ kuryām iti gṛhe yat kuryur uṣitāḥ sukham<BR>
01,145.014a	etāvān puruṣas tāta kṛtaṃ yasmin na naśyati<BR>
01,145.014c	yāvac ca kuryād anyo 'sya kuryād abhyadhikaṃ tataḥ<BR>
01,145.015a	tad idaṃ brāhmaṇasyāsya duḥkham āpatitaṃ dhruvam<BR>
01,145.015c	tatrāsya yadi sāhāyyaṃ kuryāma sukṛtaṃ bhavet<BR>
01,145.016	bhīma uvāca<BR>
01,145.016a	jñāyatām asya yad duḥkhaṃ yataś caiva samutthitam<BR>
01,145.016c	vidite vyavasiṣyāmi yady api syāt suduṣkaram<BR>
01,145.017	vaiśaṃpāyana uvāca<BR>
01,145.017a	tathā hi kathayantau tau bhūyaḥ śuśruvatuḥ svanam<BR>
01,145.017c	ārtijaṃ tasya viprasya sabhāryasya viśāṃ pate<BR>
01,145.018a	antaḥpuraṃ tatas tasya brāhmaṇasya mahātmanaḥ<BR>
01,145.018c	viveśa kuntī tvaritā baddhavatseva saurabhī<BR>
01,145.019a	tatas taṃ brāhmaṇaṃ tatra bhāryayā ca sutena ca<BR>
01,145.019c	duhitrā caiva sahitaṃ dadarśa vikṛtānanam<BR>
01,145.020	brāhmaṇa uvāca<BR>
01,145.020a	dhig idaṃ jīvitaṃ loke 'nalasāram anarthakam<BR>
01,145.020c	duḥkhamūlaṃ parādhīnaṃ bhṛśam apriyabhāgi ca<BR>
01,145.021a	jīvite paramaṃ duḥkhaṃ jīvite paramo jvaraḥ<BR>
01,145.021c	jīvite vartamānasya dvandvānām āgamo dhruvaḥ<BR>
01,145.022a	ekātmāpi hi dharmārthau kāmaṃ ca na niṣevate<BR>
01,145.022c	etaiś ca viprayogo 'pi duḥkhaṃ paramakaṃ matam<BR>
01,145.023a	āhuḥ ke cit paraṃ mokṣaṃ sa ca nāsti kathaṃ cana<BR>
01,145.023c	arthaprāptau ca narakaḥ kṛtsna evopapadyate<BR>
01,145.024a	arthepsutā paraṃ duḥkham arthaprāptau tato 'dhikam<BR>
01,145.024c	jātasnehasya cārtheṣu viprayoge mahattaram<BR>
01,145.024d*1596_01	yāvanto yasya saṃyogā dravyair iṣṭair bhavanty uta<BR>
01,145.024d*1596_02	tāvanto 'sya nikhanyante hṛdaye śokaśaṅkavaḥ<BR>
01,145.024d*1596_03	tad idaṃ jīvitaṃ prāpya svalpakālaṃ mahābhayam<BR>
01,145.024d*1596_04	tyāgo 'py ayaṃ mahān prāpto bhāryayā sahitena ca<BR>
01,145.025a	na hi yogaṃ prapaśyāmi yena mucyeyam āpadaḥ<BR>
01,145.025c	putradāreṇa vā sārdhaṃ prādraveyām anāmayam<BR>
01,145.026a	yatitaṃ vai mayā pūrvaṃ yathā tvaṃ vettha brāhmaṇi<BR>
01,145.026c	yataḥ kṣemaṃ tato gantuṃ tvayā tu mama na śrutam<BR>
01,145.027a	iha jātā vivṛddhāsmi pitā ceha mameti ca<BR>
01,145.027c	uktavaty asi durmedhe yācyamānā mayāsakṛt<BR>
01,145.028a	svargato hi pitā vṛddhas tathā mātā ciraṃ tava<BR>
01,145.028c	bāndhavā bhūtapūrvāś ca tatra vāse tu kā ratiḥ<BR>
01,145.028d*1597_01	na bhojanaṃ viruddhaṃ syān na strī deśo nibandhanam<BR>
01,145.028d*1597_02	sudūram api kāryārthe vrajed garuḍahaṃsavat<BR>
01,145.029a	so 'yaṃ te bandhukāmāyā aśṛṇvantyā vaco mama<BR>
01,145.029c	bandhupraṇāśaḥ saṃprāpto bhṛśaṃ duḥkhakaro mama<BR>
01,145.029d*1598_01	upasthitaṃ tu kalyāṇi yatheṣṭam anubhūyatām<BR>
01,145.029d*1599=00	brāhmaṇī<BR>
01,145.029d*1599_01	mām eva preṣaya tvaṃ tu bakāya karam adya vai<BR>
01,145.029d*1600=00	dvijaḥ<BR>
01,145.029d*1600_01	tyāgo 'yaṃ mama saṃprāpto mama vā me sutasya vā<BR>
01,145.029d*1600_02	tava vā tava putryāś ca atra vāsasya tat phalam<BR>
01,145.029d*1600_03	na śṛṇoṣi vaco mahyaṃ tat phalaṃ bhuṅkṣva bhāmini<BR>
01,145.029d*1600_04	athavāhaṃ na śakṣyāmi svayaṃ martuṃ sutaṃ mama<BR>
01,145.029d*1600_05	evaṃ tyaktuṃ na śaknomi bhavatīṃ na sutām api<BR>
01,145.030a	athavā madvināśo 'yaṃ na hi śakṣyāmi kaṃ cana<BR>
01,145.030c	parityaktum ahaṃ bandhuṃ svayaṃ jīvan nṛśaṃsavat<BR>
01,145.031a	sahadharmacarīṃ dāntāṃ nityaṃ mātṛsamāṃ mama<BR>
01,145.031c	sakhāyaṃ vihitāṃ devair nityaṃ paramikāṃ gatim<BR>
01,145.032a	mātrā pitrā ca vihitāṃ sadā gārhasthyabhāginīm<BR>
01,145.032c	varayitvā yathānyāyaṃ mantravat pariṇīya ca<BR>
01,145.033a	kulīnāṃ śīlasaṃpannām apatyajananīṃ mama<BR>
01,145.033c	tvām ahaṃ jīvitasyārthe sādhvīm anapakāriṇīm<BR>
01,145.033e	parityaktuṃ na śakṣyāmi bhāryāṃ nityam anuvratām<BR>
01,145.034a	kuta eva parityaktuṃ sutāṃ śakṣyāmy ahaṃ svayam<BR>
01,145.034c	bālām aprāptavayasam ajātavyañjanākṛtim<BR>
01,145.034d*1601_01	sutāṃ caināṃ na śakṣyāmi parityaktuṃ kathaṃ cana<BR>
01,145.034d*1602_01	prārthaye 'haṃ parāṃ prītiṃ yasmin svargaphalāni ca<BR>
01,145.034d*1602_02	dayitaṃ me kathaṃ bālam ahaṃ tyaktum ihotsahe<BR>
01,145.034d*1602_03	yasya jātasya pitaro mukhaṃ dṛṣṭvā divaṃ gatāḥ<BR>
01,145.034d*1602_04	pitṝṇām ṛṇanirmukto yasya jātasya tejasā<BR>
01,145.034d*1602_05	tam ahaṃ jyeṣṭhaputraṃ me kulanistārakaṃ bhuvi<BR>
01,145.034d*1602_06	mama piṇḍodakanidhiṃ kathaṃ tyakṣyāmi putrakam<BR>
01,145.034d*1603_01	kuta eva parityaktuṃ putrīṃ śakṣyāmy ahaṃ svayam<BR>
01,145.035a	bhartur arthāya nikṣiptāṃ nyāsaṃ dhātrā mahātmanā<BR>
01,145.035c	yasyāṃ dauhitrajāṃl lokān āśaṃse pitṛbhiḥ saha<BR>
01,145.035e	svayam utpādya tāṃ bālāṃ katham utsraṣṭum utsahe<BR>
01,145.036a	manyante ke cid adhikaṃ snehaṃ putre pitur narāḥ<BR>
01,145.036c	kanyāyāṃ naiva tu punar mama tulyāv ubhau matau<BR>
01,145.037a	yasmiṃl lokāḥ prasūtiś ca sthitā nityam atho sukham<BR>
01,145.037c	apāpāṃ tām ahaṃ bālāṃ katham utsraṣṭum utsahe<BR>
01,145.037d*1604_01	medhāvinīm adoṣāṃ ca śuśrūṣum anahaṃkṛtām<BR>
01,145.037d*1604_02	tām imāṃ me sutāṃ bālāṃ katham utsraṣṭum utsahe<BR>
01,145.037d*1604_03	kāṅkṣamāṇāṃ ratiṃ caiva sukhāni ca bahūny api<BR>
01,145.037d*1604_04	utpādayanty apatyāni dharmakāmārthahetave<BR>
01,145.038a	ātmānam api cotsṛjya tapsye pretavaśaṃ gataḥ<BR>
01,145.038b*1605_01	svayaṃ ca na parityaktuṃ śaknomy etān ahaṃ yathā<BR>
01,145.038c	tyaktā hy ete mayā vyaktaṃ neha śakṣyanti jīvitum<BR>
01,145.039a	eṣāṃ cānyatamatyāgo nṛśaṃso garhito budhaiḥ<BR>
01,145.039c	ātmatyāge kṛte ceme mariṣyanti mayā vinā<BR>
01,145.040a	sa kṛcchrām aham āpanno na śaktas tartum āpadam<BR>
01,145.040c	aho dhik kāṃ gatiṃ tv adya gamiṣyāmi sabāndhavaḥ<BR>
01,145.040e	sarvaiḥ saha mṛtaṃ śreyo na tu me jīvitaṃ kṣamam<BR>
01,146.001	brāhmaṇy uvāca<BR>
01,146.001a	na saṃtāpas tvayā kāryaḥ prākṛteneva karhi cit<BR>
01,146.001c	na hi saṃtāpakālo 'yaṃ vaidyasya tava vidyate<BR>
01,146.002a	avaśyaṃ nidhanaṃ sarvair gantavyam iha mānavaiḥ<BR>
01,146.002c	avaśyabhāviny arthe vai saṃtāpo neha vidyate<BR>
01,146.003a	bhāryā putro 'tha duhitā sarvam ātmārtham iṣyate<BR>
01,146.003c	vyathāṃ jahi subuddhyā tvaṃ svayaṃ yāsyāmi tatra vai<BR>
01,146.004a	etad dhi paramaṃ nāryāḥ kāryaṃ loke sanātanam<BR>
01,146.004c	prāṇān api parityajya yad bhartṛhitam ācaret<BR>
01,146.005a	tac ca tatra kṛtaṃ karma tavāpīha sukhāvaham<BR>
01,146.005c	bhavaty amutra cākṣayyaṃ loke 'smiṃś ca yaśaskaram<BR>
01,146.006a	eṣa caiva gurur dharmo yaṃ pravakṣāmy ahaṃ tava<BR>
01,146.006c	arthaś ca tava dharmaś ca bhūyān atra pradṛśyate<BR>
01,146.007a	yadartham iṣyate bhāryā prāptaḥ so 'rthas tvayā mayi<BR>
01,146.007c	kanyā caiva kumāraś ca kṛtāham anṛṇā tvayā<BR>
01,146.008a	samarthaḥ poṣaṇe cāsi sutayo rakṣaṇe tathā<BR>
01,146.008c	na tv ahaṃ sutayoḥ śaktā tathā rakṣaṇapoṣaṇe<BR>
01,146.009a	mama hi tvadvihīnāyāḥ sarvakāmā na āpadaḥ<BR>
01,146.009c	kathaṃ syātāṃ sutau bālau bhaveyaṃ ca kathaṃ tv aham<BR>
01,146.010a	kathaṃ hi vidhavānāthā bālaputrā vinā tvayā<BR>
01,146.010c	mithunaṃ jīvayiṣyāmi sthitā sādhugate pathi<BR>
01,146.011a	ahaṃkṛtāvaliptaiś ca prārthyamānām imāṃ sutām<BR>
01,146.011c	ayuktais tava saṃbandhe kathaṃ śakṣyāmi rakṣitum<BR>
01,146.012a	utsṛṣṭam āmiṣaṃ bhūmau prārthayanti yathā khagāḥ<BR>
01,146.012c	prārthayanti janāḥ sarve vīrahīnāṃ tathā striyam<BR>
01,146.013a	sāhaṃ vicālyamānā vai prārthyamānā durātmabhiḥ<BR>
01,146.013c	sthātuṃ pathi na śakṣyāmi sajjaneṣṭe dvijottama<BR>
01,146.013d*1606_01	strījanma garhitaṃ nātha loke duṣṭajanākule<BR>
01,146.013d*1606_02	mātāpitror vaśe kanyā ūḍhā bhartṛvaśe tathā<BR>
01,146.013d*1606_03	abhāve cānayoḥ putre svatantrā strī vigarhyate<BR>
01,146.013d*1606_04	anāthatvaṃ striyo dvāraṃ duṣṭānāṃ vivṛtaṃ hi tat<BR>
01,146.013d*1606_05	vastrakhaṇḍaṃ ghṛtāktaṃ hi yathā saṃkṛṣyate śvabhiḥ<BR>
01,146.013d*1606_06	dṛṣṭvā tathābalā nātha prārthitaiśvaryagarvitaiḥ<BR>
01,146.014a	kathaṃ tava kulasyaikām imāṃ bālām asaṃskṛtām<BR>
01,146.014c	pitṛpaitāmahe mārge niyoktum aham utsahe<BR>
01,146.015a	kathaṃ śakṣyāmi bāle 'smin guṇān ādhātum īpṣitān<BR>
01,146.015c	anāthe sarvato lupte yathā tvaṃ dharmadarśivān<BR>
01,146.015d*1607_01	ādvādaśābdaṃ bālo 'yaṃ duścaritraṃ cacāra ha<BR>
01,146.015d*1607_02	mātāpitros tu tat pāpam ity āhur dharmavādinaḥ<BR>
01,146.015d*1607_03	śikṣaye tat pitā mātā tat putraś ca caritrataḥ<BR>
01,146.016a	imām api ca te bālām anāthāṃ paribhūya mām<BR>
01,146.016c	anarhāḥ prārthayiṣyanti śūdrā vedaśrutiṃ yathā<BR>
01,146.017a	tāṃ ced ahaṃ na ditseyaṃ tvadguṇair upabṛṃhitām<BR>
01,146.017c	pramathyaināṃ hareyus te havir dhvāṅkṣā ivādhvarāt<BR>
01,146.017c*1608_01	ko 'syāḥ kartā bhaved iti<BR>
01,146.017c*1608_02	paśyantyā me haranty eva krośantyāś cāpi nistrapāḥ<BR>
01,146.017c*1608_03	anāthatvāt sutāṃ vidvan<BR>
01,146.018a	saṃprekṣamāṇā putraṃ te nānurūpam ivātmanaḥ<BR>
01,146.018c	anarhavaśam āpannām imāṃ cāpi sutāṃ tava<BR>
01,146.019a	avajñātā ca lokasya tathātmānam ajānatī<BR>
01,146.019c	avaliptair narair brahman mariṣyāmi na saṃśayaḥ<BR>
01,146.019c*1609_01	hrīyamāṇām anāgasāḥ<BR>
01,146.019c*1609_02	aśaktatvād anāthatvān<BR>
01,146.019c*1610_01	mṛte tvayi mayāvaśyaṃ sahāgamanam iṣyate<BR>
01,146.019c*1610_02	mṛte bhartari nārīṇāṃ sukhaleśaṃ na vidyate<BR>
01,146.020a	tau vihīnau mayā bālau tvayā caiva mamātmajau<BR>
01,146.020c	vinaśyetāṃ na saṃdeho matsyāv iva jalakṣaye<BR>
01,146.021a	tritayaṃ sarvathāpy evaṃ vinaśiṣyaty asaṃśayam<BR>
01,146.021c	tvayā vihīnaṃ tasmāt tvaṃ māṃ parityaktum arhasi<BR>
01,146.022a	vyuṣṭir eṣā parā strīṇāṃ pūrvaṃ bhartuḥ parā gatiḥ<BR>
01,146.022c	na tu brāhmaṇa putrāṇāṃ viṣaye parivartitum<BR>
01,146.022d*1611_01	haridrāñjanapuṣpādisaumaṅgalyayutā satī<BR>
01,146.022d*1611_02	maraṇaṃ yāti yā bhartus tad dattajalapāyinī<BR>
01,146.022d*1611_03	bhartṛpādārpitamanāḥ sā yāti girijāpadam<BR>
01,146.022d*1611_04	girijāyāḥ sakhī bhūtvā modate nagakanyayā<BR>
01,146.022d*1612_01	mitaṃ dadāti hi pitā mitaṃ bhrātā mitaṃ sutaḥ<BR>
01,146.022d*1612_02	amitasya hi dātāraṃ kā patiṃ nābhinandati<BR>
01,146.023a	parityaktaḥ sutaś cāyaṃ duhiteyaṃ tathā mayā<BR>
01,146.023c	bāndhavāś ca parityaktās tvadarthaṃ jīvitaṃ ca me<BR>
01,146.024a	yajñais tapobhir niyamair dānaiś ca vividhais tathā<BR>
01,146.024c	viśiṣyate striyā bhartur nityaṃ priyahite sthitiḥ<BR>
01,146.024d*1613_01	āśramāś cāgnisaṃskārā japahomavratāni ca<BR>
01,146.024d*1613_02	strīṇāṃ naite vidhātavyā vinā patim aninditam<BR>
01,146.024d*1613_03	kṣamā śaucam anāhāram etāvad viditaṃ striyāḥ<BR>
01,146.025a	tad idaṃ yac cikīrṣāmi dharmyaṃ paramasaṃmatam<BR>
01,146.025c	iṣṭaṃ caiva hitaṃ caiva tava caiva kulasya ca<BR>
01,146.026a	iṣṭāni cāpy apatyāni dravyāṇi suhṛdaḥ priyāḥ<BR>
01,146.026c	āpaddharmavimokṣāya bhāryā cāpi satāṃ matam<BR>
01,146.026d*1614_01	āpadarthe dhanaṃ rakṣed dārān rakṣed dhanair api<BR>
01,146.026d*1614_02	ātmānaṃ satataṃ rakṣed dārair api dhanair api<BR>
01,146.026d*1614_03	dṛṣṭādṛṣṭaphalārthaṃ hi bhāryā putro dhanaṃ gṛham<BR>
01,146.026d*1614_04	sarvam etad vidhātavyaṃ budhānām eṣa niścayaḥ<BR>
01,146.027a	ekato vā kulaṃ kṛtsnam ātmā vā kulavardhana<BR>
01,146.027c	na samaṃ sarvam eveti budhānām eṣa niścayaḥ<BR>
01,146.027d*1615_01	ubhayoḥ ko 'dhiko vidvānn ātmā caivādhikaḥ kulāt<BR>
01,146.027d*1615_02	ātmano vidyamānatvād bhuvanāni caturdaśa<BR>
01,146.027d*1615_03	vidyante dvijaśārdūla ātmā rakṣyaḥ sadā tvayā<BR>
01,146.027d*1615_04	ātmany avidyamāne cet tasya nāstīha kiṃ cana<BR>
01,146.027d*1615_05	etaj jagad idaṃ sarvam ātmanā na samaṃ kila<BR>
01,146.028a	sa kuruṣva mayā kāryaṃ tārayātmānam ātmanā<BR>
01,146.028c	anujānīhi mām ārya sutau me parirakṣa ca<BR>
01,146.028d*1616_01	kiṃ cānyac chṛṇu me nātha yad vakṣyāmi hitaṃ tava<BR>
01,146.028d*1616_02	śrutvāvadhāryatāṃ tan me tatas te tad dhitaṃ kuru<BR>
01,146.029a	avadhyāḥ striya ity āhur dharmajñā dharmaniścaye<BR>
01,146.029c	dharmajñān rākṣasān āhur na hanyāt sa ca mām api<BR>
01,146.030a	niḥsaṃśayo vadhaḥ puṃsāṃ strīṇāṃ saṃśayito vadhaḥ<BR>
01,146.030c	ato mām eva dharmajña prasthāpayitum arhasi<BR>
01,146.031a	bhuktaṃ priyāṇy avāptāni dharmaś ca carito mayā<BR>
01,146.031b*1617_01	tvacchuśrūṣaṇasaṃbhūtā kīrtiś cāpy atulā mama<BR>
01,146.031c	tvatprasūtiḥ priyā prāptā na māṃ tapsyaty ajīvitam<BR>
01,146.032a	jātaputrā ca vṛddhā ca priyakāmā ca te sadā<BR>
01,146.032c	samīkṣyaitad ahaṃ sarvaṃ vyavasāyaṃ karomy ataḥ<BR>
01,146.033a	utsṛjyāpi ca mām ārya vetsyasy anyām api striyam<BR>
01,146.033b*1618_01	labhasva kulajāṃ kanyāṃ dharmas te bhavitā punaḥ<BR>
01,146.033b*1618_02	anāśramī na tiṣṭheta kṣaṇamātram api dvijaḥ<BR>
01,146.033c	tataḥ pratiṣṭhito dharmo bhaviṣyati punas tava<BR>
01,146.034a	na cāpy adharmaḥ kalyāṇa bahupatnīkatā nṛṇām<BR>
01,146.034c	strīṇām adharmaḥ sumahān bhartuḥ pūrvasya laṅghane<BR>
01,146.035a	etat sarvaṃ samīkṣya tvam ātmatyāgaṃ ca garhitam<BR>
01,146.035b*1619_01	kuru vākyaṃ mama vibho nānyathā mānasaṃ kuru<BR>
01,146.035c	ātmānaṃ tāraya mayā kulaṃ cemau ca dārakau<BR>
01,146.036	vaiśaṃpāyana uvāca<BR>
01,146.036a	evam uktas tayā bhartā tāṃ samāliṅgya bhārata<BR>
01,146.036c	mumoca bāṣpaṃ śanakaiḥ sabhāryo bhṛśaduḥkhitaḥ<BR>
01,146.036d*1620_01	tato 'nantaram evāsya duhitā vaktum udyatā<BR>
01,146.036d*1621_01	maivaṃ vada sukalyāṇi tiṣṭha gehe sumadhyame<BR>
01,146.036d*1621_02	na svāṃ bhāryāṃ tyajet prājñaḥ putrān vāpi kadā cana<BR>
01,146.036d*1621_03	viśeṣataḥ striyaṃ rakṣet puruṣo buddhimān iha<BR>
01,146.036d*1621_04	tyaktvā tu puruṣo jīven na hātavyān imān sadā<BR>
01,146.036d*1621_05	na vetti dharmam arthaṃ ca kāmaṃ mokṣaṃ ca tattvataḥ<BR>
01,147.001	vaiśaṃpāyana uvāca<BR>
01,147.001a	tayor duḥkhitayor vākyam atimātraṃ niśamya tat<BR>
01,147.001c	bhṛśaṃ duḥkhaparītāṅgī kanyā tāv abhyabhāṣata<BR>
01,147.002a	kim idaṃ bhṛśaduḥkhārtau roravītho anāthavat<BR>
01,147.002c	mamāpi śrūyatāṃ kiṃ cic chrutvā ca kriyatāṃ kṣamam<BR>
01,147.003a	dharmato 'haṃ parityājyā yuvayor nātra saṃśayaḥ<BR>
01,147.003c	tyaktavyāṃ māṃ parityajya trātaṃ sarvaṃ mayaikayā<BR>
01,147.004a	ity artham iṣyate 'patyaṃ tārayiṣyati mām iti<BR>
01,147.004c	tasminn upasthite kāle tarataṃ plavavan mayā<BR>
01,147.005a	iha vā tārayed durgād uta vā pretya tārayet<BR>
01,147.005c	sarvathā tārayet putraḥ putra ity ucyate budhaiḥ<BR>
01,147.005d*1622_01	punnāmno narakāt trāṇāt tanayaḥ putra ucyate<BR>
01,147.006a	ākāṅkṣante ca dauhitrān api nityaṃ pitāmahāḥ<BR>
01,147.006c	tān svayaṃ vai paritrāsye rakṣantī jīvitaṃ pituḥ<BR>
01,147.007a	bhrātā ca mama bālo 'yaṃ gate lokam amuṃ tvayi<BR>
01,147.007c	acireṇaiva kālena vinaśyeta na saṃśayaḥ<BR>
01,147.008a	tāte 'pi hi gate svargaṃ vinaṣṭe ca mamānuje<BR>
01,147.008c	piṇḍaḥ pitṝṇāṃ vyucchidyet tat teṣām apriyaṃ bhavet<BR>
01,147.009a	pitrā tyaktā tathā mātrā bhrātrā cāham asaṃśayam<BR>
01,147.009c	duḥkhād duḥkhataraṃ prāpya mriyeyam atathocitā<BR>
01,147.010a	tvayi tv aroge nirmukte mātā bhrātā ca me śiśuḥ<BR>
01,147.010c	saṃtānaś caiva piṇḍaś ca pratiṣṭhāsyaty asaṃśayam<BR>
01,147.011a	ātmā putraḥ sakhā bhāryā kṛcchraṃ tu duhitā kila<BR>
01,147.011c	sa kṛcchrān mocayātmānaṃ māṃ ca dharmeṇa yojaya<BR>
01,147.012a	anāthā kṛpaṇā bālā yatrakvacanagāminī<BR>
01,147.012c	bhaviṣyāmi tvayā tāta vihīnā kṛpaṇā bata<BR>
01,147.013a	athavāhaṃ kariṣyāmi kulasyāsya vimokṣaṇam<BR>
01,147.013c	phalasaṃsthā bhaviṣyāmi kṛtvā karma suduṣkaram<BR>
01,147.014a	athavā yāsyase tatra tyaktvā māṃ dvijasattama<BR>
01,147.014c	pīḍitāhaṃ bhaviṣyāmi tad avekṣasva mām api<BR>
01,147.015a	tad asmadarthaṃ dharmārthaṃ prasavārthaṃ ca sattama<BR>
01,147.015c	ātmānaṃ parirakṣasva tyaktavyāṃ māṃ ca saṃtyaja<BR>
01,147.016a	avaśyakaraṇīye 'rthe mā tvāṃ kālo 'tyagād ayam<BR>
01,147.016c	tvayā dattena toyena bhaviṣyati hitaṃ ca me<BR>
01,147.017a	kiṃ nv ataḥ paramaṃ duḥkhaṃ yad vayaṃ svargate tvayi<BR>
01,147.017c	yācamānāḥ parād annaṃ paridhāvemahi śvavat<BR>
01,147.018a	tvayi tv aroge nirmukte kleśād asmāt sabāndhave<BR>
01,147.018c	amṛte vasatī loke bhaviṣyāmi sukhānvitā<BR>
01,147.018d*1623_01	itaḥ pradāne devāś ca pitaraś ceti naḥ śrutam<BR>
01,147.018d*1624_01	ity etad ubhayaṃ tāta niśāmya tava yad dhitam<BR>
01,147.018d*1624_02	tad vyavasya tathāmbāyā hitaṃ svasya sutasya ca<BR>
01,147.018d*1624_03	mātāpitroḥ punaḥ putrā bhavitāro guṇānvitāḥ<BR>
01,147.018d*1624_04	na tu putrasya pitarau punar jātu bhaviṣyataḥ<BR>
01,147.019a	evaṃ bahuvidhaṃ tasyā niśamya paridevitam<BR>
01,147.019c	pitā mātā ca sā caiva kanyā prarurudus trayaḥ<BR>
01,147.020a	tataḥ praruditān sarvān niśamyātha sutas tayoḥ<BR>
01,147.020c	utphullanayano bālaḥ kalam avyaktam abravīt<BR>
01,147.021a	mā rodīs tāta mā mātar mā svasas tvam iti bruvan<BR>
01,147.021c	prahasann iva sarvāṃs tān ekaikaṃ so 'pasarpati<BR>
01,147.022a	tataḥ sa tṛṇam ādāya prahṛṣṭaḥ punar abravīt<BR>
01,147.022c	anena taṃ haniṣyāmi rākṣasaṃ puruṣādakam<BR>
01,147.023a	tathāpi teṣāṃ duḥkhena parītānāṃ niśamya tat<BR>
01,147.023c	bālasya vākyam avyaktaṃ harṣaḥ samabhavan mahān<BR>
01,147.024a	ayaṃ kāla iti jñātvā kuntī samupasṛtya tān<BR>
01,147.024c	gatāsūn amṛteneva jīvayantīdam abravīt<BR>
01,148.001	kunty uvāca<BR>
01,148.001a	kutomūlam idaṃ duḥkhaṃ jñātum icchāmi tattvataḥ<BR>
01,148.001c	viditvā apakarṣeyaṃ śakyaṃ ced apakarṣitum<BR>
01,148.002	brāhmaṇa uvāca<BR>
01,148.002a	upapannaṃ satām etad yad bravīṣi tapodhane<BR>
01,148.002c	na tu duḥkham idaṃ śakyaṃ mānuṣeṇa vyapohitum<BR>
01,148.002d*1625_01	tathāpi tattvam ākhyāsye etad duḥkhasya saṃbhavam<BR>
01,148.002d*1625_02	śakyaṃ vā yadi vāśakyaṃ śṛṇu bhadre yathātatham<BR>
01,148.003a	samīpe nagarasyāsya bako vasati rākṣasaḥ<BR>
01,148.003b*1626_01	ito gavyūtimātre 'sti yamunāgahvare guhā<BR>
01,148.003b*1626_02	tasyāṃ ghoraḥ sa vasati jighāṃsuḥ puruṣādakaḥ<BR>
01,148.003b*1626_03	bako nāma sa nāmnā vai duṣṭātmā rākṣasādhamaḥ<BR>
01,148.003c	īśo janapadasyāsya purasya ca mahābalaḥ<BR>
01,148.003d*1627_01	pralambakaḥ kāmarūpī rākṣaso vai mahābalaḥ<BR>
01,148.003d*1627_02	tenopasṛṣṭā nagarī varṣam adya trayodaśam<BR>
01,148.004a	puṣṭo mānuṣamāṃsena durbuddhiḥ puruṣādakaḥ<BR>
01,148.004c	rakṣaty asurarāṇ nityam imaṃ janapadaṃ balī<BR>
01,148.005a	nagaraṃ caiva deśaṃ ca rakṣobalasamanvitaḥ<BR>
01,148.005c	tatkṛte paracakrāc ca bhūtebhyaś ca na no bhayam<BR>
01,148.005d@091_0001	puruṣādakena raudreṇa bhakṣyamāṇā durātmanā<BR>
01,148.005d@091_0002	anāthā nagarī nāthaṃ trātāraṃ nādhigacchati<BR>
01,148.005d@091_0003	guhāyāṃ vasatas tatra bādhate satataṃ janam<BR>
01,148.005d@091_0004	striyo bālāṃś ca vṛddhāṃś ca yūnaś cāpi durātmavān<BR>
01,148.005d@091_0005	atra mantraiś ca homaiś ca bhojanaiś ca sa rākṣasaḥ<BR>
01,148.005d@091_0006	īḍito dvijamukhyaiś ca pūjitaś ca durātmavān<BR>
01,148.005d@091_0007	yadā ca sakalān evaṃ prasūdayati rākṣasaḥ<BR>
01,148.005d@091_0008	athainaṃ brāhmaṇāḥ sarve samaye samayojayan<BR>
01,148.005d@091_0009	māsmān kāmād vadhī rakṣo dāsyāmas te sadā vayam<BR>
01,148.005d@091_0010	paryāyeṇa yathākāmam iha māṃsodanaṃ prabho<BR>
01,148.005d@091_0011	annaṃ māṃsasamāyuktaṃ tilacūrṇasamanvitam<BR>
01,148.005d@091_0012	sarpiṣā ca samāyukta vyañjanaiś ca vibhūṣitam<BR>
01,148.005d@091_0013	srajaś citrās tilān piṇḍāṃl lājāpūpasurāsavān<BR>
01,148.005d@091_0014	śṛtāśṛtān pānakumbhān sthūlamāṃsaṃ śṛtāśṛtam<BR>
01,148.005d@091_0015	sarpiḥkumbhāṃś ca vividhān anyāṃś ca vividhān bahūn<BR>
01,148.005d@091_0016	adya siddhaiḥ samāyuktais tilacūrṇaiḥ samākulān<BR>
01,148.005d@091_0017	kulāt kulāc ca puruṣaṃ balīvardau ca kālakau<BR>
01,148.005d@091_0018	prāpsyasi tvam asaṃkruddho rakṣobhāgaṃ prakalpitam<BR>
01,148.005d@091_0019	tiṣṭheha samaye 'smākam ity ayācanta taṃ dvijāḥ<BR>
01,148.005d@091_0020	bāḍham ity eva tad rakṣas tadvacaḥ pratyagṛhṇata<BR>
01,148.005d@091_0021	paracakrān na bibhyaṃś ca rakṣaṇaṃ sa karoti ca<BR>
01,148.005d@091_0022	tasmin bhāge vinirdiṣṭe cāsthitaḥ samayaṃ balī<BR>
01,148.006a	vetanaṃ tasya vihitaṃ śālivāhasya bhojanam<BR>
01,148.006c	mahiṣau puruṣaś caiko yas tad ādāya gacchati<BR>
01,148.007a	ekaikaś caiva puruṣas tat prayacchati bhojanam<BR>
01,148.007c	sa vāro bahubhir varṣair bhavaty asutaro naraiḥ<BR>
01,148.008a	tadvimokṣāya ye cāpi yatante puruṣāḥ kva cit<BR>
01,148.008c	saputradārāṃs tān hatvā tad rakṣo bhakṣayaty uta<BR>
01,148.009a	vetrakīyagṛhe rājā nāyaṃ nayam ihāsthitaḥ<BR>
01,148.009b*1628_01	upāyaṃ taṃ na kurute yatnād api sa mandadhīḥ<BR>
01,148.009c	anāmayaṃ janasyāsya yena syād adya śāśvatam<BR>
01,148.010a	etadarhā vayaṃ nūnaṃ vasāmo durbalasya ye<BR>
01,148.010c	viṣaye nityam udvignāḥ kurājānam upāśritāḥ<BR>
01,148.010d*1629_01	purātanasya vāsasya gṛhakṣetrādikasya ca<BR>
01,148.010d*1629_02	parityāgaṃ necchamānā vasāmo nagare tataḥ<BR>
01,148.010d*1629_03	ekacakrāpi vasatiḥ svavāco duṣparityajaḥ<BR>
01,148.010d*1629_04	dīyamāne narakare satataṃ bakarākṣase<BR>
01,148.011a	brāhmaṇāḥ kasya vaktavyāḥ kasya vā chandacāriṇaḥ<BR>
01,148.011c	guṇair ete hi vāsyante kāmagāḥ pakṣiṇo yathā<BR>
01,148.012a	rājānaṃ prathamaṃ vindet tato bhāryāṃ tato dhanam<BR>
01,148.012b*1630_01	rājany asati loke 'smin kuto bhāryā kuto dhanam<BR>
01,148.012c	trayasya saṃcaye cāsya jñātīn putrāṃś ca dhārayet<BR>
01,148.013a	viparītaṃ mayā cedaṃ trayaṃ sarvam upārjitam<BR>
01,148.013c	ta imām āpadaṃ prāpya bhṛśaṃ tapsyāmahe vayam<BR>
01,148.014a	so 'yam asmān anuprāpto vāraḥ kulavināśanaḥ<BR>
01,148.014c	bhojanaṃ puruṣaś caikaḥ pradeyaṃ vetanaṃ mayā<BR>
01,148.015a	na ca me vidyate vittaṃ saṃkretuṃ puruṣaṃ kva cit<BR>
01,148.015c	suhṛjjanaṃ pradātuṃ ca na śakṣyāmi kathaṃ cana<BR>
01,148.015e	gatiṃ cāpi na paśyāmi tasmān mokṣāya rakṣasaḥ<BR>
01,148.016a	so 'haṃ duḥkhārṇave magno mahaty asutare bhṛśam<BR>
01,148.016c	sahaivaitair gamiṣyāmi bāndhavair adya rākṣasam<BR>
01,148.016e	tato naḥ sahitan kṣudraḥ sarvān evopabhokṣyati<BR>
01,148.016f*1631_01	duḥkhamūlam idaṃ bhadre mayoktaṃ praśnato 'naghe<BR>
01,149.001	kunty uvāca<BR>
01,149.001a	na viṣādas tvayā kāryo bhayād asmāt kathaṃ cana<BR>
01,149.001c	upāyaḥ paridṛṣṭo 'tra tasmān mokṣāya rakṣasaḥ<BR>
01,149.001d*1632_01	naiva svayaṃ saputrasya gamanaṃ tatra rocaye<BR>
01,149.002a	ekas tava suto bālaḥ kanyā caikā tapasvinī<BR>
01,149.002c	na te tayos tathā patnyā gamanaṃ tatra rocaye<BR>
01,149.003a	mama pañca sutā brahmaṃs teṣām eko gamiṣyati<BR>
01,149.003c	tvadarthaṃ balim ādāya tasya pāpasya rakṣasaḥ<BR>
01,149.004	brāhmaṇa uvāca<BR>
01,149.004a	nāham etat kariṣyāmi jīvitārthī kathaṃ cana<BR>
01,149.004c	brāhmaṇasyātitheś caiva svārthe prāṇair viyojanam<BR>
01,149.005a	na tv etad akulīnāsu nādharmiṣṭhāsu vidyate<BR>
01,149.005c	yad brāhmaṇārthe visṛjed ātmānam api cātmajam<BR>
01,149.006a	ātmanas tu mayā śreyo boddhavyam iti rocaye<BR>
01,149.006c	brahmavadhyātmavadhyā vā śreya ātmavadho mama<BR>
01,149.006d*1633_01	brahmahatyā paraṃ pāpaṃ śreyān ātmavadho mama<BR>
01,149.007a	brahmavadhyā paraṃ pāpaṃ niṣkṛtir nātra vidyate<BR>
01,149.007b*1634_01	prayoktā cānumantā ca hantā ceti trayaḥ samāḥ<BR>
01,149.007c	abuddhipūrvaṃ kṛtvāpi śreya ātmavadho mama<BR>
01,149.008a	na tv ahaṃ vadham ākāṅkṣe svayam evātmanaḥ śubhe<BR>
01,149.008c	paraiḥ kṛte vadhe pāpaṃ na kiṃ cin mayi vidyate<BR>
01,149.009a	abhisaṃdhikṛte tasmin brāhmaṇasya vadhe mayā<BR>
01,149.009c	niṣkṛtiṃ na prapaśyāmi nṛśaṃsaṃ kṣudram eva ca<BR>
01,149.010a	āgatasya gṛhe tyāgas tathaiva śaraṇārthinaḥ<BR>
01,149.010c	yācamānasya ca vadho nṛśaṃsaṃ paramaṃ matam<BR>
01,149.011a	kuryān na ninditaṃ karma na nṛśaṃsaṃ kadā cana<BR>
01,149.011c	iti pūrve mahātmāna āpaddharmavido viduḥ<BR>
01,149.012a	śreyāṃs tu sahadārasya vināśo 'dya mama svayam<BR>
01,149.012c	brāhmaṇasya vadhaṃ nāham anumaṃsye kathaṃ cana<BR>
01,149.013	kunty uvāca<BR>
01,149.013a	mamāpy eṣā matir brahman viprā rakṣyā iti sthirā<BR>
01,149.013c	na cāpy aniṣṭaḥ putro me yadi putraśataṃ bhavet<BR>
01,149.014a	na cāsau rākṣasaḥ śakto mama putravināśane<BR>
01,149.014c	vīryavān mantrasiddhaś ca tejasvī ca suto mama<BR>
01,149.015a	rākṣasāya ca tat sarvaṃ prāpayiṣyati bhojanam<BR>
01,149.015c	mokṣayiṣyati cātmānam iti me niścitā matiḥ<BR>
01,149.016a	samāgatāś ca vīreṇa dṛṣṭapūrvāś ca rākṣasāḥ<BR>
01,149.016c	balavanto mahākāyā nihatāś cāpy anekaśaḥ<BR>
01,149.017a	na tv idaṃ keṣu cid brahman vyāhartavyaṃ kathaṃ cana<BR>
01,149.017c	vidyārthino hi me putrān viprakuryuḥ kutūhalāt<BR>
01,149.018a	guruṇā cānanujñāto grāhayed yaṃ suto mama<BR>
01,149.018c	na sa kuryāt tayā kāryaṃ vidyayeti satāṃ matam<BR>
01,149.019	vaiśaṃpāyana uvāca<BR>
01,149.019a	evam uktas tu pṛthayā sa vipro bhāryayā saha<BR>
01,149.019c	hṛṣṭaḥ saṃpūjayām āsa tad vākyam amṛtopamam<BR>
01,149.020a	tataḥ kuntī ca vipraś ca sahitāv anilātmajam<BR>
01,149.020c	tam abrūtāṃ kuruṣveti sa tathety abravīc ca tau<BR>
01,150.001	vaiśaṃpāyana uvāca<BR>
01,150.001a	kariṣya iti bhīmena pratijñāte tu bhārata<BR>
01,150.001c	ājagmus te tataḥ sarve bhaikṣam ādāya pāṇḍavāḥ<BR>
01,150.001d*1635_01	bhīmasenaṃ tato dṛṣṭvā āpūrṇavadanaṃ tadā<BR>
01,150.001d*1635_02	bubodha dharmarājas tu hṛṣitaṃ bhīmam acyutam<BR>
01,150.001d*1635_03	harṣituṃ kāraṇaṃ yat tan manasā cintayan guruḥ<BR>
01,150.001d*1635_04	sa samīkṣya tadā rājañ śrotukāmo yudhāṃ patiḥ<BR>
01,150.002a	ākāreṇaiva taṃ jñātvā pāṇḍuputro yudhiṣṭhiraḥ<BR>
01,150.002c	rahaḥ samupaviśyaikas tataḥ papraccha mātaram<BR>
01,150.003a	kiṃ cikīrṣaty ayaṃ karma bhīmo bhīmaparākramaḥ<BR>
01,150.003c	bhavaty anumate kaccid ayaṃ kartum ihecchati<BR>
01,150.004	kunty uvāca<BR>
01,150.004a	mamaiva vacanād eṣa kariṣyati paraṃtapaḥ<BR>
01,150.004c	brāhmaṇārthe mahat kṛtyaṃ moṣkāya nagarasya ca<BR>
01,150.004d*1636_01	bakāya kalpitaṃ putra mahāntaṃ balim uttamam<BR>
01,150.004d*1636_02	bhīmo bhunakti saṃpuṣṭam apy ekāhaṃ tapaḥsuta<BR>
01,150.005	yudhiṣṭhira uvāca<BR>
01,150.005a	kim idaṃ sāhasaṃ tīkṣṇaṃ bhavatyā duṣkṛtaṃ kṛtam<BR>
01,150.005c	parityāgaṃ hi putrasya na praśaṃsanti sādhavaḥ<BR>
01,150.006a	kathaṃ parasutasyārthe svasutaṃ tyaktum icchasi<BR>
01,150.006c	lokavṛttiviruddhaṃ vai putratyāgāt kṛtaṃ tvayā<BR>
01,150.007a	yasya bāhū samāśritya sukhaṃ sarve svapāmahe<BR>
01,150.007c	rājyaṃ cāpahṛtaṃ kṣudrair ājihīrṣāmahe punaḥ<BR>
01,150.008a	yasya duryodhano vīryaṃ cintayann amitaujasaḥ<BR>
01,150.008c	na śete vasatīḥ sarvā duḥkhāc chakuninā saha<BR>
01,150.009a	yasya vīrasya vīryeṇa muktā jatugṛhād vayam<BR>
01,150.009c	anyebhyaś caiva pāpebhyo nihataś ca purocanaḥ<BR>
01,150.010a	yasya vīryaṃ samāśritya vasupūrṇāṃ vasuṃdharām<BR>
01,150.010b*1637_01	bhoktum icchāmahe mātaḥ niḥsapatnā mahāmanaḥ<BR>
01,150.010c	imāṃ manyāmahe prāptāṃ nihatya dhṛtarāṣṭrajān<BR>
01,150.010d*1638_01	karṇaṃ duḥśāsanaṃ caiva śakuniṃ cāpi saubalam<BR>
01,150.011a	tasya vyavasitas tyāgo buddhim āsthāya kāṃ tvayā<BR>
01,150.011c	kaccin na duḥkhair buddhis te viplutā gatacetasaḥ<BR>
01,150.012	kunty uvāca<BR>
01,150.012a	yudhiṣṭhira na saṃtāpaḥ kāryaḥ prati vṛkodaram<BR>
01,150.012c	na cāyaṃ buddhidaurbalyād vyavasāyaḥ kṛto mayā<BR>
01,150.012d*1639_01	na ca śokena buddhir me viplutā gatacetanā<BR>
01,150.013a	iha viprasya bhavane vayaṃ putra sukhoṣitāḥ<BR>
01,150.013b*1640_01	ajñātā dhārtarāṣṭrāṇāṃ satkṛtā vītamanyavaḥ<BR>
01,150.013c	tasya pratikriyā tāta mayeyaṃ prasamīkṣitā<BR>
01,150.013e	etāvān eva puruṣaḥ kṛtaṃ yasmin na naśyati<BR>
01,150.013f*1641_01	brāhmaṇārthe mahān dharmo jānatītthaṃ vṛkodare<BR>
01,150.013f*1642_01	yāvac ca kuryād anyo 'sya kuryād bahuguṇaṃ tataḥ<BR>
01,150.014a	dṛṣṭvā bhīṣmasya vikrāntaṃ tadā jatugṛhe mahat<BR>
01,150.014c	hiḍimbasya vadhāc caiva viśvāso me vṛkodare<BR>
01,150.015a	bāhvor balaṃ hi bhīmasya nāgāyutasamaṃ mahat<BR>
01,150.015c	yena yūyaṃ gajaprakhyā nirvyūḍhā vāraṇāvatāt<BR>
01,150.016a	vṛkodarabalo nānyo na bhūto na bhaviṣyati<BR>
01,150.016c	yo 'bhyudīyād yudhi śreṣṭham api vajradharaṃ svayam<BR>
01,150.017a	jātamātraḥ purā caiṣa mamāṅkāt patito girau<BR>
01,150.017c	śarīragauravāt tasya śilā gātrair vicūrṇitā<BR>
01,150.017d*1643_01	tathā hi dṛṣṭaṃ svapnaṃ tu mayā gataniśe mahat<BR>
01,150.017d*1643_02	bhuktvā bhīmo bakaṃ hatvā nāgaraiḥ parivāritaḥ<BR>
01,150.017d*1643_03	hṛṣṭaḥ punar imaṃ vāsam āyāto 'laṃkṛtaḥ śubhaiḥ<BR>
01,150.018a	tad ahaṃ prajñayā smṛtvā balaṃ bhīmasya pāṇḍava<BR>
01,150.018c	pratīkāraṃ ca viprasya tataḥ kṛtavatī matim<BR>
01,150.019a	nedaṃ lobhān na cājñānān na ca mohād viniścitam<BR>
01,150.019c	buddhipūrvaṃ tu dharmasya vyavasāyaḥ kṛto mayā<BR>
01,150.020a	arthau dvāv api niṣpannau yudhiṣṭhira bhaviṣyataḥ<BR>
01,150.020c	pratīkāraś ca vāsasya dharmaś ca carito mahān<BR>
01,150.021a	yo brāhmaṇasya sāhāyyaṃ kuryād artheṣu karhi cit<BR>
01,150.021c	kṣatriyaḥ sa śubhāṃl lokān prāpnuyād iti me śrutam<BR>
01,150.022a	kṣatriyaḥ kṣatriyasyaiva kurvāṇo vadhamokṣaṇam<BR>
01,150.022c	vipulāṃ kīrtim āpnoti loke 'smiṃś ca paratra ca<BR>
01,150.023a	vaiśyasyaiva tu sāhāyyaṃ kurvāṇaḥ kṣatriyo yudhi<BR>
01,150.023c	sa sarveṣv api lokeṣu prajā rañjayate dhruvam<BR>
01,150.024a	śūdraṃ tu mokṣayan rājā śaraṇārthinam āgatam<BR>
01,150.024c	prāpnotīha kule janma sadravye rājasatkṛte<BR>
01,150.025a	evaṃ sa bhagavān vyāsaḥ purā kauravanandana<BR>
01,150.025c	provāca sutarāṃ prājñas tasmād etac cikīrṣitam<BR>
01,150.026	yudhiṣṭhira uvāca<BR>
01,150.026a	upapannam idaṃ mātas tvayā yad buddhipūrvakam<BR>
01,150.026c	ārtasya brāhmaṇasyaivam anukrośād idaṃ kṛtam<BR>
01,150.026e	dhruvam eṣyati bhīmo 'yaṃ nihatya puruṣādakam<BR>
01,150.026f*1644_01	sarvathā brāhmaṇasyārthe yad anukrośavaty asi<BR>
01,150.026f*1645_01	manvādimunibhiḥ proktaṃ vedavidbhir mahātmabhiḥ<BR>
01,150.026f*1645_02	gavārthe brāhmaṇasyārthe sadyaḥ prāṇān parityajet<BR>
01,150.026f*1645_03	mucyate brahmahatyāyā goptāro brāhmaṇasya ca<BR>
01,150.026f*1646_01	āgantā nagaraṃ caiva tasmāt pāpād vimucyate<BR>
01,150.027a	yathā tv idaṃ na vindeyur narā nagaravāsinaḥ<BR>
01,150.027c	tathāyaṃ brāhmaṇo vācyaḥ parigrāhyaś ca yatnataḥ<BR>
01,150.027d*1647=00	vaiśaṃpāyanaḥ<BR>
01,150.027d*1647_01	yudhiṣṭhireṇa saṃmantrya brāhmaṇārtham ariṃdama<BR>
01,150.027d*1647_02	kuntī praviśya tān sarvān sāntvayām āsa bhārata<BR>
01,151.001	vaiśaṃpāyana uvāca<BR>
01,151.001a	tato rātryāṃ vyatītāyām annam ādāya pāṇḍavaḥ<BR>
01,151.001c	bhīmaseno yayau tatra yatrāsau puruṣādakaḥ<BR>
01,151.001d@092=0000	vaiśaṃpāyanaḥ<BR>
01,151.001d@092=0003	bhīmasenaḥ<BR>
01,151.001d@092=0009	vaiśaṃpāyanaḥ<BR>
01,151.001d@092_0001	atha rātryāṃ vyatītāyāṃ bhīmaseno mahābalaḥ<BR>
01,151.001d@092_0002	brāhmaṇaṃ samupāgamya vākyaṃ cedam uvāca ha<BR>
01,151.001d@092_0003	āpadas tvāṃ mocayeyaṃ saputraṃ brāhmaṇapriya<BR>
01,151.001d@092_0004	mā bhaiṣī rākṣasāt tasmān māṃ dadātu baliṃ bhavān<BR>
01,151.001d@092_0005	iha mām āśitaṃ kartuṃ prayatasva dvijottama<BR>
01,151.001d@092_0006	athātmānaṃ pradāsyāmi tasmai ghorāya rakṣase<BR>
01,151.001d@092_0007	tvaradhvaṃ kiṃ vilambadhvaṃ mā ciraṃ kurutānaghāḥ<BR>
01,151.001d@092_0008	vyavasyeyaṃ mama prāṇair yuṣmān rakṣitum adya vai<BR>
01,151.001d@092_0009	evam uktas tu bhīmena brāhmaṇo bharatarṣabha<BR>
01,151.001d@092_0010	suhṛdāṃ tat samākhyāya dadāv annaṃ susaṃskṛtam<BR>
01,151.001d@092_0011	piśitodanam ājahrur athāsmai puravāsinaḥ<BR>
01,151.001d@092_0012	saghṛtaṃ sopadaṃśaṃ ca sūpair nānāvidhaiḥ saha<BR>
01,151.001d@092_0013	tad aśitvā bhīmaseno māṃsāni vividhāni ca<BR>
01,151.001d@092_0014	modakāni ca mukhyāni citrodanacayān bahūn<BR>
01,151.001d@092_0015	tato 'pibad dadhighaṭān subahūn droṇasaṃmitān<BR>
01,151.001d@092_0016	tasya bhuktavataḥ paurā yathāvat samupārjitam<BR>
01,151.001d@092_0017	upajahrur bhūtabhāgaṃ samṛddhamanasas tadā<BR>
01,151.001d@092_0018	tato rātryāṃ vyatītāyāṃ savyañjanadadhiplutam<BR>
01,151.001d@092_0019	samāruhyānnasaṃpūrṇaṃ śakaṭaṃ sa vṛkodaraḥ<BR>
01,151.001d@092_0020	prayayau tūryanirghoṣaiḥ pauraiś ca parivāritaḥ<BR>
01,151.001d@092_0021	ātmānam eṣo 'nnabhṛto rākṣasāya pradāsyati<BR>
01,151.001d@092_0022	taruṇo 'pratirūpaś ca dṛḍha audariko yuvā<BR>
01,151.001d@092_0023	vāgbhir evaṃprakārābhiḥ stūyamāno vṛkodaraḥ<BR>
01,151.001d@092_0024	cucoda sa balīvardau yuktau sarvāṅgakālakau<BR>
01,151.001d@092_0025	vāditrāṇāṃ praṇādena tatas taṃ puruṣādakam<BR>
01,151.001d@092_0026	abhyagacchat susaṃhṛṣṭaḥ sa tatra manujair vṛtaḥ<BR>
01,151.001d@092_0027	saṃprāpya sa ca taṃ deśam ekākī samupāyayau<BR>
01,151.001d@092_0028	puruṣādabhayād bhītas tatraivāsīj janavrajaḥ<BR>
01,151.001d@092_0029	sa gatvā dīrgham adhvānaṃ dakṣiṇām abhito diśam<BR>
01,151.001d@092_0030	yathopadiṣṭam uddeśe dadarśa viṭapadrumam<BR>
01,151.001d@092_0031	keśamajjāsthimedobhir bāhūrucaraṇair api<BR>
01,151.001d@092_0032	ārdraiḥ śuṣkaiś ca saṃkīrṇam abhito 'tha vanaspatim<BR>
01,151.001d@092_0033	gṛdhrakaṅkabalacchannaṃ gomāyugaṇasaṃkulam<BR>
01,151.001d@092_0034	ugragandham acakṣuṣyaṃ śmaśānam iva dāruṇam<BR>
01,151.001d@092_0035	taṃ praviśya mahāvṛkṣaṃ cintayām āsa vīryavān<BR>
01,151.001d@092_0036	yāvan na dṛśyate rakṣo bakas tu baladarpitaḥ<BR>
01,151.001d@092_0037	ācitaṃ vividhair bhojyair annair girinibhair idam<BR>
01,151.001d@092_0038	śakaṭaṃ sūpasaṃpūrṇaṃ yāvad drakṣyati rākṣasaḥ<BR>
01,151.001d@092_0039	tāvad eva hi bhokṣye 'haṃ durlabhaṃ vai punar bhavet<BR>
01,151.001d@092_0040	viprakīryeta sarvaṃ hi prayuddhe mayi rakṣasā<BR>
01,151.001d@092_0041	abhojyaṃ ca śavaṃ spṛṣṭvā nigṛhīte bake bhavet<BR>
01,151.001d@092_0042	sa tv evaṃ bhīmakarmā tu bhīmaseno 'bhilakṣya ca<BR>
01,151.001d@092_0043	upaviṣṭaḥ śanair annaṃ prabhuṅkte sma paraṃ varam<BR>
01,151.001d@092_0044	te tataḥ sarvato 'paśyan drumān āruhya nāgarāḥ<BR>
01,151.001d@092_0045	nārakṣo balim aśnīyād evaṃ bahu ca mānavāḥ<BR>
01,151.001d@092_0046	bhuṅkte brāhmaṇarūpeṇa bako 'yam iti cābruvan<BR>
01,151.001d@092_0047	sa taṃ hasati tejasvī tadannam upayujya ca<BR>
01,151.002a	āsādya tu vanaṃ tasya rakṣasaḥ pāṇḍavo balī<BR>
01,151.002c	ājuhāva tato nāmnā tadannam upayojayan<BR>
01,151.003a	tataḥ sa rākṣasaḥ śrutvā bhīmasenasya tad vacaḥ<BR>
01,151.003c	ājagāma susaṃkruddho yatra bhīmo vyavasthitaḥ<BR>
01,151.004a	mahākāyo mahāvego dārayann iva medinīm<BR>
01,151.004b*1648_01	lohitākṣaḥ karālī ca lohitaśmaśrumūrdhajaḥ<BR>
01,151.004b*1648_02	ākarṇād bhinnavaktraś ca śaṅkukarṇo vibhīṣaṇaḥ<BR>
01,151.004c	triśikhāṃ bhṛkuṭiṃ kṛtvā saṃdaśya daśanacchadam<BR>
01,151.005a	bhuñjānam annaṃ taṃ dṛṣṭvā bhīmasenaṃ sa rākṣasaḥ<BR>
01,151.005c	vivṛtya nayane kruddha idaṃ vacanam abravīt<BR>
01,151.006a	ko 'yam annam idaṃ bhuṅkte madartham upakalpitam<BR>
01,151.006c	paśyato mama durbuddhir yiyāsur yamasādanam<BR>
01,151.007a	bhīmasenas tu tac chrutvā prahasann iva bhārata<BR>
01,151.007c	rākṣasaṃ tam anādṛtya bhuṅkta eva parāṅmukhaḥ<BR>
01,151.008a	tataḥ sa bhairavaṃ kṛtvā samudyamya karāv ubhau<BR>
01,151.008c	abhyadravad bhīmasenaṃ jighāṃsuḥ puruṣādakaḥ<BR>
01,151.009a	tathāpi paribhūyainaṃ nekṣamāṇo vṛkodaraḥ<BR>
01,151.009c	rākṣasaṃ bhuṅkta evānnaṃ pāṇḍavaḥ paravīrahā<BR>
01,151.010a	amarṣeṇa tu saṃpūrṇaḥ kuntīputrasya rākṣasaḥ<BR>
01,151.010c	jaghāna pṛṣṭhaṃ pāṇibhyām ubhābhyāṃ pṛṣṭhataḥ sthitaḥ<BR>
01,151.011a	tathā balavatā bhīmaḥ pāṇibhyāṃ bhṛśam āhataḥ<BR>
01,151.011c	naivāvalokayām āsa rākṣasaṃ bhuṅkta eva saḥ<BR>
01,151.011d*1649_01	bhīmodaragatāḥ piṇḍāḥ sāntarālāḥ paraṃ śatam<BR>
01,151.011d*1649_02	rakṣaḥpāṇiprahāreṇa saṃśliṣṭā ekapiṇḍavat<BR>
01,151.012a	tataḥ sa bhūyaḥ saṃkruddho vṛkṣam ādāya rākṣasaḥ<BR>
01,151.012c	tāḍayiṣyaṃs tadā bhīmaṃ punar abhyadravad balī<BR>
01,151.013a	tato bhīmaḥ śanair bhuktvā tadannaṃ puruṣarṣabhaḥ<BR>
01,151.013c	vāry upaspṛśya saṃhṛṣṭas tasthau yudhi mahābalaḥ<BR>
01,151.013d*1650_01	sthitvā muhūrtaṃ viśramya vīrāsanam upāśritaḥ<BR>
01,151.013d*1650_02	bhrāmayantaṃ mahāvṛkṣam āyāntaṃ bhīmadarśanam<BR>
01,151.013d*1650_03	dṛṣṭvotthāyāhave vīraḥ siṃhanādaṃ vyanādayat<BR>
01,151.013d*1651=09	vaiśaṃpāyanaḥ<BR>
01,151.013d*1651_01	bhujavegaṃ tathā sphoṭaṃ kṣveḍitaṃ ca mahāsvanam<BR>
01,151.013d*1651_02	kṛtvāhvayata saṃkruddho bhīmaseno 'tha rākṣasam<BR>
01,151.013d*1651_03	bahukālaṃ supuṣṭaṃ te śarīraṃ rākṣasādhama<BR>
01,151.013d*1651_04	madbāhubalam āśritya na tvaṃ bhūyas tv aśiṣyasi<BR>
01,151.013d*1651_05	adya madbāhuniṣpiṣṭo gamiṣyasi yamakṣayam<BR>
01,151.013d*1651_06	adya prabhṛti svapsyanti viprakīrya nivāsinaḥ<BR>
01,151.013d*1651_07	nirudvignāḥ purasyāsya kaṇṭake sūddhṛte mayā<BR>
01,151.013d*1651_08	adya yuddhe śarīraṃ te kaṅkagomāyuvāyasāḥ<BR>
01,151.013d*1651_09	mayā hatasya khādantu vikarṣantu ca bhūtale<BR>
01,151.013d*1651_10	evam uktvā susaṃkruddhaḥ pārtho bakajighāṃsayā<BR>
01,151.013d*1651_11	upadhāvad bakaś cāpi pārthaṃ pārthivasattama<BR>
01,151.013d*1651_12	mahākāyo mahāvego dārayann iva medinīm<BR>
01,151.013d*1651_13	virūparūpaḥ piṅgākṣo bhīmasenam abhidravat<BR>
01,151.013d*1651_14	triśikhāṃ bhṛkuṭiṃ kṛtvā daṣṭvā ca daśanacchadam<BR>
01,151.013d*1651a_01	uvācāśaniśabdena dhvaninā bhīṣayann iva<BR>
01,151.013d*1651b_01	dvipaccatuṣpanmāṃsaiś ca bahubhiś caudanācalaiḥ<BR>
01,151.013d*1652_01	śakaṭānnaṃ tato bhuktvā rakṣasaḥ pāṇinā saha<BR>
01,151.013d*1652_02	gṛhṇann eva mahāvṛkṣaṃ niḥśeṣaṃ parvatopamam<BR>
01,151.013d*1652_03	bhīmaseno hasann eva bhuktvā tyaktvā ca rākṣasam<BR>
01,151.013d*1652_04	pītvā dadhighaṭān pūrṇān ghṛtakumbhāñ śataṃ śatam<BR>
01,151.013d*1653_01	tadrakṣaḥprahitaṃ vṛkṣaṃ mahāśākhaṃ vanaspatim<BR>
01,151.013d*1653_02	gṛhītvā pāṇinaikena savyenodyamya cetaram<BR>
01,151.013d*1653_03	rakṣovadanam udvīkṣya bhṛkuṭīvikaṭānanam<BR>
01,151.013d*1653_04	darśayan rakṣase dantān prajahāsāśanisvanaḥ<BR>
01,151.014a	kṣiptaṃ kruddhena taṃ vṛkṣaṃ pratijagrāha vīryavān<BR>
01,151.014c	savyena pāṇinā bhīmaḥ prahasann iva bhārata<BR>
01,151.015a	tataḥ sa punar udyamya vṛkṣān bahuvidhān balī<BR>
01,151.015c	prāhiṇod bhīmasenāya tasmai bhīmaś ca pāṇḍavaḥ<BR>
01,151.015d*1654_01	sarvān apohayad vṛkṣān svasya hastasthaśākhinā<BR>
01,151.016a	tad vṛkṣayuddham abhavan mahīruhavināśanam<BR>
01,151.016c	ghorarūpaṃ mahārāja bakapāṇḍavayor mahat<BR>
01,151.017a	nāma viśrāvya tu bakaḥ samabhidrutya pāṇḍavam<BR>
01,151.017c	bhujābhyāṃ parijagrāha bhīmasenaṃ mahābalam<BR>
01,151.018a	bhīmaseno 'pi tad rakṣaḥ parirabhya mahābhujaḥ<BR>
01,151.018c	visphurantaṃ mahāvegaṃ vicakarṣa balād balī<BR>
01,151.018d*1655_01	paribhrāmaṇavikṣepaparirambhāvapātanaiḥ<BR>
01,151.018d*1655_02	utsarpaṇāvasarpais tāv anyonyaṃ pratyarundhatām<BR>
01,151.018d*1655_03	utthāpanair unnayanaiś cālanaiḥ sthāpanair api<BR>
01,151.018d@093_0001	jagrāha bhīmaḥ pāṇibhyāṃ gṛhītvā cainam ākṣipat<BR>
01,151.018d@093_0002	ākṣipto bhīmasenena punar evotthito hasan<BR>
01,151.018d@093_0003	āliṅgyāpīḍya caivenaṃ nyahanad vasudhātale<BR>
01,151.018d@093_0004	bhīmo vyasarjayac cainaṃ samāśvasihi cety api<BR>
01,151.018d@093_0005	āsphoṭayām āsa balī uttiṣṭheti ca so 'bravīt<BR>
01,151.018d@093_0006	samutpatya tataḥ kruddho rūpaṃ kṛtvā mahattaram<BR>
01,151.018d@093_0007	virūpaḥ sahasā tasthau tarjayitvā vṛkodaram<BR>
01,151.018d@093_0008	ahasad bhīmaseno 'tha rākṣasaṃ bhīmadarśanam<BR>
01,151.018d@093_0009	bhīmasenas tu jagrāha grīvāyāṃ bhīmadarśanam<BR>
01,151.018d@093_0010	bhujābhyāṃ jānunaikena pṛṣṭhe samabhipīḍayat<BR>
01,151.018d@093_0011	tataḥ kruddho visṛjyainaṃ sa bhīmas tasya rakṣasaḥ<BR>
01,151.018d@093_0012	svāṃ kaṭīm īṣad utkṣipya bāhū caiva parāmṛśat<BR>
01,151.018d@093_0013	tasya bāhū samādāya tvaramāṇo vṛkodaraḥ<BR>
01,151.018d@093_0014	utkṣipya cāvadhūyainaṃ pātayan balavān bhuvi<BR>
01,151.018d@093_0015	taṃ tu vāmena pādena kruddho bhīmaparākramaḥ<BR>
01,151.018d@093_0016	urasy enaṃ samājaghne bhīmas tu patitaṃ bhuvi<BR>
01,151.018d@093_0017	sa saṃkruddhaḥ samutpatya bhīmam abhyahanad bhṛśam<BR>
01,151.018d@093_0018	vyāttānano dīptajihvo bāhum udyamya dakṣiṇam<BR>
01,151.018d@093_0019	tenābhidrutya kruddhena bhīmo mūrdhni samāhataḥ<BR>
01,151.018d@093_0020	muṣṭinā jānunā caiva vāmapārśve samāhataḥ<BR>
01,151.018d@093_0021	evaṃ nihanyamānaḥ san rākṣasena balīyasā<BR>
01,151.018d@093_0022	roṣeṇa mahatāviṣṭo bhīmo bhīmaparākramaḥ<BR>
01,151.018d@093_0023	tataḥ kruddhaḥ samutpatya bhīmo jagrāha rākṣasam<BR>
01,151.018d@093_0024	tāv anyonyaṃ pīḍayantau puruṣādavṛkodarau<BR>
01,151.018d@093_0025	mattāv iva mahānāgāv anyonyaṃ vicakarṣatuḥ<BR>
01,151.018d@093_0026	bāhuvikṣepaśabdaiś ca bhīmarākṣasayos tadā<BR>
01,151.018d@093_0027	vetrakīyapurī sarvā vitrastā samapadyata<BR>
01,151.018d@093_0028	tayor vegena mahatā tatra bhūmir akampata<BR>
01,151.018d@093_0029	pādapān vīrudhaś caiva cūrṇayām āsatuś ca tau<BR>
01,151.018d@093_0030	samāgatau ca tau vīrāv anyonyavadhakāṅkṣiṇau<BR>
01,151.018d@093_0031	aśmabhiḥ pādavegaiś ca cūrṇayām āsatus tadā<BR>
01,151.018d@093_0032	atha taṃ loḷayitvā tu bhīmaseno mahābalaḥ<BR>
01,151.018d@093_0033	agṛhṇāt parirabhyainaṃ bāhubhyāṃ bharatarṣabha<BR>
01,151.018d@093_0034	jānubhyāṃ parijagrāha bhīmaseno bakaṃ balāt<BR>
01,151.018d@093_0035	visphurantaṃ mahākāyaṃ vicakarṣa mahābalaḥ<BR>
01,151.018d@093_0036	vikṛṣyamāṇo bhīmena karṣaṃś ca yudhi pāṇḍavam<BR>
01,151.018d@093_0037	samayujyata tīvreṇa śrameṇa puruṣādakaḥ<BR>
01,151.019a	sa kṛṣyamāṇo bhīmena karṣamāṇaś ca pāṇḍavam<BR>
01,151.019c	samayujyata tīvreṇa śrameṇa puruṣādakaḥ<BR>
01,151.020a	tayor vegena mahatā pṛthivī samakampata<BR>
01,151.020c	pādapāṃś ca mahākāyāṃś cūrṇayām āsatus tadā<BR>
01,151.021a	hīyamānaṃ tu tad rakṣaḥ samīkṣya bharatarṣabha<BR>
01,151.021c	niṣpiṣya bhūmau pāṇibhyāṃ samājaghne vṛkodaraḥ<BR>
01,151.022a	tato 'sya jānunā pṛṣṭham avapīḍya balād iva<BR>
01,151.022c	bāhunā parijagrāha dakṣiṇena śirodharām<BR>
01,151.022d*1656_01	jānuny āropya tatpṛṣṭhaṃ mahāśabdaṃ babhañja ha<BR>
01,151.022d*1656_02	nikṣipya bhūmau pāṇibhyāṃ dharaṇyāṃ niṣpipeṣa ha<BR>
01,151.023a	savyena ca kaṭīdeśe gṛhya vāsasi pāṇḍavaḥ<BR>
01,151.023c	tad rakṣo dviguṇaṃ cakre nadantaṃ bhairavān ravān<BR>
01,151.024a	tato 'sya rudhiraṃ vaktrāt prādurāsīd viśāṃ pate<BR>
01,151.024c	bhajyamānasya bhīmena tasya ghorasya rakṣasaḥ<BR>
01,151.052d@094=0000	brāhmaṇa uvāca<BR>
01,151.052d@094=0015	jñānasāgara uvāca<BR>
01,151.052d@094_0001	tataḥ sā vavṛdhe bālā yājñasenī dvijottama<BR>
01,151.052d@094_0002	krameṇa yauvanaṃ prāptā manmathānaladīpikā<BR>
01,151.052d@094_0003	dṛṣṭvā tām anavadyāṅgīṃ drupado hṛṣṭamānasaḥ<BR>
01,151.052d@094_0004	yadṛcchayā saṃcarantīm āsthāne samabhāṣata<BR>
01,151.052d@094_0005	arjunāya dadāmīti hṛdayaṃ vyāvṛṇot tadā<BR>
01,151.052d@094_0006	śrutvā drupadarājasya vacanaṃ vyathitas tadā<BR>
01,151.052d@094_0007	mantrī vasuprado nāma śanair idam abhāṣata<BR>
01,151.052d@094_0008	kuntyā saha maheṣvāsāḥ pāṇḍavā rājasattama<BR>
01,151.052d@094_0009	dagdhā jatugṛhe suptā duryodhanadhiyā rahaḥ<BR>
01,151.052d@094_0010	arjunāya kathaṃ dadyāḥ pāñcālīṃ pṛṣatātmajām<BR>
01,151.052d@094_0011	tasya vākyaṃ tu nṛpatiḥ śrutvā pravyathito 'bhavat<BR>
01,151.052d@094_0012	vyathitaṃ drupadaṃ dṛṣṭvā purodhā jñānasāgaraḥ<BR>
01,151.052d@094_0013	jānāmi śakunād rājan na dagdhās tety abhāṣata<BR>
01,151.052d@094_0014	hṛṣṭo 'tha nṛpatiḥ prāha draṣṭavyās te kathaṃ dvija<BR>
01,151.052d@094_0015	svayaṃvareṇa draṣṭāsi tat kuruṣva narādhipa<BR>
01,151.052d@094_0016	tac chrutvā sarvapāñcālāḥ sādhu sādhv iti cābruvan<BR>
01,151.052d@094_0017	tataḥ saṃghoṣayām āsa duhituś ca svayaṃvaram<BR>
01,151.052d@094_0018	phālgune māsi saptamyām itaḥ saptamite 'hani<BR>
01,151.052d@094_0019	mañcāṃś ca kārayām āsa rājayogyān bahūn nṛpa<BR>
01,151.052d@094_0020	merumandarasaṃkāśān svarṇaratnaparicchadān<BR>
01,151.052d@094_0021	drupadaś ca dhanuś citraṃ durānāmaṃ kṣitīśvaraiḥ<BR>
01,151.052d@094_0022	kārayām āsa śulkārtham arjunasya didṛkṣayā<BR>
01,151.052d@094_0023	matsyayantraṃ ca kṛtavān dūre varṇapariṣkṛtam<BR>
01,151.052d@094_0024	anena dhanuṣā yo vai śareṇemaṃ jalecaram<BR>
01,151.052d@094_0025	pātayiṣyati yo jāyāṃ pāñcālīṃ svāṃ kariṣyati<BR>
01,151.052d@094_0026	itas tad utsavadinaṃ samīpe vartate dvijāḥ<BR>
01,151.052d@094_0027	rājāno rājaputrāś ca pṛthivyāṃ ye vilāsinaḥ<BR>
01,151.052d@094_0028	prayānti ca tathā viprāḥ sūtamāgadhabandinaḥ<BR>
01,151.052d@094_0029	ahaṃ tadutsavaṃ draṣṭuṃ yāmi dravyārjanāya ca<BR>
01,151.052d@094_0030	bhavatāṃ gamane buddhiḥ prayatadhvaṃ dvijottamāḥ<BR>
01,151.052d@094_0031	iti vaḥ sarvam ākhyātaṃ yathādṛṣṭaṃ yathāśrutam<BR>
01,151.052d@095=0000	brāhmaṇaḥ<BR>
01,151.052d@095=0074	vaiśaṃpāyanaḥ<BR>
01,151.052d@095_0001	śrutvā jatugṛhe vṛttaṃ brāhmaṇāḥ sapurohitāḥ<BR>
01,151.052d@095_0002	pāñcālarājaṃ drupadam idaṃ vacanam abruvan<BR>
01,151.052d@095_0003	dhārtarāṣṭrāḥ sahāmātyā mantrayitvā parasparam<BR>
01,151.052d@095_0004	pāṇḍavānāṃ vināśāya matiṃ cakruḥ suduṣkarām<BR>
01,151.052d@095_0005	duryodhanena prahitaḥ purocana iti śrutaḥ<BR>
01,151.052d@095_0006	vāraṇāvatam āsādya kṛtvā jatugṛhaṃ mahat<BR>
01,151.052d@095_0007	tasmin gṛhe suviśvastān pāṇḍavān pṛthayā saha<BR>
01,151.052d@095_0008	ardharātre mahārāja dagdhavān sa purocanaḥ<BR>
01,151.052d@095_0009	agninā tu svayam api dagdhaḥ kṣudro nṛśaṃsavat<BR>
01,151.052d@095_0010	etac chrutvā tu saṃhṛṣṭo dhṛtarāṣṭraḥ sabāndhavaḥ<BR>
01,151.052d@095_0011	śrutvā tu pāṇḍavān dagdhān dhṛtarāṣṭro 'mbikāsutaḥ<BR>
01,151.052d@095_0012	alpaśokaḥ prahṛṣṭātmā śaśāsa viduraṃ tadā<BR>
01,151.052d@095_0013	pāṇḍavānāṃ mahāprājña kuru piṇḍodakakriyām<BR>
01,151.052d@095_0014	etāvad uktvā karuṇo dhṛtarāṣṭras tu māriṣaḥ<BR>
01,151.052d@095_0015	adya pāṇḍur mṛtaḥ kṣattaḥ pāṇḍavānāṃ vināśane<BR>
01,151.052d@095_0016	aho vidhivaśād eva gatās te yamasādanam<BR>
01,151.052d@095_0017	ity uktvā prārudat tatra dhṛtarāṣṭraḥ sasaubalaḥ<BR>
01,151.052d@095_0018	śrutvā bhīṣmeṇa vidhivat kṛtavān aurdhvadehikam<BR>
01,151.052d@095_0019	pāṇḍavānāṃ vināśāya kṛtaṃ karma durātmanā<BR>
01,151.052d@095_0020	evaṃ kāryasya kartā tu na dṛṣṭo na śrutaḥ purā<BR>
01,151.052d@095_0021	etad vṛttaṃ mahārāja pāṇḍavān prati naḥ śrutam<BR>
01,151.052d@095_0022	śrutvā tu vacanaṃ teṣāṃ yajñaseno mahāmatiḥ<BR>
01,151.052d@095_0023	yathā tajjanakaḥ śoced aurasasya vināśane<BR>
01,151.052d@095_0024	tathātapyata pāñcālaḥ pāṇḍavānāṃ vināśane<BR>
01,151.052d@095_0025	samāhūya prakṛtayaḥ sahitāḥ sarvabāndhavaiḥ<BR>
01,151.052d@095_0026	kāruṇyād eva pāñcālaḥ provācedaṃ vacas tadā<BR>
01,151.052d@095_0027	aho rūpam aho dhairyam aho vīryaṃ ca śikṣitam<BR>
01,151.052d@095_0028	cintayāmi divārātram arjunaṃ prati bāndhavāḥ<BR>
01,151.052d@095_0029	bhrātṛbhiḥ sahito mātrā so 'dahyata hutāśane<BR>
01,151.052d@095_0030	kim āścaryam ito loke kālo hi duratikramaḥ<BR>
01,151.052d@095_0031	mithyāpratijño lokeṣu kiṃ vadiṣyāmi sāṃpratam<BR>
01,151.052d@095_0032	antargatena duḥkhena dahyamāno divāniśam<BR>
01,151.052d@095_0033	yājopayājau satkṛtya yācitau tu mayānaghāḥ<BR>
01,151.052d@095_0034	bhāradvājasya hantāraṃ devīṃ cāpy arjunasya vai<BR>
01,151.052d@095_0035	lokas tad veda yac caiva tathā yājena naḥ śrutam<BR>
01,151.052d@095_0036	yājena putrakāmīyaṃ hutvā cotpāditāv ubhau<BR>
01,151.052d@095_0037	dhṛṣṭadyumnaś ca kṛṣṇā ca mama tuṣṭikarāv ubhau<BR>
01,151.052d@095_0038	kiṃ kariṣyāmi te naṣṭāḥ pāṇḍavāḥ pṛthayā saha<BR>
01,151.052d@095_0039	ity evam uktvā pāñcālaḥ śuśoca paramāturaḥ<BR>
01,151.052d@095_0040	dṛṣṭvā śocantam atyarthaṃ pāñcālaṃ cedam abravīt<BR>
01,151.052d@095_0041	purodhāḥ satvasaṃpannaḥ samyag vidyāviśeṣavān<BR>
01,151.052d@095_0042	vṛddhānuśāsane yuktāḥ pāṇḍavā dharmacāriṇaḥ<BR>
01,151.052d@095_0043	tādṛśā na vinaśyanti naiva yānti parābhavam<BR>
01,151.052d@095_0044	mayā dṛṣṭam idaṃ satyaṃ śṛṇu tvaṃ manujādhipa<BR>
01,151.052d@095_0045	brāhmaṇaiḥ kathitaṃ satyaṃ vedeṣu ca mayā śrutam<BR>
01,151.052d@095_0046	bṛhaspatimatenātha paulomyāpi purā śrutam<BR>
01,151.052d@095_0047	naṣṭa indro bisagranthyām upaśrutyā visarjitaḥ<BR>
01,151.052d@095_0048	upaśrutir mahārāja pāṇḍavārthe mayā śrutā<BR>
01,151.052d@095_0049	yatra vā tatra jīvanti pāṇḍavās te na saṃśayaḥ<BR>
01,151.052d@095_0050	mayā dṛṣṭāni liṅgāni ihaivaiṣyanti pāṇḍavāḥ<BR>
01,151.052d@095_0051	yan nimittam ihāyānti tac chruṇuṣva narādhipa<BR>
01,151.052d@095_0052	svayaṃvaraḥ kṣatriyāṇāṃ kanyādāne pradarśitaḥ<BR>
01,151.052d@095_0053	svayaṃvaras tu nagare ghuṣyatāṃ rājasattama<BR>
01,151.052d@095_0054	yatra vā nivasantas te pāṇḍavāḥ pṛthayā saha<BR>
01,151.052d@095_0055	dūrasthā vā samīpasthāḥ svargasthā vāpi pāṇḍavāḥ<BR>
01,151.052d@095_0056	śrutvā svayaṃvaraṃ rājan sameṣyanti na saṃśayaḥ<BR>
01,151.052d@095_0057	tasmāt svayaṃvaro rājan ghuṣyatāṃ mā ciraṃ kṛthāḥ<BR>
01,151.052d@095_0058	śrutvā purohitenoktaṃ pāñcālaḥ prītimāṃs tadā<BR>
01,151.052d@095_0059	ghoṣayām āsa nagare draupadyās tu svayaṃvaram<BR>
01,151.052d@095_0060	puṣyamāse tu rohiṇyāṃ śuklapakṣe śubhe tithau<BR>
01,151.052d@095_0061	divasaiḥ pañcasaptatyā bhaviṣyati svayaṃvaraḥ<BR>
01,151.052d@095_0062	devagandharvayakṣāś ca ṛṣayaś ca tapodhanāḥ<BR>
01,151.052d@095_0063	svayaṃvaraṃ draṣṭukāmā gacchanty eva na saṃśayaḥ<BR>
01,151.052d@095_0064	tava putrā mahātmāno darśanīyā viśeṣataḥ<BR>
01,151.052d@095_0065	yadṛcchayā tu pāñcālī gacched vā madhyamaṃ patim<BR>
01,151.052d@095_0066	ko hi jānāti lokeṣu prajāpatividhiṃ śubham<BR>
01,151.052d@095_0067	tasmāt saputrā gacchethā brāhmaṇi yadi rocate<BR>
01,151.052d@095_0068	nityakālaṃ subhikṣās te pāñcālās tu tapodhane<BR>
01,151.052d@095_0069	yajñasenas tu rājāsau brahmaṇyaḥ satyasaṃgaraḥ<BR>
01,151.052d@095_0070	brahmaṇyā nāgarāḥ sarve brāhmaṇāś cātithipriyāḥ<BR>
01,151.052d@095_0071	nityakālaṃ pradāsyanti āgantṝṇām ayācitam<BR>
01,151.052d@095_0072	ahaṃ ca tatra gacchāmi mamaibhiḥ saha śiṣyakaiḥ<BR>
01,151.052d@095_0073	ekasārthāḥ prayātāsmo brāhmaṇyā yadi rocate<BR>
01,151.052d@095_0074	etāvad uktvā vacanaṃ brāhmaṇo virarāma ha<BR>
01,152.001	vaiśaṃpāyana uvāca<BR>
01,152.001*1657_01	tataḥ sa bhagnapārśvāṅgo naditvā bhairavaṃ ravam<BR>
01,152.001*1657_02	śailarājapratīkāśo gatāsur abhavad bakaḥ<BR>
01,152.001a	tena śabdena vitrasto janas tasyātha rakṣasaḥ<BR>
01,152.001c	niṣpapāta gṛhād rājan sahaiva paricāribhiḥ<BR>
01,152.001d*1658_01	tatas tu nihataṃ dṛṣṭvā rākṣasendraṃ mahābalam<BR>
01,152.001d*1658_02	bākāḥ paramasaṃtrastā bhīmaṃ śaraṇam āyayuḥ<BR>
01,152.001d*1659_01	bakasya paricārakāḥ<BR>
01,152.001d*1659_02	ārāmodyānacaityasthāḥ kṣudradevālayāśritāḥ<BR>
01,152.001d*1659_03	bhīmaṃ dṛṣṭvā śauryarāśiṃ<BR>
01,152.002a	tān bhītān vigatajñānān bhīmaḥ praharatāṃ varaḥ<BR>
01,152.002c	sāntvayām āsa balavān samaye ca nyaveśayat<BR>
01,152.003a	na hiṃsyā mānuṣā bhūyo yuṣmābhir iha karhi cit<BR>
01,152.003c	hiṃsatāṃ hi vadhaḥ śīghram evam eva bhaved iti<BR>
01,152.004a	tasya tad vacanaṃ śrutvā tāni rakṣāṃsi bhārata<BR>
01,152.004c	evam astv iti taṃ prāhur jagṛhuḥ samayaṃ ca tam<BR>
01,152.004d*1660_01	sagaṇas tu bakabhrātā prāṇamat pāṇḍavaṃ tadā<BR>
01,152.004d*1661_01	tatpuropavanodyānacaityārāmān visṛjya te<BR>
01,152.004d*1661_02	bibhītakakapitthārkaplakṣaśālmalikānanam<BR>
01,152.004d*1661_03	prapedire bhayatrastā bhīmasādhvasakātarāḥ<BR>
01,152.004d*1662_01	yamunātīram utsṛjya prapede pitṛkānanam<BR>
01,152.005a	tataḥ prabhṛti rakṣāṃsi tatra saumyāni bhārata<BR>
01,152.005c	nagare pratyadṛśyanta narair nagaravāsibhiḥ<BR>
01,152.006a	tato bhimas tam ādāya gatāsuṃ puruṣādakam<BR>
01,152.006b*1663_01	niṣkarṇanetraṃ nirjihvaṃ niḥsaṃjñaṃ kaṇṭhapīḍanāt<BR>
01,152.006b*1663_02	kurvantaṃ bahudhā ceṣṭāṃ sa narādam akarṣata<BR>
01,152.006b*1663_03	sa eva rākṣaso nūnaṃ punar āyāti naḥ purīm<BR>
01,152.006b*1663_04	sabālavṛddhāḥ puruṣā iti bhītāḥ pradudruvuḥ<BR>
01,152.006b*1664_01	ācchidya bāhū pādau ca śiraś ca sa vṛkodaraḥ<BR>
01,152.006b*1664_02	dvāreṣu caturṣu kṣiptvā punar āgāt sa mārutiḥ<BR>
01,152.006c	dvāradeśe vinikṣipya jagāmānupalakṣitaḥ<BR>
01,152.006d*1665_01	dṛṣṭvā bhīmabaloddhūtaṃ bakaṃ vinihataṃ tadā<BR>
01,152.006d*1665_02	jñātayo 'sya bhayodvignāḥ pratijagmus tatas tataḥ<BR>
01,152.007a	tataḥ sa bhīmas taṃ hatvā gatvā brāhmaṇaveśma tat<BR>
01,152.007b*1666_01	balīvardau ca śakaṭaṃ brāhmaṇāya nyavedayat<BR>
01,152.007b*1667_01	tūṣṇīm antargṛhaṃ gacchety abhidhāya dvijottamam<BR>
01,152.007b*1667_02	mātṛbhrātṛsamakṣaṃ ca gatvā śayanam etya ca<BR>
01,152.007c	ācacakṣe yathāvṛttaṃ rājñaḥ sarvam aśeṣataḥ<BR>
01,152.007d*1668_01	aśito 'smy adya janani tṛptir me daśavārṣikī<BR>
01,152.008a	tato narā viniṣkrāntā nagarāt kālyam eva tu<BR>
01,152.008c	dadṛśur nihataṃ bhūmau rākṣasaṃ rudhirokṣitam<BR>
01,152.009a	tam adrikūṭasadṛśaṃ vinikīrṇaṃ bhayāvaham<BR>
01,152.009b*1669_01	dṛṣṭvā saṃhṛṣṭaromāṇo babhūvus tatra nāgarāḥ<BR>
01,152.009c	ekacakrāṃ tato gatvā pravṛttiṃ pradaduḥ pare<BR>
01,152.010a	tataḥ sahasraśo rājan narā nagaravāsinaḥ<BR>
01,152.010c	tatrājagmur bakaṃ draṣṭuṃ sastrīvṛddhakumārakāḥ<BR>
01,152.010d*1670_01	dadṛśus te bakaṃ sarve viśiraḥpāṇipādakam<BR>
01,152.010d*1670_02	niḥśṛṅgavṛkṣaṃ nirgulmaṃ vinikīrṇaṃ giriṃ yathā<BR>
01,152.011a	tatas te vismitāḥ sarve karma dṛṣṭvātimānuṣam<BR>
01,152.011b*1671_01	vismayotphullanayanās tarjanyāsaktanāsikāḥ<BR>
01,152.011c	daivatāny arcayāṃ cakruḥ sarva eva viśāṃ pate<BR>
01,152.012a	tataḥ pragaṇayām āsuḥ kasya vāro 'dya bhojane<BR>
01,152.012c	jñātvā cāgamya taṃ vipraṃ papracchuḥ sarva eva tat<BR>
01,152.013a	evaṃ pṛṣṭas tu bahuśo rakṣamāṇaś ca pāṇḍavān<BR>
01,152.013c	uvāca nāgarān sarvān idaṃ viprarṣabhas tadā<BR>
01,152.014a	ājñāpitaṃ mām aśane rudantaṃ saha bandhubhiḥ<BR>
01,152.014c	dadarśa brāhmaṇaḥ kaś cin mantrasiddho mahābalaḥ<BR>
01,152.014d*1672_01	adya te rākṣaso vāraḥ pūrvedyur jñāpito mama<BR>
01,152.014d*1672_02	grāmasādhāraṇenaiva sūcakena puraukasaḥ<BR>
01,152.015a	paripṛcchya sa māṃ pūrvaṃ parikleśaṃ purasya ca<BR>
01,152.015c	abravīd brāhmaṇaśreṣṭha āśvāsya prahasann iva<BR>
01,152.016a	prāpayiṣyāmy ahaṃ tasmai idam annaṃ durātmane<BR>
01,152.016c	mannimittaṃ bhayaṃ cāpi na kāryam iti vīryavān<BR>
01,152.017a	sa tadannam upādāya gato bakavanaṃ prati<BR>
01,152.017c	tena nūnaṃ bhaved etat karma lokahitaṃ kṛtam<BR>
01,152.018a	tatas te brāhmaṇāḥ sarve kṣatriyāś ca suvismitāḥ<BR>
01,152.018c	vaiśyāḥ śūdrāś ca muditāś cakrur brahmamahaṃ tadā<BR>
01,152.019a	tato jānapadāḥ sarve ājagmur nagaraṃ prati<BR>
01,152.019c	tad adbhutatamaṃ draṣṭuṃ pārthās tatraiva cāvasan<BR>
01,152.019d*1673_01	śrutvā bakavadhaṃ yas tu vācakaṃ pūjayen naraḥ<BR>
01,152.019d*1673_02	tasya vaṃśe 'pi rājendra na rākṣasabhayaṃ bhavet<BR>
01,152.019d*1673_03	naśyanti śatravas tasya upasargās tathaiva ca<BR>
01,152.019d*1673_04	mahat puṇyam avāpnoti śrutvā bhīmaparākramam<BR>
01,152.019d*1674_01	vetrakīyagṛhe sarve parivārya vṛkodaram<BR>
01,152.019d*1674_02	vismayād abhyagacchanta bhīmaṃ bhīmaparākramam<BR>
01,152.019d*1674_03	na vai na saṃbhavet sarvaṃ brāhmaṇeṣu mahātmasu<BR>
01,152.019d*1674_04	iti satkṛtya taṃ paurāḥ parivavruḥ samantataḥ<BR>
01,152.019d*1674_05	ayaṃ trātā hi naḥ sarvān piteva paramārthataḥ<BR>
01,152.019d*1674_06	asya śuśrūṣavaḥ pādau paricarya upāsmahe<BR>
01,152.019d*1674_07	paśumad dadhimac cānnaṃ paraṃ bhaktam upāharan<BR>
01,152.019d*1674_08	tasmin hate te puruṣā bhītāḥ samanubodhanāḥ<BR>
01,152.019d*1674_09	tataḥ saṃprādravan pārthāḥ saha mātrā paraṃtapāḥ<BR>
01,152.019d*1674_10	āgacchann ekacakrāṃ te pāṇḍavāḥ saṃśitavratāḥ<BR>
01,152.019d*1674_11	vaidikādhyayane yuktā jaṭilā brahmacāriṇaḥ<BR>
01,152.019d*1674_12	avasaṃs te ca tatrāpi brāhmaṇasya niveśane<BR>
01,152.019d*1674_13	mātrā sahaikacakrāyāṃ dīrghakālaṃ sahoṣitāḥ<BR>
01,153.001	janamejaya uvāca<BR>
01,153.001a	te tathā puruṣavyāghrā nihatya bakarākṣasam<BR>
01,153.001c	ata ūrdhvaṃ tato brahman kim akurvata pāṇḍavāḥ<BR>
01,153.002	vaiśaṃpāyana uvāca<BR>
01,153.002a	tatraiva nyavasan rājan nihatya bakarākṣasam<BR>
01,153.002c	adhīyānāḥ paraṃ brahma brāhmaṇasya niveśane<BR>
01,153.003a	tataḥ katipayāhasya brāhmaṇaḥ saṃśitavrataḥ<BR>
01,153.003c	pratiśrayārthaṃ tad veśma brāhmaṇasyājagāma ha<BR>
01,153.004a	sa samyak pūjayitvā taṃ vidvān viprarṣabhas tadā<BR>
01,153.004c	dadau pratiśrayaṃ tasmai sadā sarvātithivratī<BR>
01,153.005a	tatas te pāṇḍavāḥ sarve saha kuntyā nararṣabhāḥ<BR>
01,153.005c	upāsāṃ cakrire vipraṃ kathayānaṃ kathās tadā<BR>
01,153.006a	kathayām āsa deśān sa tīrthāni vividhāni ca<BR>
01,153.006c	rājñāṃ ca vividhāś caryāḥ purāṇi vividhāni ca<BR>
01,153.007a	sa tatrākathayad vipraḥ kathānte janamejaya<BR>
01,153.007c	pāñcāleṣv adbhutākāraṃ yājñasenyāḥ svayaṃvaram<BR>
01,153.008a	dhṛṣṭadyumnasya cotpattim utpattiṃ ca śikhaṇḍinaḥ<BR>
01,153.008c	ayonijatvaṃ kṛṣṇāyā drupadasya mahāmakhe<BR>
01,153.009a	tad adbhutatamaṃ śrutvā loke tasya mahātmanaḥ<BR>
01,153.009c	vistareṇaiva papracchuḥ kathāṃ tāṃ puruṣarṣabhāḥ<BR>
01,153.010a	kathaṃ drupadaputrasya dhṛṣṭadyumnasya pāvakāt<BR>
01,153.010c	vedimadhyāc ca kṛṣṇāyāḥ saṃbhavaḥ katham adbhutaḥ<BR>
01,153.011a	kathaṃ droṇān maheṣvāsāt sarvāṇy astrāṇy aśikṣata<BR>
01,153.011b*1675_01	dhṛṣṭadyumno maheṣvāsaḥ kathaṃ droṇasya mṛtyudaḥ<BR>
01,153.011c	kathaṃ priyasakhāyau tau bhinnau kasya kṛtena ca<BR>
01,153.012a	evaṃ taiś codito rājan sa vipraḥ puruṣarṣabhaiḥ<BR>
01,153.012c	kathayām āsa tat sarvaṃ draupadīsaṃbhavaṃ tadā<BR>
01,154.001	brāhmaṇa uvāca<BR>
01,154.001a	gaṅgādvāraṃ prati mahān babhūvarṣir mahātapāḥ<BR>
01,154.001c	bharadvājo mahāprājñaḥ satataṃ saṃśitavrataḥ<BR>
01,154.002a	so 'bhiṣektuṃ gato gaṅgāṃ pūrvam evāgatāṃ satīm<BR>
01,154.002c	dadarśāpsarasaṃ tatra ghṛtācīm āplutām ṛṣiḥ<BR>
01,154.003a	tasyā vāyur nadītīre vasanaṃ vyaharat tadā<BR>
01,154.003c	apakṛṣṭāmbarāṃ dṛṣṭvā tām ṛṣiś cakame tataḥ<BR>
01,154.004a	tasyāṃ saṃsaktamanasaḥ kaumārabrahmacāriṇaḥ<BR>
01,154.004b*1676_01	paśyato yonisaṃsthānam anyāvayavasauṣṭhavam<BR>
01,154.004c	hṛṣṭasya retaś caskanda tad ṛṣir droṇa ādadhe<BR>
01,154.005a	tataḥ samabhavad droṇaḥ kumāras tasya dhīmataḥ<BR>
01,154.005c	adhyagīṣṭa sa vedāṃś ca vedāṅgāni ca sarvaśaḥ<BR>
01,154.006a	bharadvājasya tu sakhā pṛṣato nāma pārthivaḥ<BR>
01,154.006c	tasyāpi drupado nāma tadā samabhavat sutaḥ<BR>
01,154.007a	sa nityam āśramaṃ gatvā droṇena saha pārṣataḥ<BR>
01,154.007c	cikrīḍādhyayanaṃ caiva cakāra kṣatriyarṣabhaḥ<BR>
01,154.008a	tatas tu pṛṣate 'tīte sa rājā drupado 'bhavat<BR>
01,154.008c	droṇo 'pi rāmaṃ śuśrāva ditsantaṃ vasu sarvaśaḥ<BR>
01,154.009a	vanaṃ tu prasthitaṃ rāmaṃ bharadvājasuto 'bravīt<BR>
01,154.009c	āgataṃ vittakāmaṃ māṃ viddhi droṇaṃ dvijarṣabha<BR>
01,154.010	rāma uvāca<BR>
01,154.010a	śarīramātram evādya mayedam avaśeṣitam<BR>
01,154.010c	astrāṇi vā śarīraṃ vā brahmann anyataraṃ vṛṇu<BR>
01,154.011	droṇa uvāca<BR>
01,154.011a	astrāṇi caiva sarvāṇi teṣāṃ saṃhāram eva ca<BR>
01,154.011c	prayogaṃ caiva sarveṣāṃ dātum arhati me bhavān<BR>
01,154.012	brāhmaṇa uvāca<BR>
01,154.012a	tathety uktvā tatas tasmai pradadau bhṛgunandanaḥ<BR>
01,154.012c	pratigṛhya tato droṇaḥ kṛtakṛtyo 'bhavat tadā<BR>
01,154.013a	saṃprahṛṣṭamanāś cāpi rāmāt paramasaṃmatam<BR>
01,154.013c	brahmāstraṃ samanuprāpya nareṣv abhyadhiko 'bhavat<BR>
01,154.014a	tato drupadam āsādya bhāradvājaḥ pratāpavān<BR>
01,154.014c	abravīt puruṣavyāghraḥ sakhāyaṃ viddhi mām iti<BR>
01,154.015	drupada uvāca<BR>
01,154.015a	nāśrotriyaḥ śrotriyasya nārathī rathinaḥ sakhā<BR>
01,154.015c	nārājā pārthivasyāpi sakhipūrvaṃ kim iṣyate<BR>
01,154.015d*1677_01	yayor eva samaṃ vittaṃ yayor eva samaṃ śrutam<BR>
01,154.015d*1677_02	tayor vivāhaḥ sakhyaṃ ca na tu puṣṭavipuṣṭayoḥ<BR>
01,154.016	brāhmaṇa uvāca<BR>
01,154.016a	sa viniścitya manasā pāñcālyaṃ prati buddhimān<BR>
01,154.016c	jagāma kurumukhyānāṃ nagaraṃ nāgasāhvayam<BR>
01,154.017a	tasmai pautrān samādāya vasūni vividhāni ca<BR>
01,154.017c	prāptāya pradadau bhīṣmaḥ śiṣyān droṇāya dhīmate<BR>
01,154.018a	droṇaḥ śiṣyāṃs tataḥ sarvān idaṃ vacanam abravīt<BR>
01,154.018c	samānīya tadā vidvān drupadasyāsukhāya vai<BR>
01,154.018d*1678=00	droṇaḥ<BR>
01,154.018d*1678_01	guruśuśrūṣaṇaṃ caiva tathaiva gurudakṣiṇām<BR>
01,154.019a	ācāryavetanaṃ kiṃ cid dhṛdi saṃparivartate<BR>
01,154.019c	kṛtāstrais tat pradeyaṃ syāt tad ṛtaṃ vadatānaghāḥ<BR>
01,154.019d*1679_01	so 'rjunapramukhair uktas tathāstv iti gurus tadā<BR>
01,154.019d*1680_01	tathety uktvā ca taṃ pārthaḥ pādau jagrāha buddhimān<BR>
01,154.019d*1681_01	vidyāniṣkrayajaṃ vittaṃ kiṃ deyaṃ brūhi me guro<BR>
01,154.020a	yadā ca pāṇḍavāḥ sarve kṛtāstrāḥ kṛtaniśramāḥ<BR>
01,154.020c	tato droṇo 'bravīd bhūyo vetanārtham idaṃ vacaḥ<BR>
01,154.021a	pārṣato drupado nāma chatravatyāṃ nareśvaraḥ<BR>
01,154.021c	tasyāpakṛṣya tad rājyaṃ mama śīghraṃ pradīyatām<BR>
01,154.021d*1682_01	dhārtarāṣṭraiś ca sahitāḥ pāñcālān pāṇḍavā yayuḥ<BR>
01,154.021d*1682_02	yajñasenena saṃgamya karṇaduryodhanādayaḥ<BR>
01,154.021d*1682_03	nirjitāḥ saṃnyavartanta tathānye kṣatriyarṣabhāḥ<BR>
01,154.022a	tataḥ pāṇḍusutāḥ pañca nirjitya drupadaṃ yudhi<BR>
01,154.022c	droṇāya darśayām āsur baddhvā sasacivaṃ tadā<BR>
01,154.022d*1683_01	mahendra iva durdharṣo mahendra iva dānavam<BR>
01,154.022d*1683_02	mahendraputraḥ pāñcālaṃ jitavān arjunas tadā<BR>
01,154.022d*1683_03	taṃ dṛṣṭvā tu mahāvīryaṃ phalgunasyāmitaujasaḥ<BR>
01,154.022d*1683_04	vyasmayanta janāḥ sarve yajñasenasya bāndhavāḥ<BR>
01,154.022d*1683_05	nāsty arjunasamo vīrye rājaputra iti bruvan<BR>
01,154.023	droṇa uvāca<BR>
01,154.023a	prārthayāmi tvayā sakhyaṃ punar eva narādhipa<BR>
01,154.023c	arājā kila no rājñaḥ sakhā bhavitum arhati<BR>
01,154.024a	ataḥ prayatitaṃ rājye yajñasena mayā tava<BR>
01,154.024c	rājāsi dakṣiṇe kūle bhāgīrathyāham uttare<BR>
01,154.024d*1684_01	tatheti drupadenokte vacane dvijasattama<BR>
01,154.024d*1684_02	saṃpūjya drupadaṃ droṇo preṣayām āsa tattvavit<BR>
01,154.024d*1685_01	kanyākubje ca kāmpilye vasethās tvaṃ narottama<BR>
01,154.024d*1685_02	brāhmaṇaiḥ sahito rājann ahicchatre vasāmy aham<BR>
01,154.025	brāhmaṇa uvāca<BR>
01,154.025a	asatkāraḥ sa sumahān muhūrtam api tasya tu<BR>
01,154.025c	na vyeti hṛdayād rājño durmanāḥ sa kṛśo 'bhavat<BR>
01,154.025d*1686_01	evam ukto hi pāñcālyo bhāradvājena dhīmatā<BR>
01,154.025d*1686_02	uvācāstravidāṃ śreṣṭho droṇaṃ brāhmaṇasattamam<BR>
01,154.025d*1686_03	evaṃ bhavatu bhadraṃ te bhāradvāja mahāmate<BR>
01,154.025d*1686_04	sakhyaṃ tad eva bhavatu śaśvad yad abhimanyase<BR>
01,154.025d*1686_05	evam anyonyam uktvā tau kṛtvā sakhyam anuttamam<BR>
01,154.025d*1686_06	jagmatur droṇapāñcālyau yathāgatam ariṃdamau<BR>
01,154.025d*1687_01	niśamya tasya vacanaṃ kṛtvā manasi durmanāḥ<BR>
01,155.001	brāhmaṇa uvāca<BR>
01,155.001a	amarṣī drupado rājā karmasiddhān dvijarṣabhān<BR>
01,155.001b*1688_01	droṇena vairaṃ drupado na suṣvāpa smaraṃs tadā<BR>
01,155.001c	anvicchan paricakrāma brāhmaṇāvasathān bahūn<BR>
01,155.002a	putrajanma parīpsan vai śokopahatacetanaḥ<BR>
01,155.002c	nāsti śreṣṭhaṃ mamāpatyam iti nityam acintayat<BR>
01,155.003a	jātān putrān sa nirvedād dhig bandhūn iti cābravīt<BR>
01,155.003c	niḥśvāsaparamaś cāsīd droṇaṃ praticikīrṣayā<BR>
01,155.004a	prabhāvaṃ vinayaṃ śikṣāṃ droṇasya caritāni ca<BR>
01,155.004c	kṣātreṇa ca balenāsya cintayan nānvapadyata<BR>
01,155.004e	pratikartuṃ nṛpaśreṣṭho yatamāno 'pi bhārata<BR>
01,155.005a	abhitaḥ so 'tha kalmāṣīṃ gaṅgākūle paribhraman<BR>
01,155.005c	brāhmaṇāvasathaṃ puṇyam āsasāda mahīpatiḥ<BR>
01,155.006a	tatra nāsnātakaḥ kaś cin na cāsīd avratī dvijaḥ<BR>
01,155.006c	tathaiva nāmahābhāgaḥ so 'paśyat saṃśitavratau<BR>
01,155.007a	yājopayājau brahmarṣī śāmyantau pṛṣatātmajaḥ<BR>
01,155.007c	saṃhitādhyayane yuktau gotrataś cāpi kāśyapau<BR>
01,155.008a	tāraṇe yuktarūpau tau brāhmaṇāv ṛṣisattamau<BR>
01,155.008c	sa tāv āmantrayām āsa sarvakāmair atandritaḥ<BR>
01,155.009a	buddhvā tayor balaṃ buddhiṃ kanīyāṃsam upahvare<BR>
01,155.009c	prapede chandayan kāmair upayājaṃ dhṛtavratam<BR>
01,155.010a	pādaśuśrūṣaṇe yuktaḥ priyavāk sarvakāmadaḥ<BR>
01,155.010c	arhayitvā yathānyāyam upayājam uvāca saḥ<BR>
01,155.011a	yena me karmaṇā brahman putraḥ syād droṇamṛtyave<BR>
01,155.011b*1689_01	arjunasya tathā bhāryā bhaved vā varavarṇinī<BR>
01,155.011c	upayāja kṛte tasmin gavāṃ dātāsmi te 'rbudam<BR>
01,155.012a	yad vā te 'nyad dvijaśreṣṭha manasaḥ supriyaṃ bhavet<BR>
01,155.012c	sarvaṃ tat te pradātāhaṃ na hi me 'sty atra saṃśayaḥ<BR>
01,155.013a	ity ukto nāham ity evaṃ tam ṛṣiḥ pratyuvāca ha<BR>
01,155.013c	ārādhayiṣyan drupadaḥ sa taṃ paryacarat punaḥ<BR>
01,155.014a	tataḥ saṃvatsarasyānte drupadaṃ sa dvijottamaḥ<BR>
01,155.014c	upayājo 'bravīd rājan kāle madhurayā girā<BR>
01,155.015a	jyeṣṭho bhrātā mamāgṛhṇād vicaran vananirjhare<BR>
01,155.015c	aparijñātaśaucāyāṃ bhūmau nipatitaṃ phalam<BR>
01,155.016a	tad apaśyam ahaṃ bhrātur asāṃpratam anuvrajan<BR>
01,155.016c	vimarśaṃ saṃkarādāne nāyaṃ kuryāt kathaṃ cana<BR>
01,155.017a	dṛṣṭvā phalasya nāpaśyad doṣā ye 'syānubandhikāḥ<BR>
01,155.017c	vivinakti na śaucaṃ yaḥ so 'nyatrāpi kathaṃ bhavet<BR>
01,155.018a	saṃhitādhyayanaṃ kurvan vasan gurukule ca yaḥ<BR>
01,155.018c	bhaikṣam ucchiṣṭam anyeṣāṃ bhuṅkte cāpi sadā sadā<BR>
01,155.018e	kīrtayan guṇam annānām aghṛṇī ca punaḥ punaḥ<BR>
01,155.019a	tam ahaṃ phalārthinaṃ manye bhrātaraṃ tarkacakṣuṣā<BR>
01,155.019c	taṃ vai gacchasva nṛpate sa tvāṃ saṃyājayiṣyati<BR>
01,155.020a	jugupsamāno nṛpatir manasedaṃ vicintayan<BR>
01,155.020c	upayājavacaḥ śrutvā nṛpatiḥ sarvadharmavit<BR>
01,155.020e	abhisaṃpūjya pūjārham ṛṣiṃ yājam uvāca ha<BR>
01,155.021a	ayutāni dadāny aṣṭau gavāṃ yājaya māṃ vibho<BR>
01,155.021c	droṇavairābhisaṃtaptaṃ tvaṃ hlādayitum arhasi<BR>
01,155.022a	sa hi brahmavidāṃ śreṣṭho brahmāstre cāpy anuttamaḥ<BR>
01,155.022c	tasmād droṇaḥ parājaiṣīn māṃ vai sa sakhivigrahe<BR>
01,155.023a	kṣatriyo nāsti tulyo 'sya pṛthivyāṃ kaś cid agraṇīḥ<BR>
01,155.023c	kauravācāryamukhyasya bhāradvājasya dhīmataḥ<BR>
01,155.024a	droṇasya śarajālāni prāṇidehaharāṇi ca<BR>
01,155.024c	ṣaḍaratni dhanuś cāsya dṛśyate 'pratimaṃ mahat<BR>
01,155.025a	sa hi brāhmaṇavegena kṣātraṃ vegam asaṃśayam<BR>
01,155.025c	pratihanti maheṣvāso bhāradvājo mahāmanāḥ<BR>
01,155.026a	kṣatrocchedāya vihito jāmadagnya ivāsthitaḥ<BR>
01,155.026c	tasya hy astrabalaṃ ghoram aprasahyaṃ narair bhuvi<BR>
01,155.027a	brāhmam uccārayaṃs tejo hutāhutir ivānalaḥ<BR>
01,155.027c	sametya sa dahaty ājau kṣatraṃ brahmapuraḥsaraḥ<BR>
01,155.027e	brahmakṣatre ca vihite brahmatejo viśiṣyate<BR>
01,155.028a	so 'haṃ kṣatrabalād dhīno brahmatejaḥ prapedivān<BR>
01,155.028c	droṇād viśiṣṭam āsādya bhavantaṃ brahmavittamam<BR>
01,155.029a	droṇāntakam ahaṃ putraṃ labheyaṃ yudhi durjayam<BR>
01,155.029c	tat karma kuru me yāja nirvapāmy arbudaṃ gavām<BR>
01,155.030a	tathety uktvā tu taṃ yājo yājyārtham upakalpayat<BR>
01,155.030c	gurvartha iti cākāmam upayājam acodayat<BR>
01,155.030d*1690_01	yājas tu yajatāṃ śreṣṭho havyavāham atarpayat<BR>
01,155.030e	yājo droṇavināśāya pratijajñe tathā ca saḥ<BR>
01,155.030f*1691_01	pāṇḍoḥ snuṣārthaṃ kanyā ca bhaved iti matir mama<BR>
01,155.030f*1692_01	tathety uktvā tu taṃ rājñaḥ putrakāmīyam ārabhat<BR>
01,155.031a	tatas tasya narendrasya upayājo mahātapāḥ<BR>
01,155.031c	ācakhyau karma vaitānaṃ tadā putraphalāya vai<BR>
01,155.031d*1693_01	yathoktaṃ kalpayām āsa rājā vipreṇa taṃ kratum<BR>
01,155.032a	sa ca putro mahāvīryo mahātejā mahābalaḥ<BR>
01,155.032c	iṣyate yadvidho rājan bhavitā te tathāvidhaḥ<BR>
01,155.033a	bhāradvājasya hantāraṃ so 'bhisaṃdhāya bhūmipaḥ<BR>
01,155.033c	ājahre tat tathā sarvaṃ drupadaḥ karmasiddhaye<BR>
01,155.034a	yājas tu havanasyānte devīm āhvāpayat tadā<BR>
01,155.034c	praihi māṃ rājñi pṛṣati mithunaṃ tvām upasthitam<BR>
01,155.034d*1694_01	kumāraś ca kumārī ca pativaṃśavivṛddhaye<BR>
01,155.035	devy uvāca<BR>
01,155.035a	avaliptaṃ me mukhaṃ brahman puṇyān gandhān bibharmi ca<BR>
01,155.035c	sutārthenoparuddhāsmi tiṣṭha yāja mama priye<BR>
01,155.035d*1695_01	rājñā caivam abhihito yājo rājñīm uvāca ha<BR>
01,155.035d*1695_02	tat sarvaṃ sahamānaś ca brahmatejonidhiḥ svayam<BR>
01,155.036	yāja uvāca<BR>
01,155.036a	yājena śrapitaṃ havyam upayājena mantritam<BR>
01,155.036c	kathaṃ kāmaṃ na saṃdadhyāt sā tvaṃ vipraihi tiṣṭha vā<BR>
01,155.037	brāhmaṇa uvāca<BR>
01,155.037a	evam ukte tu yājena hute haviṣi saṃskṛte<BR>
01,155.037c	uttasthau pāvakāt tasmāt kumāro devasaṃnibhaḥ<BR>
01,155.038a	jvālāvarṇo ghorarūpaḥ kirīṭī varma cottamam<BR>
01,155.038c	bibhrat sakhaḍgaḥ saśaro dhanuṣmān vinadan muhuḥ<BR>
01,155.039a	so 'dhyārohad rathavaraṃ tena ca prayayau tadā<BR>
01,155.039c	tataḥ praṇeduḥ pāñcālāḥ prahṛṣṭāḥ sādhu sādhv iti<BR>
01,155.039d*1696_01	harṣāviṣṭāṃs tataś caitān neyaṃ sehe vasuṃdharā<BR>
01,155.040a	bhayāpaho rājaputraḥ pāñcālānāṃ yaśaskaraḥ<BR>
01,155.040c	rājñaḥ śokāpaho jāta eṣa droṇavadhāya vai<BR>
01,155.040e	ity uvāca mahad bhūtam adṛśyaṃ khecaraṃ tadā<BR>
01,155.041a	kumārī cāpi pāñcālī vedimadhyāt samutthitā<BR>
01,155.041c	subhagā darśanīyāṅgī vedimadhyā manoramā<BR>
01,155.042a	śyāmā padmapalāśākṣī nīlakuñcitamūrdhajā<BR>
01,155.042b*1697_01	tāmratuṅganakhī subhrūś cārupīnapayodharā<BR>
01,155.042c	mānuṣaṃ vigrahaṃ kṛtvā sākṣād amaravarṇinī<BR>
01,155.043a	nīlotpalasamo gandho yasyāḥ krośāt pravāyati<BR>
01,155.043c	yā bibharti paraṃ rūpaṃ yasyā nāsty upamā bhuvi<BR>
01,155.043d*1698_01	devadānavayakṣāṇām īpsitā devarūpiṇī<BR>
01,155.043d*1699_01	sadṛśī pāṇḍuputrasya arjunasyeti bhārata<BR>
01,155.043d*1699_02	ūcuḥ prahṛṣṭamanaso rājabhaktipuraskṛtāḥ<BR>
01,155.044a	tāṃ cāpi jātāṃ suśroṇīṃ vāg uvācāśarīriṇī<BR>
01,155.044c	sarvayoṣidvarā kṛṣṇā kṣayaṃ kṣatraṃ ninīṣati<BR>
01,155.045a	surakāryam iyaṃ kāle kariṣyati sumadhyamā<BR>
01,155.045c	asyā hetoḥ kṣatriyāṇāṃ mahad utpatsyate bhayam<BR>
01,155.046a	tac chrutvā sarvapāñcālāḥ praṇeduḥ siṃhasaṃghavat<BR>
01,155.046b*1700_01	pāñcālarājas tāṃ dṛṣṭvā harṣād aśrūṇy avartayat<BR>
01,155.046b*1700_02	pariṣvajya sutāṃ kṛṣṇāṃ snuṣāṃ pāṇḍor iti bruvan<BR>
01,155.046b*1700_03	aṅkam āropya pāñcālīṃ rājā harṣam avāpa saḥ<BR>
01,155.046c	na caitān harṣasaṃpūṇān iyaṃ sehe vasuṃdharā<BR>
01,155.047a	tau dṛṣṭvā pṛṣatī yājaṃ prapede vai sutārthinī<BR>
01,155.047c	na vai mad anyāṃ jananīṃ jānīyātām imāv iti<BR>
01,155.048a	tathety uvāca tāṃ yājo rājñaḥ priyacikīrṣayā<BR>
01,155.048c	tayoś ca nāmanī cakrur dvijāḥ saṃpūrṇamānasāḥ<BR>
01,155.049a	dhṛṣṭatvād atidhṛṣṇutvād dharmād dyutsaṃbhavād api<BR>
01,155.049c	dhṛṣṭadyumnaḥ kumāro 'yaṃ drupadasya bhavatv iti<BR>
01,155.050a	kṛṣṇety evābruvan kṛṣṇāṃ kṛṣṇābhūt sā hi varṇataḥ<BR>
01,155.050b*1701_01	niṣaṇṇakarṣaṇād bhūme rasāc ca haviṣo 'bhavat<BR>
01,155.050c	tathā tan mithunaṃ jajñe drupadasya mahāmakhe<BR>
01,155.050d*1702_01	kriyāsu caiva sarvāsu kṛtavān drupadena ha<BR>
01,155.050d*1702_02	vaidikādhyayane pāraṃ dhṛṣṭadyumno gataḥ param<BR>
01,155.050d*1703_01	dhṛṣṭadyumnas tu pāñcālān siṃhanādena nādayan<BR>
01,155.050d*1703_02	so 'dhyārohad rathavaraṃ tena saṃprayayau gṛham<BR>
01,155.050d*1703_03	kṛṣṇā ca śibikāṃ prāpya praviveśa niveśanam<BR>
01,155.051a	dhṛṣṭadyumnaṃ tu pāñcālyam ānīya svaṃ viveśanam<BR>
01,155.051b*1704_01	droṇaḥ saṃpūjayām āsa sakhyuḥ putram udāradhīḥ<BR>
01,155.051b*1705_01	droṇaṃ saṃpūjya vidhivad gurur ity eva dharmataḥ<BR>
01,155.051b*1705_02	paridāya tu taṃ śiṣyaṃ dhṛṣṭadyumnaṃ tu somakaḥ<BR>
01,155.051b*1705_03	aho rājñaḥ prasīdeti prābruvan priyavādinaḥ<BR>
01,155.051b*1705_04	mahāprabhāvo brahmarṣir jñātvā tasya ca saṃbhavam<BR>
01,155.051c	upākarod astrahetor bhāradvājaḥ pratāpavān<BR>
01,155.052a	amokṣaṇīyaṃ daivaṃ hi bhāvi matvā mahāmatiḥ<BR>
01,155.052c	tathā tat kṛtavān droṇa ātmakīrty anurakṣaṇāt<BR>
01,155.052d*1706_01	sarvāstrāṇi sa tu kṣipram āptavān dṛṣṭamātrataḥ<BR>
01,156.001	vaiśaṃpāyana uvāca<BR>
01,156.001a	etac chrutvā tu kaunteyāḥ śalyaviddhā ivābhavan<BR>
01,156.001a*1707_01	. . . . . . . . pāṇḍavā bharatarṣabha<BR>
01,156.001a*1707_02	manasā draupadīṃ jagmur anaṅgaśarapīḍitāḥ<BR>
01,156.001a*1707_03	tatas tāṃ rajanīṃ rājan . . . . . . . .<BR>
01,156.001c	sarve cāsvasthamanaso babhūvus te mahārathāḥ<BR>
01,156.002a	tataḥ kuntī sutān dṛṣṭvā vibhrāntān gatacetasaḥ<BR>
01,156.002c	yudhiṣṭhiram uvācedaṃ vacanaṃ satyavādinī<BR>
01,156.003a	cirarātroṣitāḥ smeha brāhmaṇasya niveśane<BR>
01,156.003c	ramamāṇāḥ pure ramye labdhabhaikṣā yudhiṣṭhira<BR>
01,156.004a	yānīha ramaṇīyāni vanāny upavanāni ca<BR>
01,156.004c	sarvāṇi tāni dṛṣṭāni punaḥ punar ariṃdama<BR>
01,156.005a	punar dṛṣṭāni tāny eva prīṇayanti na nas tathā<BR>
01,156.005c	bhaikṣaṃ ca na tathā vīra labhyate kurunandana<BR>
01,156.006a	te vayaṃ sādhu pāñcālān gacchāma yadi manyase<BR>
01,156.006c	apūrvadarśanaṃ tāta ramaṇīyaṃ bhaviṣyati<BR>
01,156.007a	subhikṣāś caiva pāñcālāḥ śrūyante śatrukarśana<BR>
01,156.007c	yajñasenaś ca rājāsau brahmaṇya iti śuśrumaḥ<BR>
01,156.008a	ekatra ciravāso hi kṣamo na ca mato mama<BR>
01,156.008c	te tatra sādhu gacchāmo yadi tvaṃ putra manyase<BR>
01,156.009	yudhiṣṭhira uvāca<BR>
01,156.009a	bhavatyā yan mataṃ kāryaṃ tad asmākaṃ paraṃ hitam<BR>
01,156.009c	anujāṃs tu na jānāmi gaccheyur neti vā punaḥ<BR>
01,156.010	vaiśaṃpāyana uvāca<BR>
01,156.010a	tataḥ kuntī bhīmasenam arjunaṃ yamajau tathā<BR>
01,156.010c	uvāca gamanaṃ te ca tathety evābruvaṃs tadā<BR>
01,156.011a	tata āmantrya taṃ vipraṃ kuntī rājan sutaiḥ saha<BR>
01,156.011c	pratasthe nagarīṃ ramyāṃ drupadasya mahātmanaḥ<BR>
01,157.001	vaiśaṃpāyana uvāca<BR>
01,157.001a	vasatsu teṣu pracchannaṃ pāṇḍaveṣu mahātmasu<BR>
01,157.001c	ājagāmātha tān draṣṭuṃ vyāsaḥ satyavatīsutaḥ<BR>
01,157.002a	tam āgatam abhiprekṣya pratyudgamya paraṃtapāḥ<BR>
01,157.002c	praṇipatyābhivādyainaṃ tasthuḥ prāñjalayas tadā<BR>
01,157.003a	samanujñāpya tān sarvān āsīnān munir abravīt<BR>
01,157.003c	prasannaḥ pūjitaḥ pārthaiḥ prītipūrvam idaṃ vacaḥ<BR>
01,157.004a	api dharmeṇa vartadhvaṃ śāstreṇa ca paraṃtapāḥ<BR>
01,157.004c	api vipreṣu vaḥ pūjā pūjārheṣu na hīyate<BR>
01,157.005a	atha dharmārthavad vākyam uktvā sa bhagavān ṛṣiḥ<BR>
01,157.005c	vicitrāś ca kathās tās tāḥ punar evedam abravīt<BR>
01,157.006a	āsīt tapovane kā cid ṛṣeḥ kanyā mahātmanaḥ<BR>
01,157.006c	vilagnamadhyā suśroṇī subhrūḥ sarvaguṇānvitā<BR>
01,157.007a	karmabhiḥ svakṛtaiḥ sā tu durbhagā samapadyata<BR>
01,157.007c	nādhyagacchat patiṃ sā tu kanyā rūpavatī satī<BR>
01,157.008a	tapas taptum athārebhe patyartham asukhā tataḥ<BR>
01,157.008c	toṣayām āsa tapasā sā kilogreṇa śaṃkaram<BR>
01,157.009a	tasyāḥ sa bhagavāṃs tuṣṭas tām uvāca tapasvinīm<BR>
01,157.009c	varaṃ varaya bhadraṃ te varado 'smīti bhāmini<BR>
01,157.010a	atheśvaram uvācedam ātmanaḥ sā vaco hitam<BR>
01,157.010c	patiṃ sarvaguṇopetam icchāmīti punaḥ punaḥ<BR>
01,157.011a	tām atha pratyuvācedam īśāno vadatāṃ varaḥ<BR>
01,157.011c	pañca te patayo bhadre bhaviṣyantīti śaṃkaraḥ<BR>
01,157.011d*1708_01	evam uktā tataḥ kanyā devaṃ varadam abravīt<BR>
01,157.012a	pratibruvantīm ekaṃ me patiṃ dehīti śaṃkaram<BR>
01,157.012c	punar evābravīd deva idaṃ vacanam uttamam<BR>
01,157.013a	pañcakṛtvas tvayā uktaḥ patiṃ dehīty ahaṃ punaḥ<BR>
01,157.013c	deham anyaṃ gatāyās te yathoktaṃ tad bhaviṣyati<BR>
01,157.014a	drupadasya kule jātā kanyā sā devarūpiṇī<BR>
01,157.014c	nirdiṣṭā bhavatāṃ patnī kṛṣṇā pārṣaty aninditā<BR>
01,157.015a	pāñcālanagaraṃ tasmāt praviśadhvaṃ mahābalāḥ<BR>
01,157.015c	sukhinas tām anuprāpya bhaviṣyatha na saṃśayaḥ<BR>
01,157.015d*1709_01	rājyaṃ caivāgataṃ pārthā indraprasthaṃ praviśya ha<BR>
01,157.016a	evam uktvā mahābhāgaḥ pāṇḍavānāṃ pitāmahaḥ<BR>
01,157.016c	pārthān āmantrya kuntīṃ ca prātiṣṭhata mahātapāḥ<BR>
01,157.016d@096=0000	vaiśaṃpāyanaḥ<BR>
01,157.016d@096=0005	yudhiṣṭhiraḥ<BR>
01,157.016d@096=0009	brāhmaṇāḥ<BR>
01,157.016d@096=0039	yudhiṣṭhiraḥ<BR>
01,157.016d@096_0001	te prayātā naravyāghrā mātrā saha paraṃtapāḥ<BR>
01,157.016d@096_0002	brāhmaṇān gacchato 'paśyan pāñcālān sagaṇān bahūn<BR>
01,157.016d@096_0003	atha te brāhmaṇā ūcuḥ pāṇḍavān dharmacāriṇaḥ<BR>
01,157.016d@096_0004	kva bhavanto gamiṣyanti kuto vāgacchateti ha<BR>
01,157.016d@096_0005	prayātān ekacakrāyāḥ sodaryān devadarśinaḥ<BR>
01,157.016d@096_0006	bhavanto no 'bhijānantu sahitān mātṛcāriṇaḥ<BR>
01,157.016d@096_0007	gacchato nas tu pāñcālān drupadasya purīṃ prati<BR>
01,157.016d@096_0008	icchāmo bhavato jñātuṃ mahat kautūhalaṃ hi naḥ<BR>
01,157.016d@096_0009	ekasārthaṃ prayātāḥ sma vayam apy atra gāminaḥ<BR>
01,157.016d@096_0010	tatrāpy adbhutasaṃkāśa utsavo bhavitā mahān<BR>
01,157.016d@096_0011	tatas tu yajñasenasya drupadasya mahātmanaḥ<BR>
01,157.016d@096_0012	yāsāv ayonijā kanyā sthāsyate sā svayaṃvare<BR>
01,157.016d@096_0013	darśanīyānavadyāṅgī sukumārī yaśasvinī<BR>
01,157.016d@096_0014	dhṛṣṭadyumnasya bhaginī droṇaśatroḥ pratāpinaḥ<BR>
01,157.016d@096_0015	jāto yaḥ pāvakāc chūraḥ saśaraḥ saśarāsanaḥ<BR>
01,157.016d@096_0016	susamiddhān mahābhāgaḥ somakānāṃ mahārathaḥ<BR>
01,157.016d@096_0017	tasmin saṃjāyamāne ca vāg uvācāśarīriṇī<BR>
01,157.016d@096_0018	eṣa mṛtyuś ca śiṣyaś ca bhāradvājasya jāyate<BR>
01,157.016d@096_0019	svasā tasya tu vedyāś ca jātā tasmin mahāmakhe<BR>
01,157.016d@096_0020	strīratnam asitāpāṅgī śyāmā nīlotpalaṃ yathā<BR>
01,157.016d@096_0021	tāṃ yajñasenasya sutāṃ draupadīṃ paramastriyam<BR>
01,157.016d@096_0022	gacchāmas tatra vai draṣṭuṃ taṃ caivāsyāḥ svayaṃvaram<BR>
01,157.016d@096_0023	rājāno rājaputrāś ca yajvāno bhūridakṣiṇāḥ<BR>
01,157.016d@096_0024	svādhyāyavantaḥ śucayo mahātmāno dhṛtavratāḥ<BR>
01,157.016d@096_0025	taruṇā darśanīyāś ca balavanto durāsadāḥ<BR>
01,157.016d@096_0026	mahārathāḥ kṛtāstrāś ca sameṣyantīha bhūmipāḥ<BR>
01,157.016d@096_0027	te tatra vividhaṃ dānaṃ vijayārthe nareśvarāḥ<BR>
01,157.016d@096_0028	pradāsyanti dhanaṃ gāś ca bhakṣyaṃ bhojyaṃ ca sarvaśaḥ<BR>
01,157.016d@096_0029	pratilabhya ca tat sarvaṃ dṛṣṭvā kṛṣṇāṃ svayaṃvare<BR>
01,157.016d@096_0030	yaṃ ca sā kṣatriyaṃ raṅge kumārī varayiṣyati<BR>
01,157.016d@096_0031	naṭā vaitālikāś caiva nartakāḥ sūtamāgadhāḥ<BR>
01,157.016d@096_0032	niyodhakāś ca deśebhyaḥ sameṣyanti mahābalāḥ<BR>
01,157.016d@096_0033	etat kautūhalaṃ tatra dṛṣṭvā vai pratigṛhya ca<BR>
01,157.016d@096_0034	sahāsmābhir mahātmāno mātrā saha nivartsyatha<BR>
01,157.016d@096_0035	darśanīyāṃś ca vaḥ sarvān ekarūpān avasthitān<BR>
01,157.016d@096_0036	samīkṣya kṛṣṇā varayet saṃgatyānyatamaṃ patim<BR>
01,157.016d@096_0037	ayam ekaś ca vo bhrātā darśanīyo mahābhujaḥ<BR>
01,157.016d@096_0038	niyudhyamāno vijayet saṃgatyā draviṇaṃ mahat<BR>
01,157.016d@096_0039	paramaṃ bho gamiṣyāmo draṣṭuṃ tatra svayaṃvaram<BR>
01,157.016d@096_0040	draupadīṃ yajñasenasya kanyāṃ tasyās tathotsavam<BR>
01,158.001	vaiśaṃpāyana uvāca<BR>
01,158.001*1710_01	gate bhagavati vyāse pāṇḍavā hṛṣṭamānasāḥ<BR>
01,158.001a	te pratasthuḥ puraskṛtya mātaraṃ puruṣarṣabhāḥ<BR>
01,158.001b*1711_01	āmantrya brāhmaṇaṃ pūrvam abhivādyānumānya ca<BR>
01,158.001c	samair udaṅmukhair mārgair yathoddiṣṭaṃ paraṃtapāḥ<BR>
01,158.002a	te gacchantas tv ahorātraṃ tīrthaṃ somaśravāyaṇam<BR>
01,158.002a*1712_01	. . . . . . . . pāñcālanagaraṃ prati<BR>
01,158.002a*1712_02	abhyājagmur lokanadīṃ gaṅgāṃ bhāgīrathīṃ prati<BR>
01,158.002a*1712_03	candrāstamayavelāyām ardharātre samāgame<BR>
01,158.002a*1712_04	vāri caivānumajjantaḥ . . . . . . . .<BR>
01,158.002c	āseduḥ puruṣavyāghrā gaṅgāyāṃ pāṇḍunandanāḥ<BR>
01,158.003a	ulmukaṃ tu samudyamya teṣām agre dhanaṃjayaḥ<BR>
01,158.003c	prakāśārthaṃ yayau tatra rakṣārthaṃ ca mahāyaśāḥ<BR>
01,158.004a	tatra gaṅgājale ramye vivikte krīḍayan striyaḥ<BR>
01,158.004c	īrṣyur gandharvarājaḥ sma jalakrīḍām upāgataḥ<BR>
01,158.005a	śabdaṃ teṣāṃ sa śuśrāva nadīṃ samupasarpatām<BR>
01,158.005c	tena śabdena cāviṣṭaś cukrodha balavad balī<BR>
01,158.006a	sa dṛṣṭvā pāṇḍavāṃs tatra saha mātrā paraṃtapān<BR>
01,158.006c	visphārayan dhanur ghoram idaṃ vacanam abravīt<BR>
01,158.007a	saṃdhyā saṃrajyate ghorā pūrvarātrāgameṣu yā<BR>
01,158.007c	aśītibhis truṭair hīnaṃ taṃ muhūrtaṃ pracakṣate<BR>
01,158.008a	vihitaṃ kāmacārāṇāṃ yakṣagandharvarakṣasām<BR>
01,158.008c	śeṣam anyan manuṣyāṇāṃ kāmacāram iha smṛtam<BR>
01,158.009a	lobhāt pracāraṃ caratas tāsu velāsu vai narān<BR>
01,158.009c	upakrāntā nigṛhṇīmo rākṣasaiḥ saha bāliśān<BR>
01,158.010a	tato rātrau prāpnuvato jalaṃ brahmavido janāḥ<BR>
01,158.010c	garhayanti narān sarvān balasthān nṛpatīn api<BR>
01,158.011a	ārāt tiṣṭhata mā mahyaṃ samīpam upasarpata<BR>
01,158.011c	kasmān māṃ nābhijānīta prāptaṃ bhāgīrathījalam<BR>
01,158.012a	aṅgāraparṇaṃ gandharvaṃ vitta māṃ svabalāśrayam<BR>
01,158.012c	ahaṃ hi mānī cerṣyuś ca kuberasya priyaḥ sakhā<BR>
01,158.013a	aṅgāraparṇam iti ca khyataṃ vanam idaṃ mama<BR>
01,158.013c	anu gaṅgāṃ ca vākāṃ ca citraṃ yatra vasāmy aham<BR>
01,158.014a	na kuṇapāḥ śṛṅgiṇo vā na devā na ca mānuṣāḥ<BR>
01,158.014c	idaṃ samupasarpanti tat kiṃ samupasarpatha<BR>
01,158.015	arjuna uvāca<BR>
01,158.015a	samudre himavatpārśve nadyām asyāṃ ca durmate<BR>
01,158.015c	rātrāv ahani saṃdhau ca kasya kḷptaḥ parigrahaḥ<BR>
01,158.015d*1713_01	bhukto vāpy athavābhukto rātrāv ahani khecara<BR>
01,158.015d*1713_02	na kālaniyamo hy asti gaṅgāṃ prāpya saridvarām<BR>
01,158.016a	vayaṃ ca śaktisaṃpannā akāle tvām adhṛṣṇumaḥ<BR>
01,158.016c	aśaktā hi kṣaṇe krūre yuṣmān arcanti mānavāḥ<BR>
01,158.017a	purā himavataś caiṣā hemaśṛṅgād viniḥsṛtā<BR>
01,158.017c	gaṅgā gatvā samudrāmbhaḥ saptadhā pratipadyate<BR>
01,158.017d*1714_01	gaṅgāṃ ca yamunāṃ caiva plakṣajātāṃ sarasvatīm<BR>
01,158.017d*1714_02	rathasthāṃ sarayūṃ caiva gomatīṃ gaṇḍakīṃ tathā<BR>
01,158.017d*1714_03	aparyuṣitapāpās te nadīḥ sapta pibanti ye<BR>
01,158.018a	iyaṃ bhūtvā caikavaprā śucir ākāśagā punaḥ<BR>
01,158.018c	deveṣu gaṅgā gandharva prāpnoty alakanandatām<BR>
01,158.018d*1715_01	vaṅkṣur bhadrā cottaragā himavatpadaniḥsṛtā<BR>
01,158.019a	tathā pitṝn vaitaraṇī dustarā pāpakarmabhiḥ<BR>
01,158.019c	gaṅgā bhavati gandharva yathā dvaipāyano 'bravīt<BR>
01,158.020a	asaṃbādhā devanadī svargasaṃpādanī śubhā<BR>
01,158.020c	katham icchasi tāṃ roddhuṃ naiṣa dharmaḥ sanātanaḥ<BR>
01,158.021a	anivāryam asaṃbādhaṃ tava vācā kathaṃ vayam<BR>
01,158.021c	na spṛśema yathākāmaṃ puṇyaṃ bhāgīrathījalam<BR>
01,158.022	vaiśaṃpāyana uvāca<BR>
01,158.022a	aṅgāraparṇas tac chrutvā kruddha ānamya kārmukam<BR>
01,158.022c	mumoca sāyakān dīptān ahīn āśīviṣān iva<BR>
01,158.023a	ulmukaṃ bhrāmayaṃs tūrṇaṃ pāṇḍavaś carma cottamam<BR>
01,158.023c	vyapovāha śarāṃs tasya sarvān eva dhanaṃjayaḥ<BR>
01,158.024	arjuna uvāca<BR>
01,158.024a	bibhīṣikaiṣā gandharva nāstrajñeṣu prayujyate<BR>
01,158.024c	astrajñeṣu prayuktaiṣā phenavat pravilīyate<BR>
01,158.025a	mānuṣān ati gandharvān sarvān gandharva lakṣaye<BR>
01,158.025c	tasmād astreṇa divyena yotsye 'haṃ na tu māyayā<BR>
01,158.026a	purāstram idam āgneyaṃ prādāt kila bṛhaspatiḥ<BR>
01,158.026c	bharadvājasya gandharva guruputraḥ śatakratoḥ<BR>
01,158.027a	bharadvājād agniveśyo agniveśyād gurur mama<BR>
01,158.027c	sa tv idaṃ mahyam adadād droṇo brāhmaṇasattamaḥ<BR>
01,158.028	vaiśaṃpāyana uvāca<BR>
01,158.028a	ity uktvā pāṇḍavaḥ kruddho gandharvāya mumoca ha<BR>
01,158.028c	pradīptam astram āgneyaṃ dadāhāsya rathaṃ tu tat<BR>
01,158.029a	virathaṃ viplutaṃ taṃ tu sa gandharvaṃ mahābalam<BR>
01,158.029c	astratejaḥpramūḍhaṃ ca prapatantam avāṅmukham<BR>
01,158.030a	śiroruheṣu jagrāha mālyavatsu dhanaṃjayaḥ<BR>
01,158.030c	bhrātṝn prati cakarṣātha so 'strapātād acetasam<BR>
01,158.031a	yudhiṣṭhiraṃ tasya bhāryā prapede śaraṇārthinī<BR>
01,158.031c	nāmnā kumbhīnasī nāma patitrāṇam abhīpsatī<BR>
01,158.032	gandharvy uvāca<BR>
01,158.032a	trāhi tvaṃ māṃ mahārāja patiṃ cemaṃ vimuñca me<BR>
01,158.032c	gandharvīṃ śaraṇaṃ prāptāṃ nāmnā kumbīnasīṃ prabho<BR>
01,158.032d*1716_01	dīnaṃ vākyaṃ tu tac chrutvā yudhiṣṭhira uvāca ha<BR>
01,158.032d*1717_01	dṛṣṭvovāca mahābāhuḥ phālgunaṃ vai yudhiṣṭhiraḥ<BR>
01,158.032d*1718_01	dṛṣṭvānugrahabhāvāc ca pārthaḥ pārtham uvāca ha<BR>
01,158.033	yudhiṣṭhira uvāca<BR>
01,158.033a	yuddhe jitaṃ yaśohīnaṃ strīnātham aparākramam<BR>
01,158.033c	ko nu hanyād ripuṃ tvādṛṅ muñcemaṃ ripusūdana<BR>
01,158.034	arjuna uvāca<BR>
01,158.034a	aṅgemaṃ pratipadyasva gaccha gandharva mā śucaḥ<BR>
01,158.034c	pradiśaty abhayaṃ te 'dya kururājo yudhiṣṭhiraḥ<BR>
01,158.035	gandharva uvāca<BR>
01,158.035a	jito 'haṃ pūrvakaṃ nāma muñcāmy aṅgāraparṇatām<BR>
01,158.035c	na ca ślāghe balenādya na nāmnā janasaṃsadi<BR>
01,158.036a	sādhv imaṃ labdhavāṃl lābhaṃ yo 'haṃ divyāstradhāriṇam<BR>
01,158.036c	gāndharvyā māyayā yoddhum icchāmi vayasā varam<BR>
01,158.037a	astrāgninā vicitro 'yaṃ dagdho me ratha uttamaḥ<BR>
01,158.037c	so 'haṃ citraratho bhūtvā nāmnā dagdharatho 'bhavam<BR>
01,158.038a	saṃbhṛtā caiva vidyeyaṃ tapaseha purā mayā<BR>
01,158.038c	nivedayiṣye tām adya prāṇadāyā mahātmane<BR>
01,158.039a	saṃstambhitaṃ hi tarasā jitaṃ śaraṇam āgatam<BR>
01,158.039c	yo 'riṃ saṃyojayet prāṇaiḥ kalyāṇaṃ kiṃ na so 'rhati<BR>
01,158.040a	cakṣuṣī nāma vidyeyaṃ yāṃ somāya dadau manuḥ<BR>
01,158.040c	dadau sa viśvāvasave mahyaṃ viśvāvasur dadau<BR>
01,158.041a	seyaṃ kāpuruṣaṃ prāptā gurudattā praṇaśyati<BR>
01,158.041c	āgamo 'syā mayā prokto vīryaṃ pratinibodha me<BR>
01,158.042a	yac cakṣuṣā draṣṭum icchet triṣu lokeṣu kiṃ cana<BR>
01,158.042c	tat paśyed yādṛśaṃ cecchet tādṛṣaṃ draṣṭum arhati<BR>
01,158.043a	samānapadye ṣaṇmāsān sthito vidyāṃ labhed imām<BR>
01,158.043c	anuneṣyāmy ahaṃ vidyāṃ svayaṃ tubhyaṃ vrate kṛte<BR>
01,158.044a	vidyayā hy anayā rājan vayaṃ nṛbhyo viśeṣitāḥ<BR>
01,158.044c	aviśiṣṭāś ca devānām anubhāvapravartitāḥ<BR>
01,158.045a	gandharvajānām aśvānām ahaṃ puruṣasattama<BR>
01,158.045c	bhrātṛbhyas tava pañcabhyaḥ pṛthag dātā śataṃ śatam<BR>
01,158.046a	devagandharvavāhās te divyagandhā manogamāḥ<BR>
01,158.046c	kṣīṇāḥ kṣīṇā bhavanty ete na hīyante ca raṃhasaḥ<BR>
01,158.047a	purā kṛtaṃ mahendrasya vajraṃ vṛtranibarhaṇe<BR>
01,158.047c	daśadhā śatadhā caiva tac chīrṇaṃ vṛtramūrdhani<BR>
01,158.048a	tato bhāgīkṛto devair vajrabhāga upāsyate<BR>
01,158.048c	loke yat sādhanaṃ kiṃ cit sā vai vajratanuḥ smṛtā<BR>
01,158.049a	vajrapāṇir brāhmaṇaḥ syāt kṣatraṃ vajrarathaṃ smṛtam<BR>
01,158.049c	vaiśyā vai dānavajrāś ca karmavajrā yavīyasaḥ<BR>
01,158.050a	vajraṃ kṣatrasya vājino avadhyā vājinaḥ smṛtāḥ<BR>
01,158.050c	rathāṅgaṃ vaḍavā sūte sūtāś cāśveṣu ye matāḥ<BR>
01,158.051a	kāmavarṇāḥ kāmajavāḥ kāmataḥ samupasthitāḥ<BR>
01,158.051c	ime gandharvajāḥ kāmaṃ pūrayiṣyanti te hayāḥ<BR>
01,158.052	arjuna uvāca<BR>
01,158.052a	yadi prītena vā dattaṃ saṃśaye jīvitasya vā<BR>
01,158.052c	vidyā vittaṃ śrutaṃ vāpi na tad gandharva kāmaye<BR>
01,158.053	gandharva uvāca<BR>
01,158.053a	saṃyogo vai prītikaraḥ saṃsatsu pratidṛśyate<BR>
01,158.053c	jīvitasya pradānena prīto vidyāṃ dadāmi te<BR>
01,158.054a	tvatto hy ahaṃ grahīṣyāmi astram āgneyam uttamam<BR>
01,158.054c	tathaiva sakhyaṃ bībhatso cirāya bharatarṣabha<BR>
01,158.055	arjuna uvāca<BR>
01,158.055a	tvatto 'streṇa vṛṇomy aśvān saṃyogaḥ śāśvato 'stu nau<BR>
01,158.055c	sakhe tad brūhi gandharva yuṣmabhyo yad bhayaṃ tyajet<BR>
01,159.001	arjuna uvāca<BR>
01,159.001a	kāraṇaṃ brūhi gandharva kiṃ tad yena sma dharṣitāḥ<BR>
01,159.001c	yānto brahmavidaḥ santaḥ sarve rātrāv ariṃdama<BR>
01,159.002	gandharva uvāca<BR>
01,159.002a	anagnayo 'nāhutayo na ca viprapuraskṛtāḥ<BR>
01,159.002c	yūyaṃ tato dharṣitāḥ stha mayā pāṇḍavanandana<BR>
01,159.003a	yakṣarākṣasagandharvāḥ piśācoragamānavāḥ<BR>
01,159.003b*1719_01	dharṣayanti naravyāghra na brāhmaṇapuraskṛtān<BR>
01,159.003b*1719_02	jānatā ca mayā tasmāt tejaś cābhijanaṃ ca vaḥ<BR>
01,159.003b*1719_03	iyam agnimatāṃ śreṣṭha dharṣituṃ vai kṛtā matiḥ<BR>
01,159.003b*1719_04	ko hi vas triṣu lokeṣu na veda bharatarṣabha<BR>
01,159.003b*1719_05	svair guṇair vistṛtaṃ śrīmad yaśo 'gryaṃ bhūrivarcasām<BR>
01,159.003c	vistaraṃ kuruvaṃśasya śrīmataḥ kathayanti te<BR>
01,159.004a	nāradaprabhṛtīnāṃ ca devarṣīṇāṃ mayā śrutam<BR>
01,159.004c	guṇān kathayatāṃ vīra pūrveṣāṃ tava dhīmatām<BR>
01,159.005a	svayaṃ cāpi mayā dṛṣṭaś caratā sāgarāmbarām<BR>
01,159.005c	imāṃ vasumatīṃ kṛtsnāṃ prabhāvaḥ svakulasya te<BR>
01,159.006a	vede dhanuṣi cācāryam abhijānāmi te 'rjuna<BR>
01,159.006c	viśrutaṃ triṣu lokeṣu bhāradvājaṃ yaśasvinam<BR>
01,159.006d*1720_01	sarvavedavidāṃ śreṣṭhaṃ sarvaśastrabhṛtāṃ varam<BR>
01,159.006d*1720_02	droṇam iṣvastrakuśalaṃ dhanuṣy aṅgirasāṃ varam<BR>
01,159.007a	dharmaṃ vāyuṃ ca śakraṃ ca vijānāmy aśvinau tathā<BR>
01,159.007c	pāṇḍuṃ ca kuruśārdūla ṣaḍ etān kulavardhanān<BR>
01,159.007e	pitṝn etān ahaṃ pārtha devamānuṣasattamān<BR>
01,159.008a	divyātmāno mahātmānaḥ sarvaśastrabhṛtāṃ varāḥ<BR>
01,159.008c	bhavanto bhrātaraḥ śūrāḥ sarve sucaritavratāḥ<BR>
01,159.009a	uttamāṃ tu manobuddhiṃ bhavatāṃ bhāvitātmanām<BR>
01,159.009c	jānann api ca vaḥ pārtha kṛtavān iha dharṣaṇām<BR>
01,159.010a	strīsakāśe ca kauravya na pumān kṣantum arhati<BR>
01,159.010c	dharṣaṇām ātmanaḥ paśyan bāhudraviṇam āśritaḥ<BR>
01,159.011a	naktaṃ ca balam asmākaṃ bhūya evābhivardhate<BR>
01,159.011c	yatas tato māṃ kaunteya sadāraṃ manyur āviśat<BR>
01,159.012a	so 'haṃ tvayeha vijitaḥ saṃkhye tāpatyavardhana<BR>
01,159.012c	yena teneha vidhinā kīrtyamānaṃ nibodha me<BR>
01,159.013a	brahmacaryaṃ paro dharmaḥ sa cāpi niyatas tvayi<BR>
01,159.013c	yasmāt tasmād ahaṃ pārtha raṇe 'smin vijitas tvayā<BR>
01,159.014a	yas tu syāt kṣatriyaḥ kaś cit kāmavṛttaḥ paraṃtapa<BR>
01,159.014c	naktaṃ ca yudhi yudhyeta na sa jīvet kathaṃ cana<BR>
01,159.015a	yas tu syāt kāmavṛtto 'pi rājā tāpatya saṃgare<BR>
01,159.015c	jayen naktaṃcarān sarvān sa purohitadhūrgataḥ<BR>
01,159.016a	tasmāt tāpatya yat kiṃ cin nṛṇāṃ śreya ihepsitam<BR>
01,159.016c	tasmin karmaṇi yoktavyā dāntātmānaḥ purohitāḥ<BR>
01,159.017a	vede ṣaḍaṅge niratāḥ śucayaḥ satyavādinaḥ<BR>
01,159.017c	dharmātmānaḥ kṛtātmānaḥ syur nṛpāṇāṃ purohitāḥ<BR>
01,159.018a	jayaś ca niyato rājñaḥ svargaś ca syād anantaram<BR>
01,159.018c	yasya syād dharmavid vāgmī purodhāḥ śīlavāñ śuciḥ<BR>
01,159.019a	lābhaṃ labdhum alabdhaṃ hi labdhaṃ ca parirakṣitum<BR>
01,159.019c	purohitaṃ prakurvīta rājā guṇasamanvitam<BR>
01,159.020a	purohitamate tiṣṭhed ya icchet pṛthivīṃ nṛpaḥ<BR>
01,159.020c	prāptuṃ meruvarottaṃsāṃ sarvaśaḥ sāgarāmbarām<BR>
01,159.021a	na hi kevalaśauryeṇa tāpatyābhijanena ca<BR>
01,159.021c	jayed abrāhmaṇaḥ kaś cid bhūmiṃ bhūmipatiḥ kva cit<BR>
01,159.022a	tasmād evaṃ vijānīhi kurūṇāṃ vaṃśavardhana<BR>
01,159.022c	brāhmaṇapramukhaṃ rājyaṃ śakyaṃ pālayituṃ ciram<BR>
01,160.001	arjuna uvāca<BR>
01,160.001a	tāpatya iti yad vākyam uktavān asi mām iha<BR>
01,160.001c	tad ahaṃ jñātum icchāmi tāpatyārthaviniścayam<BR>
01,160.002a	tapatī nāma kā caiṣā tāpatyā yatkṛte vayam<BR>
01,160.002c	kaunteyā hi vayaṃ sādho tattvam icchāmi veditum<BR>
01,160.002d*1721_01	tat sarvaṃ tvam aśeṣeṇa tad brūhy aṅgāraparṇaka<BR>
01,160.003	vaiśaṃpāyana uvāca<BR>
01,160.003a	evam uktaḥ sa gandharvaḥ kuntīputraṃ dhanaṃjayam<BR>
01,160.003c	viśrutāṃ triṣu lokeṣu śrāvayām āsa vai kathām<BR>
01,160.004	gandharva uvāca<BR>
01,160.004a	hanta te kathayiṣyāmi kathām etāṃ manoramām<BR>
01,160.004c	yathāvad akhilāṃ pārtha dharmyāṃ dharmabhṛtāṃ vara<BR>
01,160.005a	uktavān asmi yena tvāṃ tāpatya iti yad vacaḥ<BR>
01,160.005c	tat te 'haṃ kathayiṣyāmi śṛṇuṣvaikamanā mama<BR>
01,160.006a	ya eṣa divi dhiṣṇyena nākaṃ vyāpnoti tejasā<BR>
01,160.006c	etasya tapatī nāma babhūvāsadṛśī sutā<BR>
01,160.007a	vivasvato vai kaunteya sāvitryavarajā vibho<BR>
01,160.007c	viśrutā triṣu lokeṣu tapatī tapasā yutā<BR>
01,160.008a	na devī nāsurī caiva na yakṣī na ca rākṣasī<BR>
01,160.008c	nāpsarā na ca gandharvī tathārūpeṇa kā cana<BR>
01,160.009a	suvibhaktānavadyāṅgī svasitāyatalocanā<BR>
01,160.009c	svācārā caiva sādhvī ca suveṣā caiva bhāminī<BR>
01,160.010a	na tasyāḥ sadṛśaṃ kaṃ cit triṣu lokeṣu bhārata<BR>
01,160.010c	bhartāraṃ savitā mene rūpaśīlakulaśrutaiḥ<BR>
01,160.011a	saṃprāptayauvanāṃ paśyan deyāṃ duhitaraṃ tu tām<BR>
01,160.011b*1722_01	dvyaṣṭavarṣāṃ tu tāṃ paśyan savitā rūpaśālinīm<BR>
01,160.011c	nopalebhe tataḥ śāntiṃ saṃpradānaṃ vicintayan<BR>
01,160.012a	artharkṣaputraḥ kaunteya kurūṇām ṛṣabho balī<BR>
01,160.012c	sūryam ārādhayām āsa nṛpaḥ saṃvaraṇaḥ sadā<BR>
01,160.013a	arghyamālyopahāraiś ca śaśvac ca nṛpatir yataḥ<BR>
01,160.013c	niyamair upavāsaiś ca tapobhir vividhair api<BR>
01,160.014a	śuśrūṣur anahaṃvādī śuciḥ pauravanandanaḥ<BR>
01,160.014c	aṃśumantaṃ samudyantaṃ pūjayām āsa bhaktimān<BR>
01,160.015a	tataḥ kṛtajñaṃ dharmajñaṃ rūpeṇāsadṛśaṃ bhuvi<BR>
01,160.015c	tapatyāḥ sadṛśaṃ mene sūryaḥ saṃvaraṇaṃ patim<BR>
01,160.016a	dātum aicchat tataḥ kanyāṃ tasmai saṃvaraṇāya tām<BR>
01,160.016c	nṛpottamāya kauravya viśrutābhijanāya vai<BR>
01,160.017a	yathā hi divi dīptāṃśuḥ prabhāsayati tejasā<BR>
01,160.017c	tathā bhuvi mahīpālo dīptyā saṃvaraṇo 'bhavat<BR>
01,160.018a	yathārcayanti cādityam udyantaṃ brahmavādinaḥ<BR>
01,160.018c	tathā saṃvaraṇaṃ pārtha brāhmaṇāvarajāḥ prajāḥ<BR>
01,160.019a	sa somam ati kāntatvād ādityam ati tejasā<BR>
01,160.019c	babhūva nṛpatiḥ śrīmān suhṛdāṃ durhṛdām api<BR>
01,160.020a	evaṃguṇasya nṛpates tathāvṛttasya kaurava<BR>
01,160.020c	tasmai dātuṃ manaś cakre tapatīṃ tapanaḥ svayam<BR>
01,160.021a	sa kadā cid atho rājā śrīmān uruyaśā bhuvi<BR>
01,160.021c	cacāra mṛgayāṃ pārtha parvatopavane kila<BR>
01,160.022a	carato mṛgayāṃ tasya kṣutpipāsāśramānvitaḥ<BR>
01,160.022c	mamāra rājñaḥ kaunteya girāv apratimo hayaḥ<BR>
01,160.023a	sa mṛtāśvaś caran pārtha padbhyām eva girau nṛpaḥ<BR>
01,160.023c	dadarśāsadṛśīṃ loke kanyām āyatalocanām<BR>
01,160.024a	sa eka ekām āsādya kanyāṃ tām arimardanaḥ<BR>
01,160.024c	tasthau nṛpatiśārdūlaḥ paśyann avicalekṣaṇaḥ<BR>
01,160.025a	sa hi tāṃ tarkayām āsa rūpato nṛpatiḥ śriyam<BR>
01,160.025c	punaḥ saṃtarkayām āsa raver bhraṣṭām iva prabhām<BR>
01,160.025d*1723_01	vapuṣā varcasā caiva śikhām iva vibhāvasoḥ<BR>
01,160.025d*1723_02	prasannatvena kāntyā ca candrarekhām ivāmalām<BR>
01,160.026a	giriprasthe tu sā yasmin sthitā svasitalocanā<BR>
01,160.026b*1724_01	vibhrājamānā śuśubhe pratimeva hiraṇmayī<BR>
01,160.026b*1724_02	tasyā rūpeṇa sa girir veṣeṇa ca viśeṣataḥ<BR>
01,160.026c	sa savṛkṣakṣupalato hiraṇmaya ivābhavat<BR>
01,160.026d*1725_01	tāṃ tu dṛṣṭvā sa cārvaṅgīṃ rājā rājīvalocanām<BR>
01,160.027a	avamene ca tāṃ dṛṣṭvā sarvaprāṇabhṛtāṃ vapuḥ<BR>
01,160.027c	avāptaṃ cātmano mene sa rājā cakṣuṣaḥ phalam<BR>
01,160.028a	janmaprabhṛti yat kiṃ cid dṛṣṭavān sa mahīpatiḥ<BR>
01,160.028c	rūpaṃ na sadṛśaṃ tasyās tarkayām āsa kiṃ cana<BR>
01,160.029a	tayā baddhamanaścakṣuḥ pāśair guṇamayais tadā<BR>
01,160.029c	na cacāla tato deśād bubudhe na ca kiṃ cana<BR>
01,160.030a	asyā nūnaṃ viśālākṣyāḥ sadevāsuramānuṣam<BR>
01,160.030c	lokaṃ nirmathya dhātredaṃ rūpam āviṣkṛtaṃ kṛtam<BR>
01,160.031a	evaṃ sa tarkayām āsa rūpadraviṇasaṃpadā<BR>
01,160.031c	kanyām asadṛśīṃ loke nṛpaḥ saṃvaraṇas tadā<BR>
01,160.032a	tāṃ ca dṛṣṭvaiva kalyāṇīṃ kalyāṇābhijano nṛpaḥ<BR>
01,160.032c	jagāma manasā cintāṃ kāmamārgaṇapīḍitaḥ<BR>
01,160.033a	dahyamānaḥ sa tīvreṇa nṛpatir manmathāgninā<BR>
01,160.033c	apragalbhāṃ pragalbhaḥ sa tām uvāca yaśasvinīm<BR>
01,160.034a	kāsi kasyāsi rambhoru kimarthaṃ ceha tiṣṭhasi<BR>
01,160.034c	kathaṃ ca nirjane 'raṇye carasy ekā śucismite<BR>
01,160.035a	tvaṃ hi sarvānavadyāṅgī sarvābharaṇabhūṣitā<BR>
01,160.035c	vibhūṣaṇam ivaiteṣāṃ bhūṣaṇānām abhīpsitam<BR>
01,160.036a	na devīṃ nāsurīṃ caiva na yakṣīṃ na ca rākṣasīm<BR>
01,160.036c	na ca bhogavatīṃ manye na gandharvīṃ na mānuṣīm<BR>
01,160.037a	yā hi dṛṣṭā mayā kāś cic chrutā vāpi varāṅganāḥ<BR>
01,160.037c	na tāsāṃ sadṛśīṃ manye tvām ahaṃ mattakāśini<BR>
01,160.037d*1726_01	dṛṣṭvaiva cāruvadane candrāt kāntataraṃ tava<BR>
01,160.037d*1726_02	vadanaṃ padmapatrākṣaṃ māṃ mathnātīva manmathaḥ<BR>
01,160.038a	evaṃ tāṃ sa mahīpālo babhāṣe na tu sā tadā<BR>
01,160.038c	kāmārtaṃ nirjane 'raṇye pratyabhāṣata kiṃ cana<BR>
01,160.039a	tato lālapyamānasya pārthivasyāyatekṣaṇā<BR>
01,160.039c	saudāminīva sābhreṣu tatraivāntaradhīyata<BR>
01,160.040a	tām anvicchan sa nṛpatiḥ paricakrāma tat tadā<BR>
01,160.040c	vanaṃ vanajapatrākṣīṃ bhramann unmattavat tadā<BR>
01,160.041a	apaśyamānaḥ sa tu tāṃ bahu tatra vilapya ca<BR>
01,160.041c	niśceṣṭaḥ kauravaśreṣṭho muhūrtaṃ sa vyatiṣṭhata<BR>
01,161.001	gandharva uvāca<BR>
01,161.001a	atha tasyām adṛśyāyāṃ nṛpatiḥ kāmamohitaḥ<BR>
01,161.001c	pātanaḥ śatrusaṃghānāṃ papāta dharaṇītale<BR>
01,161.002a	tasmin nipatite bhūmāv atha sā cāruhāsinī<BR>
01,161.002c	punaḥ pīnāyataśroṇī darśayām āsa taṃ nṛpam<BR>
01,161.003a	athābabhāṣe kalyāṇī vācā madhurayā nṛpam<BR>
01,161.003c	taṃ kurūṇāṃ kulakaraṃ kāmābhihatacetasam<BR>
01,161.003d*1727_01	uvāca madhuraṃ vākyaṃ tapatī prahasann iva<BR>
01,161.004a	uttiṣṭhottiṣṭha bhadraṃ te na tvam arhasy ariṃdama<BR>
01,161.004c	mohaṃ nṛpatiśārdūla gantum āviṣkṛtaḥ kṣitau<BR>
01,161.005a	evam ukto 'tha nṛpatir vācā madhurayā tadā<BR>
01,161.005c	dadarśa vipulaśroṇīṃ tām evābhimukhe sthitām<BR>
01,161.006a	atha tām asitāpāṅgīm ābabhāṣe narādhipaḥ<BR>
01,161.006c	manmathāgniparītātmā saṃdigdhākṣarayā girā<BR>
01,161.007a	sādhu mām asitāpāṅge kāmārtaṃ mattakāśini<BR>
01,161.007c	bhajasva bhajamānaṃ māṃ prāṇā hi prajahanti mām<BR>
01,161.008a	tvadarthaṃ hi viśālākṣi mām ayaṃ niśitaiḥ śaraiḥ<BR>
01,161.008c	kāmaḥ kamalagarbhābhe pratividhyan na śāmyati<BR>
01,161.009a	grastam evam anākrande bhadre kāmamahāhinā<BR>
01,161.009c	sā tvaṃ pīnāyataśroṇi paryāpnuhi śubhānane<BR>
01,161.010a	tvayy adhīnā hi me prāṇāḥ kiṃnarodgītabhāṣiṇi<BR>
01,161.010c	cārusarvānavadyāṅgi padmendusadṛśānane<BR>
01,161.011a	na hy ahaṃ tvad ṛte bhīru śakṣye jīvitum ātmanā<BR>
01,161.011b*1728_01	kāmaḥ kamalapatrākṣi pratividhyati mām ayam<BR>
01,161.011c	tasmāt kuru viśālākṣi mayy anukrośam aṅgane<BR>
01,161.012a	bhaktaṃ mām asitāpāṅge na parityaktum arhasi<BR>
01,161.012c	tvaṃ hi māṃ prītiyogena trātum arhasi bhāmini<BR>
01,161.012d*1729_01	tvaddarśanakṛtasnehaṃ manaś calati me bhṛśam<BR>
01,161.012d*1729_02	na tvāṃ dṛṣṭvā punar anyāṃ draṣṭuṃ kalyāṇi rocaye<BR>
01,161.012d*1729_03	prasīda vaśago 'haṃ te bhaktaṃ māṃ bhaja bhāvini<BR>
01,161.012d*1730_01	dṛṣṭvaiva tvāṃ varārohe manmatho bhṛśam aṅgane<BR>
01,161.012d*1730_02	antargataṃ viśālākṣi vidhyati sma patatribhiḥ<BR>
01,161.012d*1730_03	manmathāgnisamudbhūtaṃ dāhaṃ kamalalocane<BR>
01,161.012d*1730_04	prītisaṃyogayuktābhir adbhiḥ prahlādayasva me<BR>
01,161.012d*1730_05	puṣpāyudhaṃ durādharṣaṃ pracaṇḍaśarakārmukam<BR>
01,161.012d*1730_06	tvaddarśanasamudbhūtaṃ vidhyantaṃ duḥsahaiḥ śaraiḥ<BR>
01,161.012d*1730_07	upaśāmaya kalyāṇi ātmadānena bhāvini<BR>
01,161.013a	gāndharveṇa ca māṃ bhīru vivāhenaihi sundari<BR>
01,161.013c	vivāhānāṃ hi rambhoru gāndharvaḥ śreṣṭha ucyate<BR>
01,161.014	tapaty uvāca<BR>
01,161.014a	nāham īśātmano rājan kanyā pitṛmatī hy aham<BR>
01,161.014c	mayi ced asti te prītir yācasva pitaraṃ mama<BR>
01,161.015a	yathā hi te mayā prāṇāḥ saṃgṛhītā nareśvara<BR>
01,161.015c	darśanād eva bhūyas tvaṃ tathā prāṇān mamāharaḥ<BR>
01,161.016a	na cāham īśā dehasya tasmān nṛpatisattama<BR>
01,161.016c	samīpaṃ nopagacchāmi na svatantrā hi yoṣitaḥ<BR>
01,161.017a	kā hi sarveṣu lokeṣu viśrutābhijanaṃ nṛpam<BR>
01,161.017c	kanyā nābhilaṣen nāthaṃ bhartāraṃ bhaktavatsalam<BR>
01,161.018a	tasmād evaṃgate kāle yācasva pitaraṃ mama<BR>
01,161.018c	ādityaṃ praṇipātena tapasā niyamena ca<BR>
01,161.019a	sa cet kāmayate dātuṃ tava mām arimardana<BR>
01,161.019c	bhaviṣyāmy atha te rājan satataṃ vaśavartinī<BR>
01,161.020a	ahaṃ hi tapatī nāma sāvitryavarajā sutā<BR>
01,161.020c	asya lokapradīpasya savituḥ kṣatriyarṣabha<BR>
01,162.001	gandharva uvāca<BR>
01,162.001a	evam uktvā tatas tūrṇaṃ jagāmordhvam aninditā<BR>
01,162.001b*1731_01	tapatī tapatīty evaṃ vilalāpāturo nṛpaḥ<BR>
01,162.001b*1731_02	prāskhalac cāsakṛd rājā punar utthāya dhāvati<BR>
01,162.001b*1731_03	dhāvamānas tu tapatīm adṛṣṭvaiva mahīpatiḥ<BR>
01,162.001c	sa tu rājā punar bhūmau tatraiva nipapāta ha<BR>
01,162.001d*1732_01	anveṣamāṇaḥ sabalas taṃ rājānaṃ nṛpottamam<BR>
01,162.002a	amātyaḥ sānuyātras tu taṃ dadarśa mahāvane<BR>
01,162.002c	kṣitau nipatitaṃ kāle śakradhvajam ivocchritam<BR>
01,162.003a	taṃ hi dṛṣṭvā maheṣvāsaṃ niraśvaṃ patitaṃ kṣitau<BR>
01,162.003c	babhūva so 'sya sacivaḥ saṃpradīpta ivāgninā<BR>
01,162.004a	tvarayā copasaṃgamya snehād āgatasaṃbhramaḥ<BR>
01,162.004c	taṃ samutthāpayām āsa nṛpatiṃ kāmamohitam<BR>
01,162.005a	bhūtalād bhūmipāleśaṃ piteva patitaṃ sutam<BR>
01,162.005c	prajñayā vayasā caiva vṛddhaḥ kīrtyā damena ca<BR>
01,162.006a	amātyas taṃ samutthāpya babhūva vigatajvaraḥ<BR>
01,162.006c	uvāca cainaṃ kalyāṇyā vācā madhurayotthitam<BR>
01,162.006e	mā bhair manujaśārdūla bhadraṃ cāstu tavānagha<BR>
01,162.007a	kṣutpipāsāpariśrāntaṃ tarkayām āsa taṃ nṛpam<BR>
01,162.007c	patitaṃ pātanaṃ saṃkhye śātravāṇāṃ mahītale<BR>
01,162.008a	vāriṇātha suśītena śiras tasyābhyaṣecayat<BR>
01,162.008c	aspṛśan mukuṭaṃ rājñaḥ puṇḍarīkasugandhinā<BR>
01,162.009a	tataḥ pratyāgataprāṇas tad balaṃ balavān nṛpaḥ<BR>
01,162.009c	sarvaṃ visarjayām āsa tam ekaṃ sacivaṃ vinā<BR>
01,162.010a	tatas tasyājñayā rājño vipratasthe mahad balam<BR>
01,162.010c	sa tu rājā giriprasthe tasmin punar upāviśat<BR>
01,162.010d*1733_01	cintayānas tu tapatīṃ tadrūpākṛṣṭamānasaḥ<BR>
01,162.010d*1733_02	unmattaka ivāsaṃjñas tadāsīd bharatarṣabhaḥ<BR>
01,162.011a	tatas tasmin girivare śucir bhūtvā kṛtāñjaliḥ<BR>
01,162.011c	ārirādhayiṣuḥ sūryaṃ tasthāv ūrdhvabhujaḥ kṣitau<BR>
01,162.011d*1734_01	pūjayāno dinakaraṃ bhaktiyukto mahīpatiḥ<BR>
01,162.012a	jagāma manasā caiva vasiṣṭham ṛṣisattamam<BR>
01,162.012c	purohitam amitraghnas tadā saṃvaraṇo nṛpaḥ<BR>
01,162.013a	naktaṃdinam athaikasthe sthite tasmiñ janādhipe<BR>
01,162.013c	athājagāma viprarṣis tadā dvādaśame 'hani<BR>
01,162.014a	sa viditvaiva nṛpatiṃ tapatyā hṛtamānasam<BR>
01,162.014c	divyena vidhinā jñātvā bhāvitātmā mahān ṛṣiḥ<BR>
01,162.015a	tathā tu niyatātmānaṃ sa taṃ nṛpatisattamam<BR>
01,162.015c	ābabhāṣe sa dharmātmā tasyaivārthacikīrṣayā<BR>
01,162.015d*1735_01	bhadraṃ te rājaśārdūla tapatī yācate hy aham<BR>
01,162.015d*1735_02	vivasvatas tadarthe cety uktvāgād ṛṣisattamaḥ<BR>
01,162.016a	sa tasya manujendrasya paśyato bhagavān ṛṣiḥ<BR>
01,162.016c	ūrdhvam ācakrame draṣṭuṃ bhāskaraṃ bhāskaradyutiḥ<BR>
01,162.016d*1736_01	yojanānāṃ tu niyutaṃ kṣaṇād gatvā tapodhanaḥ<BR>
01,162.017a	sahasrāṃśuṃ tato vipraḥ kṛtāñjalir upasthitaḥ<BR>
01,162.017c	vasiṣṭho 'ham iti prītyā sa cātmānaṃ nyavedayat<BR>
01,162.018a	tam uvāca mahātejā vivasvān munisattamam<BR>
01,162.018c	maharṣe svāgataṃ te 'stu kathayasva yathecchasi<BR>
01,162.018d*1737=00	gandharvaḥ<BR>
01,162.018d*1737=03	vasiṣṭhaḥ<BR>
01,162.018d*1737=11	sūryaḥ<BR>
01,162.018d*1737_01	yojanānāṃ catuḥṣaṣṭiṃ nimeṣāt triṃśataṃ tathā<BR>
01,162.018d*1737_02	aśvair gacchati nityaṃ yas tatpārśvastho 'bravīd idam<BR>
01,162.018d*1737_03	ajāya lokatrayabhāvanāya<BR>
01,162.018d*1737_04	bhūtātmane gopataye vṛṣāya<BR>
01,162.018d*1737_05	sūryāya sargapralayālayāya<BR>
01,162.018d*1737_06	namo mahākāruṇikottamāya<BR>
01,162.018d*1737_07	vivasvate jñānabhṛd antarātmane<BR>
01,162.018d*1737_08	jagatpradīpāya jagaddhitaiṣiṇe<BR>
01,162.018d*1737_09	svayaṃbhuve dīptasahasracakṣuṣe<BR>
01,162.018d*1737_10	surottamāyāmitatejase namaḥ<BR>
01,162.018d*1737_11	stuto 'smi varadas te 'haṃ varaṃ varaya suvrata<BR>
01,162.018d*1737_12	stutis tvayoktā bhaktānāṃ japyeyaṃ varado 'smy aham<BR>
01,162.018d*1738_01	namaḥ savitre jagadekacakṣuṣe<BR>
01,162.018d*1738_02	jagatprasūtisthitināśahetave<BR>
01,162.018d*1738_03	trayīmayāya triguṇātmadhāriṇe<BR>
01,162.018d*1738_04	viriñcinārāyaṇaśaṃkarātmane<BR>
01,162.018d*1739_01	yad icchasi mahābhāga mattaḥ pravadatāṃ vara<BR>
01,162.018d*1739_02	tat te dadyām abhipretaṃ yady api syāt sudurlabham<BR>
01,162.018d*1739_03	evam uktaḥ sa tenarṣir vasiṣṭhaḥ pratyabhāṣata<BR>
01,162.018d*1739_04	praṇipatya vivasvantaṃ bhānumantaṃ mahātapāḥ<BR>
01,163.001	vasiṣṭha uvāca<BR>
01,163.001a	yaiṣā te tapatī nāma sāvitryavarajā sutā<BR>
01,163.001c	tāṃ tvāṃ saṃvaraṇasyārthe varayāmi vibhāvaso<BR>
01,163.002a	sa hi rājā bṛhatkīrtir dharmārthavid udāradhīḥ<BR>
01,163.002c	yuktaḥ saṃvaraṇo bhartā duhitus te vihaṃgama<BR>
01,163.003	gandharva uvāca<BR>
01,163.003a	ity uktaḥ savitā tena dadānīty eva niścitaḥ<BR>
01,163.003c	pratyabhāṣata taṃ vipraṃ pratinandya divākaraḥ<BR>
01,163.004a	varaḥ saṃvaraṇo rājñāṃ tvam ṛṣīṇāṃ varo mune<BR>
01,163.004c	tapatī yoṣitāṃ śreṣṭhā kim anyatrāpavarjanāt<BR>
01,163.005a	tataḥ sarvānavadyāgnīṃ tapatīṃ tapanaḥ svayam<BR>
01,163.005c	dadau saṃvaraṇasyārthe vasiṣṭhāya mahātmane<BR>
01,163.005e	pratijagrāha tāṃ kanyāṃ maharṣis tapatīṃ tadā<BR>
01,163.006a	vasiṣṭho 'tha visṛṣṭaś ca punar evājagāma ha<BR>
01,163.006c	yatra vikhyatakīrtiḥ sa kurūṇām ṛṣabho 'bhavat<BR>
01,163.007a	sa rājā manmathāviṣṭas tadgatenāntarātmanā<BR>
01,163.007c	dṛṣṭvā ca devakanyāṃ tāṃ tapatīṃ cāruhāsinīm<BR>
01,163.007e	vasiṣṭhena sahāyāntīṃ saṃhṛṣṭo 'bhyadhikaṃ babhau<BR>
01,163.007f*1740_01	ruruce sādhikaṃ subhrūr āpatantī nabhastalāt<BR>
01,163.007f*1740_02	saudāminīva vibhraṣṭā dyotayantī svatejasā<BR>
01,163.008a	kṛcchre dvādaśarātre tu tasya rājñaḥ samāpite<BR>
01,163.008c	ājagāma viśuddhātmā vasiṣṭho bhagavān ṛṣiḥ<BR>
01,163.009a	tapasārādhya varadaṃ devaṃ gopatim īśvaram<BR>
01,163.009c	lebhe saṃvaraṇo bhāryāṃ vasiṣṭhasyaiva tejasā<BR>
01,163.010a	tatas tasmin giriśreṣṭhe devagandharvasevite<BR>
01,163.010c	jagrāha vidhivat pāṇiṃ tapatyāḥ sa nararṣabhaḥ<BR>
01,163.011a	vasiṣṭhenābhyanujñātas tasminn eva dharādhare<BR>
01,163.011c	so 'kāmayata rājarṣir vihartuṃ saha bhāryayā<BR>
01,163.012a	tataḥ pure ca rāṣṭre ca vāhaneṣu baleṣu ca<BR>
01,163.012c	ādideśa mahīpālas tam eva sacivaṃ tadā<BR>
01,163.012d*1741_01	atha dattvā mahīpāle tapatīṃ tāṃ manoramām<BR>
01,163.012d*1741_02	tiṣṭha suśroṇi yāsyāmi tvam āśraya patiṃ śubhe<BR>
01,163.013a	nṛpatiṃ tv abhyanujñāya vasiṣṭho 'thāpacakrame<BR>
01,163.013c	so 'pi rājā girau tasmin vijahārāmaropamaḥ<BR>
01,163.014a	tato dvādaśa varṣāṇi kānaneṣu jaleṣu ca<BR>
01,163.014c	reme tasmin girau rājā tayaiva saha bhāryayā<BR>
01,163.015a	tasya rājñaḥ pure tasmin samā dvādaśa sarvaśaḥ<BR>
01,163.015c	na vavarṣa sahasrākṣo rāṣṭre caivāsya sarvaśaḥ<BR>
01,163.015d*1742_01	tatas tasyām anāvṛṣṭyāṃ pravṛttāyām ariṃdama<BR>
01,163.015d*1742_02	prajāḥ kṣayam upājagmuḥ sarvāḥ sasthāṇujaṅgamāḥ<BR>
01,163.015d*1742_03	tasmiṃs tathāvidhe kāle vartamāne sudāruṇe<BR>
01,163.015d*1742_04	nāvaśyāyaḥ papātorvyāṃ tataḥ sasyāni nāruhan<BR>
01,163.015d*1742_05	tato vibhrāntamanaso janāḥ kṣudbhayapīḍitāḥ<BR>
01,163.015d*1742_06	gṛhāṇi saṃparityajya babhramuḥ pradiśo diśaḥ<BR>
01,163.015d*1742_07	tatas tasmin pure rāṣṭre tyaktadāraparigrahāḥ<BR>
01,163.015d*1742_08	parasparam amaryādāḥ kṣudhārtā jaghnire janāḥ<BR>
01,163.016a	tat kṣudhārtair nirānandaiḥ śavabhūtais tadā naraiḥ<BR>
01,163.016c	abhavat pretarājasya puraṃ pretair ivāvṛtam<BR>
01,163.016d*1743_01	snāyvasthiśeṣair nirmāṃsair dhamanīsaṃtatair bhṛśam<BR>
01,163.017a	tatas tat tādṛśaṃ dṛṣṭvā sa eva bhagavān ṛṣiḥ<BR>
01,163.017c	abhyapadyata dharmātmā vasiṣṭho rājasattamam<BR>
01,163.018a	taṃ ca pārthivaśārdūlam ānayām āsa tat puram<BR>
01,163.018c	tapatyā sahitaṃ rājann uṣitaṃ dvādaśīḥ samāḥ<BR>
01,163.019a	tataḥ pravṛṣṭas tatrāsīd yathāpūrvaṃ surārihā<BR>
01,163.019c	tasmin nṛpatiśārdūle praviṣṭe nagaraṃ punaḥ<BR>
01,163.019d*1744_01	pravavarṣa sahasrākṣaḥ sasyāni janayan prabhuḥ<BR>
01,163.020a	tataḥ sarāṣṭraṃ mumude tat puraṃ parayā mudā<BR>
01,163.020c	tena pārthivamukhyena bhāvitaṃ bhāvitātmanā<BR>
01,163.021a	tato dvādaśa varṣāṇi punar īje narādhipaḥ<BR>
01,163.021c	patnyā tapatyā sahito yathā śakro marutpatiḥ<BR>
01,163.022a	evam āsīn mahābhāgā tapatī nāma paurvikī<BR>
01,163.022c	tava vaivasvatī pārtha tāpatyas tvaṃ yayā mataḥ<BR>
01,163.023a	tasyāṃ saṃjanayām āsa kuruṃ saṃvaraṇo nṛpaḥ<BR>
01,163.023c	tapatyāṃ tapatāṃ śreṣṭha tāpatyas tvaṃ tato 'rjuna<BR>
01,163.023d*1745_01	daśa varṣasahasrāṇi vihṛtya sa tayā saha<BR>
01,163.023d*1745_02	abhiṣicya kuruṃ rājye tapas taptvā tapodhanaḥ<BR>
01,163.023d*1745_03	ādityalokaṃ ca tato jagāma bharatarṣabha<BR>
01,163.023d*1746_01	kurūdbhavā yato yūyaṃ kauravāḥ kuravas tathā<BR>
01,163.023d*1746_02	pauravā ājamīḍhāś ca bhāratā bharatarṣabha<BR>
01,163.023d*1746_03	tāpatyam akhilaṃ proktaṃ vṛttāntaṃ tava pūrvikam<BR>
01,163.023d*1746_04	purohitamukhā yūyaṃ bhuṅkṣadhvaṃ pṛthivīm imām<BR>
01,164.001	vaiśaṃpāyana uvāca<BR>
01,164.001a	sa gandharvavacaḥ śrutvā tat tadā bharatarṣabha<BR>
01,164.001c	arjunaḥ parayā prītyā pūrṇacandra ivābabhau<BR>
01,164.002a	uvāca ca maheṣvāso gandharvaṃ kurusattamaḥ<BR>
01,164.002c	jātakautūhalo 'tīva vasiṣṭhasya tapobalāt<BR>
01,164.003a	vasiṣṭha iti yasyaitad ṛṣer nāma tvayeritam<BR>
01,164.003c	etad icchāmy ahaṃ śrotuṃ yathāvat tad vadasva me<BR>
01,164.004a	ya eṣa gandharvapate pūrveṣāṃ naḥ purohitaḥ<BR>
01,164.004c	āsīd etan mamācakṣva ka eṣa bhagavān ṛṣiḥ<BR>
01,164.004d*1747_01	subhikṣaṃ rājyaṃ labdhaṃ vai vasiṣṭhasya tapobalāt<BR>
01,164.004d*1748_01	brahmaṇo mānasaḥ putro vasiṣṭho 'rundhatīpatiḥ<BR>
01,164.005	gandharva uvāca<BR>
01,164.005a	tapasā nirjitau śaśvad ajeyāv amarair api<BR>
01,164.005c	kāmakrodhāv ubhau yasya caraṇau saṃvavāhatuḥ<BR>
01,164.005d*1749_01	indriyāṇāṃ vaśakaro vaśiṣṭha iti cocyate<BR>
01,164.005d*1750_01	yathā kāmaś ca krodhaś ca nirjitāv ajitau naraiḥ<BR>
01,164.005d*1750_02	jitārayo jitā lokāḥ panthānaś ca jitā divaḥ<BR>
01,164.006a	yas tu nocchedanaṃ cakre kuśikānām udāradhīḥ<BR>
01,164.006c	viśvāmitrāparādhena dhārayan manyum uttamam<BR>
01,164.007a	putravyasanasaṃtaptaḥ śaktimān api yaḥ prabhuḥ<BR>
01,164.007c	viśvāmitravināśāya na mene karma dāruṇam<BR>
01,164.008a	mṛtāṃś ca punar āhartuṃ yaḥ sa putrān yamakṣayāt<BR>
01,164.008c	kṛtāntaṃ nāticakrāma velām iva mahodadhiḥ<BR>
01,164.009a	yaṃ prāpya vijitātmānaṃ mahātmānaṃ narādhipāḥ<BR>
01,164.009c	ikṣvākavo mahīpālā lebhire pṛthivīm imām<BR>
01,164.010a	purohitavaraṃ prāpya vasiṣṭham ṛṣisattamam<BR>
01,164.010c	ījire kratubhiś cāpi nṛpās te kurunandana<BR>
01,164.011a	sa hi tān yājayām āsa sarvān nṛpatisattamān<BR>
01,164.011c	brahmarṣiḥ pāṇḍavaśreṣṭha bṛhaspatir ivāmarān<BR>
01,164.011d*1751_01	tathā vasiṣṭhena saha saudāsaḥ saṃgatas tadā<BR>
01,164.011d*1751_02	rakṣobhir viprayuktas tu viśvāmitreṇa yojitaiḥ<BR>
01,164.011d*1751_03	tathā dvijasahāyād vai na gandharvā na rākṣasāḥ<BR>
01,164.011d*1751_04	śaktāḥ prārthayituṃ vīra manasāpi mahābalāḥ<BR>
01,164.012a	tasmād dharmapradhānātmā vedadharmavid īpsitaḥ<BR>
01,164.012c	brāhmaṇo guṇavān kaś cit purodhāḥ pravimṛśyatām<BR>
01,164.013a	kṣatriyeṇa hi jātena pṛthivīṃ jetum icchatā<BR>
01,164.013c	pūrvaṃ purohitaḥ kāryaḥ pārtha rājyābhivṛddhaye<BR>
01,164.014a	mahīṃ jigīṣatā rājñā brahma kāryaṃ puraḥsaram<BR>
01,164.014c	tasmāt purohitaḥ kaś cid guṇavān astu vo dvijaḥ<BR>
01,164.014d*1752_01	vidvān bhavatu vo vipro dharmakāmārthatattvavit<BR>
01,165.001	arjuna uvāca<BR>
01,165.001a	kiṃnimittam abhūd vairaṃ viśvāmitravasiṣṭhayoḥ<BR>
01,165.001c	vasator āśrame puṇye śaṃsa naḥ sarvam eva tat<BR>
01,165.002	gandharva uvāca<BR>
01,165.002a	idaṃ vāsiṣṭham ākhyānaṃ purāṇaṃ paricakṣate<BR>
01,165.002c	pārtha sarveṣu lokeṣu yathāvat tan nibodha me<BR>
01,165.003a	kanyakubje mahān āsīt pārthivo bharatarṣabha<BR>
01,165.003c	gādhīti viśruto loke satyadharmaparāyaṇaḥ<BR>
01,165.004a	tasya dharmātmanaḥ putraḥ samṛddhabalavāhanaḥ<BR>
01,165.004c	viśvāmitra iti khyāto babhūva ripumardanaḥ<BR>
01,165.005a	sa cacāra sahāmātyo mṛgayāṃ gahane vane<BR>
01,165.005c	mṛgān vidhyan varāhāṃś ca ramyeṣu marudhanvasu<BR>
01,165.006a	vyāyāmakarśitaḥ so 'tha mṛgalipsuḥ pipāsitaḥ<BR>
01,165.006c	ājagāma naraśreṣṭha vasiṣṭhasyāśramaṃ prati<BR>
01,165.007a	tam āgatam abhiprekṣya vasiṣṭhaḥ śreṣṭhabhāg ṛṣiḥ<BR>
01,165.007c	viśvāmitraṃ naraśreṣṭhaṃ pratijagrāha pūjayā<BR>
01,165.008a	pādyārghyācamanīyena svāgatena ca bhārata<BR>
01,165.008c	tathaiva pratijagrāha vanyena haviṣā tathā<BR>
01,165.009a	tasyātha kāmadhug dhenur vasiṣṭhasya mahātmanaḥ<BR>
01,165.009c	uktā kāmān prayaccheti sā kāmān duduhe tataḥ<BR>
01,165.009d*1753_01	bāṣpāḍhyasyaudanasyaiva rāśayaḥ parvatopamāḥ<BR>
01,165.009d*1753_02	niṣṭhānnāni ca sūpāṃś ca dadhikulyās tathaiva ca<BR>
01,165.009d*1753_03	kūpāṃś ca ghṛtasaṃpūrṇān bhakṣyāṇāṃ rāśayas tathā<BR>
01,165.009d*1753_04	bhojanāni mahārhāṇi tatra tatra sahasraśaḥ<BR>
01,165.009d*1753_05	ikṣūn madhu ca lājāṃś ca maireyāṃś ca varāsavān<BR>
01,165.009d*1753_06	vastrāṇi ca mahārhāṇi kambalāni sahasraśaḥ<BR>
01,165.010a	grāmyāraṇyā oṣadhīś ca duduhe paya eva ca<BR>
01,165.010c	ṣaḍrasaṃ cāmṛtarasaṃ rasāyanam anuttamam<BR>
01,165.011a	bhojanīyāni peyāni bhakṣyāṇi vividhāni ca<BR>
01,165.011c	lehyāny amṛtakalpāni coṣyāṇi ca tathārjuna<BR>
01,165.011d*1754_01	ratnāni ca mahārhāṇi vāsāṃsi vividhāni ca<BR>
01,165.012a	taiḥ kāmaiḥ sarvasaṃpūrṇaiḥ pūjitaḥ sa mahīpatiḥ<BR>
01,165.012c	sāmātyaḥ sabalaś caiva tutoṣa sa bhṛśaṃ nṛpaḥ<BR>
01,165.012d*1755_01	śiro grīvā sakthinī ca sāsnāpucchamahastanāḥ<BR>
01,165.012d*1755_02	śubhāny etāni dhenūnām āyatāni pracakṣate<BR>
01,165.012d*1755_03	pṛthubhiḥ pañcabhī raṅgaiḥ samāvṛttāṃ ṣaḍāyatām<BR>
01,165.012d*1755_04	lalāṭaṃ śravaṇe caiva nayanadvitayaṃ tathā<BR>
01,165.012d*1755_05	pṛthūny etāni śasyante dhenūnāṃ pañca sūribhiḥ<BR>
01,165.012d*1755_06	maṇḍūkasyaivam ucchūne . . yasyāḥ ṣaḍāyatām<BR>
01,165.013a	ṣaḍāyatāṃ supārśvoruṃ tripṛthuṃ pañca saṃvṛtām<BR>
01,165.013c	maṇḍūkanetrāṃ svākārāṃ pīnodhasam aninditām<BR>
01,165.014a	suvāladhiṃ śaṅkukarṇāṃ cāruśṛṅgāṃ manoramām<BR>
01,165.014c	puṣṭāyataśirogrīvāṃ vismitaḥ so 'bhivīkṣya tām<BR>
01,165.014c*1756_01	supuṣṭāṅgīṃ suyonikām<BR>
01,165.014c*1756_02	saṃbhṛtobhayapārśvorūṃ dīrghavālāṃ pṛthūdarām<BR>
01,165.014c*1756_03	dṛṣṭvā gṛṣṭim ṛṣer bhūpo<BR>
01,165.015a	abhinandati tāṃ nandīṃ vasiṣṭhasya payasvinīm<BR>
01,165.015c	abravīc ca bhṛśaṃ tuṣṭo viśvāmitro muniṃ tadā<BR>
01,165.016a	arbudena gavāṃ brahman mama rājyena vā punaḥ<BR>
01,165.016c	nandinīṃ saṃprayacchasva bhuṅkṣva rājyaṃ mahāmune<BR>
01,165.017	vasiṣṭha uvāca<BR>
01,165.017a	devatātithipitrartham ājyārthaṃ ca payasvinī<BR>
01,165.017c	adeyā nandinīyaṃ me rājyenāpi tavānagha<BR>
01,165.018	viśvāmitra uvāca<BR>
01,165.018a	kṣatriyo 'haṃ bhavān vipras tapaḥsvādhyāyasādhanaḥ<BR>
01,165.018c	brāhmaṇeṣu kuto vīryaṃ praśānteṣu dhṛtātmasu<BR>
01,165.018d*1757_01	ratnaṃ hi bhagavann etad ratnahārī ca pārthivaḥ<BR>
01,165.019a	arbudena gavāṃ yas tvaṃ na dadāsi mamepsitām<BR>
01,165.019c	svadharmaṃ na prahāsyāmi nayiṣye te balena gām<BR>
01,165.019d*1758_01	kṣatriyo 'smi na vipro 'haṃ bāhuvīryo 'smi dharmataḥ<BR>
01,165.019d*1758_02	tasmād bhujabalenemāṃ hariṣyāmīha paśyataḥ<BR>
01,165.019d*1759_01	atra havyaṃ ca kavyaṃ ca prāṇayātrā tathaiva ca<BR>
01,165.019d*1759_02	āyattam agnihotraṃ ca ātithyaṃ ca na saṃśayaḥ<BR>
01,165.019d*1759_03	bahunā kiṃ pralāpena na dāsye kāmadohinīm<BR>
01,165.020	vasiṣṭha uvāca<BR>
01,165.020a	balasthaś cāsi rājā ca bāhuvīryaś ca kṣatriyaḥ<BR>
01,165.020c	yathecchasi tathā kṣipraṃ kuru tvaṃ mā vicāraya<BR>
01,165.020d*1760_01	ratnadvayaṃ brāhmaṇasya nāpahāryaṃ nṛpair bhuvi<BR>
01,165.020d*1760_02	agnihotrī ca gauḥ patnī prajāraṇir anuttamā<BR>
01,165.021	gandharva uvāca<BR>
01,165.021a	evam uktas tadā pārtha viśvāmitro balād iva<BR>
01,165.021c	haṃsacandrapratīkāśāṃ nandinīṃ tāṃ jahāra gām<BR>
01,165.021d*1761_01	sā tadā hriyamāṇā ca viśvāmitrabalair balāt<BR>
01,165.022a	kaśādaṇḍapratihatā kālyamānā tatas tataḥ<BR>
01,165.022c	hambhāyamānā kalyāṇī vasiṣṭhasyātha nandinī<BR>
01,165.023a	āgamyābhimukhī pārtha tasthau bhagavadunmukhī<BR>
01,165.023c	bhṛśaṃ ca tāḍyamānāpi na jagāmāśramāt tataḥ<BR>
01,165.023d*1762_01	balāni teṣāṃ nirdhūya chitvā pāśanibandhanam<BR>
01,165.023d*1763_01	āśramān naiva gacchantī humbhārāvair nanāda ca<BR>
01,165.024	vasiṣṭha uvāca<BR>
01,165.024a	śṛṇomi te ravaṃ bhadre vinadantyāḥ punaḥ punaḥ<BR>
01,165.024c	balād dhriyasi me nandi kṣamāvān brāhmaṇo hy aham<BR>
01,165.024c*1764_01	viśvāmitreṇa nandini | kiṃ kartavyaṃ mayā tatra<BR>
01,165.024d*1765_01	athaināṃ nandinīṃ bhūyo viśvāmitrasya sainikāḥ<BR>
01,165.024d*1765_02	sarvataḥ samakālyanta kaśāpāṣāṇapāṇayaḥ<BR>
01,165.025	gandharva uvāca<BR>
01,165.025a	sā tu teṣāṃ balān nandī balānāṃ bharatarṣabha<BR>
01,165.025c	viśvāmitrabhayodvignā vasiṣṭhaṃ samupāgamat<BR>
01,165.026	gaur uvāca<BR>
01,165.026a	pāṣāṇadaṇḍābhihatāṃ krandantīṃ mām anāthavat<BR>
01,165.026b*1766_01	upekṣase kathaṃ brahman bhaktāṃ pādābjasevinīm<BR>
01,165.026c	viśvāmitrabalair ghorair bhagavan kim upekṣase<BR>
01,165.027	gandharva uvāca<BR>
01,165.027a	evaṃ tasyāṃ tadā partha dharṣitāyāṃ mahāmuniḥ<BR>
01,165.027c	na cukṣubhe na dhairyāc ca vicacāla dhṛtavrataḥ<BR>
01,165.028	vasiṣṭha uvāca<BR>
01,165.028a	kṣatriyāṇāṃ balaṃ tejo brāhmaṇānāṃ kṣamā balam<BR>
01,165.028c	kṣamā māṃ bhajate tasmād gamyatāṃ yadi rocate<BR>
01,165.029	gaur uvāca<BR>
01,165.029a	kiṃ nu tyaktāsmi bhagavan yad evaṃ māṃ prabhāṣase<BR>
01,165.029c	atyaktāhaṃ tvayā brahman na śakyā nayituṃ balāt<BR>
01,165.030	vasiṣṭha uvāca<BR>
01,165.030a	na tvāṃ tyajāmi kalyāṇi sthīyatāṃ yadi śakyate<BR>
01,165.030c	dṛḍhena dāmnā baddhvaiṣa vatsas te hriyate balāt<BR>
01,165.030d*1767_01	yena kenāpy upāyena tvayā vatso nivāryatām<BR>
01,165.031	gandharva uvāca<BR>
01,165.031a	sthīyatām iti tac chrutvā vasiṣṭhasya payasvinī<BR>
01,165.031c	ūrdhvāñcitaśirogrīvā prababhau ghoradarśanā<BR>
01,165.032a	krodharaktekṣaṇā sā gaur hambhāravaghanasvanā<BR>
01,165.032c	viśvāmitrasya tat sainyaṃ vyadrāvayata sarvaśaḥ<BR>
01,165.033a	kaśāgradaṇḍābhihatā kālyamānā tatas tataḥ<BR>
01,165.033c	krodhadīptekṣaṇā krodhaṃ bhūya eva samādadhe<BR>
01,165.034a	āditya iva madhyāhne krodhadīptavapur babhau<BR>
01,165.034c	aṅgāravarṣaṃ muñcantī muhur vāladhito mahat<BR>
01,165.035a	asṛjat pahlavān pucchāc chakṛtaḥ śabarāñ śakān<BR>
01,165.035b*1768_01	yonideśāc ca yavanāñ chakṛddeśāc chakāṃs tathā<BR>
01,165.035c	mūtrataś cāsṛjac cāpi yavanān krodhamūrcchitā<BR>
01,165.035c*1769_01	barbarāṃś caiva pārśvataḥ<BR>
01,165.035c*1769_02	prāṇataḥ prāsṛjac ceyaṃ<BR>
01,165.036a	puṇḍrān kirātān dramiḍān siṃhalān barbarāṃs tathā<BR>
01,165.036b*1770_01	cibukāṃś ca pulindāṃś ca cīnān hūṇān sakeralān<BR>
01,165.036c	tathaiva daradān mlecchān phenataḥ sā sasarja ha<BR>
01,165.037a	tair visṛṣṭair mahat sainyaṃ nānāmlecchagaṇais tadā<BR>
01,165.037c	nānāvaraṇasaṃchannair nānāyudhadharais tathā<BR>
01,165.037e	avākīryata saṃrabdhair viśvāmitrasya paśyataḥ<BR>
01,165.038a	ekaikaś ca tadā yodhaḥ pañcabhiḥ saptabhir vṛtaḥ<BR>
01,165.038c	astravarṣeṇa mahatā kālyamānaṃ balaṃ tataḥ<BR>
01,165.038e	prabhagnaṃ sarvatas trastaṃ viśvāmitrasya paśyataḥ<BR>
01,165.038f*1771_01	tasya tac caturaṅgaṃ vai balaṃ paramaduḥsaham<BR>
01,165.038f*1771_02	prabhagnaṃ sarvato ghoraṃ payasvinyā vivarjitam<BR>
01,165.039a	na ca prāṇair viyujyanta ke cit te sainikās tadā<BR>
01,165.039c	viśvāmitrasya saṃkruddhair vāsiṣṭhair bharatarṣabha<BR>
01,165.039d*1772_01	sā gaus tat sakalaṃ sainyaṃ kālayām āsa dūrataḥ<BR>
01,165.040a	viśvāmitrasya sainyaṃ tu kālyamānaṃ triyojanam<BR>
01,165.040c	krośamānaṃ bhayodvignaṃ trātāraṃ nādhyagacchata<BR>
01,165.040d@097_0001	viśvāmitras tato dṛṣṭvā krodhāviṣṭaḥ sa rodasī<BR>
01,165.040d@097_0002	vavarṣa śaravarṣāṇi vasiṣṭhe munisattame<BR>
01,165.040d@097_0003	ghorarūpāṃś ca nārācān kṣurān bhallān mahāmuniḥ<BR>
01,165.040d@097_0004	viśvāmitraprayuktāṃs tān vaiṇavena vyamocayat<BR>
01,165.040d@097_0005	vasiṣṭhasya tadā dṛṣṭvā karmakauśalam āhave<BR>
01,165.040d@097_0006	viśvāmitro 'pi kopena bhūyaḥ śatrunipātanaḥ<BR>
01,165.040d@097_0007	divyāstravarṣaṃ tasmai sa prāhiṇon munaye ruṣā<BR>
01,165.040d@097_0008	āgneyaṃ vāruṇaṃ caindraṃ yāmyaṃ vāyavyam eva ca<BR>
01,165.040d@097_0009	visasarja mahābhāge vasiṣṭhe brahmaṇaḥ sute<BR>
01,165.040d@097_0010	astrāṇi sarvato jvālā visṛjantaḥ prapedire<BR>
01,165.040d@097_0011	yugāntasamaye ghorāḥ pataṃgasyeva raśmayaḥ<BR>
01,165.040d@097_0012	vasiṣṭho 'pi mahātejā brahmaśaktiprayuktayā<BR>
01,165.040d@097_0013	yaṣṭyā nivārayām āsa sarvāṇy astrāṇi sa smayan<BR>
01,165.040d@097_0014	tatas te bhasmasād bhūtāḥ patanti sma mahītale<BR>
01,165.040d@097_0015	apohya divyāny astrāṇi vasiṣṭho vākyam abravīt<BR>
01,165.040d@097_0016	nirjito 'si mahārāja durātman gādhinandana<BR>
01,165.040d@097_0017	yadi te 'sti paraṃ śauryaṃ tad darśaya mayi sthite<BR>
01,165.040d@097_0018	viśvāmitras tathā cokto vasiṣṭhena narādhipaḥ<BR>
01,165.040d@097_0019	novāca kiṃ cid vrīḍāḍhyo vidrāvitamahābalaḥ<BR>
01,165.041a	dṛṣṭvā tan mahad āścaryaṃ brahmatejobhavaṃ tadā<BR>
01,165.041c	viśvāmitraḥ kṣatrabhāvān nirviṇṇo vākyam abravīt<BR>
01,165.042a	dhig balaṃ kṣatriyabalaṃ brahmatejobalaṃ balam<BR>
01,165.042c	balābalaṃ viniścitya tapa eva paraṃ balam<BR>
01,165.043a	sa rājyaṃ sphītam utsṛjya tāṃ ca dīptāṃ nṛpaśriyam<BR>
01,165.043c	bhogāṃś ca pṛṣṭhataḥ kṛtvā tapasy eva mano dadhe<BR>
01,165.044a	sa gatvā tapasā siddhiṃ lokān viṣṭabhya tejasā<BR>
01,165.044c	tatāpa sarvān dīptaujā brāhmaṇatvam avāpa ca<BR>
01,165.044e	apibac ca sutaṃ somam indreṇa saha kauśikaḥ<BR>
01,165.044f*1773_01	evaṃvīryas tu rājarṣir viprarṣiḥ saṃbabhūva ha<BR>
01,166.000*1774=00	arjunaḥ<BR>
01,166.000*1774_01	ṛṣyos tu yatkṛte vairaṃ viśvāmitravasiṣṭhayoḥ<BR>
01,166.000*1774_02	babhūva gandharvapate brūhi tat sarvam eva ca<BR>
01,166.000*1774_03	māhātmyaṃ ca vasiṣṭhasya brāhmaṇyaṃ brahmatejasaḥ<BR>
01,166.000*1774_04	viśvāmitrasya ca tathā kṣatriyasya mahātmanaḥ<BR>
01,166.000*1774_05	na śṛṇvānas tv ahaṃ tṛptim upagacchāmi khecara<BR>
01,166.000*1774_06	ākhyāhi gandharvapate vicitrāṇīha bhāṣase<BR>
01,166.000*1774_07	māhātmyaṃ ca vasiṣṭhasya viśvāmitrasya bhāṣase<BR>
01,166.001	gandharva uvāca<BR>
01,166.001a	kalmāṣapāda ity asmiṃl loke rājā babhūva ha<BR>
01,166.001c	ikṣvākuvaṃśajaḥ pārtha tejasāsadṛśo bhuvi<BR>
01,166.001d*1775_01	nāsti tatra mahārāja vaiśvānarasamadyuteḥ<BR>
01,166.002a	sa kadā cid vanaṃ rājā mṛgayāṃ niryayau purāt<BR>
01,166.002c	mṛgān vidhyan varāhāṃś ca cacāra ripumardanaḥ<BR>
01,166.002d*1776_01	tasmin vane mahāghore khaḍgāṃś ca bahuśo 'hanat<BR>
01,166.002d*1776_02	hatvā ca suciraṃ śrānto rājā nivavṛte tataḥ<BR>
01,166.002d*1777_01	akāmayat taṃ yājyārthe viśvāmitraḥ pratāpavān<BR>
01,166.003a	sa tu rājā mahātmānaṃ vāsiṣṭham ṛṣisattamam<BR>
01,166.003c	tṛṣārtaś ca kṣudhārtaś ca ekāyanagataḥ pathi<BR>
01,166.004a	apaśyad ajitaḥ saṃkhye muniṃ pratimukhāgatam<BR>
01,166.004c	śaktiṃ nāma mahābhāgaṃ vasiṣṭhakulanandanam<BR>
01,166.004e	jyeṣṭhaṃ putraśatāt putraṃ vasiṣṭhasya mahātmanaḥ<BR>
01,166.005a	apagaccha patho 'smākam ity evaṃ pārthivo 'bravīt<BR>
01,166.005c	tathā ṛṣir uvācainaṃ sāntvayañ ślakṣṇayā girā<BR>
01,166.005d*1778_01	mama panthā mahārāja dharma eṣa sanātanaḥ<BR>
01,166.005d*1778_02	rājñā sarveṣu dharmeṣu deyaḥ panthā dvijātaye<BR>
01,166.005d*1779_01	evaṃ parasparaṃ tau tu patho 'rthaṃ vākyam ūcatuḥ<BR>
01,166.005d*1779_02	apasarpāpasarpeti vāguttaram akurvatām<BR>
01,166.006a	ṛṣis tu nāpacakrāma tasmin dharmapathe sthitaḥ<BR>
01,166.006c	nāpi rājā muner mānāt krodhāc cāpi jagāma ha<BR>
01,166.007a	amuñcantaṃ tu panthānaṃ tam ṛṣiṃ nṛpasattamaḥ<BR>
01,166.007c	jaghāna kaśayā mohāt tadā rākṣasavan munim<BR>
01,166.008a	kaśāprahārābhihatas tataḥ sa munisattamaḥ<BR>
01,166.008c	taṃ śaśāpa nṛpaśreṣṭhaṃ vāsiṣṭhaḥ krodhamūrcchitaḥ<BR>
01,166.009a	haṃsi rākṣasavad yasmād rājāpasada tāpasam<BR>
01,166.009c	tasmāt tvam adya prabhṛti puruṣādo bhaviṣyasi<BR>
01,166.010a	manuṣyapiśite saktaś cariṣyasi mahīm imām<BR>
01,166.010c	gaccha rājādhamety uktaḥ śaktinā vīryaśaktinā<BR>
01,166.011a	tato yājyanimittaṃ tu viśvāmitravasiṣṭhayoḥ<BR>
01,166.011c	vairam āsīt tadā taṃ tu viśvāmitro 'nvapadyata<BR>
01,166.012a	tayor vivadator evaṃ samīpam upacakrame<BR>
01,166.012c	ṛṣir ugratapāḥ pārtha viśvāmitraḥ pratāpavān<BR>
01,166.013a	tataḥ sa bubudhe paścāt tam ṛṣiṃ nṛpasattamaḥ<BR>
01,166.013c	ṛṣeḥ putraṃ vasiṣṭhasya vasiṣṭham iva tejasā<BR>
01,166.014a	antardhāya tadātmānaṃ viśvāmitro 'pi bhārata<BR>
01,166.014c	tāv ubhāv upacakrāma cikīrṣann ātmanaḥ priyam<BR>
01,166.015a	sa tu śaptas tadā tena śaktinā vai nṛpottamaḥ<BR>
01,166.015b*1780_01	tasthau tatra ca rājā tu saviṣādo babhūva ha<BR>
01,166.015b*1781_01	śāpānto dvādaśe varṣe tava rājan bhaviṣyati<BR>
01,166.015b*1781_02	uktas tu śaktriṇā rājā sa tu tatraiva saṃsthitaḥ<BR>
01,166.015c	jagāma śaraṇaṃ śaktiṃ prasādayitum arhayan<BR>
01,166.016a	tasya bhāvaṃ viditvā sa nṛpateḥ kurunandana<BR>
01,166.016c	viśvāmitras tato rakṣa ādideśa nṛpaṃ prati<BR>
01,166.017a	sa śāpāt tasya viprarṣer viśvāmitrasya cājñayā<BR>
01,166.017c	rākṣasaḥ kiṃkaro nāma viveśa nṛpatiṃ tadā<BR>
01,166.018a	rakṣasā tu gṛhītaṃ taṃ viditvā sa munis tadā<BR>
01,166.018c	viśvāmitro 'py apakrāmat tasmād deśād ariṃdama<BR>
01,166.019a	tataḥ sa nṛpatir vidvān rakṣann ātmānam ātmanā<BR>
01,166.019c	balavat pīḍyamāno 'pi rakṣasāntargatena ha<BR>
01,166.020a	dadarśa taṃ dvijaḥ kaś cid rājānaṃ prasthitaṃ punaḥ<BR>
01,166.020c	yayāce kṣudhitaś cainaṃ samāṃsaṃ bhojanaṃ tadā<BR>
01,166.021a	tam uvācātha rājarṣir dvijaṃ mitrasahas tadā<BR>
01,166.021c	āssva brahmaṃs tvam atraiva muhūrtam iti sāntvayan<BR>
01,166.022a	nivṛttaḥ pratidāsyāmi bhojanaṃ te yathepsitam<BR>
01,166.022c	ity uktvā prayayau rājā tasthau ca dvijasattamaḥ<BR>
01,166.023a	antargataṃ tu tad rājñas tadā brāhmaṇabhāṣitam<BR>
01,166.023c	so 'ntaḥpuraṃ praviśyātha saṃviveśa narādhipaḥ<BR>
01,166.023d*1782_01	tato rājā parikramya yathākāmaṃ yathāsukham<BR>
01,166.023d*1782_02	nivṛtto 'ntaḥpuraṃ pārtha praviveśa mahāmanāḥ<BR>
01,166.024a	tato 'rdharātra utthāya sūdam ānāyya satvaram<BR>
01,166.024c	uvāca rājā saṃsmṛtya brāhmaṇasya pratiśrutam<BR>
01,166.025a	gacchāmuṣminn asau deśe brāhmaṇo māṃ pratīkṣate<BR>
01,166.025c	annārthī tvaṃ tam annena samāṃsenopapādaya<BR>
01,166.026a	evam uktas tadā sūdaḥ so 'nāsādyāmiṣaṃ kva cit<BR>
01,166.026c	nivedayām āsa tadā tasmai rājñe vyathānvitaḥ<BR>
01,166.027a	rājā tu rakṣasāviṣṭaḥ sūdam āha gatavyathaḥ<BR>
01,166.027c	apy enaṃ naramāṃsena bhojayeti punaḥ punaḥ<BR>
01,166.028a	tathety uktvā tataḥ sūdaḥ saṃsthānaṃ vadhyaghātinām<BR>
01,166.028c	gatvā jahāra tvarito naramāṃsam apetabhīḥ<BR>
01,166.029a	sa tat saṃskṛtya vidhivad annopahitam āśu vai<BR>
01,166.029c	tasmai prādād brāhmaṇāya kṣudhitāya tapasvine<BR>
01,166.030a	sa siddhacakṣuṣā dṛṣṭvā tadannaṃ dvijasattamaḥ<BR>
01,166.030c	abhojyam idam ity āha krodhaparyākulekṣaṇaḥ<BR>
01,166.031a	yasmād abhojyam annaṃ me dadāti sa narādhipaḥ<BR>
01,166.031c	tasmāt tasyaiva mūḍhasya bhaviṣyaty atra lolupā<BR>
01,166.032a	sakto mānuṣamāṃseṣu yathoktaḥ śaktinā purā<BR>
01,166.032c	udvejanīyo bhūtānāṃ cariṣyati mahīm imām<BR>
01,166.033a	dvir anuvyāhṛte rājñaḥ sa śāpo balavān abhūt<BR>
01,166.033c	rakṣobalasamāviṣṭo visaṃjñaś cābhavat tadā<BR>
01,166.034a	tataḥ sa nṛpatiśreṣṭho rākṣasopahatendriyaḥ<BR>
01,166.034c	uvāca śaktiṃ taṃ dṛṣṭvā nacirād iva bhārata<BR>
01,166.035a	yasmād asadṛśaḥ śāpaḥ prayukto 'yaṃ tvayā mayi<BR>
01,166.035c	tasmāt tvattaḥ pravartiṣye khādituṃ mānuṣān aham<BR>
01,166.036a	evam uktvā tataḥ sadyas taṃ prāṇair viprayujya saḥ<BR>
01,166.036c	śaktinaṃ bhakṣayām āsa vyāghraḥ paśum ivepsitam<BR>
01,166.037a	śaktinaṃ tu hataṃ dṛṣṭvā viśvāmitras tataḥ punaḥ<BR>
01,166.037c	vasiṣṭhasyaiva putreṣu tad rakṣaḥ saṃdideśa ha<BR>
01,166.038a	sa tāñ śatāvarān putrān vasiṣṭhasya mahātmanaḥ<BR>
01,166.038c	bhakṣayām āsa saṃkruddhaḥ siṃhaḥ kṣudramṛgān iva<BR>
01,166.039a	vasiṣṭho ghātitāñ śrutvā viśvāmitreṇa tān sutān<BR>
01,166.039c	dhārayām āsa taṃ śokaṃ mahādrir iva medinīm<BR>
01,166.040a	cakre cātmavināśāya buddhiṃ sa munisattamaḥ<BR>
01,166.040c	na tv eva kuśikocchedaṃ mene matimatāṃ varaḥ<BR>
01,166.041a	sa merukūṭād ātmānaṃ mumoca bhagavān ṛṣiḥ<BR>
01,166.041c	śiras tasya śilāyāṃ ca tūlarāśāv ivāpatat<BR>
01,166.042a	na mamāra ca pātena sa yadā tena pāṇḍava<BR>
01,166.042c	tadāgnim iddhvā bhagavān saṃviveśa mahāvane<BR>
01,166.043a	taṃ tadā susamiddho 'pi na dadāha hutāśanaḥ<BR>
01,166.043c	dīpyamāno 'py amitraghna śīto 'gnir abhavat tataḥ<BR>
01,166.044a	sa samudram abhipretya śokāviṣṭo mahāmuniḥ<BR>
01,166.044c	baddhvā kaṇṭhe śilāṃ gurvīṃ nipapāta tadambhasi<BR>
01,166.045a	sa samudrormivegena sthale nyasto mahāmuniḥ<BR>
01,166.045b*1783_01	na mamāra tadā vipraḥ kathaṃ cit saṃśitavrataḥ<BR>
01,166.045c	jagāma sa tataḥ khinnaḥ punar evāśramaṃ prati<BR>
01,167.001	gandharva uvāca<BR>
01,167.001a	tato dṛṣṭvāśramapadaṃ rahitaṃ taiḥ sutair muniḥ<BR>
01,167.001c	nirjagāma suduḥkhārtaḥ punar evāśramāt tataḥ<BR>
01,167.002a	so 'paśyat saritaṃ pūrṇāṃ prāvṛṭkāle navāmbhasā<BR>
01,167.002c	vṛkṣān bahuvidhān pārtha vahantīṃ tīrajān bahūn<BR>
01,167.003a	atha cintāṃ samāpede punaḥ pauravanandana<BR>
01,167.003c	ambhasy asyā nimajjeyam iti duḥkhasamanvitaḥ<BR>
01,167.004a	tataḥ pāśais tadātmānaṃ gāḍhaṃ baddhvā mahāmuniḥ<BR>
01,167.004c	tasyā jale mahānadyā nimamajja suduḥkhitaḥ<BR>
01,167.005a	atha chittvā nadī pāśāṃs tasyāribalamardana<BR>
01,167.005c	samasthaṃ tam ṛṣiṃ kṛtvā vipāśaṃ samavāsṛjat<BR>
01,167.006a	uttatāra tataḥ pāśair vimuktaḥ sa mahān ṛṣiḥ<BR>
01,167.006c	vipāśeti ca nāmāsyā nadyāś cakre mahān ṛṣiḥ<BR>
01,167.006d*1784_01	sā vipāśeti vikhyātā nadī lokeṣu bhārata<BR>
01,167.006d*1784_02	ṛṣes tasya naravyāghra vacanāt tasya dhīmataḥ<BR>
01,167.006d*1784_03	uttīrya ca tato rājan duḥkhito bhagavān ṛṣiḥ<BR>
01,167.007a	śoke buddhiṃ tataś cakre na caikatra vyatiṣṭhata<BR>
01,167.007c	so 'gacchat parvatāṃś caiva saritaś ca sarāṃsi ca<BR>
01,167.008a	tataḥ sa punar evarṣir nadīṃ haimavatīṃ tadā<BR>
01,167.008c	caṇḍagrāhavatīṃ dṛṣṭvā tasyāḥ srotasy avāpatat<BR>
01,167.008d*1785_01	majjayām āsa śokārto maraṇe kṛtaniścayaḥ<BR>
01,167.009a	sā tam agnisamaṃ vipram anucintya saridvarā<BR>
01,167.009c	śatadhā vidrutā yasmāc chatadrur iti viśrutā<BR>
01,167.010a	tataḥ sthalagataṃ dṛṣṭvā tatrāpy ātmānam ātmanā<BR>
01,167.010c	martuṃ na śakyam ity uktvā punar evāśramaṃ yayau<BR>
01,167.010d*1786_01	sa gatvā vividhāñ śailān deśān bahuvidhāṃs tathā<BR>
01,167.011a	vadhvādṛśyantyānugata āśramābhimukho vrajan<BR>
01,167.011c	atha śuśrāva saṃgatyā vedādhyayananiḥsvanam<BR>
01,167.011e	pṛṣṭhataḥ paripūrṇārthaiḥ ṣaḍbhir aṅgair alaṃkṛtam<BR>
01,167.012a	anuvrajati ko nv eṣa mām ity eva ca so 'bravīt<BR>
01,167.012c	ahaṃ tv adṛśyatī nāmnā taṃ snuṣā pratyabhāṣata<BR>
01,167.012e	śakter bhāryā mahābhāga tapoyuktā tapasvinī<BR>
01,167.013	vasiṣṭha uvāca<BR>
01,167.013a	putri kasyaiṣa sāṅgasya vedasyādhyayanasvanaḥ<BR>
01,167.013c	purā sāṅgasya vedasya śakter iva mayā śrutaḥ<BR>
01,167.014	adṛśyanty uvāca<BR>
01,167.014a	ayaṃ kukṣau samutpannaḥ śakter garbhaḥ sutasya te<BR>
01,167.014c	samā dvādaśa tasyeha vedān abhyasato mune<BR>
01,167.015	gandharva uvāca<BR>
01,167.015a	evam uktas tato hṛṣṭo vasiṣṭhaḥ śreṣṭhabhāg ṛṣiḥ<BR>
01,167.015c	asti saṃtānam ity uktvā mṛtyoḥ pārtha nyavartata<BR>
01,167.016a	tataḥ pratinivṛttaḥ sa tayā vadhvā sahānagha<BR>
01,167.016c	kalmāṣapādam āsīnaṃ dadarśa vijane vane<BR>
01,167.017a	sa tu dṛṣṭvaiva taṃ rājā kruddha utthāya bhārata<BR>
01,167.017c	āviṣṭo rakṣasogreṇa iyeṣāttuṃ tataḥ sma tam<BR>
01,167.018a	adṛśyantī tu taṃ dṛṣṭvā krūrakarmāṇam agrataḥ<BR>
01,167.018c	bhayasaṃvignayā vācā vasiṣṭham idam abravīt<BR>
01,167.019a	asau mṛtyur ivogreṇa daṇḍena bhagavann itaḥ<BR>
01,167.019c	pragṛhītena kāṣṭhena rākṣaso 'bhyeti bhīṣaṇaḥ<BR>
01,167.020a	taṃ nivārayituṃ śakto nānyo 'sti bhuvi kaś cana<BR>
01,167.020c	tvad ṛte 'dya mahābhāga sarvavedavidāṃ vara<BR>
01,167.021a	trāhi māṃ bhagavan pāpād asmād dāruṇadarśanāt<BR>
01,167.021c	rakṣo attum iha hy āvāṃ nūnam etac cikīrṣati<BR>
01,168.001	vasiṣṭha uvāca<BR>
01,168.001a	mā bhaiḥ putri na bhetavyaṃ rakṣasas te kathaṃ cana<BR>
01,168.001c	naitad rakṣo bhayaṃ yasmāt paśyasi tvam upasthitam<BR>
01,168.002a	rājā kalmāṣapādo 'yaṃ vīryavān prathito bhuvi<BR>
01,168.002c	sa eṣo 'smin vanoddeśe nivasaty atibhīṣaṇaḥ<BR>
01,168.003	gandharva uvāca<BR>
01,168.003a	tam āpatantaṃ saṃprekṣya vasiṣṭho bhagavān ṛṣiḥ<BR>
01,168.003c	vārayām āsa tejasvī huṃkareṇaiva bhārata<BR>
01,168.004a	mantrapūtena ca punaḥ sa tam abhyukṣya vāriṇā<BR>
01,168.004c	mokṣayām āsa vai ghorād rākṣasād rājasattamam<BR>
01,168.005a	sa hi dvādaśa varṣāṇi vasiṣṭhasyaiva tejasā<BR>
01,168.005c	grasta āsīd gṛheṇeva parvakāle divākaraḥ<BR>
01,168.006a	rakṣasā vipramukto 'tha sa nṛpas tad vanaṃ mahat<BR>
01,168.006c	tejasā rañjayām āsa saṃdhyābhram iva bhāskaraḥ<BR>
01,168.007a	pratilabhya tataḥ saṃjñām abhivādya kṛtāñjaliḥ<BR>
01,168.007c	uvāca nṛpatiḥ kāle vasiṣṭham ṛṣisattamam<BR>
01,168.008a	saudāso 'haṃ mahābhāga yājyas te dvijasattama<BR>
01,168.008c	asmin kāle yad iṣṭaṃ te brūhi kiṃ karavāṇi te<BR>
01,168.009	vasiṣṭha uvāca<BR>
01,168.009a	vṛttam etad yathākālaṃ gaccha rājyaṃ praśādhi tat<BR>
01,168.009c	brāhmaṇāṃś ca manuṣyendra māvamaṃsthāḥ kadā cana<BR>
01,168.010	rājovāca<BR>
01,168.010a	nāvamaṃsyāmy ahaṃ brahman kadā cid brāhmaṇarṣabhān<BR>
01,168.010c	tvan nideśe sthitaḥ śaśvat pujayiṣyāmy ahaṃ dvijān<BR>
01,168.011a	ikṣvākūṇāṃ tu yenāham anṛṇaḥ syāṃ dvijottama<BR>
01,168.011c	tat tvattaḥ prāptum icchāmi varaṃ vedavidāṃ vara<BR>
01,168.012a	apatyāyepsitāṃ mahyaṃ mahiṣīṃ gantum arhasi<BR>
01,168.012c	śīlarūpaguṇopetām ikṣvākukulavṛddhaye<BR>
01,168.013	gandharva uvāca<BR>
01,168.013a	dadānīty eva taṃ tatra rājānaṃ pratyuvāca ha<BR>
01,168.013c	vasiṣṭhaḥ parameṣvāsaṃ satyasaṃdho dvijottamaḥ<BR>
01,168.014a	tataḥ pratiyayau kāle vasiṣṭhasahito 'nagha<BR>
01,168.014c	khyātaṃ puravaraṃ lokeṣv ayodhyāṃ manujeśvaraḥ<BR>
01,168.015a	taṃ prajāḥ pratimodantyaḥ sarvāḥ pratyudyayus tadā<BR>
01,168.015c	vipāpmānaṃ mahātmānaṃ divaukasa iveśvaram<BR>
01,168.016a	acirāt sa manuṣyendro nagarīṃ puṇyakarmaṇām<BR>
01,168.016c	viveśa sahitas tena vasiṣṭhena mahātmanā<BR>
01,168.017a	dadṛśus taṃ tato rājann ayodhyāvāsino janāḥ<BR>
01,168.017c	puṣyeṇa sahitaṃ kāle divākaram ivoditam<BR>
01,168.018a	sa hi tāṃ pūrayām āsa lakṣmyā lakṣmīvatāṃ varaḥ<BR>
01,168.018c	ayodhyāṃ vyoma śītāṃśuḥ śaratkāla ivoditaḥ<BR>
01,168.019a	saṃsiktamṛṣṭapanthānaṃ patākocchrayabhūṣitam<BR>
01,168.019c	manaḥ prahlādayām āsā tasya tat puram uttamam<BR>
01,168.020a	tuṣṭapuṣṭajanākīrṇā sā purī kurunandana<BR>
01,168.020c	aśobhata tadā tena śakreṇevāmarāvatī<BR>
01,168.021a	tataḥ praviṣṭe rājendre tasmin rājani tāṃ purīm<BR>
01,168.021c	tasya rājño ''jñayā devī vasiṣṭham upacakrame<BR>
01,168.022a	ṛtāv atha maharṣiḥ sa saṃbabhūva tayā saha<BR>
01,168.022c	devyā divyena vidhinā vasiṣṭhaḥ śreṣṭhabhāg ṛṣiḥ<BR>
01,168.023a	atha tasyāṃ samutpanne garbhe sa munisattamaḥ<BR>
01,168.023c	rājñābhivāditas tena jagāma punar āśramam<BR>
01,168.024a	dīrghakāladhṛtaṃ garbhaṃ suṣāva na tu taṃ yadā<BR>
01,168.024c	sātha devy aśmanā kukṣiṃ nirbibheda tadā svakam<BR>
01,168.025a	dvādaśe 'tha tato varṣe sa jajñe manujarṣabha<BR>
01,168.025c	aśmako nāma rājarṣiḥ potanaṃ yo nyaveśayat<BR>
01,169.001	gandharva uvāca<BR>
01,169.001a	āśramasthā tataḥ putram adṛśyantī vyajāyata<BR>
01,169.001c	śakteḥ kulakaraṃ rājan dvitīyam iva śaktinam<BR>
01,169.002a	jātakarmādikās tasya kriyāḥ sa munipuṃgavaḥ<BR>
01,169.002c	pautrasya bharataśreṣṭha cakāra bhagavān svayam<BR>
01,169.003a	parāsuś ca yatas tena vasiṣṭhaḥ sthāpitas tadā<BR>
01,169.003c	garbhasthena tato loke parāśara iti smṛtaḥ<BR>
01,169.004a	amanyata sa dharmātmā vasiṣṭhaṃ pitaraṃ tadā<BR>
01,169.004c	janmaprabhṛti tasmiṃś ca pitarīva vyavartata<BR>
01,169.005a	sa tāta iti viprarṣiṃ vasiṣṭhaṃ pratyabhāṣata<BR>
01,169.005c	mātuḥ samakṣaṃ kaunteya adṛśyantyāḥ paraṃtapa<BR>
01,169.006a	tāteti paripūrṇārthaṃ tasya tan madhuraṃ vacaḥ<BR>
01,169.006c	adṛśyanty aśrupūrṇākṣī śṛṇvantī tam uvāca ha<BR>
01,169.007a	mā tāta tāta tāteti na te tāto mahāmuniḥ<BR>
01,169.007c	rakṣasā bhakṣitas tāta tava tāto vanāntare<BR>
01,169.008a	manyase yaṃ tu tāteti naiṣa tātas tavānagha<BR>
01,169.008c	āryas tv eṣa pitā tasya pitus tava mahātmanaḥ<BR>
01,169.009a	sa evam ukto duḥkhārtaḥ satyavāg ṛṣisattamaḥ<BR>
01,169.009c	sarvalokavināśāya matiṃ cakre mahāmanāḥ<BR>
01,169.010a	taṃ tathā niścitātmānaṃ mahātmānaṃ mahātapāḥ<BR>
01,169.010b*1787_01	ṛṣir brahmavidāṃ śreṣṭho maitrāvaruṇir antyadhīḥ<BR>
01,169.010c	vasiṣṭho vārayām āsa hetunā yena tac chṛṇu<BR>
01,169.011	vasiṣṭha uvāca<BR>
01,169.011a	kṛtavīrya iti khyāto babhūva nṛpatiḥ kṣitau<BR>
01,169.011c	yājyo vedavidāṃ loke bhṛgūṇāṃ pārthivarṣabhaḥ<BR>
01,169.012a	sa tān agrabhujas tāta dhānyena ca dhanena ca<BR>
01,169.012c	somānte tarpayām āsa vipulena viśāṃ patiḥ<BR>
01,169.013a	tasmin nṛpatiśārdūle svaryāte 'tha kadā cana<BR>
01,169.013c	babhūva tatkuleyānāṃ dravyakāryam upasthitam<BR>
01,169.014a	te bhṛgūṇāṃ dhanaṃ jñātvā rājānaḥ sarva eva ha<BR>
01,169.014c	yāciṣṇavo 'bhijagmus tāṃs tāta bhārgavasattamān<BR>
01,169.015a	bhūmau tu nidadhuḥ ke cid bhṛgavo dhanam akṣayam<BR>
01,169.015c	daduḥ ke cid dvijātibhyo jñātvā kṣatriyato bhayam<BR>
01,169.016a	bhṛgavas tu daduḥ ke cit teṣāṃ vittaṃ yathepsitam<BR>
01,169.016c	kṣatriyāṇāṃ tadā tāta kāraṇāntaradarśanāt<BR>
01,169.017a	tato mahītalaṃ tāta kṣatriyeṇa yadṛcchayā<BR>
01,169.017c	khanatādhigataṃ vittaṃ kena cid bhṛguveśmani<BR>
01,169.017e	tad vittaṃ dadṛśuḥ sarve sametāḥ kṣatriyarṣabhāḥ<BR>
01,169.018a	avamanya tataḥ kopād bhṛgūṃs tāñ śaraṇāgatān<BR>
01,169.018c	nijaghnus te maheṣvāsāḥ sarvāṃs tān niśitaiḥ śaraiḥ<BR>
01,169.018e	ā garbhād anukṛntantaś ceruś caiva vasuṃdharām<BR>
01,169.019a	tata ucchidyamāneṣu bhṛguṣv evaṃ bhayāt tadā<BR>
01,169.019c	bhṛgupatnyo giriṃ tāta himavantaṃ prapedire<BR>
01,169.020a	tāsām anyatamā garbhaṃ bhayād dādhāra taijasam<BR>
01,169.020c	ūruṇaikena vāmorūr bhartuḥ kulavivṛddhaye<BR>
01,169.020d*1788_01	tadgarbham upalabhyāśu brāhmaṇī yā bhayārditā<BR>
01,169.020d*1788_02	gatvaikā kathayām āsa kṣatriyāṇām upahvare<BR>
01,169.020d*1788_03	tatas te kṣatriyā jagmus taṃ garbhaṃ hantum udyatāḥ<BR>
01,169.020e	dadṛśur brāhmaṇīṃ tāṃ te dīpyamānāṃ svatejasā<BR>
01,169.021a	atha garbhaḥ sa bhittvoruṃ brāhmaṇyā nirjagāma ha<BR>
01,169.021c	muṣṇan dṛṣṭīḥ kṣatriyāṇāṃ madhyāhna iva bhāskaraḥ<BR>
01,169.021e	tataś cakṣurviyuktās te giridurgeṣu babhramuḥ<BR>
01,169.022a	tatas te moghasaṃkalpā bhayārtāḥ kṣatriyarṣabhāḥ<BR>
01,169.022c	brahmaṇīṃ śaraṇaṃ jagmur dṛṣṭyarthaṃ tām aninditām<BR>
01,169.023a	ūcuś caināṃ mahābhāgāṃ kṣatriyās te vicetasaḥ<BR>
01,169.023c	jyotiḥprahīṇā duḥkhārtāḥ śāntārciṣa ivāgnayaḥ<BR>
01,169.024a	bhagavatyāḥ prasādena gacchet kṣatraṃ sacakṣuṣam<BR>
01,169.024c	upāramya ca gacchema sahitāḥ pāpakarmaṇaḥ<BR>
01,169.025a	saputrā tvaṃ prasādaṃ naḥ sarveṣāṃ kartum arhasi<BR>
01,169.025c	punar dṛṣṭipradānena rājñaḥ saṃtrātum arhasi<BR>
01,170.001	brāhmaṇy uvāca<BR>
01,170.001a	nāhaṃ gṛhṇāmi vas tāta dṛṣṭīr nāsti ruṣānvitā<BR>
01,170.001c	ayaṃ tu bhārgavo nūnam ūrujaḥ kupito 'dya vaḥ<BR>
01,170.002a	tena cakṣūṃṣi vas tāta nūnaṃ kopān mahātmanā<BR>
01,170.002c	smaratā nihatān bandhūn ādattāni na saṃśayaḥ<BR>
01,170.003a	garbhān api yadā yūyaṃ bhṛgūṇāṃ ghnata putrakāḥ<BR>
01,170.003c	tadāyam ūruṇā garbho mayā varṣaśataṃ dhṛtaḥ<BR>
01,170.004a	ṣaḍaṅgaś cākhilo veda imaṃ garbhastham eva hi<BR>
01,170.004c	viveśa bhṛguvaṃśasya bhūyaḥ priyacikīrṣayā<BR>
01,170.005a	so 'yaṃ pitṛvadhān nūnaṃ krodhād vo hantum icchati<BR>
01,170.005c	tejasā yasya divyena cakṣūṃṣi muṣitāni vaḥ<BR>
01,170.006a	tam imaṃ tāta yācadhvam aurvaṃ mama sutottamam<BR>
01,170.006c	ayaṃ vaḥ praṇipātena tuṣṭo dṛṣṭīr vimokṣyati<BR>
01,170.007	gandharva uvāca<BR>
01,170.007a	evam uktās tataḥ sarve rājānas te tam ūrujam<BR>
01,170.007c	ūcuḥ prasīdeti tadā prasādaṃ ca cakāra saḥ<BR>
01,170.008a	anenaiva ca vikhyāto nāmnā lokeṣu sattamaḥ<BR>
01,170.008c	sa aurva iti viprarṣir ūruṃ bhittvā vyajāyata<BR>
01,170.009a	cakṣūṃṣi pratilabhyātha pratijagmus tato nṛpāḥ<BR>
01,170.009c	bhārgavas tu munir mene sarvalokaparābhavam<BR>
01,170.010a	sa cakre tāta lokānāṃ vināśāya mahāmanāḥ<BR>
01,170.010c	sarveṣām eva kārtsnyena manaḥ pravaṇam ātmanaḥ<BR>
01,170.011a	icchann apacitiṃ kartuṃ bhṛgūṇāṃ bhṛgusattamaḥ<BR>
01,170.011c	sarvalokavināśāya tapasā mahataidhitaḥ<BR>
01,170.012a	tāpayām āsa lokān sa sadevāsuramānuṣān<BR>
01,170.012c	tapasogreṇa mahatā nandayiṣyan pitāmahān<BR>
01,170.013a	tatas taṃ pitaras tāta vijñāya bhṛgusattamam<BR>
01,170.013c	pitṛlokād upāgamya sarva ūcur idaṃ vacaḥ<BR>
01,170.014a	aurva dṛṣṭaḥ prabhāvas te tapasograsya putraka<BR>
01,170.014c	prasādaṃ kuru lokānāṃ niyaccha krodham ātmanaḥ<BR>
01,170.015a	nānīśair hi tadā tāta bhṛgubhir bhāvitātmabhiḥ<BR>
01,170.015c	vadho 'bhyupekṣitaḥ sarvaiḥ kṣatriyāṇāṃ vihiṃsatām<BR>
01,170.016a	āyuṣā hi prakṛṣṭena yadā naḥ kheda āviśat<BR>
01,170.016c	tadāsmābhir vadhas tāta kṣatriyair īpsitaḥ svayam<BR>
01,170.017a	nikhātaṃ tad dhi vai vittaṃ kena cid bhṛguveśmani<BR>
01,170.017c	vairāyaiva tadā nyastaṃ kṣatriyān kopayiṣṇubhiḥ<BR>
01,170.017e	kiṃ hi vittena naḥ kāryaṃ svargepsūnāṃ dvijarṣabha<BR>
01,170.017f*1789_01	yad asmākaṃ dhanādhyakṣaḥ prabhūtaṃ dhanam āharat<BR>
01,170.018a	yadā tu mṛtyur ādātuṃ na naḥ śaknoti sarvaśaḥ<BR>
01,170.018c	tadāsmābhir ayaṃ dṛṣṭa upāyas tāta saṃmataḥ<BR>
01,170.019a	ātmahā ca pumāṃs tāta na lokāṃl labhate śubhān<BR>
01,170.019c	tato 'smābhiḥ samīkṣyaivaṃ nātmanātmā vināśitaḥ<BR>
01,170.019d*1790_01	etasya parihārārthaṃ tvaṃ tu dharmaṃ samācara<BR>
01,170.020a	na caitan naḥ priyaṃ tāta yad idaṃ kartum icchasi<BR>
01,170.020c	niyacchedaṃ manaḥ pāpāt sarvalokaparābhavāt<BR>
01,170.021a	na hi naḥ kṣatriyāḥ ke cin na lokāḥ sapta putraka<BR>
01,170.021c	dūṣayanti tapas tejaḥ krodham utpatitaṃ jahi<BR>
01,171.001	aurva uvāca<BR>
01,171.001a	uktavān asmi yāṃ krodhāt pratijñāṃ pitaras tadā<BR>
01,171.001c	sarvalokavināśāya na sā me vitathā bhavet<BR>
01,171.002a	vṛthāroṣapratijño hi nāhaṃ jīvitum utsahe<BR>
01,171.002c	anistīrṇo hi māṃ roṣo dahed agnir ivāraṇim<BR>
01,171.003a	yo hi kāraṇataḥ krodhaṃ saṃjātaṃ kṣantum arhati<BR>
01,171.003c	nālaṃ sa manujaḥ samyak trivargaṃ parirakṣitum<BR>
01,171.004a	aśiṣṭānāṃ niyantā hi śiṣṭānāṃ parirakṣatā<BR>
01,171.004c	sthāne roṣaḥ prayuktaḥ syān nṛpaiḥ svargajigīṣubhiḥ<BR>
01,171.005a	aśrauṣam aham ūrustho garbhaśayyāgatas tadā<BR>
01,171.005c	ārāvaṃ mātṛvargasya bhṛgūṇāṃ kṣatriyair vadhe<BR>
01,171.006a	sāmarair hi yadā lokair bhṛgūṇāṃ kṣatriyādhamaiḥ<BR>
01,171.006c	āgarbhotsādanaṃ kṣāntaṃ tadā māṃ manyur āviṣat<BR>
01,171.007a	āpūrṇakośāḥ kila me mātaraḥ pitaras tathā<BR>
01,171.007c	bhayāt sarveṣu lokeṣu nādhijagmuḥ parāyaṇam<BR>
01,171.008a	tān bhṛgūṇāṃ tadā dārān kaś cin nābhyavapadyata<BR>
01,171.008c	yadā tadā dadhāreyam ūruṇaikena māṃ śubhā<BR>
01,171.009a	pratiṣeddhā hi pāpasya yadā lokeṣu vidyate<BR>
01,171.009c	tadā sarveṣu lokeṣu pāpakṛn nopapadyate<BR>
01,171.010a	yadā tu pratiṣeddhāraṃ pāpo na labhate kva cit<BR>
01,171.010c	tiṣṭhanti bahavo loke tadā pāpeṣu karmasu<BR>
01,171.011a	jānann api ca yaḥ pāpaṃ śaktimān na niyacchati<BR>
01,171.011c	īśaḥ san so 'pi tenaiva karmaṇā saṃprayujyate<BR>
01,171.012a	rājabhiś ceśvaraiś caiva yadi vai pitaro mama<BR>
01,171.012c	śaktair na śakitā trātum iṣṭaṃ matveha jīvitam<BR>
01,171.013a	ata eṣām ahaṃ kruddho lokānām īśvaro 'dya san<BR>
01,171.013c	bhavatāṃ tu vaco nāham alaṃ samativartitum<BR>
01,171.014a	mama cāpi bhaved etad īśvarasya sato mahat<BR>
01,171.014c	upekṣamāṇasya punar lokānāṃ kilbiṣād bhayam<BR>
01,171.015a	yaś cāyaṃ manyujo me 'gnir lokān ādātum icchati<BR>
01,171.015c	dahed eṣa ca mām eva nigṛhītaḥ svatejasā<BR>
01,171.016a	bhavatāṃ ca vijānāmi sarvalokahitepsutām<BR>
01,171.016c	tasmād vidadhvaṃ yac chreyo lokānāṃ mama ceśvarāḥ<BR>
01,171.017	pitara ūcuḥ<BR>
01,171.017a	ya eṣa manyujas te 'gnir lokān ādātum icchati<BR>
01,171.017c	apsu taṃ muñca bhadraṃ te lokā hy apsu pratiṣṭhitāḥ<BR>
01,171.017d*1791_01	kuru tāta vaco 'smākaṃ mā lokān hiṃsi cādhunā<BR>
01,171.018a	āpomayāḥ sarvarasāḥ sarvam āpomayaṃ jagat<BR>
01,171.018c	tasmād apsu vimuñcemaṃ krodhāgniṃ dvijasattama<BR>
01,171.019a	ayaṃ tiṣṭhatu te vipra yadīcchasi mahodadhau<BR>
01,171.019c	manyujo 'gnir dahann āpo lokā hy āpomayāḥ smṛtāḥ<BR>
01,171.020a	evaṃ pratijñā satyeyaṃ tavānagha bhaviṣyati<BR>
01,171.020c	na caiva sāmarā lokā gamiṣyanti parābhavam<BR>
01,171.021	vasiṣṭha uvāca<BR>
01,171.021a	tatas taṃ krodhajaṃ tāta aurvo 'gniṃ varuṇālaye<BR>
01,171.021c	utsasarja sa caivāpa upayuṅkte mahodadhau<BR>
01,171.022a	mahad dhayaśiro bhūtvā yat tad vedavido viduḥ<BR>
01,171.022c	tam agnim udgiran vaktrāt pibaty āpo mahodadhau<BR>
01,171.023a	tasmāt tvam api bhadraṃ te na lokān hantum arhasi<BR>
01,171.023c	parāśara parān dharmāñ jānañ jñānavatāṃ vara<BR>
01,172.001	gandharva uvāca<BR>
01,172.001a	evam uktaḥ sa viprarṣir vasiṣṭhena mahātmanā<BR>
01,172.001c	nyayacchad ātmanaḥ kopaṃ sarvalokaparābhavāt<BR>
01,172.002a	īje ca sa mahātejāḥ sarvavedavidāṃ varaḥ<BR>
01,172.002c	ṛṣī rākṣasasatreṇa śākteyo 'tha parāśaraḥ<BR>
01,172.003a	tato vṛddhāṃś ca bālāṃś ca rākṣasān sa mahāmuniḥ<BR>
01,172.003c	dadāha vitate yajñe śakter vadham anusmaran<BR>
01,172.004a	na hi taṃ vārayām āsa vasiṣṭho rakṣasāṃ vadhāt<BR>
01,172.004c	dvitīyām asya mā bhāṅkṣaṃ pratijñām iti niścayāt<BR>
01,172.005a	trayāṇāṃ pāvakānāṃ sa satre tasmin mahāmuniḥ<BR>
01,172.005c	āsīt purastād dīptānāṃ caturtha iva pāvakaḥ<BR>
01,172.006a	tena yajñena śubhreṇa hūyamānena yuktitaḥ<BR>
01,172.006c	tad vidīpitam ākāśaṃ sūryeṇeva ghanātyaye<BR>
01,172.007a	taṃ vasiṣṭhādayaḥ sarve munayas tatra menire<BR>
01,172.007c	tejasā divi dīpyantaṃ dvitīyam iva bhāskaram<BR>
01,172.008a	tataḥ paramaduṣprāpam anyair ṛṣir udāradhīḥ<BR>
01,172.008c	samāpipayiṣuḥ satraṃ tam atriḥ samupāgamat<BR>
01,172.009a	tathā pulastyaḥ pulahaḥ kratuś caiva mahākratum<BR>
01,172.009c	upājagmur amitraghna rakṣasāṃ jīvitepsayā<BR>
01,172.010a	pulastyas tu vadhāt teṣāṃ rakṣasāṃ bharatarṣabha<BR>
01,172.010c	uvācedaṃ vacaḥ pārtha parāśaram ariṃdamam<BR>
01,172.011a	kaccit tātāpavighnaṃ te kaccin nandasi putraka<BR>
01,172.011c	ajānatām adoṣāṇāṃ sarveṣāṃ rakṣasāṃ vadhāt<BR>
01,172.012a	prajocchedam imaṃ mahyaṃ sarvaṃ somapasattama<BR>
01,172.012b*1792_01	naiṣa tāta dvijātīnāṃ dharmo dṛṣṭas tapasvinām<BR>
01,172.012b*1792_02	śama eva paro dharmas tam ācara parāśara<BR>
01,172.012c	adharmiṣṭhaṃ variṣṭhaḥ san kuruṣe tvaṃ parāśara<BR>
01,172.012d*1793_01	śaktinaṃ cāpi dharmajña nātikrāntum ihārhasi<BR>
01,172.012d*1793_02	prajānāṃ ca mamocchedaṃ na caivaṃ kartum arhasi<BR>
01,172.012d*1793_03	śāpād dhi śakter vāsiṣṭha tat tāvad upapāditam<BR>
01,172.012d*1793_04	ātmajena saroṣeṇa śaktir nīta ito divam<BR>
01,172.012d*1793_05	na hi taṃ rākṣasaḥ kaś cic chakto bhakṣayituṃ mune<BR>
01,172.012d*1793_06	ātmanaivātmanas tena sṛṣṭo mṛtyus tadābhavat<BR>
01,172.012d*1793_07	nimittabhūtas tatrāsīd viśvāmitraḥ parāśara<BR>
01,172.012d*1794_01	vāsiṣṭhā bhakṣitāś cāsan kauśikotsṛṣṭarakṣasā<BR>
01,172.012d*1794_02	śāpaṃ na kurvanti tadā vākśastrā yat parāyaṇam<BR>
01,172.012d*1794_03	kṣamāvanto 'dahan dehaṃ deham anyaṃ vrajanti hi<BR>
01,172.012e	rājā kalmāṣapādaś ca divam āroḍhum icchati<BR>
01,172.013a	ye ca śaktyavarāḥ putrā vasiṣṭhasya mahāmuneḥ<BR>
01,172.013c	te ca sarve mudā yuktā modante sahitāḥ suraiḥ<BR>
01,172.013e	sarvam etad vasiṣṭhasya viditaṃ vai mahāmune<BR>
01,172.014a	rakṣasāṃ ca samuccheda eṣa tāta tapasvinām<BR>
01,172.014c	nimittabhūtas tvaṃ cātra kratau vāsiṣṭhanandana<BR>
01,172.014e	sa satraṃ muñca bhadraṃ te samāptam idam astu te<BR>
01,172.015a	evam uktaḥ pulastyena vasiṣṭhena ca dhīmatā<BR>
01,172.015c	tadā samāpayām āsa satraṃ śāktiḥ parāśaraḥ<BR>
01,172.016a	sarvarākṣasasatrāya saṃbhṛtaṃ pāvakaṃ muniḥ<BR>
01,172.016c	uttare himavatpārśve utsasarja mahāvane<BR>
01,172.017a	sa tatrādyāpi rakṣāṃsi vṛkṣān aśmāna eva ca<BR>
01,172.017c	bhakṣayan dṛśyate vahniḥ sadā parvaṇi parvaṇi<BR>
01,173.000*1795=00	gandharvaḥ<BR>
01,173.000*1795_01	punaś caiva mahātejā viśvāmitrajighāṃsayā<BR>
01,173.000*1795_02	agniṃ saṃbhṛtavān ghoraṃ śākteyaḥ sumahātapāḥ<BR>
01,173.000*1795_03	vāsiṣṭhasaṃbhṛtaś cāgnir viśvāmitrahitaiṣiṇā<BR>
01,173.000*1795_04	tejasā vahnitulyena grastaḥ skandena dhīmatā<BR>
01,173.001	arjuna uvāca<BR>
01,173.001a	rājñā kalmāṣapādena gurau brahmavidāṃ vare<BR>
01,173.001c	kāraṇaṃ kiṃ puraskṛtya bhāryā vai saṃniyojitā<BR>
01,173.002a	jānatā ca paraṃ dharmaṃ lokyaṃ tena mahātmanā<BR>
01,173.002c	agamyāgamanaṃ kasmād vasiṣṭhena mahātmanā<BR>
01,173.002d*1796_01	adharmiṣṭhaṃ vasiṣṭhena kṛtaṃ cāpi purā sakhe<BR>
01,173.002d*1797_01	tatra me saṃśayo jātaḥ kāryākāryaviniścaye<BR>
01,173.002e	kṛtaṃ tena purā sarvaṃ vaktum arhasi pṛcchataḥ<BR>
01,173.003	gandharva uvāca<BR>
01,173.003a	dhanaṃjaya nibodhedaṃ yan māṃ tvaṃ paripṛcchasi<BR>
01,173.003c	vasiṣṭhaṃ prati durdharṣaṃ tathāmitrasahaṃ nṛpam<BR>
01,173.004a	kathitaṃ te mayā pūrvaṃ yathā śaptaḥ sa pārthivaḥ<BR>
01,173.004c	śaktinā bharataśreṣṭha vāsiṣṭhena mahātmanā<BR>
01,173.005a	sa tu śāpavaśaṃ prāptaḥ krodhaparyākulekṣaṇaḥ<BR>
01,173.005c	nirjagāma purād rājā sahadāraḥ paraṃtapaḥ<BR>
01,173.006a	araṇyaṃ nirjanaṃ gatvā sadāraḥ paricakrame<BR>
01,173.006c	nānāmṛgagaṇākīrṇaṃ nānāsattvasamākulam<BR>
01,173.007a	nānāgulmalatācchannaṃ nānādrumasamāvṛtam<BR>
01,173.007c	araṇyaṃ ghorasaṃnādaṃ śāpagrastaḥ paribhraman<BR>
01,173.008a	sa kadā cit kṣudhāviṣṭo mṛgayan bhakṣam ātmanaḥ<BR>
01,173.008c	dadarśa suparikliṣṭaḥ kasmiṃś cid vananirjhare<BR>
01,173.008e	brāhmaṇīṃ brāhmaṇaṃ caiva maithunāyopasaṃgatau<BR>
01,173.009a	tau samīkṣya tu vitrastāv akṛtārthau pradhāvitau<BR>
01,173.009c	tayoś ca dravator vipraṃ jagṛhe nṛpatir balāt<BR>
01,173.010a	dṛṣṭvā gṛhītaṃ bhartāram atha brāhmaṇy abhāṣata<BR>
01,173.010c	śṛṇu rājan vaco mahyaṃ yat tvāṃ vakṣyāmi suvrata<BR>
01,173.011a	ādityavaṃśaprabhavas tvaṃ hi lokapariśrutaḥ<BR>
01,173.011c	apramattaḥ sthito dharme guruśuśrūṣaṇe rataḥ<BR>
01,173.011d*1798_01	vaiṣṇavo 'si mahīpāla ravivaṃśavivardhana<BR>
01,173.011d*1798_02	yena tvayā purā viṣṇus toṣitaḥ śubhakarmaṇā<BR>
01,173.011d*1798_03	ātmanaṃ tṛṇavat kṛtvā jīvitaṃ haraye 'rpitam<BR>
01,173.011d*1798_04	tadāsi rakṣitas tvaṃ vai viṣṇunā prabhaviṣṇunā<BR>
01,173.012a	śāpaṃ prāpto 'si durdharṣa na pāpaṃ kartum arhasi<BR>
01,173.012c	ṛtukāle tu saṃprāpte bhartrāsmy adya samāgatā<BR>
01,173.013a	akṛtārthā hy ahaṃ bhartrā prasavārthaś ca me mahān<BR>
01,173.013c	prasīda nṛpatiśreṣṭha bhartā me 'yaṃ visṛjyatām<BR>
01,173.014a	evaṃ vikrośamānāyās tasyāḥ sa sunṛśaṃsakṛt<BR>
01,173.014c	bhartāraṃ bhakṣayām āsa vyāghro mṛgam ivepsitam<BR>
01,173.015a	tasyāḥ krodhābhibhūtāyā yad aśru nyapatad bhuvi<BR>
01,173.015c	so 'gniḥ samabhavad dīptas taṃ ca deśaṃ vyadīpayat<BR>
01,173.016a	tataḥ sā śokasaṃtaptā bhartṛvyasanaduḥkhitā<BR>
01,173.016c	kalmāṣapādaṃ rājarṣim aśapad brāhmaṇī ruṣā<BR>
01,173.017a	yasmān mamākṛtārthāyās tvayā kṣudra nṛśaṃsavat<BR>
01,173.017c	prekṣantyā bhakṣito me 'dya prabhur bhartā mahāyaśāḥ<BR>
01,173.018a	tasmāt tvam api durbuddhe macchāpaparivikṣataḥ<BR>
01,173.018c	patnīm ṛtāv anuprāpya sadyas tyakṣyasi jīvitam<BR>
01,173.018d*1799_01	tena prasādyamānā sā prasādam akarot tadā<BR>
01,173.019a	yasya carṣer vasiṣṭhasya tvayā putrā vināśitāḥ<BR>
01,173.019c	tena saṃgamya te bhāryā tanayaṃ janayiṣyati<BR>
01,173.019e	sa te vaṃśakaraḥ putro bhaviṣyati nṛpādhama<BR>
01,173.020a	evaṃ śaptvā tu rājānaṃ sā tam āṅgirasī śubhā<BR>
01,173.020c	tasyaiva saṃnidhau dīptaṃ praviveśa hutāśanam<BR>
01,173.021a	vasiṣṭhaś ca mahābhāgaḥ sarvam etad apaśyata<BR>
01,173.021c	jñānayogena mahatā tapasā ca paraṃtapa<BR>
01,173.021d*1800_01	na cāpy atra mahābāho adharmaḥ pratipadyate<BR>
01,173.021d*1800_02	brāhmaṇo yad apatyaṃ hi prārthitaḥ saṃprayacchati<BR>
01,173.021d*1800_03	yadā tu kāmato gacchet paranārīṃ naro nṛpa<BR>
01,173.021d*1800_04	tadāsya paradāroktam adharmasya phalaṃ bhavet<BR>
01,173.021d*1800_05	apakalkas tu rājendra nistīryaitad dvijottamaḥ<BR>
01,173.021d*1800_06	nānyato bharataśreṣṭha sa hi lokagurur yataḥ<BR>
01,173.022a	muktaśāpaś ca rājarṣiḥ kālena mahatā tataḥ<BR>
01,173.022c	ṛtukāle 'bhipatito madayantyā nivāritaḥ<BR>
01,173.023a	na hi sasmāra nṛpatis taṃ śāpaṃ śāpamohitaḥ<BR>
01,173.023c	devyāḥ so 'tha vacaḥ śrutvā sa tasyā nṛpasattamaḥ<BR>
01,173.023e	taṃ ca śāpam anusmṛtya paryatapyad bhṛśaṃ tadā<BR>
01,173.024a	etasmāt kāraṇād rājā vasiṣṭhaṃ saṃnyayojayat<BR>
01,173.024c	svadāre bharataśreṣṭha śāpadoṣasamanvitaḥ<BR>
01,173.024d*1801_01	yadā kalmāṣapādas tu rākṣasatvam avāpa saḥ<BR>
01,173.024d*1801_02	tadā vasiṣṭhaḥ kuruṇā yajñārthe saṃvṛto 'bhavat<BR>
01,173.024d*1801_03	yadā kalmāṣapādas tu rākṣasatvaṃ visṛṣṭavān<BR>
01,173.024d*1801_04	tadā tenaiva rājñā tu vasiṣṭhaḥ saṃvṛto 'bhavat<BR>
01,173.024d*1801_05	evaṃ vasiṣṭho yuṣmākaṃ purodhāḥ saṃvṛto 'bhavat<BR>
01,174.001	arjuna uvāca<BR>
01,174.001a	asmākam anurūpo vai yaḥ syād gandharva vedavit<BR>
01,174.001c	purohitas tam ācakṣva sarvaṃ hi viditaṃ tava<BR>
01,174.002	gandharva uvāca<BR>
01,174.002a	yavīyān devalasyaiṣa vane bhrātā tapasyati<BR>
01,174.002c	dhaumya utkocake tīrthe taṃ vṛṇudhvaṃ yadīcchatha<BR>
01,174.003	vaiśaṃpāyana uvāca<BR>
01,174.003a	tato 'rjuno 'stram āgneyaṃ pradadau tad yathāvidhi<BR>
01,174.003c	gandharvāya tadā prīto vacanaṃ cedam abravīt<BR>
01,174.004a	tvayy eva tāvat tiṣṭhantu hayā gandharvasattama<BR>
01,174.004c	karmakāle grahīṣyāmi svasti te 'stv iti cābravīt<BR>
01,174.005a	te 'nyonyam abhisaṃpūjya gandharvaḥ pāṇḍavāś ca ha<BR>
01,174.005c	ramyād bhāgīrathīkacchād yathākāmaṃ pratasthire<BR>
01,174.006a	tata utkocakaṃ tīrthaṃ gatvā dhaumyāśramaṃ tu te<BR>
01,174.006c	taṃ vavruḥ pāṇḍavā dhaumyaṃ paurohityāya bhārata<BR>
01,174.007a	tān dhaumyaḥ pratijagrāha sarvavedavidāṃ varaḥ<BR>
01,174.007c	pādyena phalamūlena paurohityena caiva ha<BR>
01,174.008a	te tadāśaṃsire labdhāṃ śriyaṃ rājyaṃ ca pāṇḍavāḥ<BR>
01,174.008c	taṃ brāhmaṇaṃ puraskṛtya pāñcālyāś ca svayaṃvaram<BR>
01,174.009a	mātṛṣaṣṭhās tu te tena guruṇā saṃgatās tadā<BR>
01,174.009c	nāthavantam ivātmānaṃ menire bharatarṣabhāḥ<BR>
01,174.010a	sa hi vedārthatattvajñas teṣāṃ gurur udāradhīḥ<BR>
01,174.010c	tena dharmavidā pārthā yājyāḥ sarvavidā kṛtāḥ<BR>
01,174.011a	vīrāṃs tu sa hi tān mene prāptarājyān svadharmataḥ<BR>
01,174.011c	buddhivīryabalotsāhair yuktān devān ivāparān<BR>
01,174.012a	kṛtasvastyayanās tena tatas te manujādhipāḥ<BR>
01,174.012c	menire sahitā gantuṃ pāñcālyās taṃ svayaṃvaram<BR>
01,174.014b*1802_01	vedavic caiva vāgmī ca dhaumyaḥ śrīmān dvijottamaḥ<BR>
01,174.014b*1802_02	tejasā caiva buddhyā ca rūpeṇa yaśasā śriyā<BR>
01,174.014b*1802_03	mantraiś ca vividhair dhaumyas tulya āsīd bṛhaspateḥ<BR>
01,174.014b*1802_04	sa cāpi vipras tān mene svabhāvābhyadhikān bhuvi<BR>
01,175.001	vaiśaṃpāyana uvāca<BR>
01,175.001a	tatas te naraśārdūlā bhrātaraḥ pañca pāṇḍavāḥ<BR>
01,175.001b*1803_01	brahmarūpadharāḥ pārthā jaṭilā brahmacāriṇaḥ<BR>
01,175.001c	prayayur draupadīṃ draṣṭuṃ taṃ ca devamahotsavam<BR>
01,175.002a	te prayātā naravyāghrā mātrā saha paraṃtapāḥ<BR>
01,175.002c	brāhmaṇān dadṛśur mārge gacchataḥ sagaṇān bahūn<BR>
01,175.003a	tān ūcur brāhmaṇā rājan pāṇḍavān brahmacāriṇaḥ<BR>
01,175.003c	kva bhavanto gamiṣyanti kuto vāgacchateti ha<BR>
01,175.004	yudhiṣṭhira uvāca<BR>
01,175.004a	āgatān ekacakrāyāḥ sodaryān devadarśinaḥ<BR>
01,175.004c	bhavanto hi vijānantu sahitān mātṛcāriṇaḥ<BR>
01,175.005	brāhmaṇā ūcuḥ<BR>
01,175.005a	gacchatādyaiva pāñcālān drupadasya niveśanam<BR>
01,175.005c	svayaṃvaro mahāṃs tatra bhavitā sumahādhanaḥ<BR>
01,175.006a	ekasārthaṃ prayātāḥ smo vayam apy atra gāminaḥ<BR>
01,175.006c	tatra hy adbhutasaṃkāśo bhavitā sumahotsavaḥ<BR>
01,175.007a	yajñasenasya duhitā drupadasya mahātmanaḥ<BR>
01,175.007c	vedīmadhyāt samutpannā padmapatranibhekṣaṇā<BR>
01,175.008a	darśanīyānavadyāṅgī sukumārī manasvinī<BR>
01,175.008c	dhṛṣṭadyumnasya bhaginī droṇaśatroḥ pratāpinaḥ<BR>
01,175.009a	yo jātaḥ kavacī khaḍgī saśaraḥ saśarāsanaḥ<BR>
01,175.009c	susamiddhe mahābāhuḥ pāvake pāvakaprabhaḥ<BR>
01,175.009d*1804_01	yasmin saṃjāyamāne ca vāg uvācāśarīriṇī<BR>
01,175.009d*1804_02	eṣa śiṣyaś ca mṛtyuś ca bharadvājasya jāyate<BR>
01,175.010a	svasā tasyānavadyāṅgī draupadī tanumadhyamā<BR>
01,175.010c	nīlotpalasamo gandho yasyāḥ krośāt pravāyati<BR>
01,175.011a	tāṃ yajñasenasya sutāṃ svayaṃvarakṛtakṣaṇām<BR>
01,175.011c	gacchāmahe vayaṃ draṣṭuṃ taṃ ca devamahotsavam<BR>
01,175.012a	rājāno rājaputrāś ca yajvāno bhūridakṣiṇāḥ<BR>
01,175.012c	svādhyāyavantaḥ śucayo mahātmāno yatavratāḥ<BR>
01,175.013a	taruṇā darśanīyāś ca nānādeśasamāgatāḥ<BR>
01,175.013c	mahārathāḥ kṛtāstrāś ca samupaiṣyanti bhūmipāḥ<BR>
01,175.014a	te tatra vividhān dāyān vijayārthaṃ nareśvarāḥ<BR>
01,175.014c	pradāsyanti dhanaṃ gāś ca bhakṣyaṃ bhojyaṃ ca sarvaśaḥ<BR>
01,175.015a	pratigṛhya ca tat sarvaṃ dṛṣṭvā caiva svayaṃvaram<BR>
01,175.015c	anubhūyotsavaṃ caiva gamiṣyāmo yathepsitam<BR>
01,175.016a	naṭā vaitālikāś caiva nartakāḥ sūtamāgadhāḥ<BR>
01,175.016c	niyodhakāś ca deśebhyaḥ sameṣyanti mahābalāḥ<BR>
01,175.017a	evaṃ kautūhalaṃ kṛtvā dṛṣṭvā ca pratigṛhya ca<BR>
01,175.017c	sahāsmābhir mahātmānaḥ punaḥ pratinivartsyatha<BR>
01,175.018a	darśanīyāṃś ca vaḥ sarvān devarūpān avasthitān<BR>
01,175.018c	samīkṣya kṛṣṇā varayet saṃgatyānyatamaṃ varam<BR>
01,175.019a	ayaṃ bhrātā tava śrīmān darśanīyo mahābhujaḥ<BR>
01,175.019c	niyudhyamāno vijayet saṃgatyā draviṇaṃ bahu<BR>
01,175.019d*1805_01	āhariṣyann ayaṃ nūnaṃ prītiṃ vo vardhayiṣyati<BR>
01,175.020	yudhiṣṭhira uvāca<BR>
01,175.020a	paramaṃ bho gamiṣyāmo draṣṭuṃ devamahotsavam<BR>
01,175.020c	bhavadbhiḥ sahitāḥ sarve kanyāyās taṃ svayaṃvaram<BR>
01,176.001	vaiśaṃpāyana uvāca<BR>
01,176.001a	evam uktāḥ prayātās te pāṇḍavā janamejaya<BR>
01,176.001c	rājñā dakṣiṇapāñcālān drupadenābhirakṣitān<BR>
01,176.002a	tatas te taṃ mahātmānaṃ śuddhātmānam akalmaṣam<BR>
01,176.002c	dadṛśuḥ pāṇḍavā rājan pathi dvaipāyanaṃ tadā<BR>
01,176.003a	tasmai yathāvat satkāraṃ kṛtvā tena ca sāntvitāḥ<BR>
01,176.003c	kathānte cābhyanujñātāḥ prayayur drupadakṣayam<BR>
01,176.004a	paśyanto ramaṇīyāni vanāni ca sarāṃsi ca<BR>
01,176.004c	tatra tatra vasantaś ca śanair jagmur mahārathāḥ<BR>
01,176.005a	svādhyāyavantaḥ śucayo madhurāḥ priyavādinaḥ<BR>
01,176.005c	ānupūrvyeṇa saṃprāptāḥ pāñcālān kurunandanāḥ<BR>
01,176.006a	te tu dṛṣṭvā puraṃ tac ca skandhāvāraṃ ca pāṇḍavāḥ<BR>
01,176.006c	kumbhakārasya śālāyāṃ niveśaṃ cakrire tadā<BR>
01,176.007a	tatra bhaikṣaṃ samājahrur brāhmīṃ vṛttiṃ samāśritāḥ<BR>
01,176.007c	tāṃś ca prāptāṃs tadā vīrāñ jajñire na narāḥ kva cit<BR>
01,176.007d*1806_01	yajñasenas tu pāñcālo bhīṣmadroṇakṛtāgasam<BR>
01,176.007d*1806_02	jñātvātmānaṃ tadārebhe trāṇāyātmakriyāṃ kṣamām<BR>
01,176.007d*1806_03	avāpya dhṛṣṭadyumnaṃ hi na sa droṇam acintayat<BR>
01,176.007d*1806_04	sutavairaprasaṅgāc ca bhīṣmād bhayam acintayat<BR>
01,176.007d*1807_01	kanyādānāt tu śaraṇaṃ so 'manyata mahīpatiḥ<BR>
01,176.007d*1807_02	jāmātur balasaṃyogān mene ha balavattaram<BR>
01,176.008a	yajñasenasya kāmas tu pāṇḍavāya kirīṭine<BR>
01,176.008c	kṛṣṇāṃ dadyām iti sadā na caitad vivṛṇoti saḥ<BR>
01,176.009a	so 'nveṣamāṇaḥ kaunteyān pāñcālyo janamejaya<BR>
01,176.009b*1808_01	śaṃkareṇa varo dattaḥ prītena ca mahātmanā<BR>
01,176.009b*1808_02	sa niṣphalaḥ syān na tu me iti prāmāṇyam āgataḥ<BR>
01,176.009b*1808_03	mayā kartavyam adhunā duṣkaraṃ lakṣyavedhanam<BR>
01,176.009b*1808_04	iti niścitya manasā kāritaṃ lakṣyam uttamam<BR>
01,176.009c	dṛḍhaṃ dhanur anāyamyaṃ kārayām āsa bhārata<BR>
01,176.009d*1809_01	vaiyyāghrapadyasograṃ vai sṛñjayasya mahīpateḥ<BR>
01,176.009d*1809_02	tad dhanuḥ kiṃdhuraṃ nāma devadattam upānayat<BR>
01,176.009d*1809_03	āyasī tasya jyā cāsīt pratibaddhā mahābalā<BR>
01,176.009d*1809_04	na tu jyāṃ prasahed anyāṃ tad dhanuḥpravaraṃ mahat<BR>
01,176.010a	yantraṃ vaihāyasaṃ cāpi kārayām āsa kṛtrimam<BR>
01,176.010c	tena yantreṇa sahitaṃ rājā lakṣyaṃ ca kāñcanam<BR>
01,176.011	drupada uvāca<BR>
01,176.011a	idaṃ sajyaṃ dhanuḥ kṛtvā sajyenānena sāyakaiḥ<BR>
01,176.011c	atītya lakṣyaṃ yo veddhā sa labdhā matsutām iti<BR>
01,176.012	vaiśaṃpāyana uvāca<BR>
01,176.012a	iti sa drupado rājā sarvataḥ samaghoṣayat<BR>
01,176.012c	tac chrutvā pārthivāḥ sarve samīyus tatra bhārata<BR>
01,176.013a	ṛṣayaś ca mahātmānaḥ svayaṃvaradidṛkṣayā<BR>
01,176.013b*1810_01	yādavā vāsudevena sārdham andhakavṛṣṇayaḥ<BR>
01,176.013b*1810_02	rājāno rājaputrāś ca yuvāno mṛṣṭakuṇḍalāḥ<BR>
01,176.013b*1810_03	nānājanapadādhīśā yajvāno bhūridakṣiṇāḥ<BR>
01,176.013b*1810_04	manojñarūpalāvaṇyā mahendrasamavikramāḥ<BR>
01,176.013b*1810_05	krodhena cāgnisadṛśāḥ kṣamayā pṛthivīsamāḥ<BR>
01,176.013b*1810_06	sthairye merusamā dhīrāḥ sūryavaiśvānaropamāḥ<BR>
01,176.013b*1810_07	pṛthivyāṃ ye ca rājāna ṛṣayaś ca tapodhanāḥ<BR>
01,176.013b*1810_08	bālavṛddhān ṛte sarve mahīpālāḥ samāgatāḥ<BR>
01,176.013b*1810_09	trayastriṃśat surāḥ sarve vimānair vyomni niṣṭhitāḥ<BR>
01,176.013c	duryodhanapurogāś ca sakarṇāḥ kuravo nṛpa<BR>
01,176.014a	brāhmaṇāś ca mahābhāgā deśebhyaḥ samupāgaman<BR>
01,176.014c	te 'bhyarcitā rājagaṇā drupadena mahātmanā<BR>
01,176.014d*1811_01	brāhmaṇair eva sahitāḥ pāṇḍavāḥ samupāviśan<BR>
01,176.014d*1811_02	vaitālikā nartakāś ca sūtamāgadhabandinaḥ<BR>
01,176.014d*1812_01	upopaviṣṭā mañceṣu draṣṭukāmāḥ svayaṃvaram<BR>
01,176.015a	tataḥ paurajanāḥ sarve sāgaroddhūtaniḥsvanāḥ<BR>
01,176.015c	śiśumārapuraṃ prāpya nyaviśaṃs te ca pārthivāḥ<BR>
01,176.016a	prāguttareṇa nagarād bhūmibhāge same śubhe<BR>
01,176.016c	samājavāṭaḥ śuśubhe bhavanaiḥ sarvato vṛtaḥ<BR>
01,176.017a	prākāraparikhopeto dvāratoraṇamaṇḍitaḥ<BR>
01,176.017c	vitānena vicitreṇa sarvataḥ samavastṛtaḥ<BR>
01,176.018a	tūryaughaśatasaṃkīrṇaḥ parārdhyāgurudhūpitaḥ<BR>
01,176.018c	candanodakasiktaś ca mālyadāmaiś ca śobhitaḥ<BR>
01,176.019a	kailāsaśikharaprakhyair nabhastalavilekhibhiḥ<BR>
01,176.019c	sarvataḥ saṃvṛtair naddhaḥ prāsādaiḥ sukṛtocchritaiḥ<BR>
01,176.020a	suvarṇajālasaṃvītair maṇikuṭṭimabhūṣitaiḥ<BR>
01,176.020c	sukhārohaṇasopānair mahāsanaparicchadaiḥ<BR>
01,176.021a	agrāmyasamavacchannair agurūttamavāsitaiḥ<BR>
01,176.021c	haṃsācchavarṇair bahubhir āyojanasugandhibhiḥ<BR>
01,176.022a	asaṃbādhaśatadvāraiḥ śayanāsanaśobhitaiḥ<BR>
01,176.022c	bahudhātupinaddhāṅgair himavacchikharair iva<BR>
01,176.023a	tatra nānāprakāreṣu vimāneṣu svalaṃkṛtāḥ<BR>
01,176.023c	spardhamānās tadānyonyaṃ niṣeduḥ sarvapārthivāḥ<BR>
01,176.024a	tatropaviṣṭān dadṛśur mahāsattvaparākramān<BR>
01,176.024c	rājasiṃhān mahābhāgān kṛṣṇāguruvibhūṣitān<BR>
01,176.025a	mahāprasādān brahmaṇyān svarāṣṭraparirakṣiṇaḥ<BR>
01,176.025c	priyān sarvasya lokasya sukṛtaiḥ karmabhiḥ śubhaiḥ<BR>
01,176.026a	mañceṣu ca parārdhyeṣu paurajānapadā janāḥ<BR>
01,176.026c	kṛṣṇādarśanatuṣṭyarthaṃ sarvataḥ samupāviśan<BR>
01,176.027a	brāhmaṇais te ca sahitāḥ pāṇḍavāḥ samupāviśan<BR>
01,176.027c	ṛddhiṃ pāñcālarājasya paśyantas tām anuttamām<BR>
01,176.028a	tataḥ samājo vavṛdhe sa rājan divasān bahūn<BR>
01,176.028c	ratnapradānabahulaḥ śobhito naṭanartakaiḥ<BR>
01,176.029a	vartamāne samāje tu ramaṇīye 'hni ṣoḍaśe<BR>
01,176.029b@098_0001	maitre muhūrte tat tasyā rājadārāḥ purāvidaḥ<BR>
01,176.029b@098_0002	putravatyaḥ suvasanāḥ pratikarmopacakramuḥ<BR>
01,176.029b@098_0003	svarṇapātraṃ ca kauśeyaṃ dūrvāsiddhyarthasaṃyutam<BR>
01,176.029b@098_0004	nidhāya tailaṃ snānārthaṃ ninyur bālā haripriyāḥ<BR>
01,176.029b@098_0005	lodhrakalkahṛtābhyaṅgatailaṃ kāleyacandanam<BR>
01,176.029b@098_0006	catuṣkābhimukhīṃ ninyur abhiṣekāya yoṣitaḥ<BR>
01,176.029b@098_0007	vaiḍūryamaṇipīṭheṣu niviṣṭāṃ draupadīṃ tadā<BR>
01,176.029b@098_0008	satūryaṃ snāpayāṃ cakruḥ svarṇakumbhasthitair jalaiḥ<BR>
01,176.029b@098_0009	tāṃ nivṛttābhiṣekāṃ ca dukūladvayadhāriṇīm<BR>
01,176.029b@098_0010	ninyur maṇistambhayutāṃ vedīṃ vai supariṣkṛtām<BR>
01,176.029b@098_0011	niveśya prāṅmukhīṃ hṛṣṭāṃ vismitākṣāḥ prasādhikāḥ<BR>
01,176.029b@098_0012	kenānukāraṇenemām ity anyonyaṃ vyalokayan<BR>
01,176.029b@098_0013	dhūpoṣmaṇā ca keśānām ārdrabhāvaṃ vyapohayan<BR>
01,176.029b@098_0014	babandhur asyā dhammillaṃ mālyaiḥ surabhigandhibhiḥ<BR>
01,176.029b@098_0015	dūrvāmadhūkaracitaṃ mālyaṃ tasyā daduḥ kare<BR>
01,176.029b@098_0016	cakruś ca kṛṣṇāgaruṇā patrabhaṅgaṃ kucadvaye<BR>
01,176.029b@098_0017	reje sā cakravākāṅkā svarṇadīrghasaridvarā<BR>
01,176.029b@098_0018	alakaiḥ kuṭilais tasyā mukhaṃ vikasitaṃ babhau<BR>
01,176.029b@098_0019	āsaktabhṛṅgaṃ kusumaṃ śaśibimbaṃ jigāya tat<BR>
01,176.029b@098_0020	kālāñjanaṃ nayanayor ācārārthaṃ samādadhuḥ<BR>
01,176.029b@098_0021	bhūṣaṇai ratnakhacitair alaṃcakrur yathocitam<BR>
01,176.029b@098_0022	mātā ca tasyāḥ pṛṣatī haritālamanaḥśilām<BR>
01,176.029b@098_0023	aṅgulībhyām upādāya tilakaṃ vidadhe mukhe<BR>
01,176.029b@098_0024	alaṃkṛtāṃ vadhūṃ dṛṣṭvā yoṣito mudam āyayuḥ<BR>
01,176.029b@098_0025	mātā na mumude tasyāḥ patiḥ kīdṛg bhaviṣyati<BR>
01,176.029b@098_0026	sauvidallāḥ samāgamya drupadasyājñayā tataḥ<BR>
01,176.029b@098_0027	enām āropayām āsuḥ kariṇīṃ kuthabhūṣitām<BR>
01,176.029b@098_0028	tato 'vādyanta vādyāni maṅgalāni divi spṛśan<BR>
01,176.029b@098_0029	vilāsinījanaś cāpi pravaraṃ kariṇīśatam<BR>
01,176.029b@098_0030	māṅgalyagītaṃ gāyantyaḥ pārśvayor ubhayor yayuḥ<BR>
01,176.029b@098_0031	janāpaharaṇe yattāḥ pratihāryaḥ puro yayuḥ<BR>
01,176.029b@098_0032	kolāhalo mahān āsīt tasmin puravare tadā<BR>
01,176.029b@098_0033	dhṛṣṭadyumno yayāv agre hayam āruhya bhārata<BR>
01,176.029b@098_0034	drupado raṅgadeśe tu balena mahatā yutaḥ<BR>
01,176.029b@098_0035	tasthau vyūhya mahānīkaṃ pālitaṃ dṛḍhadhanvibhiḥ<BR>
01,176.029b@098_0036	tasyāṃ varāṅgyām āyantyāṃ mañcasthā nṛpasattamāḥ<BR>
01,176.029b@098_0037	tāṃ dṛṣṭvā manmathāviṣṭā vilāsān vidadhuḥ kila<BR>
01,176.029b@098_0038	kaś cid abhrāmayad bhūyaḥ kamalaṃ sumanoharam<BR>
01,176.029b@098_0039	lolapatraṃ calad bhṛṅgaṃ pariveṣṭitakesaram<BR>
01,176.029b@098_0040	kaś cid vilāsī galitaṃ lagnam aṅgadakoṭibhiḥ<BR>
01,176.029b@098_0041	prālambam akarod aṃse sācīkṛtamukhāmbujam<BR>
01,176.029b@098_0042	lilekha pīṭhaṃ pādena haimaṃ tiryaṅ mukhatviṣā<BR>
01,176.029b@098_0043	ketakīdalam anyo 'pi priyaṃ karṇavibhūṣaṇam<BR>
01,176.029b@098_0044	nakhāgraiḥ pāṭayām āsa kuśālekhaviśāradaiḥ<BR>
01,176.029b@098_0045	kaś cit kamalaśoṇena nakhena svastipāṇinā<BR>
01,176.029b@098_0046	ratnāṅgulīyaprabhayā vidvān akṣān avāsṛjat<BR>
01,176.029b@098_0047	yathābhā tasya vimalā svasthānāc calitā tathā<BR>
01,176.029b@098_0048	kaś cid vyāpārayām āsa kararatnāṅgulīyakam<BR>
01,176.029b@098_0049	bhūyān evaṃvidhāṃs tatra draupadī kamalekṣaṇā<BR>
01,176.029b@098_0050	nīlotpalamayaṃ deśaṃ kurvāṇevāvalokayat<BR>
01,176.029c	āplutāṅgī suvasanā sarvābharaṇabhūṣitā<BR>
01,176.030a	vīrakāṃsyam upādāya kāñcanaṃ samalaṃkṛtam<BR>
01,176.030c	avatīrṇā tato raṅgaṃ draupadī bharatarṣabha<BR>
01,176.031a	purohitaḥ somakānāṃ mantravid brāhmaṇaḥ śuciḥ<BR>
01,176.031c	paristīrya juhāvāgnim ājyena vidhinā tadā<BR>
01,176.032a	sa tarpayitvā jvalanaṃ brāhmaṇān svasti vācya ca<BR>
01,176.032c	vārayām āsa sarvāṇi vāditrāṇi samantataḥ<BR>
01,176.033a	niḥśabde tu kṛte tasmin dhṛṣṭadyumno viśāṃ pate<BR>
01,176.033b*1813_01	kṛṣṇām ādāya vidhivan meghadundubhiniḥsvanaḥ<BR>
01,176.033c	raṅgamadhyagatas tatra meghagambhīrayā girā<BR>
01,176.033e	vākyam uccair jagādedaṃ ślakṣṇam arthavad uttamam<BR>
01,176.034a	idaṃ dhanur lakṣyam ime ca bāṇāḥ; śṛṇvantu me pārthivāḥ sarva eva<BR>
01,176.034c	yantracchidreṇābhyatikramya lakṣyaṃ; samarpayadhvaṃ khagamair daśārdhaiḥ<BR>
01,176.035a	etat kartā karma suduṣkaraṃ yaḥ; kulena rūpeṇa balena yuktaḥ<BR>
01,176.035c	tasyādya bhāryā bhaginī mameyaṃ; kṛṣṇā bhavitrī na mṛṣā bravīmi<BR>
01,176.036a	tān evam uktvā drupadasya putraḥ; paścād idaṃ draupadīm abhyuvāca<BR>
01,176.036c	nāmnā ca gotreṇa ca karmaṇā ca; saṃkīrtayaṃs tān nṛpatīn sametān<BR>
01,177.001	dhṛṣṭadyumna uvāca<BR>
01,177.001a	duryodhano durviṣaho durmukho duṣpradharṣaṇaḥ<BR>
01,177.001c	viviṃśatir vikarṇaś ca saho duḥśāsanaḥ samaḥ<BR>
01,177.002a	yuyutsur vātavegaś ca bhīmavegadharas tathā<BR>
01,177.002c	ugrāyudho balākī ca kanakāyur virocanaḥ<BR>
01,177.003a	sukuṇḍalaś citrasenaḥ suvarcāḥ kanakadhvajaḥ<BR>
01,177.003c	nandako bāhuśālī ca kuṇḍajo vikaṭas tathā<BR>
01,177.003d*1814_01	vindaś cāpy anuvindaś ca sajīvī vikalaḥ karī<BR>
01,177.004a	ete cānye ca bahavo dhārtarāṣṭrā mahābalāḥ<BR>
01,177.004c	karṇena sahitā vīrās tvadarthaṃ samupāgatāḥ<BR>
01,177.004e	śatasaṃkhyā mahātmānaḥ prathitāḥ kṣatriyarṣabhāḥ<BR>
01,177.005a	śakuniś ca balaś caiva vṛṣako 'tha bṛhadbalaḥ<BR>
01,177.005c	ete gāndhārarājasya sutāḥ sarve samāgatāḥ<BR>
01,177.006a	aśvatthāmā ca bhojaś ca sarvaśastrabhṛtāṃ varau<BR>
01,177.006c	samavetau mahātmānau tvadarthe samalaṃkṛtau<BR>
01,177.007a	bṛhanto maṇimāṃś caiva daṇḍadhāraś ca vīryavān<BR>
01,177.007c	sahadevo jayatseno meghasaṃdhiś ca māgadhaḥ<BR>
01,177.008a	virāṭaḥ saha putrābhyāṃ śaṅkhenaivottareṇa ca<BR>
01,177.008c	vārdhakṣemiḥ suvarcāś ca senābinduś ca pārthivaḥ<BR>
01,177.009a	abhibhūḥ saha putreṇa sudāmnā ca suvarcasā<BR>
01,177.009c	sumitraḥ sukumāraś ca vṛkaḥ satyadhṛtis tathā<BR>
01,177.010a	sūryadhvajo rocamāno nīlaś citrāyudhas tathā<BR>
01,177.010c	aṃśumāṃś cekitānaś ca śreṇimāṃś ca mahābalaḥ<BR>
01,177.011a	samudrasenaputraś ca candrasenaḥ pratāpavān<BR>
01,177.011c	jalasaṃdhaḥ pitāputrau sudaṇḍo daṇḍa eva ca<BR>
01,177.012a	pauṇḍrako vāsudevaś ca bhagadattaś ca vīryavān<BR>
01,177.012c	kaliṅgas tāmraliptaś ca pattanādhipatis tathā<BR>
01,177.013a	madrarājas tathā śalyaḥ sahaputro mahārathaḥ<BR>
01,177.013c	rukmāṅgadena vīreṇa tathā rukmarathena ca<BR>
01,177.014a	kauravyaḥ somadattaś ca putrāś cāsya mahārathāḥ<BR>
01,177.014c	samavetās trayaḥ śūrā bhūrir bhūriśravāḥ śalaḥ<BR>
01,177.015a	sudakṣiṇaś ca kāmbojo dṛḍhadhanvā ca kauravaḥ<BR>
01,177.015c	bṛhadbalaḥ suṣeṇaś ca śibir auśīnaras tathā<BR>
01,177.015d*1815_01	paṭaccaranihantā ca kārūṣādhipatis tathā<BR>
01,177.015d*1816_01	pāṇḍyakeralacolendrās trayas tretāgnayo yathā<BR>
01,177.015d*1816_02	āsaneṣu virājante āśām āgastyam āśritāḥ<BR>
01,177.016a	saṃkarṣaṇo vāsudevo raukmiṇeyaś ca vīryavān<BR>
01,177.016c	sāmbaś ca cārudeṣṇaś ca sāraṇo 'tha gadas tathā<BR>
01,177.017a	akrūraḥ sātyakiś caiva uddhavaś ca mahābalaḥ<BR>
01,177.017c	kṛtavarmā ca hārdikyaḥ pṛthur vipṛthur eva ca<BR>
01,177.018a	viḍūrathaś ca kaṅkaś ca samīkaḥ sāramejayaḥ<BR>
01,177.018a*1817_01	. . . . . . . . ye cānye yādavās tathā<BR>
01,177.018a*1817_02	āgatās tava hetoś ca kṛṣṇe jānīhi satvaram<BR>
01,177.018a*1817_03	kṛtavarmā ca hārdikyaḥ (= 17c)<BR>
01,177.018a*1818_01	śaṅkuś ca sagaveṣaṇaḥ<BR>
01,177.018a*1818_02	āśāvaho 'niruddhaś ca<BR>
01,177.018c	vīro vātapatiś caiva jhillī piṇḍārakas tathā<BR>
01,177.018e	uśīnaraś ca vikrānto vṛṣṇayas te prakīrtitāḥ<BR>
01,177.019a	bhagīratho bṛhatkṣatraḥ saindhavaś ca jayadrathaḥ<BR>
01,177.019c	bṛhadratho bāhlikaś ca śrutāyuś ca mahārathaḥ<BR>
01,177.020a	ulūkaḥ kaitavo rājā citrāṅgadaśubhāṅgadau<BR>
01,177.020c	vatsarājaś ca dhṛtimān kosalādhipatis tathā<BR>
01,177.020d*1819_01	karṇaś ca saha putreṇa vṛṣasenena vīryavān<BR>
01,177.020d*1819_02	bṛhadbalaś ca balavān rājā caivātha durjayaḥ<BR>
01,177.020d*1819_03	damaghoṣātmajaś caiva śiśupālo mahābalaḥ<BR>
01,177.020d*1819_04	cedīnām adhipo vīro balavān antakopamaḥ<BR>
01,177.020d*1820_01	prācyodīcyāḥ pratīcyāś ca dākṣiṇātyāḥ kṣitīśvarāḥ<BR>
01,177.020d*1821_01	śiśupālaś ca vikrānto jarāsaṃdhas tathaiva ca<BR>
01,177.021a	ete cānye ca bahavo nānājanapadeśvarāḥ<BR>
01,177.021c	tvadartham āgatā bhadre kṣatriyāḥ prathitā bhuvi<BR>
01,177.022a	ete vetsyanti vikrāntās tvadarthaṃ lakṣyam uttamam<BR>
01,177.022c	vidhyeta ya imaṃ lakṣyaṃ varayethāḥ śubhe 'dya tam<BR>
01,178.001	vaiśaṃpāyana uvāca<BR>
01,178.001a	te 'laṃkṛtāḥ kuṇḍalino yuvānaḥ; parasparaṃ spardhamānāḥ sametāḥ<BR>
01,178.001c	astraṃ balaṃ cātmani manyamānāḥ; sarve samutpetur ahaṃkṛtena<BR>
01,178.002a	rūpeṇa vīryeṇa kulena caiva; dharmeṇa caivāpi ca yauvanena<BR>
01,178.002c	samṛddhadarpā madavegabhinnā; mattā yathā haimavatā gajendrāḥ<BR>
01,178.003a	parasparaṃ spardhayā prekṣamāṇāḥ; saṃkalpajenāpi pariplutāṅgāḥ<BR>
01,178.003c	kṛṣṇā mamaiṣety abhibhāṣamāṇā; nṛpāsanebhyaḥ sahasopatasthuḥ<BR>
01,178.004a	te kṣatriyā raṅgagatāḥ sametā; jigīṣamāṇā drupadātmajāṃ tām<BR>
01,178.004c	cakāśire parvatarājakanyām; umāṃ yathā devagaṇāḥ sametāḥ<BR>
01,178.005a	kandarpabāṇābhinipīḍitāṅgāḥ; kṛṣṇāgatais te hṛdayair narendrāḥ<BR>
01,178.005c	raṅgāvatīrṇā drupadātmajārthaṃ; dveṣyān hi cakruḥ suhṛdo 'pi tatra<BR>
01,178.006a	athāyayur devagaṇā vimānai; rudrādityā vasavo 'thāśvinau ca<BR>
01,178.006c	sādhyāś ca sarve marutas tathaiva; yamaṃ puraskṛtya dhaneśvaraṃ ca<BR>
01,178.007a	daityāḥ suparṇāś ca mahoragāś ca; devarṣayo guhyakāś cāraṇāś ca<BR>
01,178.007c	viśvāvasur nāradaparvatau ca; gandharvamukhyāś ca sahāpsarobhiḥ<BR>
01,178.008a	halāyudhas tatra ca keśavaś ca; vṛṣṇyandhakāś caiva yathā pradhānāḥ<BR>
01,178.008c	prekṣāṃ sma cakrur yadupuṃgavās te; sthitāś ca kṛṣṇasya mate babhūvuḥ<BR>
01,178.009a	dṛṣṭvā hi tān mattagajendrarūpān; pañcābhipadmān iva vāraṇendrān<BR>
01,178.009c	bhasmāvṛtāṅgān iva havyavāhān; pārthān pradadhyau sa yadupravīraḥ<BR>
01,178.010a	śaśaṃsa rāmāya yudhiṣṭhiraṃ ca; bhīmaṃ ca jiṣṇuṃ ca yamau ca vīrau<BR>
01,178.010c	śanaiḥ śanais tāṃś ca nirīkṣya rāmo; janārdanaṃ prītamanā dadarśa<BR>
01,178.011a	anye tu nānānṛpaputrapautrāḥ; kṛṣṇāgatair netramanaḥsvabhāvaiḥ<BR>
01,178.011c	vyāyacchamānā dadṛśur bhramantīṃ; saṃdaṣṭadantacchadatāmravaktrāḥ<BR>
01,178.012a	tathaiva pārthāḥ pṛthubāhavas te; vīrau yamau caiva mahānubhāvau<BR>
01,178.012c	tāṃ draupadīṃ prekṣya tadā sma sarve; kandarpabāṇābhihatā babhūvuḥ<BR>
01,178.012d*1822_01	devāś ca sarve sagaṇāḥ sametās<BR>
01,178.012d*1822_02	tāṃ draṣṭukāmā vasavo 'śvinau ca<BR>
01,178.012d*1822_03	rudrāś ca somo varuṇo yamaś ca<BR>
01,178.012d*1822_04	śakraṃ puraskṛtya dhaneśvaraś ca<BR>
01,178.012d*1822_05	viśvāvasur nāradaparvatau ca<BR>
01,178.012d*1822_06	devarṣayaś cāpsarasāṃ gaṇāś ca<BR>
01,178.013a	devarṣigandharvasamākulaṃ tat; suparṇanāgāsurasiddhajuṣṭam<BR>
01,178.013c	divyena gandhena samākulaṃ ca; divyaiś ca mālyair avakīryamāṇam<BR>
01,178.014a	mahāsvanair dundubhināditaiś ca; babhūva tat saṃkulam antarikṣam<BR>
01,178.014c	vimānasaṃbādham abhūt samantāt; saveṇuvīṇāpaṇavānunādam<BR>
01,178.014d*1823_01	samājavāṭopari saṃsthitānāṃ<BR>
01,178.014d*1823_02	meghaiḥ samantād iva garjamānaiḥ<BR>
01,178.015a	tatas tu te rājagaṇāḥ krameṇa; kṛṣṇānimittaṃ nṛpa vikramantaḥ<BR>
01,178.015b*1824_01	sakarṇaduryodhanaśālvaśalya-<BR>
01,178.015b*1824_02	drauṇāyanikrāthasunīthavakrāḥ<BR>
01,178.015b*1824_03	kaliṅgavaṅgādhipapāṇḍyapauṇḍrā<BR>
01,178.015b*1824_04	videharājo yavanādhipaś ca<BR>
01,178.015b*1824_05	anye ca nānā nṛpaputrapautrā<BR>
01,178.015b*1824_06	rāṣṭrādhipāḥ paṅkajapatranetrāḥ<BR>
01,178.015b*1824_07	kirīṭahārāṅgadacakravālair<BR>
01,178.015b*1824_08	vibhūṣitāṅgāḥ pṛthubāhavas te<BR>
01,178.015b*1824_09	anukramaṃ vikramasattvayuktā<BR>
01,178.015b*1824_10	balena vīryeṇa ca nardamānāḥ<BR>
01,178.015c	tat kārmukaṃ saṃhananopapannaṃ; sajyaṃ na śekus tarasāpi kartum<BR>
01,178.016a	te vikramantaḥ sphuratā dṛḍhena; niṣkṛṣyamāṇā dhanuṣā narendrāḥ<BR>
01,178.016c	viceṣṭamānā dharaṇītalasthā; dīnā adṛśyanta vibhagnacittāḥ<BR>
01,178.016d*1825_01	gataujasaḥ srastakirīṭahārā<BR>
01,178.016d*1825_02	viniḥśvasantaḥ śamayāṃ babhūvuḥ<BR>
01,178.016d*1826_01	pāñcālarājasya sutā sakhībhiḥ<BR>
01,178.016d*1826_02	dṛṣṭvā dhanuḥkṣobham udārarūpā<BR>
01,178.016d*1826_03	jahāsa rājñāṃ bahuvīryabhājāṃ<BR>
01,178.016d*1826_04	līlāvilāsāñcitalocanāntā<BR>
01,178.017a	hāhākṛtaṃ tad dhanuṣā dṛḍhena; niṣpiṣṭabhagnāṅgadakuṇḍalaṃ ca<BR>
01,178.017c	kṛṣṇānimittaṃ vinivṛttabhāvaṃ; rājñāṃ tadā maṇḍalam ārtam āsīt<BR>
01,178.017d*1827_01	sarvān nṛpāṃs tān prasamīkṣya karṇo<BR>
01,178.017d*1827_02	dhanurdharāṇāṃ pravaro jagāma<BR>
01,178.017d*1827_03	uddhṛtya tūrṇaṃ dhanur udyataṃ tat<BR>
01,178.017d*1827_04	sajyaṃ cakārāśu yuyoja bāṇān<BR>
01,178.017d*1827_05	dṛṣṭvā sūtaṃ menire pāṇḍuputrā<BR>
01,178.017d*1827_06	bhittvā nītaṃ lakṣyavaraṃ dharāyām<BR>
01,178.017d*1827_07	dhanurdharā rāgakṛtapratijñam<BR>
01,178.017d*1827_08	atyagnisomārkam athārkaputram<BR>
01,178.017d*1827_09	dṛṣṭvā tu taṃ draupadī vākyam uccair<BR>
01,178.017d*1827_10	jagāda nāhaṃ varayāmi sūtam<BR>
01,178.017d*1827_11	sāmarṣahāsaṃ prasamīkṣya sūryaṃ<BR>
01,178.017d*1827_12	tatyāja karṇaḥ sphuritaṃ dhanus tat<BR>
01,178.017d*1828_01	evaṃ teṣu nivṛtteṣu kṣatriyeṣu samantataḥ<BR>
01,178.017d*1828_02	cedīnām adhipo vīro balavān antakopamaḥ<BR>
01,178.017d*1828_03	damaghoṣātmajo vīraḥ śiśupālo mahāmatiḥ<BR>
01,178.017d*1828_04	dhanur ādāyamānas tu jānubhyām agaman mahīm<BR>
01,178.017d*1828_05	tato rājā mahāvīryo jarāsaṃdho mahābalaḥ<BR>
01,178.017d*1828_06	dhanuṣo 'bhyāśam āgatya tasthau girir ivācalaḥ<BR>
01,178.017d*1828_07	dhanuṣā pīḍyamānas tu jānubhyām agaman mahīm<BR>
01,178.017d*1828_08	tata utthāya rājā sa svarāṣṭrāṇy abhijagmivān<BR>
01,178.017d*1828_09	tataḥ śalyo mahāvīryo madrarājo mahābalaḥ<BR>
01,178.017d*1828_10	tad apy āropyamāṇas tu jānubhyām agaman mahīm<BR>
01,178.017d*1829_01	tāḍitaḥ sa dhanuṣkoṭyā papātorvyāṃ viyanmukhaḥ<BR>
01,178.017d*1829_02	saṃraṃbhāt krośamātre tu rājāno 'nye bhayāturāḥ<BR>
01,178.017d*1830_01	tato vaikartanaḥ karṇo vṛṣā vai sūtanandanaḥ<BR>
01,178.017d*1830_02	dhanur āropyamāṇaṃ tu romamātre 'bhyatāḍayat<BR>
01,178.017d*1831_01	kambugrīvaḥ pṛthuvyaṃso mattavāraṇavikramaḥ<BR>
01,178.017d*1831_02	mattavāraṇatāmrākṣo mattavāraṇavegavān<BR>
01,178.017d*1832_01	dhanur āropyamāṇaṃ tu sarṣamātre 'bhyatāḍayat<BR>
01,178.017d*1833_01	trailokyavijayī karṇaḥ sattve trailokyaviśrutaḥ<BR>
01,178.017d*1833_02	dhanuṣā so 'pi nirdhūta iti sarve bhayākulāḥ<BR>
01,178.017d*1833_03	evaṃ karṇe vinirdhūte dhanuṣānye nṛpottamāḥ<BR>
01,178.017d*1833_04	cakṣurbhir api nāpaśyan vinamramukhapaṅkajāḥ<BR>
01,178.017d*1833_05	dṛṣṭvā karṇaṃ vinirdhūtaṃ lokavīrā nṛpottamāḥ<BR>
01,178.017d*1833_06	nirāśā dhanuṣoddhāre draupadīsaṃgame 'pi ca<BR>
01,178.017d*1833_07	tato duryodhano rājā dhārtarāṣṭraḥ paraṃtapaḥ<BR>
01,178.017d*1833_08	mānī dṛḍhāstraḥ saṃpannaḥ sarvaiś ca nṛpalakṣaṇaiḥ<BR>
01,178.017d*1833_09	utthitaḥ sahasā tatra bhrātṛmadhye mahābalaḥ<BR>
01,178.017d*1833_10	vilokya draupadīṃ hṛṣṭo dhanuṣo 'bhyāśam āgamat<BR>
01,178.017d*1833_11	sa babhau dhanur ādāya śakraś cāpadharo yathā<BR>
01,178.017d*1833_12	sa tadāropayām āsa tilamātre hy atāḍayat<BR>
01,178.017d*1833_13	āropyamāṇas tad rājā dhanuṣā balinā tadā<BR>
01,178.017d*1833_14	mā sa utthānam apatad aṅgulyagre sa tāḍitaḥ<BR>
01,178.017d*1833_15	sa yayau tāḍitas tena vrīḍann iva narādhipaḥ<BR>
01,178.017d*1834_01	tam athāropyamāṇaṃ tu mudgamātre 'bhyatāḍayat<BR>
01,178.017d*1834_02	sa papāta mahīṃ raṅgād ardhayojanadūrataḥ<BR>
01,178.017d*1834_03	tathaivāgāt svakaṃ rājyaṃ paścād anavalokayan<BR>
01,178.017d*1834_04	tato vaikartanaḥ karṇo vṛṣā vai sūtanandanaḥ<BR>
01,178.017d*1834_05	dhanur abhyāśam āgamya tolayām āsa tad dhanuḥ<BR>
01,178.017d*1834_06	taṃ cāpy āropyamāṇaṃ tad romamātre 'bhyatāḍayat<BR>
01,178.017d*1835_01	tato variṣṭhaḥ suradānavānām<BR>
01,178.017d*1835_02	udāradhīr vṛṣṇikulapravīraḥ<BR>
01,178.017d*1835_03	jaharṣa rāmeṇa sa pīḍya hastaṃ<BR>
01,178.017d*1835_04	hastaṃ gatāṃ pāṇḍusutasya matvā<BR>
01,178.017d*1835_05	na jajñur anye nṛpavīramukhyāḥ<BR>
01,178.017d*1835_06	saṃchannarūpān atha pāṇḍuputrān<BR>
01,178.017d*1835_07	vinā hi bhīṣmaṃ ca yadupravīrau<BR>
01,178.017d*1835_08	dhaumyaṃ ca dharmaṃ sahasodarāṃś ca<BR>
01,178.018a	tasmiṃs tu saṃbhrāntajane samāje; nikṣiptavādeṣu narādhipeṣu<BR>
01,178.018c	kuntīsuto jiṣṇur iyeṣa kartuṃ; sajyaṃ dhanus tat saśaraṃ sa vīraḥ<BR>
01,179.001	vaiśaṃpāyana uvāca<BR>
01,179.001a	yadā nivṛttā rājāno dhanuṣaḥ sajyakarmaṇi<BR>
01,179.001b*1836_01	tadā yudhiṣṭhiro rājā saṃjñayārjunam anvaśāt<BR>
01,179.001b*1836_02	guror iṅgitam ājñāya dharmarājasya dhīmataḥ<BR>
01,179.001c	athodatiṣṭhad viprāṇāṃ madhyāj jiṣṇur udāradhīḥ<BR>
01,179.001d*1837_01	tato 'vatīrṇaṃ raṅgasya madhyaṃ pāṇḍavamadhyamam<BR>
01,179.002a	udakrośan vipramukhyā vidhunvanto 'jināni ca<BR>
01,179.002c	dṛṣṭvā saṃprasthitaṃ pārtham indraketusamaprabham<BR>
01,179.003a	ke cid āsan vimanasaḥ ke cid āsan mudā yutāḥ<BR>
01,179.003c	āhuḥ parasparaṃ ke cin nipuṇā buddhijīvinaḥ<BR>
01,179.004a	yat karṇaśalyapramukhaiḥ pārthivair lokaviśrutaiḥ<BR>
01,179.004c	nānataṃ balavadbhir hi dhanurvedaparāyaṇaiḥ<BR>
01,179.005a	tat kathaṃ tv akṛtāstreṇa prāṇato durbalīyasā<BR>
01,179.005c	baṭumātreṇa śakyaṃ hi sajyaṃ kartuṃ dhanur dvijāḥ<BR>
01,179.005d*1838_01	sajyaṃ cet kṛtavān eṣa veddhuṃ lakṣyaṃ kathaṃ bhavet<BR>
01,179.006a	avahāsyā bhaviṣyanti brāhmaṇāḥ sarvarājasu<BR>
01,179.006c	karmaṇy asminn asaṃsiddhe cāpalād aparīkṣite<BR>
01,179.007a	yady eṣa darpād dharṣād vā yadi vā brahmacāpalāt<BR>
01,179.007c	prasthito dhanur āyantuṃ vāryatāṃ sādhu mā gamat<BR>
01,179.008a	nāvahāsyā bhaviṣyāmo na ca lāghavam āsthitāḥ<BR>
01,179.008c	na ca vidviṣṭatāṃ loke gamiṣyāmo mahīkṣitām<BR>
01,179.008d*1839_01	ke cid āhur jayo 'smākaṃ jayo nāsti parājayaḥ<BR>
01,179.008d*1839_02	parājayo jayo vā syāt kuryāt sajyaṃ dhanur dvijāḥ<BR>
01,179.009a	ke cid āhur yuvā śrīmān nāgarājakaropamaḥ<BR>
01,179.009c	pīnaskandhorubāhuś ca dhairyeṇa himavān iva<BR>
01,179.009d*1840_01	siṃhakhelagatiḥ śrīmān mattanāgendravikramaḥ<BR>
01,179.010a	saṃbhāvyam asmin karmedam utsāhāc cānumīyate<BR>
01,179.010c	śaktir asya mahotsāhā na hy aśaktaḥ svayaṃ vrajet<BR>
01,179.011a	na ca tad vidyate kiṃ cit karma lokeṣu yad bhavet<BR>
01,179.011c	brāhmaṇānām asādhyaṃ ca triṣu saṃsthānacāriṣu<BR>
01,179.012a	abbhakṣā vāyubhakṣāś ca phalāhārā dṛḍhavratāḥ<BR>
01,179.012c	durbalā hi balīyāṃso viprā hi brahmatejasā<BR>
01,179.013a	brāhmaṇo nāvamantavyaḥ sad vāsad vā samācaran<BR>
01,179.013c	sukhaṃ duḥkhaṃ mahad dhrasvaṃ karma yat samupāgatam<BR>
01,179.013d*1841_01	jāmadagnyena rāmeṇa nirjitāḥ kṣatriyā bhuvi<BR>
01,179.013d*1841_02	pītaḥ samudro 'gastyena agādho brahmatejasā<BR>
01,179.013d*1841_03	tasmād bruvantu sarve 'tra baṭur eṣa dhanur mahān<BR>
01,179.013d*1841_04	āropayatu śīghraṃ vai tathety ūcur dvijarṣabhāḥ<BR>
01,179.013d*1842_01	vandhyavṛddhikṣayakaro vātāpī bhakṣitaḥ purā<BR>
01,179.013d*1842_02	sarvabhakṣakṛto vahnir bhṛguṇā ca mahātmanā<BR>
01,179.013d*1843_01	dhanurvede ca vede ca yogeṣu vividheṣu ca<BR>
01,179.013d*1843_02	na taṃ paśyāmi medinyāṃ brāhmaṇād yo 'dhiko bhavet<BR>
01,179.013d*1843_03	mantrayogabalenāpi mahatātmabalena vā<BR>
01,179.013d*1843_04	jṛmbhayeyur imaṃ lokam amuṃ vā dvijasattamāḥ<BR>
01,179.014a	evaṃ teṣāṃ vilapatāṃ viprāṇāṃ vividhā giraḥ<BR>
01,179.014c	arjuno dhanuṣo 'bhyāśe tasthau girir ivācalaḥ<BR>
01,179.014d*1844_01	samavartata tān sarvāñ śṛṇvan devendranandanaḥ<BR>
01,179.014d*1845_01	arjunaḥ pāṇḍavaśreṣṭho dhṛṣṭadyumnam athābravīt<BR>
01,179.014d*1845_02	etad dhanur brāhmaṇānāṃ sajyaṃ kartum alaṃ nu kim<BR>
01,179.014d*1845_03	tasya tad vacanaṃ śrutvā dhṛṣṭadyumno 'bravīd vacaḥ<BR>
01,179.014d*1845_04	brāhmaṇo vātha rājanyo vaiśyo vā śūdra eva vā<BR>
01,179.014d*1845_05	eteṣāṃ yo dhanuḥśreṣṭhaṃ sajyaṃ kuryād dvijottama<BR>
01,179.014d*1845_06	tasmai pradeyā bhaginī satyam uktaṃ mayā vacaḥ<BR>
01,179.014d*1845_07	tasya tad vacanaṃ śrutvā prayayau brāhmaṇair vṛtaḥ<BR>
01,179.014d*1845_08	tataḥ paścān mahātejāḥ pāṇḍavo raṇadurjayaḥ<BR>
01,179.015a	sa tad dhanuḥ parikramya pradakṣiṇam athākarot<BR>
01,179.015c	praṇamya śirasā hṛṣṭo jagṛhe ca paraṃtapaḥ<BR>
01,179.015c*1846_01	īśānaṃ varadaṃ prabhum<BR>
01,179.015c*1846_02	kṛṣṇaṃ ca manasā kṛtvā<BR>
01,179.015d*1847_01	yat pārthivai rukmasunīthavakrai<BR>
01,179.015d*1847_02	rādheyaduryodhanaśalyaśālvaiḥ<BR>
01,179.015d*1847_03	tadā dhanurvedaparair nṛsiṃhaiḥ<BR>
01,179.015d*1847_04	kṛtaṃ na sajyaṃ mahato 'pi yatnāt<BR>
01,179.015d*1847_05	tad arjuno vīryavatāṃ sadarpas<BR>
01,179.015d*1847_06	tad aindrir indrāvarajaprabhāvaḥ<BR>
01,179.016a	sajyaṃ ca cakre nimiṣāntareṇa; śarāṃś ca jagrāha daśārdhasaṃkhyān<BR>
01,179.016c	vivyādha lakṣyaṃ nipapāta tac ca; chidreṇa bhūmau sahasātividdham<BR>
01,179.017a	tato 'ntarikṣe ca babhūva nādaḥ; samājamadhye ca mahān ninādaḥ<BR>
01,179.017c	puṣpāṇi divyāni vavarṣa devaḥ; pārthasya mūrdhni dviṣatāṃ nihantuḥ<BR>
01,179.018a	celāvedhāṃs tataś cakrur hāhākārāṃś ca sarvaśaḥ<BR>
01,179.018b*1848_01	nanandur nanṛtuś cātra dhūnvanto vyajanāni ca<BR>
01,179.018b*1849_01	nṛtyanto 'bhimukhā rājñāṃ darśayanto dvijāvalim<BR>
01,179.018b*1849_02	kṣveḍantaś ca hasantaś ca vidyutpiṅgajaṭādharāḥ<BR>
01,179.018c	nyapataṃś cātra nabhasaḥ samantāt puṣpavṛṣṭayaḥ<BR>
01,179.019a	śatāṅgāni ca tūryāṇi vādakāś cāpy avādayan<BR>
01,179.019c	sūtamāgadhasaṃghāś ca astuvaṃs tatra susvanāḥ<BR>
01,179.020a	taṃ dṛṣṭvā drupadaḥ prīto babhūvāriniṣūdanaḥ<BR>
01,179.020c	sahasainyaś ca pārthasya sāhāyyārtham iyeṣa saḥ<BR>
01,179.021a	tasmiṃs tu śabde mahati pravṛtte; yudhiṣṭhiro dharmabhṛtāṃ variṣṭhaḥ<BR>
01,179.021c	āvāsam evopajagāma śīghraṃ; sārdhaṃ yamābhyāṃ puruṣottamābhyām<BR>
01,179.022a	viddhaṃ tu lakṣyaṃ prasamīkṣya kṛṣṇā; pārthaṃ ca śakrapratimaṃ nirīkṣya<BR>
01,179.022b*1850_01	cikṣepa kaṇṭhe muditārjunasya<BR>
01,179.022b*1850_02	tat paśyato 'nekajanasya devī<BR>
01,179.022b*1851_01	svabhyastarūpāpi naveva nityaṃ<BR>
01,179.022b*1851_02	vināpi hāsaṃ hasatīva kāntyā<BR>
01,179.022b*1851_03	madād ṛte 'pi skhalatīva bhāvair<BR>
01,179.022b*1851_04	vācaṃ vinā vyāharatīva dṛṣṭyā<BR>
01,179.022c	ādāya śuklaṃ varamālyadāma; jagāma kuntīsutam utsmayantī<BR>
01,179.022d*1852_01	tad dāma pauṣpaṃ kṣitipālamadhye<BR>
01,179.022d*1852_02	nyastaṃ tayā tasya kaṇṭhe tadānīm<BR>
01,179.022d*1853_01	gatvā tu paścāt prasamīkṣya kṛṣṇā<BR>
01,179.022d*1853_02	pārthasya vakṣasy aviśaṅkamānā<BR>
01,179.022d*1853_03	kṣiptvā tu tat pārthivasaṃghamadhye<BR>
01,179.022d*1853_04	varāya vavre dvijavīramadhye<BR>
01,179.022d*1853_05	śacīva devendram athāgnidevaṃ<BR>
01,179.022d*1853_06	svāheva lakṣmīś ca yathāprameyam<BR>
01,179.022d*1853_07	uṣeva sūryaṃ madanaṃ ratīva<BR>
01,179.022d*1853_08	maheśvaraṃ parvatarājaputrī<BR>
01,179.022d*1853_09	rāmaṃ yathā maithilarājaputrī<BR>
01,179.022d*1853_10	bhaimī yathā rājavaraṃ nalaṃ hi<BR>
01,179.022d*1854_01	sametya tasyopari sotsasarja<BR>
01,179.022d*1854_02	samāgatānāṃ purato nṛpāṇām<BR>
01,179.022d*1854_03	vinyasya mālāṃ vinayena tasthau<BR>
01,179.022d*1854_04	vihāya rājñaḥ sahasā nṛpātmajā<BR>
01,179.023a	sa tām upādāya vijitya raṅge; dvijātibhis tair abhipūjyamānaḥ<BR>
01,179.023c	raṅgān nirakrāmad acintyakarmā; patnyā tayā cāpy anugamyamānaḥ<BR>
01,180.001	vaiśaṃpāyana uvāca<BR>
01,180.001a	tasmai ditsati kanyāṃ tu brāhmaṇāya mahātmane<BR>
01,180.001c	kopa āsīn mahīpānām ālokyānyonyam antikāt<BR>
01,180.002a	asmān ayam atikramya tṛṇīkṛtya ca saṃgatān<BR>
01,180.002c	dātum icchati viprāya draupadīṃ yoṣitāṃ varām<BR>
01,180.002d*1855_01	avajñāyeha vṛddhatvaṃ kālikā vinipātyate<BR>
01,180.002d*1856_01	avaropyeha vṛkṣaṃ tu phalakāle nipātyate<BR>
01,180.002d*1857_01	avajñāyeta pṛṣataḥ kāryaṃ tena mahātmanā<BR>
01,180.003a	nihanmainaṃ durātmānaṃ yo 'yam asmān na manyate<BR>
01,180.003c	na hy arhaty eṣa satkāraṃ nāpi vṛddhakramaṃ guṇaiḥ<BR>
01,180.004a	hanmainaṃ saha putreṇa durācāraṃ nṛpadviṣam<BR>
01,180.004c	ayaṃ hi sarvān āhūya satkṛtya ca narādhipān<BR>
01,180.004e	guṇavad bhojayitvā ca tataḥ paścād vinindati<BR>
01,180.005a	asmin rājasamāvāye devānām iva saṃnaye<BR>
01,180.005c	kim ayaṃ sadṛśaṃ kaṃ cin nṛpatiṃ naiva dṛṣṭavān<BR>
01,180.006a	na ca vipreṣv adhīkāro vidyate varaṇaṃ prati<BR>
01,180.006c	svayaṃvaraḥ kṣatriyāṇām itīyaṃ prathitā śrutiḥ<BR>
01,180.007a	atha vā yadi kanyeyaṃ neha kaṃ cid bubhūṣati<BR>
01,180.007c	agnāv enāṃ parikṣipya yāma rāṣṭrāṇi pārthivāḥ<BR>
01,180.008a	brāhmaṇo yadi vā bālyāl lobhād vā kṛtavān idam<BR>
01,180.008c	vipriyaṃ pārthivendrāṇāṃ naiṣa vadhyaḥ kathaṃ cana<BR>
01,180.009a	brāhmaṇārthaṃ hi no rājyaṃ jīvitaṃ ca vasūni ca<BR>
01,180.009c	putrapautraṃ ca yac cānyad asmākaṃ vidyate dhanam<BR>
01,180.010a	avamānabhayād etat svadharmasya ca rakṣaṇāt<BR>
01,180.010c	svayaṃvarāṇāṃ cānyeṣāṃ mā bhūd evaṃvidhā gatiḥ<BR>
01,180.011a	ity uktvā rājaśārdūlā hṛṣṭāḥ parighabāhavaḥ<BR>
01,180.011c	drupadaṃ saṃjighṛkṣantaḥ sāyudhāḥ samupādravan<BR>
01,180.012a	tān gṛhītaśarāvāpān kruddhān āpatato nṛpān<BR>
01,180.012c	drupado vīkṣya saṃtrāsād brāhmaṇāñ śaraṇaṃ gataḥ<BR>
01,180.012d*1858_01	na bhayān nāpi kārpaṇyān na prāṇaparirakṣaṇāt<BR>
01,180.012d*1858_02	jagāma drupado viprāñ śamārthī pratyapadyata<BR>
01,180.013a	vegenāpatatas tāṃs tu prabhinnān iva vāraṇān<BR>
01,180.013c	pāṇḍuputrau mahāvīryau pratīyatur ariṃdamau<BR>
01,180.014a	tataḥ samutpetur udāyudhās te; mahīkṣito baddhatalāṅgulitrāḥ<BR>
01,180.014c	jighāṃsamānāḥ kururājaputrāv; amarṣayanto 'rjunabhīmasenau<BR>
01,180.015a	tatas tu bhīmo 'dbhutavīryakarmā; mahābalo vajrasamānavīryaḥ<BR>
01,180.015c	utpāṭya dorbhyāṃ drumam ekavīro; niṣpatrayām āsa yathā gajendraḥ<BR>
01,180.016a	taṃ vṛkṣam ādāya ripupramāthī; daṇḍīva daṇḍaṃ pitṛrāja ugram<BR>
01,180.016c	tasthau samīpe puruṣarṣabhasya; pārthasya pārthaḥ pṛthudīrghabāhuḥ<BR>
01,180.016d*1859=00	bhīma uvāca<BR>
01,180.016d*1859_01	re bhūbhujo yadi bhuvollasitaṃ na kiṃ cit<BR>
01,180.016d*1859_02	tat kiṃ spṛhājani sutāṃ prati pārṣatasya<BR>
01,180.016d*1859_03	jajñe spṛhātha katham āgatam āgataṃ vā<BR>
01,180.016d*1859_04	prāṇādhike dhanuṣi tat katham āgraho 'bhūt<BR>
01,180.016d*1859_05	kasya droṇo dhanuṣi na guruḥ svasti devavratāya<BR>
01,180.016d*1859_06	mandābhyāsaḥ kurupatir ayaṃ śrīsamutthair vilāsaiḥ<BR>
01,180.016d*1859_07	re karṇādyāḥ śṛṇuta madhurāṃ brāhmaṇasyāśu vāṇīṃ<BR>
01,180.016d*1859_08	rādhā yantraṃ racayatu punar viddham apy astv aviddham<BR>
01,180.016d*1860_01	tadantare dharmasuto 'pi gatvā<BR>
01,180.016d*1860_02	vijñāya kuntīṃ kuśalāṃ kṣaṇena<BR>
01,180.016d*1860_03	āgamya tasthau saha sodarābhyāṃ<BR>
01,180.016d*1860_04	puruṣarṣabhābhyāṃ saha vīramukhyaḥ<BR>
01,180.016d*1860_05	athābravīj jiṣṇur udārakarmā<BR>
01,180.016d*1860_06	mā siṃhanādān kuru pūrvajeha<BR>
01,180.016d*1860_07	mā ghoratāṃ darśaya śatrumadhye<BR>
01,180.016d*1860_08	sādhāraṇaṃ yodhaya tāvad ārya<BR>
01,180.016d*1861_01	tat prekṣya karmātimanuṣyabuddhir<BR>
01,180.016d*1861_02	jiṣṇuḥ sa hi bhrātur acintyakarmā<BR>
01,180.016d*1861_03	visiṣmiye cāpi bhayaṃ vihāya<BR>
01,180.016d*1861_04	tasthau dhanur gṛhya mahendrakarmā<BR>
01,180.017a	tat prekṣya karmātimanuṣyabuddher; jiṣṇoḥ sahabhrātur acintyakarmā<BR>
01,180.017c	dāmodaro bhrātaram ugravīryaṃ; halāyudhaṃ vākyam idaṃ babhāṣe<BR>
01,180.018a	ya eṣa mattarṣabhatulyagāmī; mahad dhanuḥ karṣati tālamātram<BR>
01,180.018c	eṣo 'rjuno nātra vicāryam asti; yady asmi saṃkarṣaṇa vāsudevaḥ<BR>
01,180.019a	ya eṣa vṛkṣaṃ tarasāvarujya; rājñāṃ vikāre sahasā nivṛttaḥ<BR>
01,180.019c	vṛkodaro nānya ihaitad adya; kartuṃ samartho bhuvi martyadharmā<BR>
01,180.020a	yo 'sau purastāt kamalāyatākṣas; tanur mahāsiṃhagatir vinītaḥ<BR>
01,180.020c	gauraḥ pralambojjvalacārughoṇo; viniḥsṛtaḥ so 'cyuta dharmarājaḥ<BR>
01,180.021a	yau tau kumārāv iva kārttikeyau; dvāv aśvineyāv iti me pratarkaḥ<BR>
01,180.021c	muktā hi tasmāj jatuveśmadāhān; mayā śrutāḥ pāṇḍusutāḥ pṛthā ca<BR>
01,180.022a	tam abravīn nirmalatoyadābho; halāyudho 'nantarajaṃ pratītaḥ<BR>
01,180.022c	prīto 'smi diṣṭyā hi pitṛṣvasā naḥ; pṛthā vimuktā saha kauravāgryaiḥ<BR>
01,180.022d*1862_01	āse kimarthaṃ puruṣottameha<BR>
01,180.022d*1862_02	yoddhuṃ samāgaccha na dharṣayeyuḥ<BR>
01,180.022d*1862_03	yathā nṛpāḥ pāṇḍavam ājimadhye<BR>
01,180.022d*1862_04	tam abravīc cakradharo halāyudhaḥ<BR>
01,180.022d*1862_05	balaṃ vijānan puruṣottamas tadā<BR>
01,180.022d*1862_06	na kāryam āryeṇa ca saṃbhramas tvayā<BR>
01,180.022d*1862_07	bhīmānujo yodhayituṃ samartha<BR>
01,180.022d*1862_08	eko hi pārthaḥ sa surāsurān bahūn<BR>
01,180.022d*1862_09	alaṃ vijetuṃ kim u mānuṣān nṛpān<BR>
01,180.022d*1862_10	sāhāyyam asmān yadi savyasācī<BR>
01,180.022d*1862_11	sa vāñchati sma prayatāma vīra<BR>
01,180.022d*1862_12	parābhavaṃ pāṇḍusutā na yānti<BR>
01,181.001	vaiśaṃpāyana uvāca<BR>
01,181.001a	ajināni vidhunvantaḥ karakāṃś ca dvijarṣabhāḥ<BR>
01,181.001c	ūcus taṃ bhīr na kartavyā vayaṃ yotsyāmahe parān<BR>
01,181.002a	tān evaṃ vadato viprān arjunaḥ prahasann iva<BR>
01,181.002c	uvāca prekṣakā bhūtvā yūyaṃ tiṣṭhata pārśvataḥ<BR>
01,181.003a	aham enān ajihmāgraiḥ śataśo vikirañ śaraiḥ<BR>
01,181.003c	vārayiṣyāmi saṃkruddhān mantrair āśīviṣān iva<BR>
01,181.004a	iti tad dhanur ādāya śulkāvāptaṃ mahārathaḥ<BR>
01,181.004c	bhrātrā bhīmena sahitas tasthau girir ivācalaḥ<BR>
01,181.004d*1863_01	tayos tatrābhavad yuddhaṃ vikrāntaiḥ kṣatriyarṣabhaiḥ<BR>
01,181.004d*1863_02	daityadānavasaṃghaiś ca viṣṇuvāsavayor iva<BR>
01,181.004d*1863_03	vṛkṣapātair bhīmasenaḥ śarajālair dhanaṃjayaḥ<BR>
01,181.004d*1863_04	jaghāna naramukhyāṃs tān ye tatra purataḥ sthitāḥ<BR>
01,181.004d*1863_05	pāṇinātha gṛhītena dakṣiṇena vṛkodaraḥ<BR>
01,181.004d*1863_06	jaghāna vīrān vṛkṣeṇa vāmenādbhutam ācaran<BR>
01,181.004d*1863_07	hastinā hastinaṃ jaghne rathena ratham uttamam<BR>
01,181.004d*1864_01	aśvenāśvaṃ jaghānātha nareṇa ca tathā naram<BR>
01,181.004d*1864_02	tad adbhutatamaṃ dṛṣṭvā sarve te dūrataḥ sthitāḥ<BR>
01,181.004d*1864_03	atha śalyo gadāṃ vīkṣya na vṛkṣasadṛśīm iti<BR>
01,181.004d*1864_04	niyuddham akarot tena balinā sa mahābalaḥ<BR>
01,181.005a	tataḥ karṇamukhān kruddhān kṣatriyāṃs tān ruṣotthitān<BR>
01,181.005c	saṃpetatur abhītau tau gajau pratigajān iva<BR>
01,181.006a	ūcuś ca vācaḥ paruṣās te rājāno jighāṃsavaḥ<BR>
01,181.006c	āhave hi dvijasyāpi vadho dṛṣṭo yuyutsataḥ<BR>
01,181.006d*1865_01	ity evam uktvā rājānaḥ sahasā dudruvur dvijān<BR>
01,181.007a	tato vaikartanaḥ karṇo jagāmārjunam ojasā<BR>
01,181.007c	yuddhārthī vāśitāhetor gajaḥ pratigajaṃ yathā<BR>
01,181.008a	bhīmasenaṃ yayau śalyo madrāṇām īśvaro balī<BR>
01,181.008b*1866_01	duryodhano dharmarājaṃ śakuniṃ nakulo yayau<BR>
01,181.008b*1866_02	duḥśāsanaḥ sahadevaṃ devarūpaprahāriṇam<BR>
01,181.008b*1866_03	agacchaj jayatāṃ śreṣṭhaṃ bhasmacchannam ivānalam<BR>
01,181.008b*1866_04	na kaś cid aśvaṃ na gajaṃ rathaṃ vāpy āruroha vai<BR>
01,181.008b*1866_05	padātayaḥ sarva eva pratyayudhyanta te parān<BR>
01,181.008b*1866_06	tatra karṇo 'gamat pārtham arjunaṃ gūḍhacāriṇam<BR>
01,181.008c	duryodhanādayas tv anye brāhmaṇaiḥ saha saṃgatāḥ<BR>
01,181.008e	mṛdupūrvam ayatnena pratyayudhyaṃs tadāhave<BR>
01,181.009a	tato 'rjunaḥ pratyavidhyad āpatantaṃ tribhiḥ śaraiḥ<BR>
01,181.009c	karṇaṃ vaikartanaṃ dhīmān vikṛṣya balavad dhanuḥ<BR>
01,181.009d*1867_01	balena suvyavacchinnair avāryaṃ tam avārayat<BR>
01,181.010a	teṣāṃ śarāṇāṃ vegena śitānāṃ tigmatejasām<BR>
01,181.010c	vimuhyamāno rādheyo yatnāt tam anudhāvati<BR>
01,181.011a	tāv ubhāv apy anirdeśyau lāghavāj jayatāṃ varau<BR>
01,181.011c	ayudhyetāṃ susaṃrabdhāv anyonyavijayaiṣiṇau<BR>
01,181.012a	kṛte pratikṛtaṃ paśya paśya bāhubalaṃ ca me<BR>
01,181.012c	iti śūrārthavacanair ābhāṣetāṃ parasparam<BR>
01,181.013a	tato 'rjunasya bhujayor vīryam apratimaṃ bhuvi<BR>
01,181.013c	jñātvā vaikartanaḥ karṇaḥ saṃrabdhaḥ samayodhayat<BR>
01,181.014a	arjunena prayuktāṃs tān bāṇān vegavatas tadā<BR>
01,181.014c	pratihatya nanādoccaiḥ sainyās tam abhipūjayan<BR>
01,181.015	karṇa uvāca<BR>
01,181.015a	tuṣyāmi te vipramukhya bhujavīryasya saṃyuge<BR>
01,181.015c	aviṣādasya caivāsya śastrāstravinayasya ca<BR>
01,181.016a	kiṃ tvaṃ sākṣād dhanurvedo rāmo vā viprasattama<BR>
01,181.016c	atha sākṣād dharihayaḥ sākṣād vā viṣṇur acyutaḥ<BR>
01,181.017a	ātmapracchādanārthaṃ vai bāhuvīryam upāśritaḥ<BR>
01,181.017c	viprarūpaṃ vidhāyedaṃ tato māṃ pratiyudhyase<BR>
01,181.018a	na hi mām āhave kruddham anyaḥ sākṣāc chacīpateḥ<BR>
01,181.018c	pumān yodhayituṃ śaktaḥ pāṇḍavād vā kirīṭinaḥ<BR>
01,181.018d*1868_01	dagdhā jatugṛhe sarve pāṇḍavāḥ sārjunās tadā<BR>
01,181.018d*1868_02	kas tvaṃ vadārjuno vipra pinākī svayam eva vā<BR>
01,181.018d*1868_03	ahaṃ karṇo dvijaśreṣṭha sarvaśastrabhṛtāṃ varaḥ<BR>
01,181.018d*1868_04	brāhme cāstre ca vede ca niṣṭhito guruśāsanāt<BR>
01,181.018d*1868_05	tvām āsādya mahābāho balaṃ me pratihanyate<BR>
01,181.018d*1868_06	ity uktvā cārjunam idaṃ pratyāhantum aśaknuvan<BR>
01,181.019	vaiśaṃpāyana uvāca<BR>
01,181.019a	tam evaṃvādinaṃ tatra phalgunaḥ pratyabhāṣata<BR>
01,181.019b*1869_01	nyastahasto dhanuṣkoṭyāṃ mandasmitamukhāmbujaḥ<BR>
01,181.019c	nāsmi karṇa dhanurvedo nāsmi rāmaḥ pratāpavān<BR>
01,181.019d*1870_01	nāhaṃ viṣṇur na śakro 'haṃ kaś cid anyo balānvitaḥ<BR>
01,181.019e	brāhmaṇo 'smi yudhāṃ śreṣṭhaḥ sarvaśastrabhṛtāṃ varaḥ<BR>
01,181.019f*1871_01	yoddhuṃ ced yudhyatāṃ vīra no cet pratinivartatām<BR>
01,181.020a	brāhme pauraṃdare cāstre niṣṭhito guruśāsanāt<BR>
01,181.020c	sthito 'smy adya raṇe jetuṃ tvāṃ vīrāvicalo bhava<BR>
01,181.020d*1872_01	na tvāṃ saṃyodhayed vipro na me jīvan gamiṣyasi<BR>
01,181.020d*1872_02	nirjito 'smīti vā brūhi tato vraja yathāsukham<BR>
01,181.020d*1872_03	evam uktvā tu karṇasya dhanuś ciccheda pāṇḍavaḥ<BR>
01,181.020d*1872_04	tato 'nyad dhanur ādāya saṃyoddhuṃ saṃdadhe śaram<BR>
01,181.020d*1872_05	dṛṣṭvā tad api kaunteyaś ciccheda saśaraṃ dhanuḥ<BR>
01,181.020d*1872_06	punaḥ punas tu rādheyaś chinnadhanvā mahābalaḥ<BR>
01,181.020d*1872_07	śarair atīva viddhāṅgaḥ palāyanam athākarot<BR>
01,181.020d*1872_08	punar āyān muhūrtena gṛhītvā saśaraṃ dhanuḥ<BR>
01,181.020d*1872_09	vavarṣa śaravarṣeṇa pārthaṃ vaikartanas tadā<BR>
01,181.020d*1872_10	chittvāsya śarajālāni kaunteyo 'bhyahanac charaiḥ<BR>
01,181.020d*1872_11	jñātvā sarvāñ śarān ghorān karṇo 'thāyād drutaṃ bahiḥ<BR>
01,181.020d*1873_01	tataḥ karṇavināśāya saṃdadhe śaram arjunaḥ<BR>
01,181.020d*1873_02	jito 'smīty abravīt karṇaḥ saṃjahāra tato 'rjunaḥ<BR>
01,181.020d*1874_01	acchinad dhanuṣāṃ pārthaḥ śataṃ karṇasya saṃyuge<BR>
01,181.020d*1874_02	chittvā dhanūṃṣi karṇasya karṇamarmasv atāḍayat<BR>
01,181.020d*1874_03	sa chinnadhanvā bahuśaś chinneṣudhiniṣaṅgavān<BR>
01,181.020d*1875_01	vyadhamad bāṇajālena sarvāṅgaṃ phalgunasya ca<BR>
01,181.020d*1875_02	hastāvāpaṃ ca saṃcchidya vinanāda mahāsvanam<BR>
01,181.020d*1875_03	kaunteyo 'pi bhṛśaṃ kruddho bhṛśaṃ kārmukam āhave<BR>
01,181.020d*1876_01	ardayitvā bhṛśaṃ bāṇair drāvayām āsa pāṇḍavaḥ<BR>
01,181.020d*1876_02	matvāsahyān bāṇaghātān dvijasyeva śacīpateḥ<BR>
01,181.020d*1876_03	indro 'yaṃ viprarūpeṇa viṣṇur vā śaṃkaro 'pi vā<BR>
01,181.020d*1876_04	rāmo dāśarathir vāpi rāmo vā jamadagnijaḥ<BR>
01,181.021a	evam uktas tu rādheyo yuddhāt karṇo nyavartata<BR>
01,181.021c	brahmaṃ tejas tadājayyaṃ manyamāno mahārathaḥ<BR>
01,181.021d*1877_01	na jayed brāhmaṇaṃ saṃkhye yuddhāt kṣatrakulodbhavaḥ<BR>
01,181.021d*1877_02	iti matvā drutaṃ karṇaḥ śibirāya jagāma ha<BR>
01,181.022a	yuddhaṃ tūpeyatus tatra rājañ śalyavṛkodarau<BR>
01,181.022c	balinau yugapan mattau spardhayā ca balena ca<BR>
01,181.023a	anyonyam āhvayantau tau mattāv iva mahāgajau<BR>
01,181.023c	muṣṭibhir jānubhiś caiva nighnantāv itaretaram<BR>
01,181.023d*1878_01	prakarṣaṇākarṣaṇayor abhyākarṣavikarṣaṇaiḥ<BR>
01,181.023d*1878_02	ācakarṣatur anyonyaṃ muṣṭibhiś cābhijaghnatuḥ<BR>
01,181.023d*1878_03	tataś caṭacaṭāśabdaḥ sughoro hy abhavat tayoḥ<BR>
01,181.023d*1878_04	pāṣāṇasaṃpātanibhaiḥ prahārair abhijaghnatuḥ<BR>
01,181.023e	muhūrtaṃ tau tathānyonyaṃ samare paryakarṣatām<BR>
01,181.024a	tato bhīmaḥ samutkṣipya bāhubhyāṃ śalyam āhave<BR>
01,181.024c	nyavadhīd balināṃ śreṣṭho jahasur brāhmaṇās tataḥ<BR>
01,181.024d*1879_01	parirabhyotkṣipya bāhubhyāṃ madhye bhāratasattama<BR>
01,181.025a	tatrāścaryaṃ bhīmasenaś cakāra puruṣarṣabhaḥ<BR>
01,181.025c	yac chalyaṃ patitaṃ bhūmau nāhanad balinaṃ balī<BR>
01,181.025d@099_0001	tato rājasamūhasya paśyato vṛkṣam ārujat<BR>
01,181.025d@099_0002	tatas tu bhīmaṃ saṃjñābhir vārayām āsa dharmarāṭ<BR>
01,181.025d@099_0003	ākārajñas tato bhrātuḥ pāṇḍavo 'pi nyavartata<BR>
01,181.025d@099_0004	dharmarājaś ca kauravyaṃ duryodhanam amarṣaṇam<BR>
01,181.025d@099_0005	etasmin nantare 'vidhyad bāṇena nataparvaṇā<BR>
01,181.025d@099_0006	duryodhanam amitraghnaṃ dharmarājo yudhiṣṭhiraḥ<BR>
01,181.025d@099_0007	tato duryodhanaḥ kruddho daṇḍāhata ivoragaḥ<BR>
01,181.025d@099_0008	pratyayudhyata rājānaṃ yatnaṃ paramam āsthitaḥ<BR>
01,181.025d@099_0009	chittvā rājā dhanuḥ sajyaṃ dhārtarāṣṭrasya saṃyuge<BR>
01,181.025d@099_0010	abhyavarṣac charoghais taṃ sa hitvā prādravad raṇam<BR>
01,181.025d@099_0011	duḥśāsanas tu saṃkruddhaḥ sahadevena pārthiva<BR>
01,181.025d@099_0012	yuddhvā ca suciraṃ kālaṃ dhanuṣā sa mahārathaḥ<BR>
01,181.025d@099_0013	visṛjya ca dhanuḥ saṃkhye varma cādāya bhāsvaram<BR>
01,181.025d@099_0014	asim ākāśasaṃkāśam abhidudrāva pāṇḍavam<BR>
01,181.025d@099_0015	vikarṇacitrasenābhyāṃ nigṛhītaś ca kauravaḥ<BR>
01,181.025d@099_0016	duḥṣaho nakulāc cāpi apakṛṣṭaś ca kauravaiḥ<BR>
01,181.025d@099_0017	nivartantāṃ bhavanto vai kuto vipreṣu vigrahaḥ<BR>
01,181.025d@099_0018	na ceme kevalaṃ viprā na caiṣāṃ mānuṣaṃ balam<BR>
01,181.025d@099_0019	dvāv atra brāhmaṇau krūrau dvāv indrasadṛśau bale<BR>
01,181.025d@099_0020	ye vā ke vā namas tebhyo gacchāmaḥ svapuraṃ vayam<BR>
01,181.025d@099_0021	evaṃ saṃbhāṣya te vīrā vinivartanta kauravāḥ<BR>
01,181.025d@099_0022	prajahur brāhmaṇās tatra sametaṃ rājamaṇḍalam<BR>
01,181.025d@099_0023	prayātās te tatas tatra kṣatriyā raṇamūrdhani<BR>
01,181.025d@099_0024	brāhmaṇāś ca jayaṃ prāptāḥ kanyām ādāya niryayuḥ<BR>
01,181.026a	pātite bhīmasenena śalye karṇe ca śaṅkite<BR>
01,181.026b*1880_01	duryodhane cāpagate tathā duḥśāsane raṇāt<BR>
01,181.026c	śaṅkitāḥ sarvarājānaḥ parivavrur vṛkodaram<BR>
01,181.027a	ūcuś ca sahitās tatra sādhv ime brāhmaṇarṣabhāḥ<BR>
01,181.027c	vijñāyantāṃ kvajanmānaḥ kvanivāsās tathaiva ca<BR>
01,181.028a	ko hi rādhāsutaṃ karmaṃ śakto yodhayituṃ raṇe<BR>
01,181.028c	anyatra rāmād droṇād vā kṛpād vāpi śaradvataḥ<BR>
01,181.029a	kṛṣṇād vā devakīputrāt phalgunād vā paraṃtapāt<BR>
01,181.029c	ko vā duryodhanaṃ śaktaḥ pratiyodhayituṃ raṇe<BR>
01,181.030a	tathaiva madrarājānaṃ śalyaṃ balavatāṃ varam<BR>
01,181.030c	baladevād ṛte vīrāt pāṇḍavād vā vṛkodarāt<BR>
01,181.030d*1881_01	vīrād duryodhanād vānyaḥ śaktaḥ pātayituṃ raṇe<BR>
01,181.031a	kriyatām avahāro 'smād yuddhād brāhmaṇasaṃyutāt<BR>
01,181.031b*1882_01	brāhmaṇā hi sadā rakṣyāḥ sāparādhāpi nityadā<BR>
01,181.031c	athainān upalabhyeha punar yotsyāmahe vayam<BR>
01,181.031d*1883_01	tāṃs tathā vadataḥ sarvān prasamīkṣya kṣitīśvarān<BR>
01,181.031d*1883_02	aty anyān puruṣāṃś cāpi kṛtvā tat karma saṃyuge<BR>
01,181.032a	tat karma bhīmasya samīkṣya kṛṣṇaḥ; kuntīsutau tau pariśaṅkamānaḥ<BR>
01,181.032c	nivārayām āsa mahīpatīṃs tān; dharmeṇa labdhety anunīya sarvān<BR>
01,181.033a	ta evaṃ saṃnivṛttās tu yuddhād yuddhaviśāradāḥ<BR>
01,181.033c	yathāvāsaṃ yayuḥ sarve vismitā rājasattamāḥ<BR>
01,181.034a	vṛtto brahmottaro raṅgaḥ pāñcālī brāhmaṇair vṛtā<BR>
01,181.034c	iti bruvantaḥ prayayur ye tatrāsan samāgatāḥ<BR>
01,181.035a	brāhmaṇais tu praticchannau rauravājinavāsibhiḥ<BR>
01,181.035c	kṛcchreṇa jagmatus tatra bhīmasenadhanaṃjayau<BR>
01,181.036a	vimuktau janasaṃbādhāc chatrubhiḥ parivikṣatau<BR>
01,181.036c	kṛṣṇayānugatau tatra nṛvīrau tau virejatuḥ<BR>
01,181.036d*1884_01	paurṇamāsyāṃ ghanair muktau candrasūryāv ivoditau<BR>
01,181.037a	teṣāṃ mātā bahuvidhaṃ vināśaṃ paryacintayat<BR>
01,181.037c	anāgacchatsu putreṣu bhaikṣakāle 'tigacchati<BR>
01,181.038a	dhārtarāṣṭrair hatā na syur vijñāya kurupuṃgavāḥ<BR>
01,181.038c	māyānvitair vā rakṣobhiḥ sughorair dṛḍhavairibhiḥ<BR>
01,181.039a	viparītaṃ mataṃ jātaṃ vyāsasyāpi mahātmanaḥ<BR>
01,181.039c	ity evaṃ cintayām āsa sutasnehānvitā pṛthā<BR>
01,181.039d*1885_01	tataḥ suptajanaprāye durdine meghasaṃplute<BR>
01,181.040a	mahaty athāparāhṇe tu ghanaiḥ sūrya ivāvṛtaḥ<BR>
01,181.040c	brāhmaṇaiḥ prāviśat tatra jiṣṇur brahmapuraskṛtaḥ<BR>
01,181.040d*1886_01	sahitair brāhmaṇais tais tu vedādhyayanapaṇḍitaiḥ<BR>
01,181.040d*1886_02	āgatas tu gṛhadvāri yatra tiṣṭhati vai pṛthā<BR>
01,182.001	vaiśaṃpāyana uvāca<BR>
01,182.001a	gatvā tu tāṃ bhārgavakarmaśālāṃ; pārthau pṛthāṃ prāpya mahānubhāvau<BR>
01,182.001c	tāṃ yājñasenīṃ paramapratītau; bhikṣety athāvedayatāṃ narāgryau<BR>
01,182.001d*1887_01	prāg eva saṃpraviṣṭeṣu bhavanaṃ bhrātṛṣu triṣu<BR>
01,182.001d*1887_02	amba bhikṣeyam ānītety āhatur bhīmaphalgunau<BR>
01,182.002a	kuṭīgatā sā tv anavekṣya putrān; uvāca bhuṅkteti sametya sarve<BR>
01,182.002c	paścāt tu kuntī prasamīkṣya kanyāṃ; kaṣṭaṃ mayā bhāṣitam ity uvāca<BR>
01,182.003a	sādharmabhītā hi vilajjamānā; tāṃ yājñasenīṃ paramapratītām<BR>
01,182.003c	pāṇau gṛhītvopajagāma kuntī; yudhiṣṭhiraṃ vākyam uvāca cedam<BR>
01,182.004a	iyaṃ hi kanyā drupadasya rājñas; tavānujābhyāṃ mayi saṃnisṛṣṭā<BR>
01,182.004c	yathocitaṃ putra mayāpi coktaṃ; sametya bhuṅkteti nṛpa pramādāt<BR>
01,182.005a	kathaṃ mayā nānṛtam uktam adya; bhavet kurūṇām ṛṣabha bravīhi<BR>
01,182.005c	pāñcālarājasya sutām adharmo; na copavarteta nabhūtapūrvaḥ<BR>
01,182.006a	muhūrtamātraṃ tv anucintya rājā; yudhiṣṭhiro mātaram uttamaujāḥ<BR>
01,182.006c	kuntīṃ samāśvāsya kurupravīro; dhanaṃjayaṃ vākyam idaṃ babhāṣe<BR>
01,182.007a	tvayā jitā pāṇḍava yājñasenī; tvayā ca toṣiṣyati rājaputrī<BR>
01,182.007c	prajvālyatāṃ hūyatāṃ cāpi vahnir; gṛhāṇa pāṇiṃ vidhivat tvam asyāḥ<BR>
01,182.008	arjuna uvāca<BR>
01,182.008a	mā māṃ narendra tvam adharmabhājaṃ; kṛthā na dharmo hy ayam īpsito 'nyaiḥ<BR>
01,182.008c	bhavān niveśyaḥ prathamaṃ tato 'yaṃ; bhīmo mahābāhur acintyakarmā<BR>
01,182.009a	ahaṃ tato nakulo 'nantaraṃ me; mādrīsutaḥ sahadevo jaghanyaḥ<BR>
01,182.009c	vṛkodaro 'haṃ ca yamau ca rājann; iyaṃ ca kanyā bhavataḥ sma sarve<BR>
01,182.010a	evaṃgate yat karaṇīyam atra; dharmyaṃ yaśasyaṃ kuru tat pracintya<BR>
01,182.010c	pāñcālarājasya ca yat priyaṃ syāt; tad brūhi sarve sma vaśe sthitās te<BR>
01,182.011	vaiśaṃpāyana uvāca<BR>
01,182.011*1888_01	jiṣṇor vacanam ājñāya bhaktisnehasamanvitam<BR>
01,182.011*1888_02	dṛṣṭiṃ niveśayām āsuḥ pāñcālyāṃ pāṇḍunandanāḥ<BR>
01,182.011a	te dṛṣṭvā tatra tiṣṭhantīṃ sarve kṛṣṇāṃ yaśasvinīm<BR>
01,182.011c	saṃprekṣyānyonyam āsīnā hṛdayais tām adhārayan<BR>
01,182.012a	teṣāṃ hi draupadīṃ dṛṣṭvā sarveṣām amitaujasām<BR>
01,182.012c	saṃpramathyendriyagrāmaṃ prādurāsīn manobhavaḥ<BR>
01,182.013a	kāmyaṃ rūpaṃ hi pāñcālyā vidhātrā vihitaṃ svayam<BR>
01,182.013b*1889_01	te manyamānāḥ kaunteyāḥ sarvabhūtamanoharām<BR>
01,182.013b*1889_02	cakamuḥ sattvasaṃpannā vidhātrā ca pracoditāḥ<BR>
01,182.013c	babhūvādhikam anyābhyaḥ sarvabhūtamanoharam<BR>
01,182.014a	teṣām ākārabhāvajñaḥ kuntīputro yudhiṣṭhiraḥ<BR>
01,182.014c	dvaipāyanavacaḥ kṛtsnaṃ saṃsmaran vai nararṣabha<BR>
01,182.015a	abravīt sa hi tān bhrātṝn mithobhedabhayān nṛpaḥ<BR>
01,182.015c	sarveṣāṃ draupadī bhāryā bhaviṣyati hi naḥ śubhā<BR>
01,182.015d*1890_01	pratyagṛhṇaṃs tato vāṇīṃ bhrātur jyeṣṭhasya pāṇḍavāḥ<BR>
01,182.015d*1890_02	anyonyaṃ cānupaghnanto dharmārthaṃ kāmam īpsitam<BR>
01,182.015d*1891=00	janamejayaḥ<BR>
01,182.015d*1891=05	vaiśaṃpāyanaḥ<BR>
01,182.015d*1891_01	satāpi śaktena ca keśavena<BR>
01,182.015d*1891_02	sajjaṃ dhanus tan na kṛtaṃ kimartham<BR>
01,182.015d*1891_03	viddhaṃ ca lakṣyaṃ na ca kasya hetor<BR>
01,182.015d*1891_04	ācakṣva tan me dvipadāṃ variṣṭha<BR>
01,182.015d*1891_05	śaktena kṛṣṇena ca kārmukaṃ tan<BR>
01,182.015d*1891_06	nāropitaṃ jñātukāmena pārthān<BR>
01,182.015d*1891_07	pariśramād eva babhūva loke<BR>
01,182.015d*1891_08	jīvanti pārthā iti niścayo 'sya<BR>
01,182.015d*1891_09	anyān aśaktān nṛpatīn samīkṣya<BR>
01,182.015d*1891_10	svayaṃvare kārmukeṇottamena<BR>
01,182.015d*1891_11	dhanaṃjayas tad dhanur ekavīraḥ<BR>
01,182.015d*1891_12	sajyaṃ karotīty abhivīkṣya kṛṣṇaḥ<BR>
01,182.015d*1891_13	iti svayaṃ vāsudevo vicintya<BR>
01,182.015d*1891_14	pārthān vivitsan vividhair upāyaiḥ<BR>
01,182.015d*1891_15	na tad dhanuḥ sajyam iyeṣa kartuṃ<BR>
01,182.015d*1891_16	babhūvur asyeṣṭatamā hi pārthāḥ<BR>
01,183.001	vaiśaṃpāyana uvāca<BR>
01,183.001a	bhrātur vacas tat prasamīkṣya sarve; jyeṣṭhasya pāṇḍos tanayās tadānīm<BR>
01,183.001c	tam evārthaṃ dhyāyamānā manobhir; āsāṃ cakrur atha tatrāmitaujāḥ<BR>
01,183.002a	vṛṣṇipravīras tu kurupravīrān; āśaṅkamānaḥ saharauhiṇeyaḥ<BR>
01,183.002c	jagāma tāṃ bhārgavakarmaśālāṃ; yatrāsate te puruṣapravīrāḥ<BR>
01,183.003a	tatropaviṣṭaṃ pṛthudīrghabāhuṃ; dadarśa kṛṣṇaḥ saharauhiṇeyaḥ<BR>
01,183.003c	ajātaśatruṃ parivārya tāṃś ca; upopaviṣṭāñ jvalanaprakāśān<BR>
01,183.004a	tato 'bravīd vāsudevo 'bhigamya; kuntīsutaṃ dharmabhṛtāṃ variṣṭham<BR>
01,183.004c	kṛṣṇo 'ham asmīti nipīḍya pādau; yudhiṣṭhirasyājamīḍhasya rājñaḥ<BR>
01,183.005a	tathaiva tasyāpy anu rauhiṇeyas; tau cāpi hṛṣṭāḥ kuravo 'bhyanandan<BR>
01,183.005c	pitṛṣvasuś cāpi yadupravīrāv; agṛhṇatāṃ bhāratamukhya pādau<BR>
01,183.006a	ajātaśatruś ca kurupravīraḥ; papraccha kṛṣṇaṃ kuśalaṃ nivedya<BR>
01,183.006c	kathaṃ vayaṃ vāsudeva tvayeha; gūḍhā vasanto viditāḥ sma sarve<BR>
01,183.007a	tam abravīd vāsudevaḥ prahasya; gūḍho 'py agnir jñāyata eva rājan<BR>
01,183.007c	taṃ vikramaṃ pāṇḍaveyānatītya; ko 'nyaḥ kartā vidyate mānuṣeṣu<BR>
01,183.008a	diṣṭyā tasmāt pāvakāt saṃpramuktā; yūyaṃ sarve pāṇḍavāḥ śatrusāhāḥ<BR>
01,183.008c	diṣṭyā pāpo dhṛtarāṣṭrasya putraḥ; sahāmātyo na sakāmo 'bhaviṣyat<BR>
01,183.008d*1892_01	diṣṭyā kṛṣṇā vīryam āśritya labdhā<BR>
01,183.008d*1892_02	diṣṭyā bhūyaḥ śaśvad evaṃ kṛtārthāḥ<BR>
01,183.009a	bhadraṃ vo 'stu nihitaṃ yad guhāyāṃ; vivardhadhvaṃ jvalana ivedhyamānaḥ<BR>
01,183.009c	mā vo vidyuḥ pārthivāḥ ke caneha; yāsyāvahe śibirāyaiva tāvat<BR>
01,183.009e	so 'nujñātaḥ pāṇḍavenāvyayaśrīḥ; prāyāc chīghraṃ baladevena sārdham<BR>
01,183.009f*1893_01	tatraivāsan pāṇḍavāś cājaghanyā<BR>
01,183.009f*1893_02	mātrā sārdhaṃ kṛṣṇayā cāpi vīrāḥ<BR>
01,184.001	vaiśaṃpāyana uvāca<BR>
01,184.001a	dhṛṣṭadyumnas tu pāñcālyaḥ pṛṣṭhataḥ kurunandanau<BR>
01,184.001c	anvagacchat tadā yāntau bhārgavasya niveśanam<BR>
01,184.002a	so 'jñāyamānaḥ puruṣān avadhāya samantataḥ<BR>
01,184.002c	svayam ārān niviṣṭo 'bhūd bhārgavasya niveśane<BR>
01,184.002d*1894_01	jijñāsamānas tu sa tān saṃdideśa nṛpātmajaḥ<BR>
01,184.002d*1894_02	puruṣān draupadīhetor jānīdhvaṃ ke tv ime dvijāḥ<BR>
01,184.003a	sāye 'tha bhīmas tu ripupramāthī; jiṣṇur yamau cāpi mahānubhāvau<BR>
01,184.003c	bhaikṣaṃ caritvā tu yudhiṣṭhirāya; nivedayāṃ cakrur adīnasattvāḥ<BR>
01,184.004a	tatas tu kuntī drupadātmajāṃ tām; uvāca kāle vacanaṃ vadānyā<BR>
01,184.004c	ato 'gram ādāya kuruṣva bhadre; baliṃ ca viprāya ca dehi bhikṣām<BR>
01,184.005a	ye cānnam icchanti dadasva tebhyaḥ; pariśritā ye parito manuṣyāḥ<BR>
01,184.005c	tataś ca śeṣaṃ pravibhajya śīghram; ardhaṃ caturṇāṃ mama cātmanaś ca<BR>
01,184.006a	ardhaṃ ca bhīmāya dadāhi bhadre; ya eṣa mattarṣabhatulyarūpaḥ<BR>
01,184.006c	śyāmo yuvā saṃhananopapanna; eṣo hi vīro bahubhuk sadaiva<BR>
01,184.007a	sā hṛṣṭarūpaiva tu rājaputrī; tasyā vacaḥ sādhv aviśaṅkamānā<BR>
01,184.007c	yathāvad uktaṃ pracakāra sādhvī; te cāpi sarve 'bhyavajahrur annam<BR>
01,184.008a	kuśais tu bhūmau śayanaṃ cakāra; mādrīsutaḥ sahadevas tarasvī<BR>
01,184.008c	yathātmīyāny ajināni sarve; saṃstīrya vīrāḥ suṣupur dharaṇyām<BR>
01,184.009a	agastyaśāstām abhito diśaṃ tu; śirāṃsi teṣāṃ kurusattamānām<BR>
01,184.009c	kuntī purastāt tu babhūva teṣāṃ; kṛṣṇā tiraś caiva babhūva pattaḥ<BR>
01,184.010a	aśeta bhūmau saha pāṇḍuputraiḥ; pādopadhāneva kṛtā kuśeṣu<BR>
01,184.010c	na tatra duḥkhaṃ ca babhūva tasyā; na cāvamene kurupuṃgavāṃs tān<BR>
01,184.011a	te tatra śūrāḥ kathayāṃ babhūvuḥ; kathā vicitrāḥ pṛtanādhikārāḥ<BR>
01,184.011c	astrāṇi divyāni rathāṃś ca nāgān; khaḍgān gadāś cāpi paraśvadhāṃś ca<BR>
01,184.012a	teṣāṃ kathās tāḥ parikīrtyamānāḥ; pāñcālarājasya sutas tadānīm<BR>
01,184.012c	śuśrāva kṛṣṇāṃ ca tathā niṣaṇṇāṃ; te cāpi sarve dadṛśur manuṣyāḥ<BR>
01,184.013a	dhṛṣṭadyumno rājaputras tu sarvaṃ; vṛttaṃ teṣāṃ kathitaṃ caiva rātrau<BR>
01,184.013c	sarvaṃ rājñe drupadāyākhilena; nivedayiṣyaṃs tvarito jagāma<BR>
01,184.014a	pāñcālarājas tu viṣaṇṇarūpas; tān pāṇḍavān aprativindamānaḥ<BR>
01,184.014c	dhṛṣṭadyumnaṃ paryapṛcchan mahātmā; kva sā gatā kena nītā ca kṛṣṇā<BR>
01,184.015a	kaccin na śūdreṇa na hīnajena; vaiśyena vā karadenopapannā<BR>
01,184.015c	kaccit padaṃ mūrdhni na me nidigdhaṃ; kaccin mālā patitā na śmaśāne<BR>
01,184.016a	kaccit savarṇapravaro manuṣya; udriktavarṇo 'py uta veha kaccit<BR>
01,184.016c	kaccin na vāmo mama mūrdhni pādaḥ; kṛṣṇābhimarśena kṛto 'dya putra<BR>
01,184.017a	kaccic ca yakṣye paramapratītaḥ; saṃyujya pārthena nararṣabheṇa<BR>
01,184.017c	bravīhi tattvena mahānubhāvaḥ; ko 'sau vijetā duhitur mamādya<BR>
01,184.018a	vicitravīryasya tu kaccid adya; kurupravīrasya dharanti putrāḥ<BR>
01,184.018b*1895_01	kaccit tu me yajñaphalena putra<BR>
01,184.018b*1895_02	bhāgyena tasyāś ca kulaṃ ca vā me<BR>
01,184.018c	kaccit tu pārthena yavīyasādya; dhanur gṛhītaṃ nihataṃ ca lakṣyam<BR>
01,185.001	vaiśaṃpāyana uvāca<BR>
01,185.001a	tatas tathoktaḥ parihṛṣṭarūpaḥ; pitre śaśaṃsātha sa rājaputraḥ<BR>
01,185.001c	dhṛṣṭadyumnaḥ somakānāṃ prabarho; vṛttaṃ yathā yena hṛtā ca kṛṣṇā<BR>
01,185.002a	yo 'sau yuvā svāyatalohitākṣaḥ; kṛṣṇājinī devasamānarūpaḥ<BR>
01,185.002c	yaḥ kārmukāgryaṃ kṛtavān adhijyaṃ; lakṣyaṃ ca tat pātitavān pṛthivyām<BR>
01,185.003a	asajjamānaś ca gatas tarasvī; vṛto dvijāgryair abhipūjyamānaḥ<BR>
01,185.003c	cakrāma vajrīva diteḥ suteṣu; sarvaiś ca devair ṛṣibhiś ca juṣṭaḥ<BR>
01,185.003d*1896_01	śyāmo yuvā vāraṇamattagāmī<BR>
01,185.003d*1896_02	kṛtvā mahat karma suduṣkaraṃ tat<BR>
01,185.003d*1897_01	vikṣobhya vidrāvya ca pārthivāṃs tān<BR>
01,185.003d*1897_02	svatejasā duṣprativīkṣyarūpau<BR>
01,185.004a	kṛṣṇā ca gṛhyājinam anvayāt taṃ; nāgaṃ yathā nāgavadhūḥ prahṛṣṭā<BR>
01,185.004b*1898_01	yaḥ sūtaputreṇa cakāra yuddhaṃ<BR>
01,185.004b*1898_02	śaṅke 'rjunaṃ taṃ tridaśeśavīryam<BR>
01,185.004c	amṛṣyamāṇeṣu narādhipeṣu; kruddheṣu taṃ tatra samāpatatsu<BR>
01,185.005a	tato 'paraḥ pārthivarājamadhye; pravṛddham ārujya mahīpraroham<BR>
01,185.005c	prakālayann eva sa pārthivaughān; kruddho 'ntakaḥ prāṇabhṛto yathaiva<BR>
01,185.005d*1899_01	taṃ bhīmasenaṃ paritarkayāmi<BR>
01,185.005d*1899_02	yaḥ pātayām āsa raṇe tu śalyam<BR>
01,185.006a	tau pārthivānāṃ miṣatāṃ narendra; kṛṣṇām upādāya gatau narāgryau<BR>
01,185.006c	vibhrājamānāv iva candrasūryau; bāhyāṃ purād bhārgavakarmaśālām<BR>
01,185.007a	tatropaviṣṭārcir ivānalasya; teṣāṃ janitrīti mama pratarkaḥ<BR>
01,185.007c	tathāvidhair eva narapravīrair; upopaviṣṭais tribhir agnikalpaiḥ<BR>
01,185.008a	tasyās tatas tāv abhivādya pādāv; uktvā ca kṛṣṇām abhivādayeti<BR>
01,185.008c	sthitau ca tatraiva nivedya kṛṣṇāṃ; bhaikṣapracārāya gatā narāgryāḥ<BR>
01,185.009a	teṣāṃ tu bhaikṣaṃ pratigṛhya kṛṣṇā; kṛtvā baliṃ brāhmaṇasāc ca kṛtvā<BR>
01,185.009c	tāṃ caiva vṛddhāṃ pariviṣya tāṃś ca; narapravīrān svayam apy abhuṅkta<BR>
01,185.010a	suptās tu te pārthiva sarva eva; kṛṣṇā tu teṣāṃ caraṇopadhānam<BR>
01,185.010c	āsīt pṛthivyāṃ śayanaṃ ca teṣāṃ; darbhājināgryāstaraṇopapannam<BR>
01,185.011a	te nardamānā iva kālameghāḥ; kathā vicitrāḥ kathayāṃ babhūvuḥ<BR>
01,185.011c	na vaiśyaśūdraupayikīḥ kathās tā; na ca dvijāteḥ kathayanti vīrāḥ<BR>
01,185.012a	niḥsaṃśayaṃ kṣatriyapuṃgavās te; yathā hi yuddhaṃ kathayanti rājan<BR>
01,185.012c	āśā hi no vyaktam iyaṃ samṛddhā; muktān hi pārthāñ śṛṇumo 'gnidāhāt<BR>
01,185.013a	yathā hi lakṣyaṃ nihataṃ dhanuś ca; sajyaṃ kṛtaṃ tena tathā prasahya<BR>
01,185.013c	yathā ca bhāṣanti parasparaṃ te; channā dhruvaṃ te pracaranti pārthāḥ<BR>
01,185.014a	tataḥ sa rājā drupadaḥ prahṛṣṭaḥ; purohitaṃ preṣayāṃ tatra cakre<BR>
01,185.014c	vidyāma yuṣmān iti bhāṣamāṇo; mahātmanaḥ pāṇḍusutāḥ stha kaccit<BR>
01,185.015a	gṛhītavākyo nṛpateḥ purodhā; gatvā praśaṃsām abhidhāya teṣām<BR>
01,185.015c	vākyaṃ yathāvan nṛpateḥ samagram; uvāca tān sa kramavit krameṇa<BR>
01,185.016a	vijñātum icchaty avanīśvaro vaḥ; pāñcālarājo drupado varārhāḥ<BR>
01,185.016c	lakṣyasya veddhāram imaṃ hi dṛṣṭvā; harṣasya nāntaṃ paripaśyate saḥ<BR>
01,185.017a	tad ācaḍḍhvaṃ jñātikulānupūrvīṃ; padaṃ śiraḥsu dviṣatāṃ kurudhvam<BR>
01,185.017c	prahlādayadhvaṃ hṛdayaṃ mamedaṃ; pāñcālarājasya sahānugasya<BR>
01,185.018a	pāṇḍur hi rājā drupadasya rājñaḥ; priyaḥ sakhā cātmasamo babhūva<BR>
01,185.018c	tasyaiṣa kāmo duhitā mameyaṃ; snuṣā yadi syād iti kauravasya<BR>
01,185.019a	ayaṃ ca kāmo drupadasya rājño; hṛdi sthito nityam aninditāṅgāḥ<BR>
01,185.019c	yad arjuno vai pṛthudīrghabāhur; dharmeṇa vindeta sutāṃ mameti<BR>
01,185.019d*1900_01	tad vai śrutvā pāṇḍavāḥ sarva eva<BR>
01,185.019d*1900_02	rājñā yad uktaṃ drupadena vākyam<BR>
01,185.019d*1900_03	kuntyā sārdhaṃ mānayāṃ cāpi cakruḥ<BR>
01,185.019d*1900_04	purohitaṃ te puruṣapravīrāḥ<BR>
01,185.019d*1901_01	kṛtaṃ hi tat syāt sukṛtaṃ mamedaṃ<BR>
01,185.019d*1901_02	yaśaś ca puṇyaṃ ca hitaṃ tad etat<BR>
01,185.020a	tathoktavākyaṃ tu purohitaṃ taṃ; sthitaṃ vinītaṃ samudīkṣya rājā<BR>
01,185.020c	samīpasthaṃ bhīmam idaṃ śaśāsa; pradīyatāṃ pādyam arghyaṃ tathāsmai<BR>
01,185.021a	mānyaḥ purodhā drupadasya rājñas; tasmai prayojyābhyadhikaiva pūjā<BR>
01,185.021c	bhīmas tathā tat kṛtavān narendra; tāṃ caiva pūjāṃ pratisaṃgṛhītvā<BR>
01,185.022a	sukhopaviṣṭaṃ tu purohitaṃ taṃ; yudhiṣṭhiro brāhmaṇam ity uvāca<BR>
01,185.022c	pāñcālarājena sutā nisṛṣṭā; svadharmadṛṣṭena yathānukāmam<BR>
01,185.023a	pradiṣṭaśulkā drupadena rājñā; sānena vīreṇa tathānuvṛttā<BR>
01,185.023c	na tatra varṇeṣu kṛtā vivakṣā; na jīvaśilpe na kule na gotre<BR>
01,185.024a	kṛtena sajyena hi kārmukeṇa; viddhena lakṣyeṇa ca saṃnisṛṣṭā<BR>
01,185.024c	seyaṃ tathānena mahātmaneha; kṛṣṇā jitā pārthivasaṃghamadhye<BR>
01,185.025a	naivaṃgate saumakir adya rājā; saṃtāpam arhaty asukhāya kartum<BR>
01,185.025c	kāmaś ca yo 'sau drupadasya rājñaḥ; sa cāpi saṃpatsyati pārthivasya<BR>
01,185.026a	aprāpyarūpāṃ hi narendrakanyām; imām ahaṃ brāhmaṇa sādhu manye<BR>
01,185.026c	na tad dhanur mandabalena śakyaṃ; maurvyā samāyojayituṃ tathā hi<BR>
01,185.026e	na cākṛtāstreṇa na hīnajena; lakṣyaṃ tathā pātayituṃ hi śakyam<BR>
01,185.027a	tasmān na tāpaṃ duhitur nimittaṃ; pāñcālarājo 'rhati kartum adya<BR>
01,185.027c	na cāpi tat pātanam anyatheha; kartuṃ viṣahyaṃ bhuvi mānavena<BR>
01,185.028a	evaṃ bruvaty eva yudhiṣṭhire tu; pāñcālarājasya samīpato 'nyaḥ<BR>
01,185.028c	tatrājagāmāśu naro dvitīyo; nivedayiṣyann iha siddham annam<BR>
01,186.001	dūta uvāca<BR>
01,186.001a	janyārtham annaṃ drupadena rājñā; vivāhahetor upasaṃskṛtaṃ ca<BR>
01,186.001c	tad āpnuvadhvaṃ kṛtasarvakāryāḥ; kṛṣṇā ca tatraiva ciraṃ na kāryam<BR>
01,186.002a	ime rathāḥ kāñcanapadmacitrāḥ; sadaśvayuktā vasudhādhipārhāḥ<BR>
01,186.002c	etān samāruhya paraita sarve; pāñcālarājasya niveśanaṃ tat<BR>
01,186.003	vaiśaṃpāyana uvāca<BR>
01,186.003a	tataḥ prayātāḥ kurupuṃgavās te; purohitaṃ taṃ prathamaṃ prayāpya<BR>
01,186.003c	āsthāya yānāni mahānti tāni; kuntī ca kṛṣṇā ca sahaiva yāte<BR>
01,186.003d*1902_01	susnāpitāḥ sākṣatalājadhānair<BR>
01,186.003d*1902_02	varair ghaṭaiś candanavāripūrṇaiḥ<BR>
01,186.003d*1902_03	strībhiḥ sugandhāmbaramālyadāmair<BR>
01,186.003d*1902_04	vibhūṣitā ābharaṇair vicitraiḥ<BR>
01,186.003d*1902_05	māṅgalyagītadhvanivādyaśabdair<BR>
01,186.003d*1902_06	manoharaiḥ puṇyavatāṃ pravṛddhaiḥ<BR>
01,186.003d*1902_07	saṃgīyamānāḥ prayayuḥ prahṛṣṭā<BR>
01,186.003d*1902_08	dīpair jvaladbhiḥ sahitāś ca vipraiḥ<BR>
01,186.003d*1903_01	sa vai tathoktas tu yudhiṣṭhireṇa<BR>
01,186.003d*1903_02	pāñcālarājasya purohitāgryaḥ<BR>
01,186.003d*1903_03sarvaṃ	yathoktaṃ kurunandanena<BR>
01,186.003d*1903_04	nivedayām āsa nṛpāya gatvā<BR>
01,186.004a	śrutvā tu vākyāni purohitasya; yāny uktavān bhārata dharmarājaḥ<BR>
01,186.004c	jijñāsayaivātha kurūttamānāṃ; dravyāṇy anekāny upasaṃjahāra<BR>
01,186.005a	phalāni mālyāni susaṃskṛtāni; carmāṇi varmāṇi tathāsanāni<BR>
01,186.005c	gāś caiva rājann atha caiva rajjūr; dravyāṇi cānyāni kṛṣīnimittam<BR>
01,186.006a	anyeṣu śilpeṣu ca yāny api syuḥ; sarvāṇi kḷptāny akhilena tatra<BR>
01,186.006c	krīḍānimittāni ca yāni tāni; sarvāṇi tatropajahāra rājā<BR>
01,186.007a	rathāśvavarmāṇi ca bhānumanti; khaḍgā mahānto 'śvarathāś ca citrāḥ<BR>
01,186.007c	dhanūṃṣi cāgryāṇi śarāś ca mukhyāḥ; śaktyṛṣṭayaḥ kāñcanabhūṣitāś ca<BR>
01,186.008a	prāsā bhuśuṇḍyaś ca paraśvadhāś ca; sāṃgrāmikaṃ caiva tathaiva sarvam<BR>
01,186.008c	śayyāsanāny uttamasaṃskṛtāni; tathaiva cāsan vividhāni tatra<BR>
01,186.009a	kuntī tu kṛṣṇāṃ parigṛhya sādhvīm; antaḥpuraṃ drupadasyāviveṣa<BR>
01,186.009c	striyaś ca tāṃ kauravarājapatnīṃ; pratyarcayāṃ cakrur adīnasattvāḥ<BR>
01,186.010a	tān siṃhavikrāntagatīn avekṣya; maharṣabhākṣān ajinottarīyān<BR>
01,186.010c	gūḍhottarāṃsān bhujagendrabhoga;pralambabāhūn puruṣapravīrān<BR>
01,186.011a	rājā ca rājñaḥ sacivāś ca sarve; putrāś ca rājñaḥ suhṛdas tathaiva<BR>
01,186.011c	preṣyāś ca sarve nikhilena rājan; harṣaṃ samāpetur atīva tatra<BR>
01,186.012a	te tatra vīrāḥ paramāsaneṣu; sapādapīṭheṣv aviśaṅkamānāḥ<BR>
01,186.012c	yathānupūrvyā viviśur narāgryās; tadā mahārheṣu na vismayantaḥ<BR>
01,186.013a	uccāvacaṃ pārthivabhojanīyaṃ; pātrīṣu jāmbūnadarājatīṣu<BR>
01,186.013c	dāsāś ca dāsyaś ca sumṛṣṭaveṣāḥ; bhojāpakāś cāpy upajahrur annam<BR>
01,186.014a	te tatra bhuktvā puruṣapravīrā; yathānukāmaṃ subhṛśaṃ pratītāḥ<BR>
01,186.014c	utkramya sarvāṇi vasūni tatra; sāṃgrāmikāny āviviśur nṛvīrāḥ<BR>
01,186.015a	tal lakṣayitvā drupadasya putro; rājā ca sarvaiḥ saha mantrimukhyaiḥ<BR>
01,186.015c	samarcayām āsur upetya hṛṣṭāḥ; kuntīsutān pārthivaputrapautrān<BR>
01,187.001	vaiśaṃpāyana uvāca<BR>
01,187.001a	tata āhūya pāñcālyo rājaputraṃ yudhiṣṭhiram<BR>
01,187.001c	parigraheṇa brāhmeṇa parigṛhya mahādyutiḥ<BR>
01,187.002a	paryapṛcchad adīnātmā kuntīputraṃ suvarcasam<BR>
01,187.002c	kathaṃ jānīma bhavataḥ kṣatriyān brāhmaṇān uta<BR>
01,187.003a	vaiśyān vā guṇasaṃpannān uta vā śūdrayonijān<BR>
01,187.003c	māyām āsthāya vā siddhāṃś carataḥ sarvatodiśam<BR>
01,187.004a	kṛṣṇāhetor anuprāptān divaḥ saṃdarśanārthinaḥ<BR>
01,187.004c	bravītu no bhavān satyaṃ saṃdeho hy atra no mahān<BR>
01,187.005a	api naḥ saṃśayasyānte manastuṣṭir ihāviśet<BR>
01,187.005c	api no bhāgadheyāni śubhāni syuḥ paraṃtapa<BR>
01,187.006a	kāmayā brūhi satyaṃ tvaṃ satyaṃ rājasu śobhate<BR>
01,187.006c	iṣṭāpūrtena ca tathā vaktavyam anṛtaṃ na tu<BR>
01,187.007a	śrutvā hy amarasaṃkāśa tava vākyam ariṃdama<BR>
01,187.007c	dhruvaṃ vivāhakaraṇam āsthāsyāmi vidhānataḥ<BR>
01,187.008	yudhiṣṭhira uvāca<BR>
01,187.008a	mā rājan vimanā bhūs tvaṃ pāñcālya prītir astu te<BR>
01,187.008c	īpsitas te dhruvaḥ kāmaḥ saṃvṛtto 'yam asaṃśayam<BR>
01,187.009a	vayaṃ hi kṣatriyā rājan pāṇḍoḥ putrā mahātmanaḥ<BR>
01,187.009c	jyeṣṭhaṃ māṃ viddhi kaunteyaṃ bhīmasenārjunāv imau<BR>
01,187.009e	yābhyāṃ tava sutā rājan nirjitā rājasaṃsadi<BR>
01,187.010a	yamau tu tatra rājendra yatra kṛṣṇā pratiṣṭhitā<BR>
01,187.010c	vyetu te mānasaṃ duḥkhaṃ kṣatriyāḥ smo nararṣabha<BR>
01,187.010e	padminīva suteyaṃ te hradād anyaṃ hradaṃ gatā<BR>
01,187.011a	iti tathyaṃ mahārāja sarvam etad bravīmi te<BR>
01,187.011c	bhavān hi gurur asmākaṃ paramaṃ ca parāyaṇam<BR>
01,187.012	vaiśaṃpāyana uvāca<BR>
01,187.012a	tataḥ sa drupado rājā harṣavyākulalocanaḥ<BR>
01,187.012c	prativaktuṃ tadā yuktaṃ nāśakat taṃ yudhiṣṭhiram<BR>
01,187.013a	yatnena tu sa taṃ harṣaṃ saṃnigṛhya paraṃtapaḥ<BR>
01,187.013c	anurūpaṃ tato rājā pratyuvāca yudhiṣṭhiram<BR>
01,187.014a	papraccha cainaṃ dharmātmā yathā te pradrutāḥ purā<BR>
01,187.014c	sa tasmai sarvam ācakhyāv ānupūrvyeṇa pāṇḍavaḥ<BR>
01,187.015a	tac chrutvā drupado rājā kuntīputrasya bhāṣitam<BR>
01,187.015c	vigarhayām āsa tadā dhṛtarāṣṭraṃ janeśvaram<BR>
01,187.016a	āśvāsayām āsa ca taṃ kuntīputraṃ yudhiṣṭhiram<BR>
01,187.016c	pratijajñe ca rājyāya drupado vadatāṃ varaḥ<BR>
01,187.017a	tataḥ kuntī ca kṛṣṇā ca bhīmasenārjunāv api<BR>
01,187.017c	yamau ca rājñā saṃdiṣṭau viviśur bhavanaṃ mahat<BR>
01,187.018a	tatra te nyavasan rājan yajñasenena pūjitāḥ<BR>
01,187.018c	pratyāśvastāṃs tato rājā saha putrair uvāca tān<BR>
01,187.019a	gṛhṇātu vidhivat pāṇim adyaiva kurunandanaḥ<BR>
01,187.019c	puṇye 'hani mahābāhur arjunaḥ kurutāṃ kṣaṇam<BR>
01,187.020a	tatas tam abravīd rājā dharmaputro yudhiṣṭhiraḥ<BR>
01,187.020c	mamāpi dārasaṃbandhaḥ kāryas tāvad viśāṃ pate<BR>
01,187.020d*1904_01	tasmāt pūrvaṃ mayā kāryaṃ yad bhavān anumanyate<BR>
01,187.021	drupada uvāca<BR>
01,187.021a	bhavān vā vidhivat pāṇiṃ gṛhṇātu duhitur mama<BR>
01,187.021c	yasya vā manyase vīra tasya kṛṣṇām upādiśa<BR>
01,187.022	yudhiṣṭhira uvāca<BR>
01,187.022a	sarveṣāṃ draupadī rājan mahiṣī no bhaviṣyati<BR>
01,187.022c	evaṃ hi vyāhṛtaṃ pūrvaṃ mama mātrā viśāṃ pate<BR>
01,187.023a	ahaṃ cāpy aniviṣṭo vai bhīmasenaś ca pāṇḍavaḥ<BR>
01,187.023c	pārthena vijitā caiṣā ratnabhūtā ca te sutā<BR>
01,187.024a	eṣa naḥ samayo rājan ratnasya sahabhojanam<BR>
01,187.024c	na ca taṃ hātum icchāmaḥ samayaṃ rājasattama<BR>
01,187.024d*1905_01	akrameṇa niveśe ca dharmalopo mahān bhavet<BR>
01,187.024d*1905_02	nirjitā caiva pārthena ratnabhūtā ca te sutā<BR>
01,187.025a	sarveṣāṃ dharmataḥ kṛṣṇā mahiṣī no bhaviṣyati<BR>
01,187.025c	ānupūrvyeṇa sarveṣāṃ gṛhṇātu jvalane karam<BR>
01,187.026	drupada uvāca<BR>
01,187.026a	ekasya bahvyo vihitā mahiṣyaḥ kurunandana<BR>
01,187.026c	naikasyā bahavaḥ puṃso vidhīyante kadā cana<BR>
01,187.026d*1906_01	so 'yaṃ na loke vede vā jātu dharmaḥ praśasyate<BR>
01,187.027a	lokavedaviruddhaṃ tvaṃ nādharmaṃ dhārmikaḥ śuciḥ<BR>
01,187.027c	kartum arhasi kaunteya kasmāt te buddhir īdṛśī<BR>
01,187.028	yudhiṣṭhira uvāca<BR>
01,187.028a	sūkṣmo dharmo mahārāja nāsya vidmo vayaṃ gatim<BR>
01,187.028c	pūrveṣām ānupūrvyeṇa yātaṃ vartmānuyāmahe<BR>
01,187.028d*1907_01	lokadharmaviruddho 'yaṃ dharmo dharmabhṛtāṃ vara<BR>
01,187.029a	na me vāg anṛtaṃ prāha nādharme dhīyate matiḥ<BR>
01,187.029c	evaṃ caiva vadaty ambā mama caiva manogatam<BR>
01,187.029d*1908_01	āśrame rudranirdiṣṭād vyāsād etan mayā śrutam<BR>
01,187.030a	eṣa dharmo dhruvo rājaṃś carainam avicārayan<BR>
01,187.030c	mā ca te 'tra viśaṅkā bhūt kathaṃ cid api pārthiva<BR>
01,187.031	drupada uvāca<BR>
01,187.031a	tvaṃ ca kuntī ca kaunteya dhṛṣṭadyumnaś ca me sutaḥ<BR>
01,187.031c	kathayantv itikartavyaṃ śvaḥ kāle karavāmahe<BR>
01,187.032	vaiśaṃpāyana uvāca<BR>
01,187.032a	te sametya tataḥ sarve kathayanti sma bhārata<BR>
01,187.032c	atha dvaipāyano rājann abhyāgacchad yadṛcchayā<BR>
01,188.001	vaiśaṃpāyana uvāca<BR>
01,188.001a	tatas te pāṇḍavāḥ sarve pāñcālyaś ca mahāyaśāḥ<BR>
01,188.001c	pratyutthāya mahātmānaṃ kṛṣṇaṃ dṛṣṭvābhyapūjayan<BR>
01,188.002a	pratinandya sa tān sarvān pṛṣṭvā kuśalam antataḥ<BR>
01,188.002c	āsane kāñcane śubhre niṣasāda mahāmanāḥ<BR>
01,188.003a	anujñātās tu te sarve kṛṣṇenāmitatejasā<BR>
01,188.003c	āsaneṣu mahārheṣu niṣedur dvipadāṃ varāḥ<BR>
01,188.004a	tato muhūrtān madhurāṃ vāṇīm uccārya pārṣataḥ<BR>
01,188.004c	papraccha taṃ mahātmānaṃ draupadyarthe viśāṃ patiḥ<BR>
01,188.005a	katham ekā bahūnāṃ syān na ca syād dharmasaṃkaraḥ<BR>
01,188.005c	etan no bhagavān sarvaṃ prabravītu yathātatham<BR>
01,188.006	vyāsa uvāca<BR>
01,188.006a	asmin dharme vipralambhe lokavedavirodhake<BR>
01,188.006c	yasya yasya mataṃ yad yac chrotum icchāmi tasya tat<BR>
01,188.007	drupada uvāca<BR>
01,188.007a	adharmo 'yaṃ mama mato viruddho lokavedayoḥ<BR>
01,188.007c	na hy ekā vidyate patnī bahūnāṃ dvijasattama<BR>
01,188.008a	na cāpy ācaritaḥ pūrvair ayaṃ dharmo mahātmabhiḥ<BR>
01,188.008c	na ca dharmo 'py anekasthaś caritavyaḥ sanātanaḥ<BR>
01,188.009a	ato nāhaṃ karomy evaṃ vyavasāyaṃ kriyāṃ prati<BR>
01,188.009c	dharmasaṃdehasaṃdigdhaṃ pratibhāti hi mām idam<BR>
01,188.010	dhṛṣṭadyumna uvāca<BR>
01,188.010a	yavīyasaḥ kathaṃ bhāryāṃ jyeṣṭho bhrātā dvijarṣabha<BR>
01,188.010c	brahman samabhivarteta sadvṛttaḥ saṃs tapodhana<BR>
01,188.011a	na tu dharmasya sūkṣmatvād gatiṃ vidmaḥ kathaṃ cana<BR>
01,188.011c	adharmo dharma iti vā vyavasāyo na śakyate<BR>
01,188.012a	kartum asmadvidhair brahmaṃs tato na vyavasāmy aham<BR>
01,188.012c	pañcānāṃ mahiṣī kṛṣṇā bhavatv iti kathaṃ cana<BR>
01,188.013	yudhiṣṭhira uvāca<BR>
01,188.013a	na me vāg anṛtaṃ prāha nādharme dhīyate matiḥ<BR>
01,188.013c	vartate hi mano me 'tra naiṣo 'dharmaḥ kathaṃ cana<BR>
01,188.014a	śrūyate hi purāṇe 'pi jaṭilā nāma gautamī<BR>
01,188.014b*1909_01	tasya putrī mahāprājñā gautamasya yaśasvinī<BR>
01,188.014c	ṛṣīn adhyāsitavatī sapta dharmabhṛtāṃ vara<BR>
01,188.014d*1910_01	tathaiva munijā vārkṣī tapobhir bhāvitātmanaḥ<BR>
01,188.014d*1910_02	saṃgatābhūd daśa bhrātṝn ekanāmnaḥ pracetasaḥ<BR>
01,188.015a	guroś ca vacanaṃ prāhur dharmaṃ dharmajñasattama<BR>
01,188.015c	gurūṇāṃ caiva sarveṣāṃ janitrī paramo guruḥ<BR>
01,188.016a	sā cāpy uktavatī vācaṃ bhaikṣavad bhujyatām iti<BR>
01,188.016c	tasmād etad ahaṃ manye dharmaṃ dvijavarottama<BR>
01,188.017	kunty uvāca<BR>
01,188.017*1911_01	bhujyatāṃ bhrātṛbhiḥ sārdham ity arjunam acodayam<BR>
01,188.017a	evam etad yathāhāyaṃ dharmacārī yudhiṣṭhiraḥ<BR>
01,188.017c	anṛtān me bhayaṃ tīvraṃ mucyeyam anṛtāt katham<BR>
01,188.018	vyāsa uvāca<BR>
01,188.018a	anṛtān mokṣyase bhadre dharmaś caiṣa sanātanaḥ<BR>
01,188.018c	na tu vakṣyāmi sarveṣāṃ pāñcāla śṛṇu me svayam<BR>
01,188.019a	yathāyaṃ vihito dharmo yataś cāyaṃ sanātanaḥ<BR>
01,188.019c	yathā ca prāha kaunteyas tathā dharmo na saṃśayaḥ<BR>
01,188.020	vaiśaṃpāyana uvāca<BR>
01,188.020a	tata utthāya bhagavān vyāso dvaipāyanaḥ prabhuḥ<BR>
01,188.020c	kare gṛhītvā rājānaṃ rājaveśma samāviśat<BR>
01,188.021a	pāṇḍavāś cāpi kuntī ca dhṛṣṭadyumnaś ca pārṣataḥ<BR>
01,188.021c	vicetasas te tatraiva pratīkṣante sma tāv ubhau<BR>
01,188.022a	tato dvaipāyanas tasmai narendrāya mahātmane<BR>
01,188.022c	ācakhyau tad yathā dharmo bahūnām ekapatnitā<BR>
01,188.022d*1912_01	yathā devā daduś caiva rājaputryāḥ purā varam<BR>
01,188.022d*1912_02	dharmādyās tapasā tuṣṭāḥ pañcapatnītvam īśvarāḥ<BR>
01,188.022d@100=0000	vyāsaḥ<BR>
01,188.022d@100=0017	ṛṣiḥ<BR>
01,188.022d@100=0021	vyāsaḥ<BR>
01,188.022d@100=0023	nāḷāyanī<BR>
01,188.022d@100=0026	vyāsaḥ<BR>
01,188.022d@100=0057	drupadaḥ<BR>
01,188.022d@100=0059	vyāsaḥ<BR>
01,188.022d@100=0071	indrasenā<BR>
01,188.022d@100=0075	ṛṣiḥ<BR>
01,188.022d@100=0081	vyāsaḥ<BR>
01,188.022d@100=0091	nāḷāyanī<BR>
01,188.022d@100=0093	maheśvaraḥ<BR>
01,188.022d@100=0095	nāḷāyanī<BR>
01,188.022d@100=0105	maheśvaraḥ<BR>
01,188.022d@100=0107	nāḷāyanī<BR>
01,188.022d@100=0111	maheśvaraḥ<BR>
01,188.022d@100=0117	vyāsaḥ<BR>
01,188.022d@100_0001	mā bhūd rājaṃs tava tāpo manaḥsthaḥ; pañcānāṃ bhāryā duhitā mameti<BR>
01,188.022d@100_0002	mātur eṣā pārthiva prārthitā syāt; pañcānāṃ bhāryā duhitā mameti<BR>
01,188.022d@100_0003	yājopayājau dharmaratau tapobhyāṃ; tau cakratuḥ pañcapatitvam asyāḥ<BR>
01,188.022d@100_0004	sā dharmataḥ pāṇḍuputrair avāptā; bhāryā kṛṣṇā modatāṃ vai kulaṃ te<BR>
01,188.022d@100_0005	loke nānyo nāthavāṃs tvad viśiṣṭaḥ; sarvārīṇām apradhṛṣyo 'si rājan<BR>
01,188.022d@100_0006	bhūyas tu me śṛṇv idaṃ tvaṃ viśoko; yathāgamaṃ pañcapatitvam asyāḥ<BR>
01,188.022d@100_0007	eṣā nāḷāyanī pūrvaṃ maudgalyaṃ sthaviraṃ patim<BR>
01,188.022d@100_0008	ārādhayām āsa tadā kuṣṭhinaṃ tam aninditā<BR>
01,188.022d@100_0009	tvagasthibhūtaṃ kaṭukaṃ lolam īrṣyuṃ sukopanam<BR>
01,188.022d@100_0010	sugandhetaragandhāḍhyaṃ valīpalitadhāriṇam<BR>
01,188.022d@100_0011	sthaviraṃ vikṛtākāraṃ śīryamāṇanakhatvacam<BR>
01,188.022d@100_0012	ucchiṣṭam upabhuñjānā paryupāste mahāvratā<BR>
01,188.022d@100_0013	tataḥ kadā cid aṅguṣṭho bhuñjānasya vyaśīryata<BR>
01,188.022d@100_0014	annād uddhṛtya tac cānnam upāyuṅktāviśaṅkitā<BR>
01,188.022d@100_0015	tena tasyāḥ prasannena kāmavyāhāriṇā tadā<BR>
01,188.022d@100_0016	varaṃ vṛṇīṣvety asakṛd uktā vavre varaṃ tadā<BR>
01,188.022d@100_0017	nāsmi vṛddho na kaṭuko nerṣyur naivātikopanaḥ<BR>
01,188.022d@100_0018	na ca durgandhavadano na kṛśo na ca lolupaḥ<BR>
01,188.022d@100_0019	kathaṃ tvāṃ ramayāmīha kathaṃ tvāṃ vāsayāmy aham<BR>
01,188.022d@100_0020	vada kalyāṇi bhadraṃ te yathā tvaṃ manasecchasi<BR>
01,188.022d@100_0021	sā tam akliṣṭakarmāṇaṃ varadaṃ sarvakāmadam<BR>
01,188.022d@100_0022	bhartāram anavadyāṅgī prasannaṃ pratyuvāca ha<BR>
01,188.022d@100_0023	pañcabāṇātividdhāhaṃ manmathasya mahāmate<BR>
01,188.022d@100_0024	pañcadhā māṃ vibhaktātmā bhagavāṃl lokaviśrutaḥ<BR>
01,188.022d@100_0025	ramaya tvam acintyātman punaś caikatvam āsthitaḥ<BR>
01,188.022d@100_0026	tāṃ tathety abravīd dhīmān brahmarṣir vai mahātapāḥ<BR>
01,188.022d@100_0027	sa pañcadhānubhūtvā tāṃ ramayām āsa sarvaśaḥ<BR>
01,188.022d@100_0028	nāḷāyanīṃ sukeśāntāṃ mudgalaś cāruhāsinīm<BR>
01,188.022d@100_0029	āśrameṣv adhikaṃ cāpi pūjyamāno maharṣibhiḥ<BR>
01,188.022d@100_0030	vicacāra yathākāmaṃ kāmarūpavapuḥ punaḥ<BR>
01,188.022d@100_0031	yadā yayau divaṃ cāpi tatra devarṣibhiḥ saha<BR>
01,188.022d@100_0032	sudhāmṛtarasāhāraḥ suraloke cacāra ha<BR>
01,188.022d@100_0033	pūjyamānas tathā śacyā śakrasya bhavaneṣv api<BR>
01,188.022d@100_0034	mahendrasenayā sārdhaṃ paryadhāvad riraṃsayā<BR>
01,188.022d@100_0035	sūryasya ca rathaṃ divyam āruhya bhagavān prabhuḥ<BR>
01,188.022d@100_0036	paryupetya punar meruṃ merau vāsam arocayat<BR>
01,188.022d@100_0037	ākāśagaṅgām āplutya tayā saha taponidhiḥ<BR>
01,188.022d@100_0038	aṃśujāleṣu candrasya uvāsa ca yathānilaḥ<BR>
01,188.022d@100_0039	girirūpaṃ yadā dadhre sa maharṣis tadā punaḥ<BR>
01,188.022d@100_0040	tatprabhāvena sā tasya madhye jajñe mahānadī<BR>
01,188.022d@100_0041	yadā puṣpākulaḥ sālaḥ saṃjajñe bhagavān ṛṣiḥ<BR>
01,188.022d@100_0042	latātvam atha saṃpede tam evābhyanuveṣṭatī<BR>
01,188.022d@100_0043	pupoṣa ca vapur yasya tasyānugaṃ punaḥ<BR>
01,188.022d@100_0044	sā pupoṣa samaṃ bhartuḥ skandhenāpi cacāra ha<BR>
01,188.022d@100_0045	tatas tasya ca tasyāś ca tulyā prītir avardhata<BR>
01,188.022d@100_0046	tathā hi bhagavāṃs tasyāḥ prasādād ṛṣisattamaḥ<BR>
01,188.022d@100_0047	vijajñuṣī ca sā tatra daivayogena bhāminī<BR>
01,188.022d@100_0048	sa ca tāṃ tapasā devīṃ ramayām āsa yogataḥ<BR>
01,188.022d@100_0049	ekapatnī purā bhūtvā sadaivāgre yaśasvinī<BR>
01,188.022d@100_0050	arundhatīva sīteva babhūvātipativratā<BR>
01,188.022d@100_0051	damayantyāś ca mātuḥ sā viśeṣam adhikaṃ yayau<BR>
01,188.022d@100_0052	etat tathyaṃ mahārāja mā te bhūd buddhir anyathā<BR>
01,188.022d@100_0053	eṣā nāḷāyanī jajñe daivayogena kena cit<BR>
01,188.022d@100_0054	rājaṃs tavātmajā kṛṣṇā vedyāṃ tejasvinī śubhā<BR>
01,188.022d@100_0055	tasmiṃs tasyā manaḥ saktaṃ na śaśāka kadā cana<BR>
01,188.022d@100_0056	tathā praṇihito hy ātmā tasyās tasmin dvijottame<BR>
01,188.022d@100_0057	brūhi tat kāraṇaṃ yena brahmañ jātā tapasvinī<BR>
01,188.022d@100_0058	sutā mamādhvare kṛṣṇā sarvavedavidāṃ vara<BR>
01,188.022d@100_0059	śṛṇu rājan yathā hy asyā datto rudreṇa vai varaḥ<BR>
01,188.022d@100_0060	yadarthaṃ caiva saṃbhūtā tava yajñe yaśasvinī<BR>
01,188.022d@100_0061	ahaṃ te kathayiṣyāmi kṛṣṇāyāḥ paurvadehikam<BR>
01,188.022d@100_0062	indraseneti vikhyātā purā nāḷāyanī śubhā<BR>
01,188.022d@100_0063	maudgalyaṃ patim āsādya cacāra vigatajvarā<BR>
01,188.022d@100_0064	maudgalyasya maharṣeś ca ramamāṇasya vai tayā<BR>
01,188.022d@100_0065	saṃvatsaragaṇā rājan vyatīyuḥ kṣaṇavat tadā<BR>
01,188.022d@100_0066	tataḥ kadā cid dharmātmā tṛptaḥ kāmād vyarajyata<BR>
01,188.022d@100_0067	anvicchan paramaṃ brahma tyāgadharmaparo 'bhavat<BR>
01,188.022d@100_0068	utsasarja sa tāṃ vipraḥ sā tadā cāpatad bhuvi<BR>
01,188.022d@100_0069	maudgalyo rājaśārdūla tapobhir bhāvitaḥ sadā<BR>
01,188.022d@100_0070	kāmabhogāturābhyetya vacanaṃ cedam abravīt<BR>
01,188.022d@100_0071	prasīda bhagavan mahyaṃ na mām utsraṣṭum arhasi<BR>
01,188.022d@100_0072	avitṛptāsmi brahmarṣe kāmānāṃ kāmasevanāt<BR>
01,188.022d@100_0073	māro māṃ bādhate 'tyartham anugṛhṇātu māṃ bhavān<BR>
01,188.022d@100_0074	tarpayasva mamākṣāṇi guhyaṃ māṃ bādhate 'niśam<BR>
01,188.022d@100_0075	yasmāt tvaṃ mayi niḥśaṅkā hy avaktavyaṃ prabhāṣase<BR>
01,188.022d@100_0076	ācarantī tapovighnaṃ tasmāc chṛṇu vaco mama<BR>
01,188.022d@100_0077	bhaviṣyasi nṛloke tvaṃ rājaputrī yaśasvinī<BR>
01,188.022d@100_0078	pāñcālarājasya sutā drupadasya mahātmanaḥ<BR>
01,188.022d@100_0079	bhavitāras tu te tatra patayaḥ pañca viśrutāḥ<BR>
01,188.022d@100_0080	taiḥ sārdhaṃ madhurākāraiś ciraṃ ratim avāpsyasi<BR>
01,188.022d@100_0081	saivaṃ śaptā tu vimanā vanaṃ prāptā yaśasvinī<BR>
01,188.022d@100_0082	bhogair atṛptā deveśaṃ tapasārādhayat tadā<BR>
01,188.022d@100_0083	nirāśīr mārutāhārā nirāhārā tathaiva ca<BR>
01,188.022d@100_0084	anuvartamānā tv ādityaṃ tathā pañcatapābhavat<BR>
01,188.022d@100_0085	tīvreṇa tapasā tasyās tuṣṭaḥ paśupatiḥ svayam<BR>
01,188.022d@100_0086	varaṃ prādāt tadā rudraḥ sarvalokeśvaraḥ prabhuḥ<BR>
01,188.022d@100_0087	bhaviṣyati paraṃ janma mānuṣeṣu varāṅgane<BR>
01,188.022d@100_0088	bhaviṣyanti ca te bhadre patayaḥ pañca suvratāḥ<BR>
01,188.022d@100_0089	mahendravapuṣaḥ sarve mahendrasamavikramāḥ<BR>
01,188.022d@100_0090	tatrasthā ca mahat karma surāṇāṃ tvaṃ kariṣyasi<BR>
01,188.022d@100_0091	ekaḥ khalu mayā bhartā vṛtaḥ pañcāpi me katham<BR>
01,188.022d@100_0092	bhaviṣyanti mamaikasyāḥ patayas tad bravīhi me<BR>
01,188.022d@100_0093	pañcakṛtvas tvayā hy uktaḥ patiṃ dehīty ahaṃ punaḥ<BR>
01,188.022d@100_0094	pañca te patayo bhadre bhaviṣyanti sukhāvahāḥ<BR>
01,188.022d@100_0095	dharma ekaḥ patiḥ strīṇāṃ pūrvam eva prakalpitaḥ<BR>
01,188.022d@100_0096	bahupatnīkatā puṃsāṃ dharmaś ca pitṛbhiḥ kṛtaḥ<BR>
01,188.022d@100_0097	strīdharmaḥ pūrvam evāyaṃ nirmito munibhiḥ purā<BR>
01,188.022d@100_0098	sahadharmacarī bhartur ekā ekasya cocyate<BR>
01,188.022d@100_0099	eko hi bhartā nārīṇāṃ kaumāra iti laukikaḥ<BR>
01,188.022d@100_0100	āpatsu ca niyogena saṃtānārthe paraḥ smṛtaḥ<BR>
01,188.022d@100_0101	gaccheta yā tṛtīyaṃ tu tasyā niṣkṛtir ucyate<BR>
01,188.022d@100_0102	caturthe patitā dharmāt pañcame vardhakī bhavet<BR>
01,188.022d@100_0103	evaṃ gate dharmapathe na vṛṇe bahupuṃskatām<BR>
01,188.022d@100_0104	alokācaritāt tasmāt kathaṃ mucyeya saṃkarāt<BR>
01,188.022d@100_0105	anāvṛtāḥ purā nāryo hy āsañ śudhyanti cārtave<BR>
01,188.022d@100_0106	sakṛd uktaṃ tvayā naitān nādharmas te bhaviṣyati<BR>
01,188.022d@100_0107	yadi me patayaḥ pañca varam icchāmi tair mithaḥ<BR>
01,188.022d@100_0108	kaumāraṃ ca bhavet sarvaiḥ saṃgame saṃgame ca me<BR>
01,188.022d@100_0109	patiśuśrūṣayā caiva siddhiḥ prāptā purā mayā<BR>
01,188.022d@100_0110	bhogecchā ca mayā prāptā sa ca bhogaś ca me bhavet<BR>
01,188.022d@100_0111	ratiś ca bhadre siddhiś ca na bhajete parasparam<BR>
01,188.022d@100_0112	abhogā lapsyase siddhiṃ yogenāpi mahatvatām<BR>
01,188.022d@100_0113	anyadehāntare ca tvaṃ rūpabhāgyaguṇānvitā<BR>
01,188.022d@100_0114	pañcabhiḥ prāpya kaumāraṃ mahābhāgā bhaviṣyasi<BR>
01,188.022d@100_0115	gaccha gaṅgājalasthā ca naraṃ paśyasi yaṃ śubhe<BR>
01,188.022d@100_0116	tam ānaya mamābhyāśaṃ surarājaṃ śucismite<BR>
01,188.022d@100_0117	ity uktā viśvarūpeṇa rudraṃ kṛtvā pradakṣiṇam<BR>
01,188.022d@100_0118	jagāma gaṅgām uddiśya puṇyāṃ tripathagāṃ nadīm<BR>
01,189.001	vyāsa uvāca<BR>
01,189.001a	purā vai naimiṣāraṇye devāḥ satram upāsate<BR>
01,189.001c	tatra vaivasvato rājañ śāmitram akarot tadā<BR>
01,189.002a	tato yamo dīkṣitas tatra rājan; nāmārayat kiṃ cid api prajābhyaḥ<BR>
01,189.002c	tataḥ prajās tā bahulā babhūvuḥ; kālātipātān maraṇāt prahīṇāḥ<BR>
01,189.002d*1913_01	sa tatra dīkṣitas tāta yamo nāmārayat prajāḥ<BR>
01,189.002d*1913_02	prāṇino 'tha na mṛtāś ca . . . . . . . .<BR>
01,189.003a	tatas tu śakro varuṇaḥ kuberaḥ; sādhyā rudrā vasavaś cāśvinau ca<BR>
01,189.003c	praṇetāraṃ bhuvanasya prajāpatiṃ; samājagmus tatra devās tathānye<BR>
01,189.004a	tato 'bruvaṃl lokaguruṃ sametā; bhayaṃ nas tīvraṃ mānuṣāṇāṃ vivṛddhyā<BR>
01,189.004c	tasmād bhayād udvijantaḥ sukhepsavaḥ; prayāma sarve śaraṇaṃ bhavantam<BR>
01,189.005	brahmovāca<BR>
01,189.005a	kiṃ vo bhayaṃ mānuṣebhyo yūyaṃ sarve yadāmarāḥ<BR>
01,189.005c	mā vo martyasakāśād vai bhayaṃ bhavatu karhi cit<BR>
01,189.006	devā ūcuḥ<BR>
01,189.006a	martyā hy amartyāḥ saṃvṛttā na viśeṣo 'sti kaś cana<BR>
01,189.006c	aviśeṣād udvijanto viśeṣārtham ihāgatāḥ<BR>
01,189.007	brahmovāca<BR>
01,189.007a	vaivasvato vyāpṛtaḥ satrahetos; tena tv ime na mriyante manuṣyāḥ<BR>
01,189.007c	tasminn ekāgre kṛtasarvakārye; tata eṣāṃ bhavitaivāntakālaḥ<BR>
01,189.008a	vaivasvatasyāpi tanur vibhūtā; vīryeṇa yuṣmākam uta prayuktā<BR>
01,189.008c	saiṣām anto bhavitā hy antakāle; tanur hi vīryaṃ bhavitā nareṣu<BR>
01,189.009	vyāsa uvāca<BR>
01,189.009a	tatas tu te pūrvajadevavākyaṃ; śrutvā devā yatra devā yajante<BR>
01,189.009c	samāsīnās te sametā mahābalā; bhāgīrathyāṃ dadṛśuḥ puṇḍarīkam<BR>
01,189.010a	dṛṣṭvā ca tad vismitās te babhūvus; teṣām indras tatra śūro jagāma<BR>
01,189.010c	so 'paśyad yoṣām atha pāvakaprabhāṃ; yatra gaṅgā satataṃ saṃprasūtā<BR>
01,189.011a	sā tatra yoṣā rudatī jalārthinī; gaṅgāṃ devīṃ vyavagāhyāvatiṣṭhat<BR>
01,189.011c	tasyāśrubinduḥ patito jale vai; tat padmam āsīd atha tatra kāñcanam<BR>
01,189.012a	tad adbhutaṃ prekṣya vajrī tadānīm; apṛcchat tāṃ yoṣitam antikād vai<BR>
01,189.012c	kā tvaṃ kathaṃ rodiṣi kasya hetor; vākyaṃ tathyaṃ kāmayeha bravīhi<BR>
01,189.013	stry uvāca<BR>
01,189.013a	tvaṃ vetsyase mām iha yāsmi śakra; yadarthaṃ cāhaṃ rodimi mandabhāgyā<BR>
01,189.013c	āgaccha rājan purato 'haṃ gamiṣye; draṣṭāsi tad rodimi yatkṛte 'ham<BR>
01,189.014	vyāsa uvāca<BR>
01,189.014a	tāṃ gacchantīm anvagacchat tadānīṃ; so 'paśyad ārāt taruṇaṃ darśanīyam<BR>
01,189.014c	siṃhāsanasthaṃ yuvatīsahāyaṃ; krīḍantam akṣair girirājamūrdhni<BR>
01,189.015a	tam abravīd devarājo mamedaṃ; tvaṃ viddhi viśvaṃ bhuvanaṃ vaśe sthitam<BR>
01,189.015c	īśo 'ham asmīti samanyur abravīd; dṛṣṭvā tam akṣaiḥ subhṛśaṃ pramattam<BR>
01,189.016a	kruddhaṃ tu śakraṃ prasamīkṣya devo; jahāsa śakraṃ ca śanair udaikṣata<BR>
01,189.016c	saṃstambhito 'bhūd atha devarājas; tenekṣitaḥ sthāṇur ivāvatasthe<BR>
01,189.017a	yadā tu paryāptam ihāsya krīḍayā; tadā devīṃ rudatīṃ tām uvāca<BR>
01,189.017c	ānīyatām eṣa yato 'ham ārān; mainaṃ darpaḥ punar apy āviśeta<BR>
01,189.018a	tataḥ śakraḥ spṛṣṭamātras tayā tu; srastair aṅgaiḥ patito 'bhūd dharaṇyām<BR>
01,189.018c	tam abravīd bhagavān ugratejā; maivaṃ punaḥ śakra kṛthāḥ kathaṃ cit<BR>
01,189.019a	vivartayainaṃ ca mahādrirājaṃ; balaṃ ca vīryaṃ ca tavāprameyam<BR>
01,189.019c	vivṛtya caivāviśa madhyam asya; yatrāsate tvadvidhāḥ sūryabhāsaḥ<BR>
01,189.020a	sa tad vivṛtya śikharaṃ mahāgires; tulyadyutīṃś caturo 'nyān dadarśa<BR>
01,189.020c	sa tān abhiprekṣya babhūva duḥkhitaḥ; kaccin nāhaṃ bhavitā vai yatheme<BR>
01,189.021a	tato devo giriśo vajrapāṇiṃ; vivṛtya netre kupito 'bhyuvāca<BR>
01,189.021c	darīm etāṃ praviśa tvaṃ śatakrato; yan māṃ bālyād avamaṃsthāḥ purastāt<BR>
01,189.022a	uktas tv evaṃ vibhunā devarājaḥ; pravepamāno bhṛśam evābhiṣaṅgāt<BR>
01,189.022c	srastair aṅgair anileneva nunnam; aśvatthapatraṃ girirājamūrdhni<BR>
01,189.023a	sa prāñjalir vinatenānanena; pravepamānaḥ sahasaivam uktaḥ<BR>
01,189.023c	uvāca cedaṃ bahurūpam ugraṃ; draṣṭā śeṣasya bhagavaṃs tvaṃ bhavādya<BR>
01,189.024a	tam abravīd ugradhanvā prahasya; naivaṃśīlāḥ śeṣam ihāpnuvanti<BR>
01,189.024c	ete 'py evaṃ bhavitāraḥ purastāt; tasmād etāṃ darim āviśya śedhvam<BR>
01,189.025a	śeṣo 'py evaṃ bhavitā vo na saṃśayo; yoniṃ sarve mānuṣīm āviśadhvam<BR>
01,189.025c	tatra yūyaṃ karma kṛtvāviṣahyaṃ; bahūn anyān nidhanaṃ prāpayitvā<BR>
01,189.025d*1914_01	śastrair divyair mānuṣān yodhayitvā<BR>
01,189.025d*1914_02	śūrān sarvān āhave tān vijitya<BR>
01,189.026a	āgantāraḥ punar evendralokaṃ; svakarmaṇā pūrvajitaṃ mahārham<BR>
01,189.026c	sarvaṃ mayā bhāṣitam etad evaṃ; kartavyam anyad vividhārthavac ca<BR>
01,189.027	pūrvendrā ūcuḥ<BR>
01,189.027a	gamiṣyāmo mānuṣaṃ devalokād; durādharo vihito yatra mokṣaḥ<BR>
01,189.027c	devās tv asmān ādadhīrañ jananyāṃ; dharmo vāyur maghavān aśvinau ca<BR>
01,189.027d*1915_01	astrair divyair mānuṣān yodhayitvā<BR>
01,189.027d*1915_02	āgantāraḥ punar evendralokam<BR>
01,189.028	vyāsa uvāca<BR>
01,189.028a	etac chrutvā vajrapāṇir vacas tu; devaśreṣṭhaṃ punar evedam āha<BR>
01,189.028c	vīryeṇāhaṃ puruṣaṃ kāryahetor; dadyām eṣāṃ pañcamaṃ matprasūtam<BR>
01,189.028d*1916_01	viśvabhug ṛtadhāmā ca śibir indraḥ pratāpavān<BR>
01,189.028d*1916_02	śāntiś caturthas teṣāṃ vai tejasvī pañcamaḥ smṛtaḥ<BR>
01,189.029a	teṣāṃ kāmaṃ bhagavān ugradhanvā; prādād iṣṭaṃ sannisargād yathoktam<BR>
01,189.029c	tāṃ cāpy eṣāṃ yoṣitaṃ lokakāntāṃ; śriyaṃ bhāryāṃ vyadadhān mānuṣeṣu<BR>
01,189.030a	tair eva sārdhaṃ tu tataḥ sa devo; jagāma nārāyaṇam aprameyam<BR>
01,189.030b*1917_01	anantam avyaktam ajaṃ purāṇaṃ<BR>
01,189.030b*1917_02	sanātanaṃ viśvam anantarūpam<BR>
01,189.030c	sa cāpi tad vyadadhāt sarvam eva; tataḥ sarve saṃbabhūvur dharaṇyām<BR>
01,189.030d*1918_01	naraṃ tu devaṃ vibudhapradhānam<BR>
01,189.030d*1918_02	indro jiṣṇuṃ pañcamaṃ kalpayitvā<BR>
01,189.031a	sa cāpi keśau harir udbabarha; śuklam ekam aparaṃ cāpi kṛṣṇam<BR>
01,189.031c	tau cāpi keśau viśatāṃ yadūnāṃ; kule striyau rohiṇīṃ devakīṃ ca<BR>
01,189.031c*1919_01	yo 'sau śvetas tasya devasya keśaḥ<BR>
01,189.031e	tayor eko baladevo babhūva; kṛṣṇo dvitīyaḥ keśavaḥ saṃbabhūva<BR>
01,189.031f*1920_01	keśo yo 'sau varṇataḥ kṛṣṇa uktaḥ<BR>
01,189.032a	ye te pūrvaṃ śakrarūpā niruddhās; tasyāṃ daryāṃ parvatasyottarasya<BR>
01,189.032c	ihaiva te pāṇḍavā vīryavantaḥ; śakrasyāṃśaḥ pāṇḍavaḥ savyasācī<BR>
01,189.033a	evam ete pāṇḍavāḥ saṃbabhūvur; ye te rājan pūrvam indrā babhūvuḥ<BR>
01,189.033c	lakṣmīś caiṣāṃ pūrvam evopadiṣṭā; bhāryā yaiṣā draupadī divyarūpā<BR>
01,189.034a	kathaṃ hi strī karmaṇo 'nte mahītalāt; samuttiṣṭhed anyato daivayogāt<BR>
01,189.034c	yasyā rūpaṃ somasūryaprakāśaṃ; gandhaś cāgryaḥ krośamātrāt pravāti<BR>
01,189.035a	idaṃ cānyat prītipūrvaṃ narendra; dadāmi te varam atyadbhutaṃ ca<BR>
01,189.035c	divyaṃ cakṣuḥ paśya kuntīsutāṃs tvaṃ; puṇyair divyaiḥ pūrvadehair upetān<BR>
01,189.036	vaiśaṃpāyana uvāca<BR>
01,189.036a	tato vyāsaḥ paramodārakarmā; śucir vipras tapasā tasya rājñaḥ<BR>
01,189.036c	cakṣur divyaṃ pradadau tān sa sarvān; rājāpaśyat pūrvadehair yathāvat<BR>
01,189.037a	tato divyān hemakirīṭamālinaḥ; śakraprakhyān pāvakādityavarṇān<BR>
01,189.037c	baddhāpīḍāṃś cārurūpāṃś ca yūno; vyūḍhoraskāṃs tālamātrān dadarśa<BR>
01,189.038a	divyair vastrair arajobhiḥ suvarṇair; mālyaiś cāgryaiḥ śobhamānān atīva<BR>
01,189.038c	sākṣāt tryakṣān vasavo vātha divyān; ādityān vā sarvaguṇopapannān<BR>
01,189.038e	tān pūrvendrān evam īkṣyābhirūpān; prīto rājā drupado vismitaś ca<BR>
01,189.038e*1921_01	śakrātmajaṃ cendrarūpaṃ niśamya<BR>
01,189.039a	divyāṃ māyāṃ tām avāpyāprameyāṃ; tāṃ caivāgryāṃ śriyam iva rūpiṇīṃ ca<BR>
01,189.039b*1922_01	divyāṃ sākṣāt somavahniprakāśāṃ<BR>
01,189.039c	yogyāṃ teṣāṃ rūpatejoyaśobhiḥ; patnīm ṛddhāṃ dṛṣṭavān pārthivendraḥ<BR>
01,189.040a	sa tad dṛṣṭvā mahad āścaryarūpaṃ; jagrāha pādau satyavatyāḥ sutasya<BR>
01,189.040c	naitac citraṃ paramarṣe tvayīti; prasannacetāḥ sa uvāca cainam<BR>
01,189.041	vyāsa uvāca<BR>
01,189.041a	āsīt tapovane kā cid ṛṣeḥ kanyā mahātmanaḥ<BR>
01,189.041c	nādhyagacchat patiṃ sā tu kanyā rūpavatī satī<BR>
01,189.042a	toṣayām āsa tapasā sā kilogreṇa śaṃkaram<BR>
01,189.042c	tām uvāceśvaraḥ prīto vṛṇu kāmam iti svayam<BR>
01,189.043a	saivam uktābravīt kanyā devaṃ varadam īśvaram<BR>
01,189.043c	patiṃ sarvaguṇopetam icchāmīti punaḥ punaḥ<BR>
01,189.044a	dadau tasyai sa deveśas taṃ varaṃ prītimāṃs tadā<BR>
01,189.044c	pañca te patayaḥ śreṣṭhā bhaviṣyantīti śaṃkaraḥ<BR>
01,189.045a	sā prasādayatī devam idaṃ bhūyo 'bhyabhāṣata<BR>
01,189.045c	ekaṃ patiṃ guṇopetaṃ tvatto 'rhāmīti vai tadā<BR>
01,189.045e	tāṃ devadevaḥ prītātmā punaḥ prāha śubhaṃ vacaḥ<BR>
01,189.046a	pañcakṛtvas tvayā uktaḥ patiṃ dehīty ahaṃ punaḥ<BR>
01,189.046c	tat tathā bhavitā bhadre tava tad bhadram astu te<BR>
01,189.046e	deham anyaṃ gatāyās te yathoktaṃ tad bhaviṣyati<BR>
01,189.046f@102_0001	saiva nāḷāyanī bhūtvā rūpeṇāpratimā bhuvi<BR>
01,189.046f@102_0002	maudgalyaṃ patim āsādya śivād varam avāpya ca<BR>
01,189.046f@102_0003	śṛṇu guhyaṃ mahīpāla vadataḥ sāvadhānataḥ<BR>
01,189.046f@102_0004	saṃśraddhatsva vaco mahyaṃ tataḥ paśyasi pāṇḍavān<BR>
01,189.046f@102_0005	hatvā vṛtraṃ surapatis tvāṣṭraṃ svargāt sa ha cyutaḥ<BR>
01,189.046f@102_0006	brahmahatyām avāpyātha dharmādirahitas tadā<BR>
01,189.046f@102_0007	aindro dharmo yamam agād balaṃ vāyum athāviśat<BR>
01,189.046f@102_0008	vīryaṃ varaṃ jñānarūpe nāsatyāv abhijagmatuḥ<BR>
01,189.046f@102_0009	hrīś ca lakṣmīś ca kīrtiś ca saṃnatir matir eva ca<BR>
01,189.046f@102_0010	etā vinirgatā indrād vāgdevīṃ tāḥ samāśritāḥ<BR>
01,189.046f@102_0011	pūrvendravaradānāc ca maheśasyājñayā nṛpa<BR>
01,189.046f@102_0012	dharmādīn pāṇḍavān viddhi hriyād yā draupadīṃ tathā<BR>
01,189.046f@102_0013	tad ime pāṇḍavā rājan indra eko na saṃśayaḥ<BR>
01,189.046f@102_0014	ekaiva draupadī rājan paulomī te na saṃśayaḥ<BR>
01,189.046f@102_0015	śṛṇu guhyatamaṃ cānyad rahasyaṃ devanirmitam<BR>
01,189.046f@102_0016	yac chrutvā saṃśayas te 'dya śatadhā viphaliṣyati<BR>
01,189.046f@102_0017	sadyojātamukhādīni mukhāni ca maheśituḥ<BR>
01,189.046f@102_0018	pāṇḍavāḥ pañca yāni syuḥ pārvatī draupadī tv iyam<BR>
01,189.046f@102_0019	idam anyad rahasyaṃ te devaguhyaṃ sanātanam<BR>
01,189.046f@102_0020	bhavataḥ pratyayārthaṃ ca niḥsaṃśayakaraṃ mahat<BR>
01,189.046f@102_0021	catvāraś ca bhujā viṣṇoḥ śaṅkhacakrādilāñchitāḥ<BR>
01,189.046f@102_0022	dharmarājaś ca bhīmaś ca yamau ca nṛpasattama<BR>
01,189.046f@102_0023	arjunas tu svayaṃ viṣṇuḥ pāñcālī kamalāvatī<BR>
01,189.046f@102_0024	catasro mūrtayo viṣṇoḥ svayaṃ viṣṇuś ca sindhujā<BR>
01,189.046f@102_0025	caturaḥ pāṇḍavāñ jiṣṇuṃ kṛṣṇāṃ viddhi mahīśvara<BR>
01,189.046f@102_0026	caturmūrtiś caturvyūho vāsudevādibhiḥ saha<BR>
01,189.046f@102_0027	avatīrṇo mahīṃ viṣṇuḥ pāñcālī kamalā svayam<BR>
01,189.046f@102_0028	pañcāyatanasaṃjñaś ca pañcamūrtiḥ sadāśivaḥ<BR>
01,189.046f@102_0029	nivṛttādilayān pañca pāñcālīṃ viddhi bhūmipa<BR>
01,189.046f@102_0030	tasmāt te saṃśayo mā bhūt pāṇḍavebhyaḥ pradīyatām<BR>
01,189.046f@102_0031	kṛṣṇā tava sutā rājan pañcabhiḥ pūrvasaṃbhavāt<BR>
01,189.046f@102_0032	pañcāgnayaḥ pāṇḍavāḥ syuḥ svāhā kṛṣṇā prakīrtitā<BR>
01,189.047a	drupadaiṣā hi sā jajñe sutā te devarūpiṇī<BR>
01,189.047c	pañcānāṃ vihitā patnī kṛṣṇā pārṣaty aninditā<BR>
01,189.048a	svargaśrīḥ pāṇḍavārthāya samutpannā mahāmakhe<BR>
01,189.048c	seha taptvā tapo ghoraṃ duhitṛtvaṃ tavāgatā<BR>
01,189.049a	saiṣā devī rucirā devajuṣṭā; pañcānām ekā svakṛtena karmaṇā<BR>
01,189.049c	sṛṣṭā svayaṃ devapatnī svayambhuvā; śrutvā rājan drupadeṣṭaṃ kuruṣva<BR>
01,189.049d@101=0000	vyāsaḥ<BR>
01,189.049d@101_0001	idaṃ cāpi purāvṛttaṃ tan nibodha ca bhūmipa<BR>
01,189.049d@101_0002	kīrtyamānaṃ nṛparṣīṇāṃ pūrveṣāṃ dārakarmaṇi<BR>
01,189.049d@101_0003	nitantur nāma rājarṣir babhūva bhuvi viśrutaḥ<BR>
01,189.049d@101_0004	tasya putrā maheṣvāsā babhūvuḥ pañca bhūmipāḥ<BR>
01,189.049d@101_0005	sālveyaḥ śūrasenaś ca śrutasenaś ca vīryavān<BR>
01,189.049d@101_0006	tindusāro 'tisāraś ca kṣatriyāḥ kratuyājinaḥ<BR>
01,189.049d@101_0007	nāticakramur anyonyam anyonyasya priyaṃvadāḥ<BR>
01,189.049d@101_0008	etān naitantavān pañca śaibyā cātra svayaṃvare<BR>
01,189.049d@101_0009	avāpa sā patīn vīrān bhaumāśvī manujādhipān<BR>
01,189.049d@101_0010	vīṇeva madhurārāvā gāndhārasvaramūrcchitā<BR>
01,189.049d@101_0011	uttamā sarvanārīṇāṃ bhaumāśvī hy abhavat tadā<BR>
01,189.049d@101_0012	yasyā naitantavāḥ pañca patayaḥ kṣatriyarṣabhāḥ<BR>
01,189.049d@101_0013	babhūvuḥ pṛthivīpālāḥ sarvaiḥ samuditā guṇaiḥ<BR>
01,189.049d@101_0014	teṣām ekābhavad bhāryā rājñām auśīnarī nṛpa<BR>
01,189.049d@101_0015	bhaumāśvī nāma bhadraṃ te tadā rūpaguṇānvitā<BR>
01,189.049d@101_0016	pañcabhyaḥ pañcadhā pañca dāyādān sā vyajāyata<BR>
01,189.049d@101_0017	tebhyo naitantavebhyas tu rājaśārdūla vai tadā<BR>
01,189.049d@101_0018	pṛthag ākhyābhavat teṣāṃ matsyānāṃ pañcadhā bhuvi<BR>
01,189.049d@101_0019	yathāvat kīrtyamānāṃs tāñ śṛṇu me rājasattama<BR>
01,189.049d@101_0020	sālveyāḥ śūrasenāś ca śrutasenāś ca pārthivāḥ<BR>
01,189.049d@101_0021	tindusārātisārāś ca vaṃśā eṣāṃ nṛpottama<BR>
01,189.049d@101_0022	evam ekābhavad bhāryā bhaumāśvī bhuvi viśrutā<BR>
01,190.001	drupada uvāca<BR>
01,190.001a	aśrutvaivaṃ vacanaṃ te maharṣe; mayā pūrvaṃ yatitaṃ kāryam etat<BR>
01,190.001b*1923_01	śrutvā vacas tathyam idaṃ mahārthaṃ<BR>
01,190.001b*1923_02	naṣṭapramoho 'smi mahānubhāva<BR>
01,190.001c	na vai śakyaṃ vihitasyāpayātuṃ; tad evedam upapannaṃ vidhānam<BR>
01,190.002a	diṣṭasya granthir anivartanīyaḥ; svakarmaṇā vihitaṃ neha kiṃ cit<BR>
01,190.002c	kṛtaṃ nimittaṃ hi varaikahetos; tad evedam upapannaṃ bahūnām<BR>
01,190.003a	yathaiva kṛṣṇoktavatī purastān; naikān patīn me bhagavān dadātu<BR>
01,190.003c	sa cāpy evaṃ varam ity abravīt tāṃ; devo hi veda paramaṃ yad atra<BR>
01,190.004a	yadi vāyaṃ vihitaḥ śaṃkareṇa; dharmo 'dharmo vā nātra mamāparādhaḥ<BR>
01,190.004c	gṛhṇantv ime vidhivat pāṇim asyā; yathopajoṣaṃ vihitaiṣāṃ hi kṛṣṇā<BR>
01,190.004d*1924_01	nāyaṃ vidhir mānuṣāṇāṃ vivāhe<BR>
01,190.004d*1924_02	devā hy ete draupadī cāpi lakṣmīḥ<BR>
01,190.004d*1924_03	prāk karmaṇaḥ svakṛtāt pañca bhartṝn<BR>
01,190.004d*1924_04	avāpy eṣā devadevaprasādāt<BR>
01,190.004d*1924_05	naiṣām evāyaṃ vihitaḥ sadvivāho<BR>
01,190.004d*1924_06	yad bhāryaiṣā draupadī pāṇḍavānām<BR>
01,190.004d*1925_01	anye 'py evaṃ syur manuṣyāḥ striyaś ca<BR>
01,190.004d*1925_02	na dharmaḥ syān mānavokto narendra<BR>
01,190.005	vaiśaṃpāyana uvāca<BR>
01,190.005a	tato 'bravīd bhagavān dharmarājam; adya puṇyāham uta pāṇḍaveya<BR>
01,190.005c	adya pauṣyaṃ yogam upaiti candramāḥ; pāṇiṃ kṛṣṇāyās tvaṃ gṛhāṇādya pūrvam<BR>
01,190.005d*1926_01	pāṇiṃ gṛhāṇa prathamaṃ tvam asyāḥ<BR>
01,190.005d*1926_02	pāñcālarājasya narendra putryāḥ<BR>
01,190.005d*1927_01	tata ājagmatus tatra tau kṛṣṇadrupadāv ubhau<BR>
01,190.005d*1927_02	kuntī saputrā yatrāste dhṛṣṭadyumnaś ca pārṣataḥ<BR>
01,190.005d*1927_03	tato dvaipāyanaḥ kṛṣṇo yudhiṣṭhiram athābravīt<BR>
01,190.005d*1927_04	adya puṇyamahaś candro rohiṇyā ca sameṣyati<BR>
01,190.005d*1927_05	krameṇa manujavyāghrāḥ pāṇiṃ gṛhṇantu pāṇḍavāḥ<BR>
01,190.005d*1927_06	draupadyā dharmataḥ sarve dṛṣṭam etat purānagha<BR>
01,190.006a	tato rājā yajñasenaḥ saputro; janyārtha yuktaṃ bahu tat tadagryam<BR>
01,190.006c	samānayām āsa sutāṃ ca kṛṣṇām; āplāvya ratnair bahubhir vibhūṣya<BR>
01,190.007a	tataḥ sarve suhṛdas tatra tasya; samājagmuḥ sacivā mantriṇaś ca<BR>
01,190.007c	draṣṭuṃ vivāhaṃ paramapratītā; dvijāś ca paurāś ca yathāpradhānāḥ<BR>
01,190.008a	tat tasya veśmārthijanopaśobhitaṃ; vikīrṇapadmotpalabhūṣitājiram<BR>
01,190.008c	mahārharatnaughavicitram ābabhau; divaṃ yathā nirmalatārakācitam<BR>
01,190.009a	tatas tu te kauravarājaputrā; vibhūṣitāḥ kuṇḍalino yuvānaḥ<BR>
01,190.009c	mahārhavastrā varacandanokṣitāḥ; kṛtābhiṣekāḥ kṛtamaṅgalakriyāḥ<BR>
01,190.010a	purohitenāgnisamānavarcasā; sahaiva dhaumyena yathāvidhi prabho<BR>
01,190.010c	krameṇa sarve viviśuś ca tat sado; maharṣabhā goṣṭham ivābhinandinaḥ<BR>
01,190.011a	tataḥ samādhāya sa vedapārago; juhāva mantrair jvalitaṃ hutāśanam<BR>
01,190.011c	yudhiṣṭhiraṃ cāpy upanīya mantravin; niyojayām āsa sahaiva kṛṣṇayā<BR>
01,190.012a	pradakṣiṇaṃ tau pragṛhītapāṇī; samānayām āsa sa vedapāragaḥ<BR>
01,190.012b*1928_01	viprāṃs tu saṃtarpya yudhiṣṭhiro 'nnair<BR>
01,190.012b*1928_02	gobhiś ca ratnair vividhair apūrvaiḥ<BR>
01,190.012b*1928_03	jagrāha pāṇiṃ naradevaputryā<BR>
01,190.012b*1928_04	dhaumyena mantrair vidhivad dhute 'gnau<BR>
01,190.012b*1928_05	tato 'ntarikṣāt kusumāni petur<BR>
01,190.012b*1928_06	vavau ca vāyuḥ sumanojñagandhaḥ<BR>
01,190.012c	tato 'bhyanujñāya tam ājiśobhinaṃ; purohito rājagṛhād viniryayau<BR>
01,190.013a	krameṇa cānena narādhipātmajā; varastriyās te jagṛhus tadā karam<BR>
01,190.013c	ahany ahany uttamarūpadhāriṇo; mahārathāḥ kauravavaṃśavardhanāḥ<BR>
01,190.014a	idaṃ ca tatrādbhutarūpam uttamaṃ; jagāda viprarṣir atītamānuṣam<BR>
01,190.014c	mahānubhāvā kila sā sumadhyamā; babhūva kanyaiva gate gate 'hani<BR>
01,190.014d*1929_01	patiśvaśuratā jyeṣṭhe patidevaratānuje<BR>
01,190.014d*1929_02	madhyameṣu ca pāñcālyāḥ tritayaṃ tritayaṃ triṣu<BR>
01,190.015a	kṛte vivāhe drupado dhanaṃ dadau; mahārathebhyo bahurūpam uttamam<BR>
01,190.015c	śataṃ rathānāṃ varahemabhūṣiṇāṃ; caturyujāṃ hemakhalīnamālinām<BR>
01,190.016a	śataṃ gajānām abhipadmināṃ tathā; śataṃ girīṇām iva hemaśṛṅgiṇām<BR>
01,190.016b*1930_01	śataṃ daśāśvān maṇihemabhūṣaṇān<BR>
01,190.016b*1930_02	manojavān dvādaśavārṣikān yathā<BR>
01,190.016c	tathaiva dāsīśatam agryayauvanaṃ; mahārhaveṣābharaṇāmbarasrajam<BR>
01,190.016d*1931_01	haimāni śayyāsanabhājanāni<BR>
01,190.016d*1931_02	dravyāṇi cānyāni mahāsanāni<BR>
01,190.017a	pṛthak pṛthak caiva daśāyutānvitaṃ; dhanaṃ dadau saumakir agnisākṣikam<BR>
01,190.017c	tathaiva vastrāṇi ca bhūṣaṇāni; prabhāvayuktāni mahādhanāni<BR>
01,190.018a	kṛte vivāhe ca tataḥ sma pāṇḍavāḥ; prabhūtaratnām upalabhya tāṃ śriyam<BR>
01,190.018c	vijahrur indrapratimā mahābalāḥ; pure tu pāñcālanṛpasya tasya ha<BR>
01,190.018d*1932_01	sarve 'py atuṣyan nṛpa pāṇḍaveyās<BR>
01,190.018d*1932_02	tasyāḥ śubhaiḥ śīlasamādhivṛttaiḥ<BR>
01,190.018d*1932_03	sā cāpy eṣāṃ yājñasenī tadānīṃ<BR>
01,190.018d*1932_04	vivardhayām āsa mudaṃ svavṛttaiḥ<BR>
01,191.001	vaiśaṃpāyana uvāca<BR>
01,191.001a	pāṇḍavaiḥ saha saṃyogaṃ gatasya drupadasya tu<BR>
01,191.001c	na babhūva bhayaṃ kiṃ cid devebhyo 'pi kathaṃ cana<BR>
01,191.001d*1933_01	evaṃ vivāhaṃ kṛtvā te vīrā drupadaveśmani<BR>
01,191.001d*1933_02	ūṣuḥ sarve yathā puṇyaṃ kṛtavanto 'ntarikṣagāḥ<BR>
01,191.002a	kuntīm āsādya tā nāryo drupadasya mahātmanaḥ<BR>
01,191.002c	nāma saṃkīrtayantyas tāḥ pādau jagmuḥ svamūrdhabhiḥ<BR>
01,191.003a	kṛṣṇā ca kṣaumasaṃvītā kṛtakautukamaṅgalā<BR>
01,191.003c	kṛtābhivādanā śvaśrvās tasthau prahvā kṛtāñjaliḥ<BR>
01,191.004a	rūpalakṣaṇasaṃpannāṃ śīlācārasamanvitām<BR>
01,191.004c	draupadīm avadat premṇā pṛthāśīrvacanaṃ snuṣām<BR>
01,191.005a	yathendrāṇī harihaye svāhā caiva vibhāvasau<BR>
01,191.005c	rohiṇī ca yathā some damayantī yathā nale<BR>
01,191.006a	yathā vaiśravaṇe bhadrā vasiṣṭhe cāpy arundhatī<BR>
01,191.006b*1934_01	yathā dāśarathau sītā yathā rudre nagātmajā<BR>
01,191.006b*1935_01	lopāmudrā yathāgastye yathā rāme ca jānakī<BR>
01,191.006c	yathā nārāyaṇe lakṣmīs tathā tvaṃ bhava bhartṛṣu<BR>
01,191.006c*1936_01	vāgdevī caturānane<BR>
01,191.006c*1936_02	girijā giriśe yadvad uṣā bhānau yathā sthirā<BR>
01,191.006c*1936_03	sthirā ca vallabhā ca tvaṃ<BR>
01,191.007a	jīvasūr vīrasūr bhadre bahusaukhyasamanvitā<BR>
01,191.007c	subhagā bhogasaṃpannā yajñapatnī svanuvratā<BR>
01,191.008a	atithīn āgatān sādhūn bālān vṛddhān gurūṃs tathā<BR>
01,191.008c	pūjayantyā yathānyāyaṃ śaśvad gacchantu te samāḥ<BR>
01,191.009a	kurujāṅgalamukhyeṣu rāṣṭreṣu nagareṣu ca<BR>
01,191.009c	anu tvam abhiṣicyasva nṛpatiṃ dharmavatsalam<BR>
01,191.010a	patibhir nirjitām urvīṃ vikrameṇa mahābalaiḥ<BR>
01,191.010c	kuru brāhmaṇasāt sarvām aśvamedhe mahākratau<BR>
01,191.011a	pṛthivyāṃ yāni ratnāni guṇavanti gunānvite<BR>
01,191.011c	tāny āpnuhi tvaṃ kalyāṇi sukhinī śaradāṃ śatam<BR>
01,191.012a	yathā ca tvābhinandāmi vadhv adya kṣaumasaṃvṛtām<BR>
01,191.012c	tathā bhūyo 'bhinandiṣye sūtaputrāṃ guṇānvitām<BR>
01,191.013a	tatas tu kṛtadārebhyaḥ pāṇḍubhyaḥ prāhiṇod dhariḥ<BR>
01,191.013c	muktāvaiḍūryacitrāṇi haimāny ābharaṇāni ca<BR>
01,191.014a	vāsāṃsi ca mahārhāṇi nānādeśyāni mādhavaḥ<BR>
01,191.014c	kambalājinaratnāni sparśavanti śubhāni ca<BR>
01,191.015a	śayanāsanayānāni vividhāni mahānti ca<BR>
01,191.015c	vaiḍūryavajracitrāṇi śataśo bhājanāni ca<BR>
01,191.016a	rūpayauvanadākṣiṇyair upetāś ca svalaṃkṛtāḥ<BR>
01,191.016b*1937_01	rākāśaśāṅkavadanāḥ padminījātisaṃbhavāḥ<BR>
01,191.016b*1937_02	padmagandhāḥ padmamukhāḥ padmapatranibhekṣaṇāḥ<BR>
01,191.016b*1937_03	muktāyuktasukarṇāś ca saptabindulalāṭikāḥ<BR>
01,191.016b*1937_04	pīvarastanabhārārtāḥ śaṅkhakaṇṭhyaḥ sunāsikāḥ<BR>
01,191.016b*1937_05	kṛṣṇadīrghasukeśinyo muṣṭigrāhyasumadhyamāḥ<BR>
01,191.016b*1937_06	bhṛṅgāliromalatikā hy āvartanibhanābhikāḥ<BR>
01,191.016b*1937_07	vipulaśroṇiphalakā rambhāstambhoruyugmakāḥ<BR>
01,191.016c	preṣyāḥ saṃpradadau kṛṣṇo nānādeśyāḥ sahasraśaḥ<BR>
01,191.017a	gajān vinītān bhadrāṃś ca sadaśvāṃś ca svalaṃkṛtān<BR>
01,191.017c	rathāṃś ca dāntān sauvarṇaiḥ śubhaiḥ paṭṭair alaṃkṛtān<BR>
01,191.018a	koṭiśaś ca suvarṇaṃ sa teṣām akṛtakaṃ tathā<BR>
01,191.018c	vītīkṛtam ameyātmā prāhiṇon madhusūdanaḥ<BR>
01,191.019a	tat sarvaṃ pratijagrāha dharmarājo yudhiṣṭhiraḥ<BR>
01,191.019c	mudā paramayā yukto govindapriyakāmyayā<BR>
01,192.001	vaiśaṃpāyana uvāca<BR>
01,192.001a	tato rājñāṃ carair āptaiś cāraḥ samupanīyata<BR>
01,192.001c	pāṇḍavair upasaṃpannā draupadī patibhiḥ śubhā<BR>
01,192.002a	yena tad dhanur āyamya lakṣyaṃ viddhaṃ mahātmanā<BR>
01,192.002c	so 'rjuno jayatāṃ śreṣṭho mahābāṇadhanurdharaḥ<BR>
01,192.003a	yaḥ śalyaṃ madrarājānam utkṣipyābhrāmayad balī<BR>
01,192.003c	trāsayaṃś cāpi saṃkruddho vṛkṣeṇa puruṣān raṇe<BR>
01,192.004a	na cāpi saṃbhramaḥ kaś cid āsīt tatra mahātmanaḥ<BR>
01,192.004c	sa bhīmo bhīmasaṃsparśaḥ śatrusenāṅgapātanaḥ<BR>
01,192.004d*1938_01	yo 'sāv atyakramīd yuddhe yudhyan duryodhanaṃ tadā<BR>
01,192.004d*1938_02	sa rājā pāṇḍavaśreṣṭhaḥ śreṣṭhabhāg buddhivardhanaḥ<BR>
01,192.004d*1938_03	duryodhanād avarajair yau yudhyetāṃ pratītavat<BR>
01,192.004d*1938_04	tau yamau vṛttasaṃpannau saṃpannabalavikramau<BR>
01,192.004d*1938_05	cāraiḥ praṇihite cāre rājāno vigatajvarāḥ<BR>
01,192.005a	brahmarūpadharāñ śrutvā pāṇḍurājasutāṃs tadā<BR>
01,192.005c	kaunteyān manujendrāṇāṃ vismayaḥ samajāyata<BR>
01,192.006a	saputrā hi purā kuntī dagdhā jatugṛhe śrutā<BR>
01,192.006b*1939_01	sarvabhūmipatīnāṃ ca rāṣṭrāṇāṃ ca yaśasvinām<BR>
01,192.006c	punarjātān iti smaitān manyante sarvapārthivāḥ<BR>
01,192.007a	dhik kurvantas tadā bhīṣmaṃ dhṛtarāṣṭraṃ ca kauravam<BR>
01,192.007c	karmaṇā sunṛśaṃsena purocanakṛtena vai<BR>
01,192.007d@103=0003	vaiśaṃpāyanaḥ<BR>
01,192.007d@103=0005	śakuniḥ<BR>
01,192.007d@103=0027	vaiśaṃpāyanaḥ<BR>
01,192.007d@103=0072	vaiśaṃpāyanaḥ<BR>
01,192.007d@103_0001	dhārmikān vṛttasaṃpannān mātuḥ priyahite ratān<BR>
01,192.007d@103_0002	yadā tān īdṛśān pārthān utsādayitum arhati<BR>
01,192.007d@103_0003	tataḥ svayaṃvare vṛtte dhārtarāṣṭrāḥ sma bhārata<BR>
01,192.007d@103_0004	mantrayante tataḥ sarve karṇasaubaladūṣitāḥ<BR>
01,192.007d@103_0005	kaś cic chatruḥ karśanīyaḥ pīḍanīyas tathā paraḥ<BR>
01,192.007d@103_0006	utsādanīyāḥ kaunteyāḥ sarve kṣatrasya me matāḥ<BR>
01,192.007d@103_0007	evaṃ parājitāḥ sarve yadi yūyaṃ gamiṣyatha<BR>
01,192.007d@103_0008	akṛtvā saṃvidaṃ kāṃ cit tad vas tapsyaty asaṃśayam<BR>
01,192.007d@103_0009	ayaṃ deśaś ca kālaś ca pāṇḍavoddharaṇāya naḥ<BR>
01,192.007d@103_0010	na ced evaṃ kariṣyadhvaṃ loke hāsyā bhaviṣyatha<BR>
01,192.007d@103_0011	yam ete saṃśritā vastuṃ kāmayante ca bhūmipam<BR>
01,192.007d@103_0012	so 'lpavīryabalo rājā drupado vai mato mama<BR>
01,192.007d@103_0013	yāvad etān na jānanti jīvato vṛṣṇipuṃgavāḥ<BR>
01,192.007d@103_0014	caidyaś ca puruṣavyāghraḥ śiśupālaḥ pratāpavān<BR>
01,192.007d@103_0015	ekībhāvaṃ gatā rājñā drupadena mahātmanā<BR>
01,192.007d@103_0016	durādharṣatarā rājan bhaviṣyanti na saṃśayaḥ<BR>
01,192.007d@103_0017	yāvat tv acalatāṃ sarve prāpnuvanti narādhipāḥ<BR>
01,192.007d@103_0018	tāvad eva vyavasyāmaḥ pāṇḍavānāṃ vadhaṃ prati<BR>
01,192.007d@103_0019	muktā jatugṛhād bhīmād āśīviṣamukhād iva<BR>
01,192.007d@103_0020	punar yad iha mucyante mahan no bhayam āviśet<BR>
01,192.007d@103_0021	teṣām ihopayātānām eṣāṃ ca puravāsinām<BR>
01,192.007d@103_0022	antare duṣkaraṃ sthātuṃ meṣayor mahator iva<BR>
01,192.007d@103_0023	haladhṛkpragṛhītāni balāni balināṃ svayam<BR>
01,192.007d@103_0024	yāvan na kurusenāyāṃ patanti patagā iva<BR>
01,192.007d@103_0025	tāvat sarvābhisāreṇa puram etad vināśyatām<BR>
01,192.007d@103_0026	etad atra paraṃ manye prāptakālaṃ nararṣabhāḥ<BR>
01,192.007d@103_0027	śakuner vacanaṃ śrutvā bhāṣamāṇasya durmateḥ<BR>
01,192.007d@103_0028	saumadattir idaṃ vākyaṃ jagāda paramaṃ tataḥ<BR>
01,192.007d@103_0029	prakṛtīḥ sapta vai jñātvā ātmanaś ca parasya ca<BR>
01,192.007d@103_0030	tathā deśaṃ ca kālaṃ ca ṣaḍvidhāṃś ca nayed guṇān<BR>
01,192.007d@103_0031	sthānaṃ vṛddhiṃ kṣayaṃ caiva bhūmiṃ mitrāṇi vikramam<BR>
01,192.007d@103_0032	samīkṣyāthābhiyuñjīta paraṃ vyasanapīḍitam<BR>
01,192.007d@103_0033	tato 'haṃ pāṇḍavān manye mitrakośasamanvitān<BR>
01,192.007d@103_0034	balasthān vikramasthāṃś ca svakṛtaiḥ prakṛtipriyān<BR>
01,192.007d@103_0035	vapuṣā bhuvi bhūtānāṃ netrāṇi ca manāṃsi ca<BR>
01,192.007d@103_0036	śrotraṃ madhurayā vācā ramayaty arjuno nṛṇām<BR>
01,192.007d@103_0037	na tu kevaladaivena prajā bhāvena bhejire<BR>
01,192.007d@103_0038	yad babhūva manaḥkāntaṃ karmaṇā sa cakāra tat<BR>
01,192.007d@103_0039	na hy ayuktaṃ na cāsaktaṃ nāmṛtaṃ na ca vipriyam<BR>
01,192.007d@103_0040	bhāṣitaṃ cārubhāṣasya jajñe pārthasya bhāratī<BR>
01,192.007d@103_0041	tān evaṃ guṇasaṃpannān saṃpannān rājalakṣaṇaiḥ<BR>
01,192.007d@103_0042	na tān paśyāmi ye śaktāḥ samucchettuṃ yathābalāt<BR>
01,192.007d@103_0043	prabhāvaśaktir vipulā mantraśaktiś ca puṣkalā<BR>
01,192.007d@103_0044	tathaivotsāhaśaktiś ca pārtheṣv abhyadhikā sadā<BR>
01,192.007d@103_0045	maulamitrabalānāṃ ca kālajño vai yudhiṣṭhiraḥ<BR>
01,192.007d@103_0046	sāmnā dānena bhedena daṇḍeneti yudhiṣṭhiraḥ<BR>
01,192.007d@103_0047	amitraṃ yatate jetuṃ na roṣeṇeti me matiḥ<BR>
01,192.007d@103_0048	parikrīya dhanaiḥ śatrūn mitrāṇi ca dhanāni ca<BR>
01,192.007d@103_0049	mūlaṃ ca sudṛḍhaṃ kṛtvā hanty arīn pāṇḍavas tataḥ<BR>
01,192.007d@103_0050	aśakyān pāṇḍavān manye devair api savāsavaiḥ<BR>
01,192.007d@103_0051	eṣām arthe sadā yuktau kṛṣṇasaṃkarṣaṇāv ubhau<BR>
01,192.007d@103_0052	śreyaś ca yadi manyadhvaṃ manmataṃ yadi vo matam<BR>
01,192.007d@103_0053	saṃvidaṃ pāṇḍavaiḥ sārdhaṃ kṛtvā yāma yathāgatam<BR>
01,192.007d@103_0054	gopurāṭṭālakair uccair upatalpaśatair api<BR>
01,192.007d@103_0055	guptaṃ puravaraṃ śreṣṭham etad adbhiś ca saṃvṛtam<BR>
01,192.007d@103_0056	tṛṇadhānyendhanarasais tathā yantrāyudhauṣadhaiḥ<BR>
01,192.007d@103_0057	yuktaṃ hy urukavāṭaiś ca dravyāgāratuṣādikaiḥ<BR>
01,192.007d@103_0058	bhīmocchritamahācakraṃ bṛhadaṭṭālasaṃvṛtam<BR>
01,192.007d@103_0059	dṛḍhaprākāraniryūhaṃ śataghnījālasaṃvṛtam<BR>
01,192.007d@103_0060	aiṣṭako dāravo vapro mānuṣaś ceti yaḥ smṛtaḥ<BR>
01,192.007d@103_0061	prākārakartṛbhir vīrair nṛgarbhas tatra pūjitaḥ<BR>
01,192.007d@103_0062	tad etan naragarbheṇa pāṇḍareṇa virājate<BR>
01,192.007d@103_0063	sālenānekatālena sarvataḥ saṃvṛtaṃ puram<BR>
01,192.007d@103_0064	anuraktāḥ prakṛtayo drupadasya mahātmanaḥ<BR>
01,192.007d@103_0065	dānamānārcitāḥ sarve bāhyāś cābhyantarāś ca ye<BR>
01,192.007d@103_0066	pratiruddhān imāñ jñātvā rājabhir bhīmavikramaiḥ<BR>
01,192.007d@103_0067	upayāsyanti dāśārhāḥ samudagrocchritāyudhāḥ<BR>
01,192.007d@103_0068	tasmāt saṃdhiṃ vayaṃ kṛtvā dhārtarāṣṭrasya pāṇḍavaiḥ<BR>
01,192.007d@103_0069	svarāṣṭram eva gacchāmo yady āptaṃ vacanaṃ mama<BR>
01,192.007d@103_0070	etan mama mataṃ sarvaiḥ kriyatāṃ yadi rocate<BR>
01,192.007d@103_0071	etac ca sukṛtaṃ manye kṣemaṃ cāpi mahīkṣitām<BR>
01,192.007d@103_0072	saumadatter vacaḥ śrutvā karṇo vaikartano vṛṣā<BR>
01,192.007d@103_0073	uvāca vacanaṃ kāle kālajñaḥ sarvakarmaṇām<BR>
01,192.007d@103_0074	nītipūrvam idaṃ sarvam uktaṃ vacanam arthavat<BR>
01,192.007d@103_0075	vacanaṃ nābhyasūyāmi śrūyatāṃ madvacaḥsthitiḥ<BR>
01,192.007d@103_0076	dvaidhībhāvo na gantavyaḥ sarvakarmasu mānavaiḥ<BR>
01,192.007d@103_0077	dvidhābhūtena manasā hy anyat karma na sidhyati<BR>
01,192.007d@103_0078	saṃprayāṇāsanābhyāṃ tu karśanena tathaiva ca<BR>
01,192.007d@103_0079	naitac chakyaṃ puraṃ hantum ākrando 'syāpy aśobhanaḥ<BR>
01,192.007d@103_0080	avamardanakālo 'tra mataś cintayato mama<BR>
01,192.007d@103_0081	yāvan no vṛṣṇayaḥ pārṣṇīṃ na gṛhṇanti raṇapriyāḥ<BR>
01,192.007d@103_0082	prabhavanto hṛṣṭatuṣṭāḥ svabāhubalaśālinaḥ<BR>
01,192.007d@103_0083	prākāram avamṛdnantu parighāḥ pūrayantv api<BR>
01,192.007d@103_0084	prasrāvayantu salilaṃ kriyatāṃ viṣamaṃ samam<BR>
01,192.007d@103_0085	tṛṇakāṣṭhena mahatā khātam asya prapūryatām<BR>
01,192.007d@103_0086	ghuṣyatāṃ rājasainyeṣu pareṣāṃ yo haniṣyati<BR>
01,192.007d@103_0087	nāgam aśvaṃ padātiṃ vā dānamānaṃ sa lapsyate<BR>
01,192.007d@103_0088	nāge daśa sahasrāṇi pañca cāśvapadātiṣu<BR>
01,192.007d@103_0089	rathe vai dviguṇaṃ nāgād vasu dāsyanti pārthivāḥ<BR>
01,192.007d@103_0090	yaś ca kāmasukhe sakto bālaś ca sthaviraś ca yaḥ<BR>
01,192.007d@103_0091	ayuddhamanaso ye ca te tu tiṣṭhantu bhīravaḥ<BR>
01,192.007d@103_0092	pradaraś ca na dātavyo na gantavyam acoditaiḥ<BR>
01,192.007d@103_0093	yaśo rakṣata bhadraṃ vo jeṣyāmo vai vayaṃ puram<BR>
01,192.007d@103_0094	anulomāś ca no vātāḥ sarvato mṛgapakṣiṇaḥ<BR>
01,192.007d@103_0095	agnayaś ca virājante śastrāṇi kavacāni ca<BR>
01,192.007d@103_0096	tataḥ karṇavacaḥ śrutvā dhārtarāṣṭrapriyaiṣiṇaḥ<BR>
01,192.007d@103_0097	niryayuḥ pṛthivīpālāś cālayantaḥ parān raṇe<BR>
01,192.007d@103_0098	na hi teṣāṃ manaḥsaktir indriyārtheṣu sarvaśaḥ<BR>
01,192.007d@103_0099	yathā punar arighnānāṃ prasavo yuddha eva ca<BR>
01,192.007d@103_0100	vaikartanapurovātaḥ saindhavormimahāsvanaḥ<BR>
01,192.007d@103_0101	duḥśāsanamahāmatsyo duryodhanamahāgrahaḥ<BR>
01,192.007d@103_0102	sa rājasāgaro bhīmo bhīmaghoṣapradarśanaḥ<BR>
01,192.007d@103_0103	abhidudrāva vegena puraṃ tad apasavyataḥ<BR>
01,192.007d@103_0104	tad anīkam anādhṛṣyaṃ śastrāgnivyāladīpitam<BR>
01,192.007d@103_0105	samutkūlitam ājñāya cukruśur drupadātmajāḥ<BR>
01,192.007d@103_0106	te meghasamanirghoṣair balinaḥ syandanottamaiḥ<BR>
01,192.007d@103_0107	niryayur nagaradvārāt trāsayantaḥ parān raṇe<BR>
01,192.007d@103_0108	dhṛṣṭadyumnaḥ śikhaṇḍī ca sumitraḥ priyadarśanaḥ<BR>
01,192.007d@103_0109	citraketuḥ suketuś ca dhvajasenaś ca vīryavān<BR>
01,192.007d@103_0110	putrā drupadarājasya balavanto jayaiṣiṇaḥ<BR>
01,192.007d@103_0111	drupadaś ca mahāvīryaḥ pāṇḍaroṣṇīṣaketanaḥ<BR>
01,192.007d@103_0112	pāṇḍaravyajanacchatraḥ pāṇḍaradhvajavāhanaḥ<BR>
01,192.007d@103_0113	saputragaṇamadhyasthaḥ śuśubhe rājasattamaḥ<BR>
01,192.007d@103_0114	candramā jyotiṣāṃ madhye paurṇamāsyām ivoditaḥ<BR>
01,192.007d@103_0115	athoddhūtapatākāgram ajihmagatim avyayam<BR>
01,192.007d@103_0116	drupadānīkam āyāntaṃ kurusainyam abhidravat<BR>
01,192.007d@103_0117	tayor ubhayato jajñe bhairavas tumulaḥ svanaḥ<BR>
01,192.007d@103_0118	balayoḥ saṃpraharatoḥ sravantyoḥ saritor iva<BR>
01,192.007d@103_0119	prakīrṇarathanāgāśvais tāny anīkāni sarvaśaḥ<BR>
01,192.007d@103_0120	jyotīṃṣi viprakīrṇāni sarvataḥ pracakāśire<BR>
01,192.007d@103_0121	utkṛṣṭabherīninade saṃpravṛtte mahārave<BR>
01,192.007d@103_0122	amarṣitā mahātmānaḥ pāṇḍavā niryayus tataḥ<BR>
01,192.007d@103_0123	rathān vai meghanirghoṣān yuktān paramavājibhiḥ<BR>
01,192.007d@103_0124	dhanvino dhvajinaḥ śubhrān āsthāya bharatarṣabhāḥ<BR>
01,192.007d@103_0125	tataḥ pāṇḍusutān dṛṣṭvā rathasthān āttakārmukān<BR>
01,192.007d@103_0126	nṛpāṇām abhavat kampo vepathur hṛdayeṣu ca<BR>
01,192.007d@103_0127	niryāteṣv atha pārtheṣu draupadaṃ tad balaṃ raṇe<BR>
01,192.007d@103_0128	āviśat paramo harṣaḥ pramodaś ca jayaṃ prati<BR>
01,192.007d@103_0129	sa muhūrtaṃ vyatikaraḥ sainyānām abhavad bhṛśam<BR>
01,192.007d@103_0130	tato dvandvam ayudhyanta mṛtyuṃ kṛtvā nivartanam<BR>
01,192.007d@103_0131	jaghnatuḥ samare tasmin sumitrapriyadarśanau<BR>
01,192.007d@103_0132	jayadrathaś ca karṇaś ca paśyataḥ savyasācinaḥ<BR>
01,192.007d@103_0133	arjunaḥ prekṣya nihatau sumitrapriyadarśanau<BR>
01,192.007d@103_0134	jayadrathasutaṃ tatra jaghāna pitur antike<BR>
01,192.007d@103_0135	vṛṣasenād avarajaṃ subāhuṃ vai dhanaṃjayaḥ<BR>
01,192.007d@103_0136	karṇaputraṃ mahāvīryaṃ rathanīḍād apātayat<BR>
01,192.007d@103_0137	tau sutau nihatau dṛṣṭvā rājasiṃhau tarasvinau<BR>
01,192.007d@103_0138	nāmṛṣyetāṃ mahābāhū prahāram iva sadgajau<BR>
01,192.007d@103_0139	tau jagmatur asaṃbhrāntau phalgunasya rathaṃ prati<BR>
01,192.007d@103_0140	pratimuktatalatrāṇau trāyamāṇau parasparam<BR>
01,192.007d@103_0141	saṃnipātas tayor āsīt phalgunena mahāmṛdhe<BR>
01,192.007d@103_0142	vṛtraśambarayoḥ saṃkhye vajriṇeva mahāraṇe<BR>
01,192.007d@103_0143	trīn hayāñ jaghnatus tatra phalgunasya nararṣabhau<BR>
01,192.007d@103_0144	tataḥ kilikilāśabdaḥ kurūṇām abhavat tadā<BR>
01,192.007d@103_0145	tān hayān nihatān dṛṣṭvā bhīmasenaḥ pratāpavān<BR>
01,192.007d@103_0146	nimeṣāntaramātreṇa ratham aśvair ayojayat<BR>
01,192.007d@103_0147	upayātaṃ rathaṃ dṛṣṭvā duryodhanapuraḥsarau<BR>
01,192.007d@103_0148	saubalaḥ saumadattiś ca sameyātāṃ paraṃtapau<BR>
01,192.007d@103_0149	taiḥ pañcabhir adīnātmā bhīmaseno mahābalaḥ<BR>
01,192.007d@103_0150	ayudhyata balair vīrair indriyārthair iveśvaraḥ<BR>
01,192.007d@103_0151	tair niruddho na saṃtrāsaṃ jagāma samitiṃjayaḥ<BR>
01,192.007d@103_0152	pañcabhir dviradair mattair niruddha iva kesarī<BR>
01,192.007d@103_0153	tasya te yugapat pañca pañcabhir niśitaiḥ śaraiḥ<BR>
01,192.007d@103_0154	sārathiṃ vājinaś caiva ninyur vaivasvatakṣayam<BR>
01,192.007d@103_0155	hatāśvāt syandanaśreṣṭhād avaruhya mahārathaḥ<BR>
01,192.007d@103_0156	cacāra vividhān mārgān asim udyamya pāṇḍavaḥ<BR>
01,192.007d@103_0157	aśvaskandheṣu cakreṣu yugeṣv īṣāsu caiva ha<BR>
01,192.007d@103_0158	vyacarat pātayañ śatrūn suparṇa iva bhoginaḥ<BR>
01,192.007d@103_0159	vidhanuṣkaṃ vikavacaṃ virathaṃ ca samīkṣya tam<BR>
01,192.007d@103_0160	abhipetur naravyāghram arjunapramukhā rathāḥ<BR>
01,192.007d@103_0161	dhṛṣṭadyumnaḥ śikhaṇḍī ca yamau ca yudhi durjayau<BR>
01,192.007d@103_0162	tasmin dāśarathe yuddhe pravṛtte śaravṛṣṭibhiḥ<BR>
01,192.007d@103_0163	rathā dhvajāḥ patākāś ca sarvam antaradhīyata<BR>
01,192.007d@103_0164	tat pravṛttaṃ ciraṃ kālaṃ yuddhaṃ samam ivābhavat<BR>
01,192.007d@103_0165	rathenātha mahābāhur arjuno 'bhyapatat punaḥ<BR>
01,192.007d@103_0166	tam āpatantaṃ dṛṣṭvaiva mahābāhur dhanurdharaḥ<BR>
01,192.007d@103_0167	karṇo 'straviduṣāṃ śreṣṭho vārayām āsa sāyakaiḥ<BR>
01,192.007d@103_0168	sa tenābhihataḥ pārtho vāsavir vajrasaṃnibhān<BR>
01,192.007d@103_0169	trīñ śarān saṃdadhe kruddho vadhe karṇasya pāṇḍavaḥ<BR>
01,192.007d@103_0170	taiḥ śarair āhataṃ karṇaṃ dhvajayaṣṭim upāśritam<BR>
01,192.007d@103_0171	apovāha rathenāśu sūtaḥ parapuraṃjayam<BR>
01,192.007d@103_0172	tataḥ parājite karṇe dhārtarāṣṭrān mahad bhayam<BR>
01,192.007d@103_0173	viveśa samudagrāṃś ca pāñcālān prasamīkṣya ca<BR>
01,192.007d@103_0174	tat prakampitam atyarthaṃ dṛṣṭvā vai saubalo balam<BR>
01,192.007d@103_0175	girā gambhīrayā vīraḥ samāśvāsayatāsakṛt<BR>
01,192.007d@103_0176	dhārtarāṣṭrais tataḥ sarvair duryodhanapuraḥsaraiḥ<BR>
01,192.007d@103_0177	dhṛtaṃ tat punar evāsīd balaṃ pārthaprakampitam<BR>
01,192.007d@103_0178	tato duryodhanaṃ dṛṣṭvā bhīmo bhīmaparākramaḥ<BR>
01,192.007d@103_0179	akrudhyat sa mahābāhur agāraṃ jātuṣaṃ smaran<BR>
01,192.007d@103_0180	tataḥ saṃgrāmaśirasi dadarśa vipuladrumam<BR>
01,192.007d@103_0181	āyāmabhūtaṃ tiṣṭhantaṃ skandhapañcāśad unnatam<BR>
01,192.007d@103_0182	mahāskandhaṃ mahotsedhaṃ śakradhvajam ivocchritam<BR>
01,192.007d@103_0183	citramālyāmbaradharaṃ patākāśataśobhitam<BR>
01,192.007d@103_0184	sālam udyamya pāṇibhyām uddhṛtya ca raṇe balī<BR>
01,192.007d@103_0185	abhipede parān saṃkhye vajrapāṇir ivāsurān<BR>
01,192.007d@103_0186	bhīmasenabhayārtāni phalgunābhihatāni ca<BR>
01,192.007d@103_0187	na śekus tāny anīkāni dhārtarāṣṭrābhirakṣitum<BR>
01,192.007d@103_0188	tāni saṃbhrāntayodhāni śrāntavājigajāni ca<BR>
01,192.007d@103_0189	diśaḥ prākālayad bhīmo divīvābhrāṇi mārutaḥ<BR>
01,192.007d@103_0190	tān nivṛttān nirānandān hatavāraṇavājinaḥ<BR>
01,192.007d@103_0191	nānusasrur na cājaghnur nocuḥ kiṃ cic ca dāruṇam<BR>
01,192.007d@103_0192	svam eva śibiraṃ jagmuḥ kṣatriyāḥ śaravikṣatāḥ<BR>
01,192.007d@103_0193	pare 'py abhiyayur hṛṣṭāḥ puraṃ paurasukhāvahāḥ<BR>
01,192.007d@103_0194	muhūrtam abhavad vairaṃ teṣāṃ vai pāṇḍavaiḥ saha<BR>
01,192.007d@103_0195	yāvat tad yuddham abhavan mahad devāsuropamam<BR>
01,192.007d@103_0196	suvṛttaṃ cakrire sarve suprāptām abruvan vadhūm<BR>
01,192.007d@103_0197	kṛtārthaṃ drupadaṃ cocur dhṛṣṭadyumnaṃ ca pārṣatam<BR>
01,192.007d@103_0198	śakuniḥ sindhurājaś ca karṇaduryodhanāv api<BR>
01,192.007d@103_0199	teṣāṃ tad abhavad duḥkhaṃ hṛdi vācā tu nābruvan<BR>
01,192.007d@103_0200	tataḥ prayātā rājānaḥ sarva eva yathāgatam<BR>
01,192.007d@103_0201	dhārtarāṣṭrā hi te sarve gatā nāgapuraṃ tadā<BR>
01,192.007d@103_0202	prāg eva purarodhāt tu pāṇḍavair aśvasādinaḥ<BR>
01,192.007d@103_0203	preṣitā gacchatāriṣṭān asmān ākhyāta śauraye<BR>
01,192.007d@103_0204	te tv adīrgheṇa kālena gatvā dvāravatīṃ purīm<BR>
01,192.007d@103_0205	ūcuḥ saṃkarṣaṇopendrau vacanaṃ vacanakṣamau<BR>
01,192.007d@103_0206	kuśalaṃ pāṇḍavāḥ sarvān āhuḥ smāndhakavṛṣṇayaḥ<BR>
01,192.007d@103_0207	ātmanaś cākṣatān āhur vimuktāñ jātuṣād gṛhāt<BR>
01,192.007d@103_0208	samāje draupadīṃ smāhur labdhāṃ rājīvalocanām<BR>
01,192.007d@103_0209	ātmanaḥ sadṛśīṃ sarve śīlavṛttasamādhibhiḥ<BR>
01,192.007d@103_0210	tac chrutvā vacanaṃ kṛṣṇas tān uvācottaraṃ vacaḥ<BR>
01,192.007d@103_0211	sarvam etad ahaṃ jāne vadhāt tasya tu rakṣasaḥ<BR>
01,192.007d@103_0212	tata udyojayām āsa keśavaś caturaṅgiṇīm<BR>
01,192.007d@103_0213	sevāṃ samupayāt tūrṇaṃ pāñcālanagaraṃ prati<BR>
01,192.007d@103_0214	tataḥ saṃkarṣaṇaś caiva keśavaś ca mahābalaḥ<BR>
01,192.007d@103_0215	yādavaiḥ saha sarvaiś ca pāṇḍavān abhijagmatuḥ<BR>
01,192.007d@103_0216	pitṛṣvasāraṃ saṃpūjya drupadaṃ ca yathāvidhi<BR>
01,192.007d@103_0217	draupadīṃ bhūṣaṇaiḥ śubhrair bhūṣayitvā mahādhanaiḥ<BR>
01,192.007d@103_0218	nyāyataḥ pūjitā rājñā drupadena mahātmanā<BR>
01,192.007d@103_0219	remire pāṇḍavaiḥ sārdhaṃ pāñcālanagare tadā<BR>
01,192.008a	vṛtte svayaṃvare caiva rājānaḥ sarva eva te<BR>
01,192.008c	yathāgataṃ viprajagmur viditvā pāṇḍavān vṛtān<BR>
01,192.009a	atha duryodhano rājā vimanā bhrātṛbhiḥ saha<BR>
01,192.009c	aśvatthāmnā mātulena karṇena ca kṛpeṇa ca<BR>
01,192.010a	vinivṛtto vṛtaṃ dṛṣṭvā draupadyā śvetavāhanam<BR>
01,192.010c	taṃ tu duḥśāsano vrīḍan mandaṃ mandam ivābravīt<BR>
01,192.010d*1940_01	khidyacchuṣyanmukho rājā dūyamānena cetasā<BR>
01,192.011a	yady asau brāhmaṇo na syād vindeta draupadīṃ na saḥ<BR>
01,192.011c	na hi taṃ tattvato rājan veda kaś cid dhanaṃjayam<BR>
01,192.012a	daivaṃ tu paramaṃ manye pauruṣaṃ tu nirarthakam<BR>
01,192.012c	dhig asmatpauruṣaṃ tāta yad dharantīha pāṇḍavāḥ<BR>
01,192.012d*1941_01	baddhvā cakṣūṃṣi naḥ pārthā rājñāṃ ca drupadātmajām<BR>
01,192.012d*1941_02	udvāhya rājñāṃ tair nyastaṃ pādaṃ vāmaṃ pṛthāsutaiḥ<BR>
01,192.012d*1941_03	vimuktāḥ katham etena jatuveśmahavirbhujā<BR>
01,192.012d*1941_04	asmākaṃ pauruṣaṃ sattvaṃ buddhiś cāpi gatā kutaḥ<BR>
01,192.012d*1941_05	vayaṃ hatā mātulādya viśvasya ca purocanam<BR>
01,192.012d*1941_06	adagdhvā pāṇḍavān dagdhvā svayaṃ dagdho hutāśane<BR>
01,192.012d*1941_07	matto mātula manye 'haṃ pāṇḍavā buddhimattarāḥ<BR>
01,192.012d*1941_08	teṣāṃ nāsti bhayaṃ mṛtyor muktānāṃ jatuveśmanaḥ<BR>
01,192.013a	evaṃ saṃbhāṣamāṇās te nindantaś ca purocanam<BR>
01,192.013b*1942_01	pañcaputrāṃ kirātīṃ ca viduraṃ ca mahāmatim<BR>
01,192.013c	viviśur hāstinapuraṃ dīnā vigatacetasaḥ<BR>
01,192.014a	trastā vigatasaṃkalpā dṛṣṭvā pārthān mahaujasaḥ<BR>
01,192.014c	muktān havyavahāc cainān saṃyuktān drupadena ca<BR>
01,192.015a	dhṛṣṭadyumnaṃ ca saṃcintya tathaiva ca śikhaṇḍinam<BR>
01,192.015c	drupadasyātmajāṃś cānyān sarvayuddhaviśāradān<BR>
01,192.015d*1943_01	mukhāni dhārtarāṣṭrāṇāṃ dṛṣṭvā kṣattā mudānvitaḥ<BR>
01,192.015d*1943_02	vikasaddhṛnmukhāmbhojaḥ padmaṃ dṛṣṭveva bhāskaram<BR>
01,192.016a	viduras tv atha tāñ śrutvā draupadyā pāṇḍavān vṛtān<BR>
01,192.016b*1944_01	sarvāṃs tu balino vīrān saṃyuktān drupadena ca<BR>
01,192.016c	vrīḍitān dhārtarāṣṭrāṃś ca bhagnadarpān upāgatān<BR>
01,192.017a	tataḥ prītamanāḥ kṣattā dhṛtarāṣṭraṃ viśāṃ pate<BR>
01,192.017c	uvāca diṣṭyā kuravo vardhanta iti vismitaḥ<BR>
01,192.017d*1945=03	vaiśaṃpāyanaḥ<BR>
01,192.017d*1945_01	sarvāpadbhyo vimuktāś ca vimuktā rājasaṃgarāt<BR>
01,192.017d*1945_02	kṛṣṇayā saṃvṛtāś caiva vīralakṣmyā tathaiva ca<BR>
01,192.017d*1945_03	viduroktaṃ vacaḥ śrutvā sāmānyāt kauravā iti<BR>
01,192.017d*1945_04	ullalāsa sa harṣeṇa saṃtoṣabharito nṛpaḥ<BR>
01,192.017d*1945_05	praharṣaharito rājā stambhībhūta iva kṣaṇam<BR>
01,192.018a	vaicitravīryas tu nṛpo niśamya vidurasya tat<BR>
01,192.018c	abravīt paramaprīto diṣṭyā diṣṭyeti bhārata<BR>
01,192.019a	manyate hi vṛtaṃ putraṃ jyeṣṭhaṃ drupadakanyayā<BR>
01,192.019c	duryodhanam avijñānāt prajñācakṣur nareśvaraḥ<BR>
01,192.020a	atha tv ājñāpayām āsa draupadyā bhūṣaṇaṃ bahu<BR>
01,192.020b*1946_01	putrāṇāṃ ca tathā sarvaṃ vicitrābharaṇaṃ varam<BR>
01,192.020c	ānīyatāṃ vai kṛṣṇeti putraṃ duryodhanaṃ tadā<BR>
01,192.021a	athāsya paścād vidura ācakhyau pāṇḍavān vṛtān<BR>
01,192.021b*1947_01	putrābhivṛddhisaṃtoṣaśravaṇānandanirbharam<BR>
01,192.021b*1947_02	kauravā iti sāmānyān na manyethās tavātmajān<BR>
01,192.021b*1947_03	vardhitā iti madvākyād vardhitāḥ pāṇḍunandanāḥ<BR>
01,192.021b*1947_04	kṛṣṇayā saṃvṛtāḥ pārthā vimuktā rājasaṃgarāt<BR>
01,192.021c	sarvān kuśalino vīrān pūjitān drupadena ca<BR>
01,192.021d*1948_01	saṃkarṣaṇena kṛṣṇena satkṛtān pāṇḍunandanān<BR>
01,192.021d*1949_01	etac chrutvā tu vacanaṃ vidurasya narādhipaḥ<BR>
01,192.021d*1949_02	ākāracchādanārthaṃ tu diṣṭyā diṣṭyeti cābravīt<BR>
01,192.021d*1949_03	evaṃ vidura bhadraṃ te yadi jīvanti pāṇḍavāḥ<BR>
01,192.021d*1949_04	sādhvācārā tathā kuntī saṃbandho drupadena ca<BR>
01,192.021d*1949_05	anvavāye vasor jātaḥ pravaro mātsyake kule<BR>
01,192.021d*1949_06	vṛttavidyātapovṛddhaḥ pārthivānāṃ dhuraṃdharaḥ<BR>
01,192.021d*1949_07	putrāś cāsya tathā pautrāḥ sarve sucaritavratāḥ<BR>
01,192.021d*1950_01	na mamau me tanau prītis tvadvākyāmṛtasaṃbhavā<BR>
01,192.021d*1950_02	āliṅgasveti māṃ kṣattaḥ punaḥ punar abhāṣata<BR>
01,192.021d*1950_03	durbhāvagopanārthāya bāhū vistārya dūrataḥ<BR>
01,192.021d*1950_04	ehy ehi vidura prājña mām āliṅgitum arhasi<BR>
01,192.021d*1950_05	ity uktvākṛṣya viduraṃ jñātvāntarbhāvam ātmanaḥ<BR>
01,192.021d*1950_06	āliliṅge dṛḍhaṃ dorbhyāṃ nirucchvāsaṃ durātmavān<BR>
01,192.021e	teṣāṃ saṃbandhinaś cānyān bahūn balasamanvitān<BR>
01,192.021f*1951_01	samāgatān pāṇḍaveyais tasminn eva svayaṃvare<BR>
01,192.022	dhṛtarāṣṭra uvāca<BR>
01,192.022a	yathaiva pāṇḍoḥ putrās te tathaivābhyadhikā mama<BR>
01,192.022c	seyam abhyadhikā prītir vṛddhir vidura me matā<BR>
01,192.022d*1952_01	yā prītiḥ pāṇḍuputreṣu na sānyatra mamābhibho<BR>
01,192.022d*1952_02	nityo 'yaṃ niścitaḥ kṣattaḥ satyaṃ satyena te śape<BR>
01,192.022d*1953_01	teṣāṃ saṃbandhinaś cānye bahavaḥ sumahābalāḥ<BR>
01,192.022d*1954_01	tan me putrā durātmāno vinaṣṭā iti me matiḥ<BR>
01,192.022e	yat te kuśalino vīrā mitravantaś ca pāṇḍavāḥ<BR>
01,192.022f*1955_01	mitravanto 'bhavan putrā duryodhanamukhāḥ sadā<BR>
01,192.022f*1955_02	mayā śrutā yadā vahner dagdhāḥ pāṇḍusutā iti<BR>
01,192.022f*1955_03	tadādahyaṃ divārātraṃ na bhokṣye na svapāmi ca<BR>
01,192.022f*1955_04	asahāyāś ca me putrā lūnapakṣā iva dvijāḥ<BR>
01,192.022f*1955_05	tattvataḥ śṛṇu me kṣattaḥ susahāyāḥ sutā mama<BR>
01,192.022f*1955_06	adya me sthirasāmrājyam ācandrārkaṃ mamābhavat<BR>
01,192.023a	ko hi drupadam āsādya mitraṃ kṣattaḥ sabāndhavam<BR>
01,192.023c	na bubhūṣed bhavenārthī gataśrīr api pārthivaḥ<BR>
01,192.024	vaiśaṃpāyana uvāca<BR>
01,192.024a	taṃ tathā bhāṣamāṇaṃ tu viduraḥ pratyabhāṣata<BR>
01,192.024b*1956_01	buddhir eṣā mahārāja rūḍhamūlā ca te hṛdi<BR>
01,192.024b*1956_02	karmaṇā manasā vācā sthirā yadi janeśvara<BR>
01,192.024c	nityaṃ bhavatu te buddhir eṣā rājañ śataṃ samāḥ<BR>
01,192.024d*1957_01	ity uktvā prayayau rājan viduraḥ svaṃ niveśanam<BR>
01,192.024d*1958_01	ity uktvā niragāt kṣattā svagṛhāya mahāmate<BR>
01,192.025a	tato duryodhanaś caiva rādheyaś ca viśāṃ pate<BR>
01,192.025c	dhṛtarāṣṭram upāgamya vaco 'brūtām idaṃ tadā<BR>
01,192.026a	saṃnidhau vidurasya tvāṃ vaktuṃ nṛpa na śaknuvaḥ<BR>
01,192.026c	viviktam iti vakṣyāvaḥ kiṃ tavedaṃ cikīrṣitam<BR>
01,192.027a	sapatnavṛddhiṃ yat tāta manyase vṛddhim ātmanaḥ<BR>
01,192.027c	abhiṣṭauṣi ca yat kṣattuḥ samīpe dvipadāṃ vara<BR>
01,192.028a	anyasmin nṛpa kartavye tvam anyat kuruṣe 'nagha<BR>
01,192.028c	teṣāṃ balavighāto hi kartavyas tāta nityaśaḥ<BR>
01,192.029a	te vayaṃ prāptakālasya cikīrṣāṃ mantrayāmahe<BR>
01,192.029c	yathā no na graseyus te saputrabalabāndhavān<BR>
01,193.000*1959=00	vaiśaṃpāyanaḥ<BR>
01,193.000*1959_01	duryodhanenaivam uktaḥ karṇena ca viśāṃ pate<BR>
01,193.000*1959_02	putraṃ ca sūtaputraṃ ca dhṛtarāṣṭro 'bravīd idam<BR>
01,193.001	dhṛtarāṣṭra uvāca<BR>
01,193.001a	aham apy evam evaitac cintayāmi yathā yuvām<BR>
01,193.001c	vivektuṃ nāham icchāmi tv ākāraṃ viduraṃ prati<BR>
01,193.002a	atas teṣāṃ guṇān eva kīrtayāmi viśeṣataḥ<BR>
01,193.002c	nāvabudhyeta viduro mamābhiprāyam iṅgitaiḥ<BR>
01,193.003a	yac ca tvaṃ manyase prāptaṃ tad brūhi tvaṃ suyodhana<BR>
01,193.003c	rādheya manyase tvaṃ ca yat prāptaṃ tad bravīhi me<BR>
01,193.004	duryodhana uvāca<BR>
01,193.004a	adya tān kuśalair vipraiḥ sukṛtair āptakāribhiḥ<BR>
01,193.004c	kuntīputrān bhedayāmo mādrīputrau ca pāṇḍavau<BR>
01,193.005a	atha vā drupado rājā mahadbhir vittasaṃcayaiḥ<BR>
01,193.005c	putrāś cāsya pralobhyantām amātyāś caiva sarvaśaḥ<BR>
01,193.006a	parityajadhvaṃ rājānaṃ kuntīputraṃ yudhiṣṭhiram<BR>
01,193.006c	atha tatraiva vā teṣāṃ nivāsaṃ rocayantu te<BR>
01,193.007a	ihaiṣāṃ doṣavad vāsaṃ varṇayantu pṛthak pṛthak<BR>
01,193.007c	te bhidyamānās tatraiva manaḥ kurvantu pāṇḍavāḥ<BR>
01,193.008a	athavā kuśalāḥ ke cid upāyanipuṇā narāḥ<BR>
01,193.008c	itaretarataḥ pārthān bhedayantv anurāgataḥ<BR>
01,193.009a	vyutthāpayantu vā kṛṣṇāṃ bahutvāt sukaraṃ hi tat<BR>
01,193.009c	athavā pāṇḍavāṃs tasyāṃ bhedayantu tataś ca tām<BR>
01,193.010a	bhīmasenasya vā rājann upāyakuśalair naraiḥ<BR>
01,193.010c	mṛtyur vidhīyatāṃ channaiḥ sa hi teṣāṃ balādhikaḥ<BR>
01,193.010d*1960_01	tam āśritya hi kaunteyaḥ purā cāsmān na manyate<BR>
01,193.010d*1960_02	sa hi tīkṣṇaś ca śūraś ca teṣāṃ caiva parāyaṇam<BR>
01,193.011a	tasmiṃs tu nihate rājan hatotsāhā hataujasaḥ<BR>
01,193.011c	yatiṣyante na rājyāya sa hi teṣāṃ vyapāśrayaḥ<BR>
01,193.012a	ajeyo hy arjunaḥ saṃkhye pṛṣṭhagope vṛkodare<BR>
01,193.012c	tam ṛte phalguno yuddhe rādheyasya na pādabhāk<BR>
01,193.013a	te jānamānā daurbalyaṃ bhīmasenam ṛte mahat<BR>
01,193.013c	asmān balavato jñātvā naśiṣyanty abalīyasaḥ<BR>
01,193.014a	ihāgateṣu pārtheṣu nideśavaśavartiṣu<BR>
01,193.014c	pravartiṣyāmahe rājan yathāśraddhaṃ nibarhaṇe<BR>
01,193.014d*1961_01	darpaṃ vidadhatāṃ teṣāṃ ke cid atra manasvinaḥ<BR>
01,193.014d*1961_02	drupadasyātmajā rājaṃs te bhindyantāṃ tataḥ paraiḥ<BR>
01,193.015a	athavā darśanīyābhiḥ pramadābhir vilobhyatām<BR>
01,193.015c	ekaikas tatra kaunteyas tataḥ kṛṣṇā virajyatām<BR>
01,193.016a	preṣyatāṃ vāpi rādheyas teṣām āgamanāya vai<BR>
01,193.016c	te loptrahāraiḥ saṃdhāya vadhyantām āptakāribhiḥ<BR>
01,193.017a	eteṣām abhyupāyānāṃ yas te nirdoṣavān mataḥ<BR>
01,193.017c	tasya prayogam ātiṣṭha purā kālo 'tivartate<BR>
01,193.018a	yāvac cākṛtaviśvāsā drupade pārthivarṣabhe<BR>
01,193.018c	tāvad evādya te śakyā na śakyās tu tataḥ param<BR>
01,193.019a	eṣā mama matis tāta nigrahāya pravartate<BR>
01,193.019c	sādhu vā yadi vāsādhu kiṃ vā rādheya manyase<BR>
01,194.001	karṇa uvāca<BR>
01,194.001a	duryodhana tava prajñā na samyag iti me matiḥ<BR>
01,194.001c	na hy upāyena te śakyāḥ pāṇḍavāḥ kurunandana<BR>
01,194.002a	pūrvam eva hi te sūkṣmair upāyair yatitās tvayā<BR>
01,194.002c	nigrahītuṃ yadā vīra śakitā na tadā tvayā<BR>
01,194.003a	ihaiva vartamānās te samīpe tava pārthiva<BR>
01,194.003c	ajātapakṣāḥ śiśavaḥ śakitā naiva bādhitum<BR>
01,194.004a	jātapakṣā videśasthā vivṛddhāḥ sarvaśo 'dya te<BR>
01,194.004c	nopāyasādhyāḥ kaunteyā mamaiṣā matir acyuta<BR>
01,194.005a	na ca te vyasanair yoktuṃ śakyā diṣṭakṛtā hi te<BR>
01,194.005c	śaṅkitāś cepsavaś caiva pitṛpaitāmahaṃ padam<BR>
01,194.006a	paraspareṇa bhedaś ca nādhātuṃ teṣu śakyate<BR>
01,194.006c	ekasyāṃ ye ratāḥ patnyāṃ na bhidyante parasparam<BR>
01,194.007a	na cāpi kṛṣṇā śakyeta tebhyo bhedayituṃ paraiḥ<BR>
01,194.007c	paridyūnān vṛtavatī kim utādya mṛjāvataḥ<BR>
01,194.008a	īpsitaś ca guṇaḥ strīṇām ekasyā bahubhartṛtā<BR>
01,194.008c	taṃ ca prāptavatī kṛṣṇā na sā bhedayituṃ sukham<BR>
01,194.009a	āryavṛttaś ca pāñcālyo na sa rājā dhanapriyaḥ<BR>
01,194.009c	na saṃtyakṣyati kaunteyān rājyadānair api dhruvam<BR>
01,194.010a	tathāsya putro guṇavān anuraktaś ca pāṇḍavān<BR>
01,194.010c	tasmān nopāyasādhyāṃs tān ahaṃ manye kathaṃ cana<BR>
01,194.010d*1962_01	pāṇḍavān bharataśreṣṭha vikramas tatra rocatām<BR>
01,194.011a	idaṃ tv adya kṣamaṃ kartum asmākaṃ puruṣarṣabha<BR>
01,194.011c	yāvan na kṛtamūlās te pāṇḍaveyā viśāṃ pate<BR>
01,194.011e	tāvat praharaṇīyās te rocatāṃ tava vikramaḥ<BR>
01,194.012a	asmatpakṣo mahān yāvad yāvat pāñcālako laghuḥ<BR>
01,194.012c	tāvat praharaṇaṃ teṣāṃ kriyatāṃ mā vicāraya<BR>
01,194.013a	vāhanāni prabhūtāni mitrāṇi bahulāni ca<BR>
01,194.013c	yāvan na teṣāṃ gāndhāre tāvad evāśu vikrama<BR>
01,194.014a	yāvac ca rājā pāñcālyo nodyame kurute manaḥ<BR>
01,194.014c	saha putrair mahāvīryais tāvad evāśu vikrama<BR>
01,194.014d*1963_01	sadā ca vairī drupadaḥ satataṃ nikṛtas tvayā<BR>
01,194.014d*1963_02	yāvan na vardhate mitrai rocatāṃ tatra vikramaḥ<BR>
01,194.015a	yāvann āyāti vārṣṇeyaḥ karṣan yādavavāhinīm<BR>
01,194.015c	rājyārthe pāṇḍaveyānāṃ tāvad evāśu vikrama<BR>
01,194.016a	vasūni vividhān bhogān rājyam eva ca kevalam<BR>
01,194.016c	nātyājyam asti kṛṣṇasya pāṇḍavārthe mahīpate<BR>
01,194.017a	vikrameṇa mahī prāptā bharatena mahātmanā<BR>
01,194.017c	vikrameṇa ca lokāṃs trīñ jitavān pākaśāsanaḥ<BR>
01,194.018a	vikramaṃ ca praśaṃsanti kṣatriyasya viśāṃ pate<BR>
01,194.018c	svako hi dharmaḥ śūrāṇāṃ vikramaḥ pārthivarṣabha<BR>
01,194.019a	te balena vayaṃ rājan mahatā caturaṅgiṇā<BR>
01,194.019c	pramathya drupadaṃ śīghram ānayāmeha pāṇḍavān<BR>
01,194.020a	na hi sāmnā na dānena na bhedena ca pāṇḍavāḥ<BR>
01,194.020c	śakyāḥ sādhayituṃ tasmād vikrameṇaiva tāñ jahi<BR>
01,194.021a	tān vikrameṇa jitvemām akhilāṃ bhuṅkṣva medinīm<BR>
01,194.021c	nānyam atra prapaśyāmi kāryopāyaṃ janādhipa<BR>
01,194.022	vaiśaṃpāyana uvāca<BR>
01,194.022a	śrutvā tu rādheyavaco dhṛtarāṣṭraḥ pratāpavān<BR>
01,194.022c	abhipūjya tataḥ paścād idaṃ vacanam abravīt<BR>
01,194.023a	upapannaṃ mahāprājñe kṛtāstre sūtanandane<BR>
01,194.023c	tvayi vikramasaṃpannam idaṃ vacanam īdṛśam<BR>
01,194.024a	bhūya eva tu bhīṣmaś ca droṇo vidura eva ca<BR>
01,194.024c	yuvāṃ ca kurutāṃ buddhiṃ bhaved yā naḥ sukhodayā<BR>
01,194.025a	tata ānāyya tān sarvān mantriṇaḥ sumahāyaśāḥ<BR>
01,194.025c	dhṛtarāṣṭro mahārāja mantrayām āsa vai tadā<BR>
01,195.001	bhīṣma uvāca<BR>
01,195.001a	na rocate vigraho me pāṇḍuputraiḥ kathaṃ cana<BR>
01,195.001c	yathaiva dhṛtarāṣṭro me tathā pāṇḍur asaṃśayam<BR>
01,195.002a	gāndhāryāś ca yathā putrās tathā kuntīsutā matāḥ<BR>
01,195.002c	yathā ca mama te rakṣyā dhṛtarāṣṭra tathā tava<BR>
01,195.003a	yathā ca mama rājñaś ca tathā duryodhanasya te<BR>
01,195.003c	tathā kurūṇāṃ sarveṣām anyeṣām api bhārata<BR>
01,195.004a	evaṃ gate vigrahaṃ tair na rocaye; saṃdhāya vīrair dīyatām adya bhūmiḥ<BR>
01,195.004c	teṣām apīdaṃ prapitāmahānāṃ; rājyaṃ pituś caiva kurūttamānām<BR>
01,195.005a	duryodhana yathā rājyaṃ tvam idaṃ tāta paśyasi<BR>
01,195.005c	mama paitṛkam ity evaṃ te 'pi paśyanti pāṇḍavāḥ<BR>
01,195.006a	yadi rājyaṃ na te prāptāḥ pāṇḍaveyās tapasvinaḥ<BR>
01,195.006c	kuta eva tavāpīdaṃ bhāratasya ca kasya cit<BR>
01,195.007a	atha dharmeṇa rājyaṃ tvaṃ prāptavān bharatarṣabha<BR>
01,195.007c	te 'pi rājyam anuprāptāḥ pūrvam eveti me matiḥ<BR>
01,195.008a	madhureṇaiva rājyasya teṣām ardhaṃ pradīyatām<BR>
01,195.008c	etad dhi puruṣavyāghra hitaṃ sarvajanasya ca<BR>
01,195.009a	ato 'nyathā cet kriyate na hitaṃ no bhaviṣyati<BR>
01,195.009c	tavāpy akīrtiḥ sakalā bhaviṣyati na saṃśayaḥ<BR>
01,195.010a	kīrtirakṣaṇam ātiṣṭha kīrtir hi paramaṃ balam<BR>
01,195.010a*1964_01	. . . . . . . . dharmaṃ kuru kulocitam (= 12b)<BR>
01,195.010a*1964_02	kīrtis tu paramaṃ tejo . . . . . . . .<BR>
01,195.010c	naṣṭakīrter manuṣyasya jīvitaṃ hy aphalaṃ smṛtam<BR>
01,195.011a	yāvat kīrtir manuṣyasya na praṇaśyati kaurava<BR>
01,195.011c	tāvaj jīvati gāndhāre naṣṭakīrtis tu naśyati<BR>
01,195.012a	tam imaṃ samupātiṣṭha dharmaṃ kurukulocitam<BR>
01,195.012c	anurūpaṃ mahābāho pūrveṣām ātmanaḥ kuru<BR>
01,195.013a	diṣṭyā dharanti te vīrā diṣṭyā jīvati sā pṛthā<BR>
01,195.013c	diṣṭyā purocanaḥ pāpo nasakāmo 'tyayaṃ gataḥ<BR>
01,195.013d*1965_01	yadā prabhṛti dagdhās te kuntibhojasutāsutāḥ<BR>
01,195.014a	tadā prabhṛti gāndhāre na śaknomy abhivīkṣitum<BR>
01,195.014b*1966_01	adāhayo yadā pārthān sa tv agnau jatuveśmani<BR>
01,195.014c	loke prāṇabhṛtāṃ kaṃ cic chrutvā kuntīṃ tathāgatām<BR>
01,195.014d*1967_01	duḥkhaṃ na jāyate rājan bhavān sarvasya kāraṇam<BR>
01,195.015a	na cāpi doṣeṇa tathā loko vaiti purocanam<BR>
01,195.015c	yathā tvāṃ puruṣavyāghra loko doṣeṇa gacchati<BR>
01,195.016a	tad idaṃ jīvitaṃ teṣāṃ tava kalmaṣanāśanam<BR>
01,195.016c	saṃmantavyaṃ mahārāja pāṇḍavānāṃ ca darśanam<BR>
01,195.017a	na cāpi teṣāṃ vīrāṇāṃ jīvatāṃ kurunandana<BR>
01,195.017c	pitryo 'ṃśaḥ śakya ādātum api vajrabhṛtā svayam<BR>
01,195.018a	te hi sarve sthitā dharme sarve caivaikacetasaḥ<BR>
01,195.018c	adharmeṇa nirastāś ca tulye rājye viśeṣataḥ<BR>
01,195.019a	yadi dharmas tvayā kāryo yadi kāryaṃ priyaṃ ca me<BR>
01,195.019c	kṣemaṃ ca yadi kartavyaṃ teṣām ardhaṃ pradīyatām<BR>
01,196.001	droṇa uvāca<BR>
01,196.001a	mantrāya samupānītair dhṛtarāṣṭrahitair nṛpa<BR>
01,196.001c	dharmyaṃ pathyaṃ yaśasyaṃ ca vācyam ity anuśuśrumaḥ<BR>
01,196.002a	mamāpy eṣā matis tāta yā bhīṣmasya mahātmanaḥ<BR>
01,196.002c	saṃvibhajyās tu kaunteyā dharma eṣa sanātanaḥ<BR>
01,196.003a	preṣyatāṃ drupadāyāśu naraḥ kaś cit priyaṃvadaḥ<BR>
01,196.003c	bahulaṃ ratnam ādāya teṣām arthāya bhārata<BR>
01,196.004a	mithaḥ kṛtyaṃ ca tasmai sa ādāya bahu gacchatu<BR>
01,196.004c	vṛddhiṃ ca paramāṃ brūyāt tatsaṃyogodbhavāṃ tathā<BR>
01,196.005a	saṃprīyamāṇaṃ tvāṃ brūyād rājan dūryodhanaṃ tathā<BR>
01,196.005c	asakṛd drupade caiva dhṛṣṭadyumne ca bhārata<BR>
01,196.006a	ucitatvaṃ priyatvaṃ ca yogasyāpi ca varṇayet<BR>
01,196.006c	punaḥ punaś ca kaunteyān mādrīputrau ca sāntvayan<BR>
01,196.007a	hiraṇmayāni śubhrāṇi bahūny ābharaṇāni ca<BR>
01,196.007c	vacanāt tava rājendra draupadyāḥ saṃprayacchatu<BR>
01,196.008a	tathā drupadaputrāṇāṃ sarveṣāṃ bharatarṣabha<BR>
01,196.008c	pāṇḍavānāṃ ca sarveṣāṃ kuntyā yuktāni yāni ca<BR>
01,196.008d*1968_01	dattvā tāni mahārhāṇi pāṇḍavān saṃpraharṣaya<BR>
01,196.009a	evaṃ sāntvasamāyuktaṃ drupadaṃ pāṇḍavaiḥ saha<BR>
01,196.009c	uktvāthānantaraṃ brūyāt teṣām āgamanaṃ prati<BR>
01,196.009d*1969_01	saṃdhīyatāṃ yathābuddhis tattvavettṛvidāṃ varaḥ<BR>
01,196.010a	anujñāteṣu vīreṣu balaṃ gacchatu śobhanam<BR>
01,196.010c	duḥśāsano vikarṇaś ca pāṇḍavān ānayantv iha<BR>
01,196.011a	tatas te pārthivaśreṣṭha pūjyamānāḥ sadā tvayā<BR>
01,196.011c	prakṛtīnām anumate pade sthāsyanti paitṛke<BR>
01,196.012a	evaṃ tava mahārāja teṣu putreṣu caiva ha<BR>
01,196.012c	vṛttam aupayikaṃ manye bhīṣmeṇa saha bhārata<BR>
01,196.013	karṇa uvāca<BR>
01,196.013a	yojitāv arthamānābhyāṃ sarvakāryeṣv anantarau<BR>
01,196.013c	na mantrayetāṃ tvacchreyaḥ kim adbhutataraṃ tataḥ<BR>
01,196.014a	duṣṭena manasā yo vai pracchannenāntarātmanā<BR>
01,196.014c	brūyān niḥśreyasaṃ nāma kathaṃ kuryāt satāṃ matam<BR>
01,196.015a	na mitrāṇy arthakṛcchreṣu śreyase vetarāya vā<BR>
01,196.015c	vidhipūrvaṃ hi sarvasya duḥkhaṃ vā yadi vā sukham<BR>
01,196.016a	kṛtaprajño 'kṛtaprajño bālo vṛddhaś ca mānavaḥ<BR>
01,196.016c	sasahāyo 'sahāyaś ca sarvaṃ sarvatra vindati<BR>
01,196.017a	śrūyate hi purā kaś cid ambuvīca iti śrutaḥ<BR>
01,196.017c	āsīd rājagṛhe rājā māgadhānāṃ mahīkṣitām<BR>
01,196.018a	sa hīnaḥ karaṇaiḥ sarvair ucchvāsaparamo nṛpaḥ<BR>
01,196.018c	amātyasaṃsthaḥ kāryeṣu sarveṣv evābhavat tadā<BR>
01,196.018d*1970_01	tasyāmātyā babhūvus te anyonyasahitās tadā<BR>
01,196.019a	tasyāmātyo mahākarṇir babhūvaikeśvaraḥ purā<BR>
01,196.019c	sa labdhabalam ātmānaṃ manyamāno 'vamanyate<BR>
01,196.020a	sa rājña upabhogyāni striyo ratnadhanāni ca<BR>
01,196.020c	ādade sarvaśo mūḍha aiśvaryaṃ ca svayaṃ tadā<BR>
01,196.021a	tad ādāya ca lubdhasya lābhāl lobho vyavardhata<BR>
01,196.021c	tathā hi sarvam ādāya rājyam asya jihīrṣati<BR>
01,196.022a	hīnasya karaṇaiḥ sarvair ucchvāsaparamasya ca<BR>
01,196.022c	yatamāno 'pi tad rājyaṃ na śaśāketi naḥ śrutam<BR>
01,196.023a	kim anyad vihitān nūnaṃ tasya sā puruṣendratā<BR>
01,196.023b*1971_01	yat tasya rājyaṃ sāmātyo na śaknoty abhivardhitum<BR>
01,196.023c	yadi te vihitaṃ rājyaṃ bhaviṣyati viśāṃ pate<BR>
01,196.024a	miṣataḥ sarvalokasya sthāsyate tvayi tad dhruvam<BR>
01,196.024c	ato 'nyathā ced vihitaṃ yatamāno na lapsyase<BR>
01,196.025a	evaṃ vidvann upādatsva mantriṇāṃ sādhv asādhutām<BR>
01,196.025c	duṣṭānāṃ caiva boddhavyam aduṣṭānāṃ ca bhāṣitam<BR>
01,196.026	droṇa uvāca<BR>
01,196.026a	vidma te bhāvadoṣeṇa yadartham idam ucyate<BR>
01,196.026c	duṣṭaḥ pāṇḍavahetos tvaṃ doṣaṃ khyāpayase hi naḥ<BR>
01,196.027a	hitaṃ tu paramaṃ karṇa bravīmi kuruvardhanam<BR>
01,196.027c	atha tvaṃ manyase duṣṭaṃ brūhi yat paramaṃ hitam<BR>
01,196.028a	ato 'nyathā cet kriyate yad bravīmi paraṃ hitam<BR>
01,196.028c	kuravo vinaśiṣyanti nacireṇeti me matiḥ<BR>
01,197.001	vidura uvāca<BR>
01,197.001a	rājan niḥsaṃśayaṃ śreyo vācyas tvam asi bāndhavaiḥ<BR>
01,197.001c	na tv aśuśrūṣamāṇeṣu vākyaṃ saṃpratitiṣṭhati<BR>
01,197.002a	hitaṃ hi tava tad vākyam uktavān kurusattamaḥ<BR>
01,197.002c	bhīṣmaḥ śāṃtanavo rājan pratigṛhṇāsi tan na ca<BR>
01,197.003a	tathā droṇena bahudhā bhāṣitaṃ hitam uttamam<BR>
01,197.003c	tac ca rādhāsutaḥ karṇo manyate na hitaṃ tava<BR>
01,197.004a	cintayaṃś ca na paśyāmi rājaṃs tava suhṛttamam<BR>
01,197.004c	ābhyāṃ puruṣasiṃhābhyāṃ yo vā syāt prajñayādhikaḥ<BR>
01,197.005a	imau hi vṛddhau vayasā prajñayā ca śrutena ca<BR>
01,197.005c	samau ca tvayi rājendra teṣu pāṇḍusuteṣu ca<BR>
01,197.006a	dharme cānavamau rājan satyatāyāṃ ca bhārata<BR>
01,197.006c	rāmād dāśaratheś caiva gayāc caiva na saṃśayaḥ<BR>
01,197.007a	na coktavantāv aśreyaḥ purastād api kiṃ cana<BR>
01,197.007c	na cāpy apakṛtaṃ kiṃ cid anayor lakṣyate tvayi<BR>
01,197.008a	tāv imau puruṣavyāghrāv anāgasi nṛpa tvayi<BR>
01,197.008c	na mantrayetāṃ tvac chreyaḥ kathaṃ satyaparākramau<BR>
01,197.009a	prajñāvantau naraśreṣṭhāv asmiṃl loke narādhipa<BR>
01,197.009c	tvannimittam ato nemau kiṃ cij jihmaṃ vadiṣyataḥ<BR>
01,197.009d*1972_01	etadartham imau rājan mahātmānau mahādyutī<BR>
01,197.009e	iti me naiṣṭhikī buddhir vartate kurunandana<BR>
01,197.010a	na cārthahetor dharmajñau vakṣyataḥ pakṣasaṃśritam<BR>
01,197.010c	etad dhi paramaṃ śreyo menāte tava bhārata<BR>
01,197.011a	duryodhanaprabhṛtayaḥ putrā rājan yathā tava<BR>
01,197.011c	tathaiva pāṇḍaveyās te putrā rājan na saṃśayaḥ<BR>
01,197.012a	teṣu ced ahitaṃ kiṃ cin mantrayeyur abuddhitaḥ<BR>
01,197.012c	mantriṇas te na te śreyaḥ prapaśyanti viśeṣataḥ<BR>
01,197.013a	atha te hṛdaye rājan viśeṣas teṣu vartate<BR>
01,197.013c	antarasthaṃ vivṛṇvānāḥ śreyaḥ kuryur na te dhruvam<BR>
01,197.014a	etadartham imau rājan mahātmānau mahādyutī<BR>
01,197.014c	nocatur vivṛtaṃ kiṃ cin na hy eṣa tava niścayaḥ<BR>
01,197.015a	yac cāpy aśakyatāṃ teṣām āhatuḥ puruṣarṣabhau<BR>
01,197.015c	tat tathā puruṣavyāghra tava tad bhadram astu te<BR>
01,197.016a	kathaṃ hi pāṇḍavaḥ śrīmān savyasācī paraṃtapaḥ<BR>
01,197.016c	śakyo vijetuṃ saṃgrāme rājan maghavatā api<BR>
01,197.017a	bhīmaseno mahābāhur nāgāyutabalo mahān<BR>
01,197.017c	kathaṃ hi yudhi śakyeta vijetum amarair api<BR>
01,197.017d*1973_01	rākṣasāṇāṃ kṣayakaro bāhuśālī mahābalaḥ<BR>
01,197.017d*1973_02	hiḍimbo nihato yena bāhuyuddhena bhārata<BR>
01,197.017d*1973_03	yo rāvaṇasamo yuddhe tathā ca bakarākṣasaḥ<BR>
01,197.017d*1973_04	sa yudhyamāno rājendra bhīmo bhīmaparākramaḥ<BR>
01,197.017d*1973_05	udyogaṃ tvatkṛtaṃ śrutvā yuddhārthaṃ pāṇḍavaiḥ saha<BR>
01,197.017d*1973_06	āgamiṣyanti sarve vai yādavāḥ śalabhā iva<BR>
01,197.018a	tathaiva kṛtinau yuddhe yamau yamasutāv iva<BR>
01,197.018c	kathaṃ viṣahituṃ śakyau raṇe jīvitum icchatā<BR>
01,197.019a	yasmin dhṛtir anukrośaḥ kṣamā satyaṃ parākramaḥ<BR>
01,197.019c	nityāni pāṇḍavaśreṣṭhe sa jīyeta kathaṃ raṇe<BR>
01,197.020a	yeṣāṃ pakṣadharo rāmo yeṣāṃ mantrī janārdanaḥ<BR>
01,197.020c	kiṃ nu tair ajitaṃ saṃkhye yeṣāṃ pakṣe ca sātyakiḥ<BR>
01,197.021a	drupadaḥ śvaśuro yeṣāṃ yeṣāṃ śyālāś ca pārṣatāḥ<BR>
01,197.021c	dhṛṣṭadyumnamukhā vīrā bhrātaro drupadātmajāḥ<BR>
01,197.021d*1974_01	caidyaś ca yeṣāṃ bhrātā ca śiśupālo mahārathaḥ<BR>
01,197.022a	so 'śakyatāṃ ca vijñāya teṣām agreṇa bhārata<BR>
01,197.022c	dāyādyatāṃ ca dharmeṇa samyak teṣu samācara<BR>
01,197.023a	idaṃ nirdigdham ayaśaḥ purocanakṛtaṃ mahat<BR>
01,197.023c	teṣām anugraheṇādya rājan prakṣālayātmanaḥ<BR>
01,197.023d*1975_01	teṣām anugrahaś cāyaṃ sarveṣāṃ caiva naḥ kule<BR>
01,197.023d*1975_02	jīvitaṃ ca paraṃ śreyaḥ kṣatrasya ca vivardhanam<BR>
01,197.024a	drupado 'pi mahān rājā kṛtavairaś ca naḥ purā<BR>
01,197.024c	tasya saṃgrahaṇaṃ rājan svapakṣasya vivardhanam<BR>
01,197.025a	balavantaś ca dāśārhā bahavaś ca viśāṃ pate<BR>
01,197.025c	yataḥ kṛṣṇas tatas te syur yataḥ kṛṣṇas tato jayaḥ<BR>
01,197.026a	yac ca sāmnaiva śakyeta kāryaṃ sādhayituṃ nṛpa<BR>
01,197.026c	ko daivaśaptas tat kārtuṃ vigraheṇa samācaret<BR>
01,197.027a	śrutvā ca jīvataḥ pārthān paurajānapado janaḥ<BR>
01,197.027c	balavad darśane gṛdhnus teṣāṃ rājan kuru priyam<BR>
01,197.028a	duryodhanaś ca karṇaś ca śakuniś cāpi saubalaḥ<BR>
01,197.028c	adharmayuktā duṣprajñā bālā maiṣāṃ vacaḥ kṛthāḥ<BR>
01,197.029a	uktam etan mayā rājan purā guṇavatas tava<BR>
01,197.029c	duryodhanāparādhena prajeyaṃ vinaśiṣyati<BR>
01,197.029d@104=0027	dhṛtarāṣṭraḥ<BR>
01,197.029d@104_0001	ajayyāḥ pāṇḍavā yuddhe hareṇa hariṇāpi vā<BR>
01,197.029d@104_0002	trailokyenāpi bhūpāla kim u taiḥ khalu mānavaiḥ<BR>
01,197.029d@104_0003	daivānukūlāḥ kaunteyā daivaṃ teṣāṃ parāyaṇam<BR>
01,197.029d@104_0004	pratyakṣam etat sarveṣāṃ muktā jatugṛhānalāt<BR>
01,197.029d@104_0005	jitvā gandharvarājānaṃ dhaumyaṃ prāpya purohitam<BR>
01,197.029d@104_0006	pāñcālanagaraṃ prāpya hatvā lakṣam amānuṣam<BR>
01,197.029d@104_0007	anamyaṃ dhanur ānāmya śirobhiḥ saha bhūbhṛtām<BR>
01,197.029d@104_0008	caidyamāgadhakarṇādyaiḥ kiṃ kṛtaṃ tatra bhūmipaiḥ<BR>
01,197.029d@104_0009	ārūḍhamūlāḥ pārthāś ca daridrā nirdhanā iti<BR>
01,197.029d@104_0010	jetuṃ śakyā na manyethā ajayyāḥ pāṇḍavāḥ suraiḥ<BR>
01,197.029d@104_0011	yāvat tiṣṭhati loke 'smin kṛṣṇo yādavavaṃśajaḥ<BR>
01,197.029d@104_0012	murāriḥ keśihantā ca līlāmānuṣavigrahaḥ<BR>
01,197.029d@104_0013	praṇatārtiharo yogī keśavaḥ kleśanāśanaḥ<BR>
01,197.029d@104_0014	bhaktānuvatsalo bhaktasvāntaveśmagṛhī tathā<BR>
01,197.029d@104_0015	catuḥsāgaraparyantāṃ kevalaṃ pṛthivīṃ na hi<BR>
01,197.029d@104_0016	dharmātmajo mahārāja tāvat trailokyam arhati<BR>
01,197.029d@104_0017	alaṃ karṇānayā buddhyā notsāhaya suyodhanam<BR>
01,197.029d@104_0018	śakune gaccha mā gādhaṃ nirayaṃ kauravaiḥ saha<BR>
01,197.029d@104_0019	pāṇḍavāś ca vayaṃ sarve bhūmipālāḥ sabāndhavāḥ<BR>
01,197.029d@104_0020	vṛṣṇyandhakapurogāś ca yādavāḥ sahakeśavāḥ<BR>
01,197.029d@104_0021	sarve saṃbhūya jīvāma saputrapaśubāndhavāḥ<BR>
01,197.029d@104_0022	bodhayadhvaṃ tathā yūyaṃ tathaiva śaradāṃ śatam<BR>
01,197.029d@104_0023	mā putravaśago bhūpa tava putraḥ sudurmatiḥ<BR>
01,197.029d@104_0024	ānīya pāṇḍavān sādhūn putrāṃś ca saha sarvaśaḥ<BR>
01,197.029d@104_0025	abhedena nirīkṣasva na bhedaṃ cakṣuṣoḥ kuru<BR>
01,197.029d@104_0026	manasā snehapūrṇena nirbhedo nakhamāṃsavat<BR>
01,197.029d@104_0027	pārthivārthe priyaṃ brūhi nāpriyaṃ sūtanandana<BR>
01,197.029d@104_0028	putra tvaṃ ca na me brūhi pārthānām ahitaṃ kva cit<BR>
01,197.029d@104_0029	duryodhanam asanmārgān nivartaya mahāmate<BR>
01,198.001	dhṛtarāṣṭra uvāca<BR>
01,198.001a	bhīṣmaḥ śāṃtanavo vidvān droṇaś ca bhagavān ṛṣiḥ<BR>
01,198.001c	hitaṃ paramakaṃ vākyaṃ tvaṃ ca satyaṃ bravīṣi mām<BR>
01,198.002a	yathaiva pāṇḍos te vīrāḥ kuntīputrā mahārathāḥ<BR>
01,198.002c	tathaiva dharmataḥ sarve mama putrā na saṃśayaḥ<BR>
01,198.003a	yathaiva mama putrāṇām idaṃ rājyaṃ vidhīyate<BR>
01,198.003c	tathaiva pāṇḍuputrāṇām idaṃ rājyaṃ na saṃśayaḥ<BR>
01,198.004a	kṣattar ānaya gacchaitān saha mātrā susatkṛtān<BR>
01,198.004c	tayā ca devarūpiṇyā kṛṣṇayā saha bhārata<BR>
01,198.005a	diṣṭyā jīvanti te pārthā diṣṭyā jīvati sā pṛthā<BR>
01,198.005c	diṣṭyā drupadakanyāṃ ca labdhavanto mahārathāḥ<BR>
01,198.006a	diṣṭyā vardhāmahe sarve diṣṭyā śāntaḥ purocanaḥ<BR>
01,198.006c	diṣṭyā mama paraṃ duḥkham apanītaṃ mahādyute<BR>
01,198.006d*1976_01	tvam eva gatvā vidura tān ihānaya mācirāt<BR>
01,198.007	vaiśaṃpāyana uvāca<BR>
01,198.007*1977_01	evam uktas tataḥ kṣattā ratham āruhya śīghragam<BR>
01,198.007*1977_02	agāt katipayāhobhiḥ pāñcālān rājadharmavit<BR>
01,198.007a	tato jagāma viduro dhṛtarāṣṭrasya śāsanāt<BR>
01,198.007c	sakāśaṃ yajñasenasya pāṇḍavānāṃ ca bhārata<BR>
01,198.007d*1978_01	samupādāya ratnāni vasūni vividhāni ca<BR>
01,198.007d*1978_02	draupadyāḥ pāṇḍavānāṃ ca yajñasenasya caiva hi<BR>
01,198.007d*1979_01	āgataṃ viduraṃ śrutvā drupado rājasattamaḥ<BR>
01,198.007d*1979_02	svaputraiḥ saha dharmātmā pūjayām āsa dharmataḥ<BR>
01,198.008a	tatra gatvā sa dharmajñaḥ sarvaśāstraviśāradaḥ<BR>
01,198.008c	drupadaṃ nyāyato rājan saṃyuktam upatasthivān<BR>
01,198.009a	sa cāpi pratijagrāha dharmeṇa viduraṃ tataḥ<BR>
01,198.009b*1980_01	cakre pūjāṃ yathānyāyaṃ vidurasya mahātmanaḥ<BR>
01,198.009c	cakratuś ca yathānyāyaṃ kuśalapraśnasaṃvidam<BR>
01,198.010a	dadarśa pāṇḍavāṃs tatra vāsudevaṃ ca bhārata<BR>
01,198.010c	snehāt pariṣvajya sa tān papracchānāmayaṃ tataḥ<BR>
01,198.011a	taiś cāpy amitabuddhiḥ sa pūjito 'tha yathākramam<BR>
01,198.011c	vacanād dhṛtarāṣṭrasya snehayuktaṃ punaḥ punaḥ<BR>
01,198.011d*1981_01	pāṇḍavā vinayopetā natvāliṅgya viśāṃ pate<BR>
01,198.011d*1981_02	dṛṣṭvā muhur muhū rājan harṣād aśrūṇy avartayan<BR>
01,198.012a	papracchānāmayaṃ rājaṃs tatas tān pāṇḍunandanān<BR>
01,198.012c	pradadau cāpi ratnāni vividhāni vasūni ca<BR>
01,198.013a	pāṇḍavānāṃ ca kuntyāś ca draupadyāś ca viśāṃ pate<BR>
01,198.013c	drupadasya ca putrāṇāṃ yathā dattāni kauravaiḥ<BR>
01,198.013d*1982_01	saṃkarṣaṇaṃ vāsudevaṃ praṇamya viduras tataḥ<BR>
01,198.013d*1982_02	āsane kāñcane śubhre niṣasāda mahāmatiḥ<BR>
01,198.013d*1982_03	kṛtvā mithas tu saṃlāpaṃ mudā punar abhāṣata<BR>
01,198.013d*1982_04	bhīṣmadroṇājamīḍhaiś ca yad uktaṃ pāṇḍavān prati<BR>
01,198.013d*1982_05	avadat tatra tat sarvaṃ sarveṣām anuśṛṇvatām<BR>
01,198.014a	provāca cāmitamatiḥ praśritaṃ vinayānvitaḥ<BR>
01,198.014c	drupadaṃ pāṇḍuputrāṇāṃ saṃnidhau keśavasya ca<BR>
01,198.015a	rājañ śṛṇu sahāmātyaḥ saputraś ca vaco mama<BR>
01,198.015c	dhṛtarāṣṭraḥ saputras tvāṃ sahāmātyaḥ sabāndhavaḥ<BR>
01,198.016a	abravīt kuśalaṃ rājan prīyamāṇaḥ punaḥ punaḥ<BR>
01,198.016c	prītimāṃs te dṛḍhaṃ cāpi saṃbandhena narādhipa<BR>
01,198.017a	tathā bhīṣmaḥ śāṃtanavaḥ kauravaiḥ saha sarvaśaḥ<BR>
01,198.017c	kuśalaṃ tvāṃ mahāprājñaḥ sarvataḥ paripṛcchati<BR>
01,198.018a	bhāradvājo maheṣvāso droṇaḥ priyasakhas tava<BR>
01,198.018c	samāśleṣam upetya tvāṃ kuśalaṃ paripṛcchati<BR>
01,198.019a	dhṛtarāṣṭraś ca pāñcālya tvayā saṃbandham īyivān<BR>
01,198.019c	kṛtārthaṃ manyate ''tmānaṃ tathā sarve 'pi kauravāḥ<BR>
01,198.019d*1983_01	tridaśaiḥ saha saṃbandho na tathā prītikṛttamaḥ<BR>
01,198.020a	na tathā rājyasaṃprāptis teṣāṃ prītikarī matā<BR>
01,198.020c	yathā saṃbandhakaṃ prāpya yajñasena tvayā saha<BR>
01,198.021a	etad viditvā tu bhavān prasthāpayatu pāṇḍavān<BR>
01,198.021c	draṣṭuṃ hi pāṇḍudāyādāṃs tvarante kuravo bhṛśam<BR>
01,198.022a	viproṣitā dīrghakālam ime cāpi nararṣabhāḥ<BR>
01,198.022c	utsukā nagaraṃ draṣṭuṃ bhaviṣyanti pṛthā tathā<BR>
01,198.023a	kṛṣṇām api ca pāñcālīṃ sarvāḥ kuruvarastriyaḥ<BR>
01,198.023c	draṣṭukāmāḥ pratīkṣante puraṃ ca viṣayaṃ ca naḥ<BR>
01,198.024a	sa bhavān pāṇḍuputrāṇām ājñāpayatu māciram<BR>
01,198.024c	gamanaṃ sahadārāṇām etad āgamanaṃ mama<BR>
01,198.025a	visṛṣṭeṣu tvayā rājan pāṇḍaveṣu mahātmasu<BR>
01,198.025c	tato 'haṃ preṣayiṣyāmi dhṛtarāṣṭrasya śīghragān<BR>
01,198.025e	āgamiṣyanti kaunteyāḥ kuntī ca saha kṛṣṇayā<BR>
01,199.001	drupada uvāca<BR>
01,199.001a	evam etan mahāprājña yathāttha vidurādya mām<BR>
01,199.001c	mamāpi paramo harṣaḥ saṃbandhe 'smin kṛte vibho<BR>
01,199.002a	gamanaṃ cāpi yuktaṃ syād gṛham eṣāṃ mahātmanām<BR>
01,199.002c	na tu tāvan mayā yuktam etad vaktuṃ svayaṃ girā<BR>
01,199.003a	yadā tu manyate vīraḥ kuntīputro yudhiṣṭhiraḥ<BR>
01,199.003c	bhīmasenārjunau caiva yamau ca puruṣarṣabhau<BR>
01,199.004a	rāmakṛṣṇau ca dharmajñau tadā gacchantu pāṇḍavāḥ<BR>
01,199.004c	etau hi puruṣavyāghrāv eṣāṃ priyahite ratau<BR>
01,199.005	yudhiṣṭhira uvāca<BR>
01,199.005a	paravanto vayaṃ rājaṃs tvayi sarve sahānugāḥ<BR>
01,199.005c	yathā vakṣyasi naḥ prītyā kariṣyāmas tathā vayam<BR>
01,199.006	vaiśaṃpāyana uvāca<BR>
01,199.006a	tato 'bravīd vāsudevo gamanaṃ mama rocate<BR>
01,199.006c	yathā vā manyate rājā drupadaḥ sarvadharmavit<BR>
01,199.007	drupada uvāca<BR>
01,199.007a	yathaiva manyate vīro dāśārhaḥ puruṣottamaḥ<BR>
01,199.007c	prāptakālaṃ mahābāhuḥ sā buddhir niścitā mama<BR>
01,199.008a	yathaiva hi mahābhāgāḥ kaunteyā mama sāṃpratam<BR>
01,199.008c	tathaiva vāsudevasya pāṇḍuputrā na saṃśayaḥ<BR>
01,199.009a	na tad dhyāyati kaunteyo dharmaputro yudhiṣṭhiraḥ<BR>
01,199.009c	yad eṣāṃ puruṣavyāghraḥ śreyo dhyāyati keśavaḥ<BR>
01,199.009d@105=0000	vaiśaṃpāyanaḥ<BR>
01,199.009d@105=0004	kuntī<BR>
01,199.009d@105=0013	vaiśaṃpāyanaḥ<BR>
01,199.009d@105=0015	viduraḥ<BR>
01,199.009d@105_0001	pṛthāyās tu tathā veśma praviveśa mahādyutiḥ<BR>
01,199.009d@105_0002	pādau spṛṣṭvā pṛthāyās tu śirasā ca mahīṃ gataḥ<BR>
01,199.009d@105_0003	dṛṣṭvā tu devaraṃ kuntī śuśoca ca muhur muhuḥ<BR>
01,199.009d@105_0004	vaicitravīrya te putrāḥ kathaṃ cij jīvitās tvayā<BR>
01,199.009d@105_0005	tvatprasādāj jatugṛhe trātāḥ pratyāgatās tava<BR>
01,199.009d@105_0006	kūrmaś cintayate putrān yatra vā tatra vā gataḥ<BR>
01,199.009d@105_0007	cintayā vardhayet putrān yathā kuśalinas tathā<BR>
01,199.009d@105_0008	tava putrās tu jīvanti tvaṃ trātā bharatarṣabha<BR>
01,199.009d@105_0009	yathā parabhṛtaḥ putrān ariṣṭā vardhayet sadā<BR>
01,199.009d@105_0010	tathaiva tava putrās tu mayā tāta surakṣitāḥ<BR>
01,199.009d@105_0011	duḥkhās tu bahavaḥ prāptās tathā prāṇāntikā mayā<BR>
01,199.009d@105_0012	ataḥ paraṃ na jānāmi kartavyaṃ jñātum arhasi<BR>
01,199.009d@105_0013	ity evam uktvā duḥkhārtā śuśoca paramāturā<BR>
01,199.009d@105_0014	praṇipatyābravīt kṣattā mā śoca iti bhārata<BR>
01,199.009d@105_0015	na vinaśyanti lokeṣu tava putrā mahābalāḥ<BR>
01,199.009d@105_0016	acireṇaiva kālena svarājyasthā bhavanti te<BR>
01,199.009d@105_0017	bāndhavaiḥ sahitāḥ sarvair mā śokaṃ kuru mādhavi<BR>
01,199.010	vaiśaṃpāyana uvāca<BR>
01,199.010a	tatas te samanujñātā drupadena mahātmanā<BR>
01,199.010c	pāṇḍavāś caiva kṛṣṇaś ca viduraś ca mahāmatiḥ<BR>
01,199.011a	ādāya draupadīṃ kṛṣṇāṃ kuntīṃ caiva yaśasvinīm<BR>
01,199.011c	savihāraṃ sukhaṃ jagmur nagaraṃ nāgasāhvayam<BR>
01,199.011d@106_0001	suvarṇakakṣyāgraiveyān suvarṇāṅkuśabhūṣitān<BR>
01,199.011d@106_0002	jāmbūnadapariṣkārān prabhinnakaraṭāmukhān<BR>
01,199.011d@106_0003	adhiṣṭhitān mahāmātraiḥ sarvaśastrasamanvitān<BR>
01,199.011d@106_0004	sahasraṃ pradadau rājā gajānāṃ varavarmiṇām<BR>
01,199.011d@106_0005	rathānāṃ ca sahasraṃ vai suvarṇamaṇicitritam<BR>
01,199.011d@106_0006	caturyujāṃ bhānumac ca pāñcālaḥ pradadau tadā<BR>
01,199.011d@106_0007	suvarṇaparibarhāṇāṃ varacāmaramālinām<BR>
01,199.011d@106_0008	jātyaśvānāṃ ca pañcāśat sahasraṃ pradadau nṛpaḥ<BR>
01,199.011d@106_0009	dāsīnām ayutaṃ rājā pradadau varabhūṣaṇam<BR>
01,199.011d@106_0010	tataḥ sahasraṃ dāsānāṃ pradadau varadhanvinām<BR>
01,199.011d@106_0011	haimāni śayyāsanabhājanāni; dravyāṇi cānyāni ca godhanāni<BR>
01,199.011d@106_0012	pṛthak pṛthak caiva dadau sa koṭiṃ; pāñcālarājaḥ paramaprahṛṣṭaḥ<BR>
01,199.011d@106_0013	śibikānāṃ śataṃ pūrṇaṃ vāhān pañcaśataṃ varān<BR>
01,199.011d@106_0014	evam etāni pāñcālo janyārthe pradadau dhanam<BR>
01,199.011d@106_0015	haraṇaṃ tatra pāñcālyā jñātideyaṃ tu saumakiḥ<BR>
01,199.011d@106_0016	dhṛṣṭadyumno yayau tatra bhaginīṃ gṛhya bhārata<BR>
01,199.011d@106_0017	nānadyamāno bahubhis tūryaśabdaiḥ sahasraśaḥ<BR>
01,199.012a	śrutvā copasthitān vīrān dhṛtarāṣṭro 'pi kauravaḥ<BR>
01,199.012c	pratigrahāya pāṇḍūnāṃ preṣayām āsa kauravān<BR>
01,199.013a	vikarṇaṃ ca maheṣvāsaṃ citrasenaṃ ca bhārata<BR>
01,199.013c	droṇaṃ ca parameṣvāsaṃ gautamaṃ kṛpam eva ca<BR>
01,199.014a	tais te parivṛtā vīrāḥ śobhamānā mahārathāḥ<BR>
01,199.014c	nagaraṃ hāstinapuraṃ śanaiḥ praviviśus tadā<BR>
01,199.014d*1984_01	pāṇḍavān āgatāñ śrutvā nāgarās tu kutūhalāt<BR>
01,199.014d*1984_02	maṇḍayāṃ cakrire tatra nagaraṃ nāgasāhvayam<BR>
01,199.014d*1984_03	muktapuṣpāvakīrṇaṃ tu jalasiktaṃ tu sarvaśaḥ<BR>
01,199.014d*1984_04	dhūpitaṃ divyadhūpena maṅgalaiś cābhisaṃvṛtam<BR>
01,199.014d*1984_05	patākocchritamālyaṃ ca puram apratimaṃ babhau<BR>
01,199.014d*1984_06	śaṅkhabherīninādaiś ca nānāvāditranisvanaiḥ<BR>
01,199.015a	kautūhalena nagaraṃ dīryamāṇam ivābhavat<BR>
01,199.015c	yatra te puruṣavyāghrāḥ śokaduḥkhavināśanāḥ<BR>
01,199.016a	tata uccāvacā vācaḥ priyāḥ priyacikīrṣubhiḥ<BR>
01,199.016c	udīritā aśṛṇvaṃs te pāṇḍavā hṛdayaṃgamāḥ<BR>
01,199.017a	ayaṃ sa puruṣavyāghraḥ punar āyāti dharmavit<BR>
01,199.017c	yo naḥ svān iva dāyādān dharmeṇa parirakṣati<BR>
01,199.018a	adya pāṇḍur mahārājo vanād iva vanapriyaḥ<BR>
01,199.018c	āgataḥ priyam asmākaṃ cikīrṣur nātra saṃśayaḥ<BR>
01,199.019a	kiṃ nu nādya kṛtaṃ tāvat sarveṣāṃ naḥ paraṃ priyam<BR>
01,199.019c	yan naḥ kuntīsutā vīrā bhartāraḥ punarāgatāḥ<BR>
01,199.020a	yadi dattaṃ yadi hutaṃ vidyate yadi nas tapaḥ<BR>
01,199.020c	tena tiṣṭhantu nagare pāṇḍavāḥ śaradāṃ śatam<BR>
01,199.021a	tatas te dhṛtarāṣṭrasya bhīṣmasya ca mahātmanaḥ<BR>
01,199.021c	anyeṣāṃ ca tadarhāṇāṃ cakruḥ pādābhivandanam<BR>
01,199.022a	kṛtvā tu kuśalapraśnaṃ sarveṇa nagareṇa te<BR>
01,199.022c	samāviśanta veśmāni dhṛtarāṣṭrasya śāsanāt<BR>
01,199.022d@107=0000	vaiśaṃpāyanaḥ<BR>
01,199.022d@107_0001	duryodhanasya mahiṣī kāśirājasutā tadā<BR>
01,199.022d@107_0002	dhṛtarāṣṭrasya putrāṇāṃ vadhūbhiḥ sahitā tadā<BR>
01,199.022d@107_0003	pāñcālīṃ pratijagrāha draupadīṃ śrīm ivāparām<BR>
01,199.022d@107_0004	pūjayām āsa pūjārhāṃ śacīṃ devīm ivāgatām<BR>
01,199.022d@107_0005	vavande tatra gāndhārīṃ mādhavī kṛṣṇayā saha<BR>
01,199.022d@107_0006	āśiṣaś ca prayuktvā tu pāñcālīṃ pariṣasvaje<BR>
01,199.022d@107_0007	pariṣvajya ca gāndhārī kṛṣṇāṃ kamalalocanām<BR>
01,199.022d@107_0008	putrāṇāṃ mama pāñcālī mṛtyur evety amanyata<BR>
01,199.022d@107_0009	sā cintya viduraṃ prāha yuktitaḥ subalātmajā<BR>
01,199.022d@107_0010	kuntīṃ rājasutāṃ kṣattaḥ savadhūṃ saparicchadām<BR>
01,199.022d@107_0011	pāṇḍor niveśanaṃ śīghraṃ nīyatāṃ yadi rocate<BR>
01,199.022d@107_0012	karaṇena muhūrtena nakṣatreṇa tithau śubhe<BR>
01,199.022d@107_0013	yathā sukhaṃ tathā kuntī raṃsyate svagṛhe sutaiḥ<BR>
01,199.022d@107_0014	tathety eva tadā kṣattā kārayām āsa tat tadā<BR>
01,199.022d@107_0015	pūjayām āsur atyarthaṃ bāndhavāḥ pāṇḍavāṃs tadā<BR>
01,199.022d@107_0016	nāgarāḥ śreṇimukhyāś ca pūjayanti sma pāṇḍavān<BR>
01,199.022d@107_0017	bhīṣmadroṇau tathā karṇo bāhlīkaḥ sasutas tadā<BR>
01,199.022d@107_0018	śāsanād dhṛtarāṣṭrasya akurvann atithikriyām<BR>
01,199.022d@107_0019	evaṃ viharatāṃ teṣāṃ pāṇḍavānāṃ mahātmanām<BR>
01,199.022d@107_0020	netā sarvasya kāryasya viduro rājaśāsanāt<BR>
01,199.023a	viśrāntās te mahātmānaḥ kaṃ cit kālaṃ mahābalāḥ<BR>
01,199.023c	āhūtā dhṛtarāṣṭreṇa rājñā śāṃtanavena ca<BR>
01,199.024	dhṛtarāṣṭra uvāca<BR>
01,199.024a	bhrātṛbhiḥ saha kaunteya nibodhedaṃ vaco mama<BR>
01,199.024b*1985_01	pāṇḍunā vardhitaṃ rājyaṃ pāṇḍunā pālitaṃ jagat<BR>
01,199.024b*1985_02	śāsanān mama kaunteya mama bhrātā mahābalaḥ<BR>
01,199.024b*1985_03	kṛtavān duṣkaraṃ karma nityam eva viśāṃ pate<BR>
01,199.024b*1985_04	tasmāt tvam api kaunteya śāsanaṃ kuru māciram<BR>
01,199.024b*1985_05	mama putrā durātmānaḥ sarve 'haṃkārasaṃyutāḥ<BR>
01,199.024b*1985_06	śāsanaṃ na kariṣyanti mama nityaṃ yudhiṣṭhira<BR>
01,199.024b*1985_07	svakāryaniratair nityam avaliptair durātmabhiḥ<BR>
01,199.024c	punar vo vigraho mā bhūt khāṇḍavaprastham āviśa<BR>
01,199.025a	na ca vo vasatas tatra kaś cic chaktaḥ prabādhitum<BR>
01,199.025c	saṃrakṣyamāṇān pārthena tridaśān iva vajriṇā<BR>
01,199.025e	ardhaṃ rājyasya saṃprāpya khāṇḍavaprastham āviśa<BR>
01,199.025f@108=0002	dhṛtarāṣṭraḥ<BR>
01,199.025f@108=0021	vaiśaṃpāyanaḥ<BR>
01,199.025f@108=0022	śrīvāsudevaḥ<BR>
01,199.025f@108=0024	vaiśaṃpāyanaḥ<BR>
01,199.025f@108=0059	vaiśaṃpāyanaḥ<BR>
01,199.025f@108_0000	keśavo yadi manyeta tat kartavyam asaṃśayam<BR>
01,199.025f@108_0001	vāsudevena saṃmantrya pāṇḍavāḥ samupāviśan<BR>
01,199.025f@108_0002	abhiṣekasya saṃbhārān kṣattar ānaya māciram<BR>
01,199.025f@108_0003	abhiṣiktaṃ kariṣyāmi adyaiva kurunandanam<BR>
01,199.025f@108_0004	brāhmaṇā naigamaśreṣṭhāḥ śreṇimukhyāś ca sarvaśaḥ<BR>
01,199.025f@108_0005	āhūyantāṃ prakṛtayo bāndhavāś ca viśeṣataḥ<BR>
01,199.025f@108_0006	puṇyāhaṃ vācyatāṃ tāta gosahasraṃ tu dīyatām<BR>
01,199.025f@108_0007	grāmamukhyāś ca viprebhyo dīyantāṃ sahadakṣiṇāḥ<BR>
01,199.025f@108_0008	aṅgade mukuṭaṃ kṣattar hastābharaṇam eva ca<BR>
01,199.025f@108_0009	muktāvalīṃ ca hāraṃ ca niṣkādīn kuṇḍalāni ca<BR>
01,199.025f@108_0010	kaṭibandhaṃ ca sūtraṃ ca tathodaranibandhanam<BR>
01,199.025f@108_0011	aṣṭottarasahasraṃ ca brāhmaṇādhiṣṭhitā gajāḥ<BR>
01,199.025f@108_0012	jāhnavīsalilaṃ śīghram ānayantāṃ purohitāḥ<BR>
01,199.025f@108_0013	abhiṣekodakaklinnaṃ sarvābharaṇabhūṣitam<BR>
01,199.025f@108_0014	aupavāhyoparigataṃ divyacāmaravījitam<BR>
01,199.025f@108_0015	suvarṇamaṇicitreṇa śvetacchatreṇa śobhitam<BR>
01,199.025f@108_0016	jayeti dvijavākyena stūyamānaṃ nṛpais tathā<BR>
01,199.025f@108_0017	dṛṣṭvā kuntīsutaṃ śreṣṭham ājamīḍhaṃ yudhiṣṭhiram<BR>
01,199.025f@108_0018	prītāḥ prītena manasā praśaṃsantu pure janāḥ<BR>
01,199.025f@108_0019	pāṇḍoḥ kṛtopakārasya rājyaṃ dattvā mamaiva ca<BR>
01,199.025f@108_0020	pratikriyā kṛtam idaṃ bhaviṣyati na saṃśayaḥ<BR>
01,199.025f@108_0021	bhīṣmo droṇaḥ kṛpaḥ kṣattā sādhu sādhv ity abhāṣata<BR>
01,199.025f@108_0022	yuktam etan mahārāja kauravāṇāṃ yaśaskaram<BR>
01,199.025f@108_0023	śīghram adyaiva rājendra yathoktaṃ kartum arhasi<BR>
01,199.025f@108_0024	ity evam uktvā vārṣṇeyas tvarayām āsa taṃ tadā<BR>
01,199.025f@108_0025	yathoktaṃ dhṛtarāṣṭreṇa kārayām āsa kaurava<BR>
01,199.025f@108_0026	tasmin kṣaṇe mahārāja kṛṣṇadvaipāyanas tadā<BR>
01,199.025f@108_0027	āgamya kurubhiḥ sarvaiḥ pūjitaḥ sasuhṛdgaṇaiḥ<BR>
01,199.025f@108_0028	mūrdhāvasiktaiḥ sahito brāhmaṇair vedapāragaiḥ<BR>
01,199.025f@108_0029	kārayām āsa vidhivat keśavānumate tadā<BR>
01,199.025f@108_0030	kṛpo droṇaś ca bhīṣmaś ca dhaumyaś ca vyāsakeśavau<BR>
01,199.025f@108_0031	bāhlīkaḥ somadattaś ca cāturvedyapuraskṛtāḥ<BR>
01,199.025f@108_0032	abhiṣekaṃ tadā cakrur bhadrapīṭhe susaṃyatam<BR>
01,199.025f@108_0033	jitvā tu pṛthivīṃ kṛtsnāṃ vaśe kṛtvā nararṣabhān<BR>
01,199.025f@108_0034	rājasūyādibhir yajñaiḥ kratubhir bhūridakṣiṇaiḥ<BR>
01,199.025f@108_0035	snātvā hy avabhṛthasnānaṃ modantāṃ bāndhavaiḥ saha<BR>
01,199.025f@108_0036	evam uktvā tu te sarve āśīrbhiḥ pratyapūjayan<BR>
01,199.025f@108_0037	mūrdhābhiṣiktaḥ kauravyaḥ sarvābharaṇabhūṣitaḥ<BR>
01,199.025f@108_0038	jayeti saṃstuto rājā pradadau dhanam akṣayam<BR>
01,199.025f@108_0039	sarvamūrdhāvasiktaiś ca pūjitaḥ kurunandanaḥ<BR>
01,199.025f@108_0040	aupavāhyam athāruhya divyacchatreṇa śobhitaḥ<BR>
01,199.025f@108_0041	rājñām anugato rājā mahendra iva daivataiḥ<BR>
01,199.025f@108_0042	tataḥ pradakṣiṇīkṛtya nagaraṃ nāgasāhvayam<BR>
01,199.025f@108_0043	praviveśa tadā rājā nāgaraiḥ pūjito bhṛśam<BR>
01,199.025f@108_0044	mūrdhāvasiktaṃ pāṇḍusutam abhyanandanta pāṇḍavāḥ<BR>
01,199.025f@108_0045	gāndhāriputrāḥ śocantaḥ sarve te saha bāndhavaiḥ<BR>
01,199.025f@108_0046	jñātvā śokaṃ tu putrāṇāṃ dhṛtarāṣṭro 'bravīn nṛpam<BR>
01,199.025f@108_0047	samakṣaṃ vāsudevasya kurūṇāṃ ca samakṣataḥ<BR>
01,199.025f@108_0048	abhiṣekaṃ tvayā prāptaṃ duṣprāpam akṛtātmabhiḥ<BR>
01,199.025f@108_0049	gaccha tvam adyaiva nṛpa kṛtakṛtyo 'si kaurava<BR>
01,199.025f@108_0050	āyuḥ purūravā rājan nahuṣaś ca yayātinā<BR>
01,199.025f@108_0051	tatraiva nivasanti sma khāṇḍavākhye nṛpottama<BR>
01,199.025f@108_0052	rājadhānī tu sarveṣāṃ pauravāṇāṃ mahābhuja<BR>
01,199.025f@108_0053	vināśitaṃ munigaṇair lobhān munisutasya tu<BR>
01,199.025f@108_0054	tasmāt tvaṃ khāṇḍavaprasthaṃ puraṃ rāṣṭraṃ ca vardhaya<BR>
01,199.025f@108_0055	brāhmaṇāḥ kṣatriyā vaiśyāḥ śūdrāś ca kṛtaniścayāḥ<BR>
01,199.025f@108_0056	tvadbhaktyā jantavaś cānye bhajanty eva puraṃ śubham<BR>
01,199.025f@108_0057	puraṃ rāṣṭraṃ samṛddhaṃ vai dhanadhānyaiḥ samāvṛtam<BR>
01,199.025f@108_0058	tasmād gacchasva kaunteya bhrātṛbhiḥ sahito 'nagha<BR>
01,199.025f@108_0059	rathair nāgair hayaiś cāpi sahitās tu padātibhiḥ<BR>
01,199.026	vaiśaṃpāyana uvāca<BR>
01,199.026a	pratigṛhya tu tad vākyaṃ nṛpaṃ sarve praṇamya ca<BR>
01,199.026c	pratasthire tato ghoraṃ vanaṃ tan manujarṣabhāḥ<BR>
01,199.026d*1986_01	pāṇḍavaiḥ sahitā gantuṃ nārhateti sa nāgarān<BR>
01,199.026d*1986_02	ghoṣayām āsa nagare dhārtarāṣṭraḥ sasaubalaḥ<BR>
01,199.026e	ardhaṃ rājyasya saṃprāpya khāṇḍavaprastham āviśan<BR>
01,199.027a	tatas te pāṇḍavās tatra gatvā kṛṣṇapurogamāḥ<BR>
01,199.027c	maṇḍayāṃ cakrire tad vai puraṃ svargavad acyutāḥ<BR>
01,199.027d*1987_01	vāsudevo jagannāthaś cintayām āsa vāsavam<BR>
01,199.027d*1987_02	mahendraś cintito rājan viśvakarmāṇam ādiśat<BR>
01,199.027d*1987_03	viśvakarman mahāprājña adya prabhṛti tat puram<BR>
01,199.027d*1987_04	indraprastham iti khyātaṃ divyaṃ bhūmyāṃ bhaviṣyati<BR>
01,199.027d*1987_05	mahendraśāsanād gatvā viśvakarmā tu keśavam<BR>
01,199.027d*1987_06	praṇamya praṇipātārhaṃ kiṃ karomīty abhāṣata<BR>
01,199.027d*1987_07	vāsudevas tu tac chrutvā viśvakarmāṇam avyayaḥ<BR>
01,199.027d*1987_08	kuruṣva kururājasya mahendrapurasaṃnibham<BR>
01,199.027d*1987_09	indreṇa kṛtanāmānam idraprasthaṃ mahāpuram<BR>
01,199.028a	tataḥ puṇye śive deśe śāntiṃ kṛtvā mahārathāḥ<BR>
01,199.028b*1988_01	svasti vācya yathānyāyam indraprasthaṃ bhavatv iti<BR>
01,199.028c	nagaraṃ māpayām āsur dvaipāyanapurogamāḥ<BR>
01,199.028d*1989_01	tatas tu viśvakarmā tu cakāra puram uttamam<BR>
01,199.029a	sāgarapratirūpābhiḥ parikhābhir alaṃkṛtam<BR>
01,199.029c	prākāreṇa ca saṃpannaṃ divam āvṛtya tiṣṭhatā<BR>
01,199.030a	pāṇḍurābhraprakāśena himarāśinibhena ca<BR>
01,199.030c	śuśubhe tat puraśreṣṭhaṃ nāgair bhogavatī yathā<BR>
01,199.031a	dvipakṣagaruḍaprakhyair dvārair ghorapradarśanaiḥ<BR>
01,199.031c	guptam abhracayaprakhyair gopurair mandaropamaiḥ<BR>
01,199.032a	vividhair atinirviddhaiḥ śastropetaiḥ susaṃvṛtaiḥ<BR>
01,199.032c	śaktibhiś cāvṛtaṃ tad dhi dvijihvair iva pannagaiḥ<BR>
01,199.032e	talpaiś cābhyāsikair yuktaṃ śuśubhe yodharakṣitam<BR>
01,199.033a	tīkṣṇāṅkuśaśataghnībhir yantrajālaiś ca śobhitam<BR>
01,199.033c	āyasaiś ca mahācakraiḥ śuśubhe tat purottamam<BR>
01,199.034a	suvibhaktamahārathyaṃ devatābādhavarjitam<BR>
01,199.034c	virocamānaṃ vividhaiḥ pāṇḍurair bhavanottamaiḥ<BR>
01,199.034d*1990_01	harmyaprāsādasaṃbādhaṃ nānāpaṇyavibhūṣitam<BR>
01,199.034d*1990_02	vispardhayeva prāsādā anyonyasyocchritābhavan<BR>
01,199.034d*1990_03	maṇḍapāś ca sabhāḥ śālāḥ prapāś caiva samantataḥ<BR>
01,199.035a	tat triviṣṭapasaṃkāśam indraprasthaṃ vyarocata<BR>
01,199.035b@109_0001	purīṃ sarvaguṇopetāṃ nirmitāṃ viśvakarmaṇā<BR>
01,199.035b@109_0002	pauravāṇām adhipatiḥ kuntīputro yudhiṣṭhiraḥ<BR>
01,199.035b@109_0003	kṛtamaṅgalasatkāro brāhmaṇair vedapāragaiḥ<BR>
01,199.035b@109_0004	dvaipāyanaṃ puraskṛtya dhaumyasyānumate sthitaḥ<BR>
01,199.035b@109_0005	bhrātṛbhiḥ sahito rājan keśavena sahābhibhūḥ<BR>
01,199.035b@109_0006	toraṇadvārasumukhāṃ dvātriṃśad dvārasaṃyutām<BR>
01,199.035b@109_0007	vardhamānapuradvārāṃ praviveśa mahādyutiḥ<BR>
01,199.035b@109_0008	śaṅkhadundubhinirghoṣāḥ śrūyante bahavo bhṛśam<BR>
01,199.035b@109_0009	jayeti brāhmaṇagiraḥ śrūyante ca sahasraśaḥ<BR>
01,199.035b@109_0010	saṃstūyamāno bahubhiḥ sūtamāgadhabandibhiḥ<BR>
01,199.035b@109_0011	aupavāhyagato rājā rājamārgam atītya ca<BR>
01,199.035b@109_0012	kṛtamaṅgalasatkāraṃ praviveśa gṛhottamam<BR>
01,199.035b@109_0013	praviśya bhavanaṃ rājā satkārair abhipūjitaḥ<BR>
01,199.035b@109_0014	pūjayām āsa viprendrān keśavena yathākramam<BR>
01,199.035b@109_0015	tatas tu rāṣṭraṃ vavṛdhe naranārīgaṇāyutam<BR>
01,199.035b@109_0016	godhanaiś ca samākīrṇaṃ sasyavṛddhis tadābhavat<BR>
01,199.035c	meghavṛndam ivākāśe vṛddhaṃ vidyutsamāvṛtam<BR>
01,199.036a	tatra ramye śubhe deśe kauravyasya niveśanam<BR>
01,199.036c	śuśubhe dhanasaṃpūrṇaṃ dhanādhyakṣakṣayopamam<BR>
01,199.036d*1991_01	pauravāṇām adhipatiḥ kuntīputro yudhiṣṭhiraḥ<BR>
01,199.036d*1991_02	kṛtamaṅgalasatkāro brāhmaṇair vedapāragaiḥ<BR>
01,199.036d*1991_03	dvaipāyanaṃ puraskṛtya dhaumyasyānumate sthitaḥ<BR>
01,199.036d*1991_04	bhrātṛbhiḥ sahito rājan keśavena sahābhibhūḥ<BR>
01,199.036d*1991_05	jayeti brahmaṇāṃ vācaḥ śrūyante ca sahasraśaḥ<BR>
01,199.036d*1991_06	saṃstūyamāno bahubhiḥ sūtamāgadhabandibhiḥ<BR>
01,199.036d*1991_07	aupavāhyagato rājā rājamārgam atītya ca<BR>
01,199.036d*1991_08	kṛtamaṅgalasaṃskāraṃ praviveśa gṛhottamam<BR>
01,199.036d*1991_09	praviśya bhavanaṃ rājā nāgarair abhipūjitaḥ<BR>
01,199.036d*1991_10	pūjayām āsa viprendrān keśavena yathākramam<BR>
01,199.036d*1991_11	tatas tu rāṣṭraṃ vavṛdhe naranārīgaṇair vṛtam<BR>
01,199.037a	tatrāgacchan dvijā rājan sarvavedavidāṃ varāḥ<BR>
01,199.037c	nivāsaṃ rocayanti sma sarvabhāṣāvidas tathā<BR>
01,199.038a	vaṇijaś cābhyayus tatra deśe digbhyo dhanārthinaḥ<BR>
01,199.038c	sarvaśilpavidaś caiva vāsāyābhyāgamaṃs tadā<BR>
01,199.039a	udyānāni ca ramyāṇi nagarasya samantataḥ<BR>
01,199.039c	āmrair āmrātakair nīpair aśokaiś campakais tathā<BR>
01,199.039d*1992_01	nālikeraiś ca likucaiḥ kadalībhiḥ samāvṛtāḥ<BR>
01,199.039d*1992_02	aśokais tilakair lodhrair nīlāśokaiś ca campakaiḥ<BR>
01,199.040a	puṃnāgair nāgapuṣpaiś ca lakucaiḥ panasais tathā<BR>
01,199.040c	śālatālakadambaiś ca bakulaiś ca saketakaiḥ<BR>
01,199.041a	manoharaiḥ puṣpitaiś ca phalabhārāvanāmitaiḥ<BR>
01,199.041c	prācīnāmalakair lodhrair aṅkolaiś ca supuṣpitaiḥ<BR>
01,199.042a	jambūbhiḥ pāṭalābhiś ca kubjakair atimuktakaiḥ<BR>
01,199.042c	karavīraiḥ pārijātair anyaiś ca vividhair drumaiḥ<BR>
01,199.043a	nityapuṣpaphalopetair nānādvijagaṇāyutam<BR>
01,199.043c	mattabarhiṇasaṃghuṣṭaṃ kokilaiś ca sadāmadaiḥ<BR>
01,199.044a	gṛhair ādarśavimalair vividhaiś ca latāgṛhaiḥ<BR>
01,199.044c	manoharaiś citragṛhais tathā jagatiparvataiḥ<BR>
01,199.044e	vāpībhir vividhābhiś ca pūrṇābhiḥ paramāmbhasā<BR>
01,199.045a	sarobhir atiramyaiś ca padmotpalasugandhibhiḥ<BR>
01,199.045c	haṃsakāraṇḍavayutaiś cakravākopaśobhitaiḥ<BR>
01,199.046a	ramyāś ca vividhās tatra puṣkariṇyo vanāvṛtāḥ<BR>
01,199.046b*1993_01	veśmamadhye śivaṃ divyam indravāsagṛhopamam<BR>
01,199.046b*1993_02	rājño vāsagṛhaṃ ramyaṃ viśvakarmā tv akārayat<BR>
01,199.046b*1993_03	suvarṇamaṇisopānaṃ sarvaratnavicitritam<BR>
01,199.046b*1993_04	vihārabhūmyo vividhāḥ kāritāḥ syur manoharāḥ<BR>
01,199.046b*1994_01	tathā prāsādamālāś ca śobhante sma sahasraśaḥ<BR>
01,199.046b*1994_02	nirantarā rājamārgāḥ strīratnaiḥ śobhitāḥ sitāḥ<BR>
01,199.046c	taḍāgāni ca ramyāṇi bṛhanti ca mahānti ca<BR>
01,199.046d*1995_01	nadī ca nandinī nāma sā purīm upagūhate<BR>
01,199.046d*1995_02	cāturvarṇyasamākīrṇaṃ mālyaiḥ śilpibhir āvṛtam<BR>
01,199.046d*1995_03	upabhogasamarthaiś ca sarvair dravyaiḥ samāvṛtam<BR>
01,199.046d*1995_04	nityam āryajanopetaṃ naranārīgaṇāyutam<BR>
01,199.046d*1995_05	mattavāraṇasaṃpūrṇaṃ gobhir uṣṭraiḥ kharair ajaiḥ<BR>
01,199.046d*1995_06	sarvadābhisṛtaṃ sadbhiḥ kāritaṃ viśvakarmaṇā<BR>
01,199.047a	teṣāṃ puṇyajanopetaṃ rāṣṭram āvasatāṃ mahat<BR>
01,199.047c	pāṇḍavānāṃ mahārāja śaśvat prītir avardhata<BR>
01,199.047d*1996_01	saubalena ca karṇena dhārtarāṣṭraiḥ kṛpeṇa ca<BR>
01,199.048a	tatra bhīṣmeṇa rājñā ca dharmapraṇayane kṛte<BR>
01,199.048c	pāṇḍavāḥ samapadyanta khāṇḍavaprasthavāsinaḥ<BR>
01,199.049a	pañcabhis tair maheṣvāsair indrakalpaiḥ samanvitam<BR>
01,199.049c	śuśubhe tat puraśreṣṭhaṃ nāgair bhogavatī yathā<BR>
01,199.049d@110=0010	śrīvāsudevaḥ<BR>
01,199.049d@110=0017	vaiśaṃpāyanaḥ<BR>
01,199.049d@110=0019	kuntī<BR>
01,199.049d@110=0025	vaiśaṃpāyanaḥ<BR>
01,199.049d@110_0001	tatas tu viśvakarmāṇaṃ pūjayitvā visṛjya ca<BR>
01,199.049d@110_0002	dvaipāyanaṃ ca saṃpūjya visṛjya ca narādhipa<BR>
01,199.049d@110_0003	vārṣṇeyam abravīd rājā gantukāmaṃ kṛtakṣaṇam<BR>
01,199.049d@110_0004	tava prasādād vārṣṇeya rājyaṃ prāptaṃ mayānagha<BR>
01,199.049d@110_0005	prasādād eva te vīra śūnyaṃ rāṣṭraṃ sudurgamam<BR>
01,199.049d@110_0006	tavaiva tatprasādena rājyasthās tu bhavāmahe<BR>
01,199.049d@110_0007	gatis tvam antakāle ca pāṇḍavānāṃ tu mādhava<BR>
01,199.049d@110_0008	mātāsmākaṃ pitā devo na pāṇḍuṃ vidmahe vayam<BR>
01,199.049d@110_0009	jñātvā tu kṛtyaṃ kartavyaṃ pāṇḍavānāṃ tvayānagha<BR>
01,199.049d@110_0010	tvatprabhāvān mahābhāga rājyaṃ prāptaṃ svadharmataḥ<BR>
01,199.049d@110_0011	pitṛpaitāmahaṃ rājyaṃ kathaṃ na syāt tava prabho<BR>
01,199.049d@110_0012	dhārtarāṣṭrā durācārāḥ kiṃ kariṣyanti pāṇḍavān<BR>
01,199.049d@110_0013	yatheṣṭaṃ pālaya mahīṃ sadā dharmadhuraṃ vaha<BR>
01,199.049d@110_0014	dharmopadeśaḥ saṃkṣepād brāhmaṇān bhara kaurava<BR>
01,199.049d@110_0015	adyaiva nāradaḥ śrīmān āgamiṣyati satvaraḥ<BR>
01,199.049d@110_0016	ādṛtya tasya vākyāni śāsanaṃ kuru tasya vai<BR>
01,199.049d@110_0017	evam uktvā tataḥ kuntīm abhivādya janārdanaḥ<BR>
01,199.049d@110_0018	uvāca ślakṣṇayā vācā gamiṣyāmi namo 'stu te<BR>
01,199.049d@110_0019	jātuṣaṃ gṛham āsādya mayā prāptaṃ ca keśava<BR>
01,199.049d@110_0020	āryeṇāpi tava jñātaṃ kuntibhojena cānagha<BR>
01,199.049d@110_0021	tvayā nāthena govinda duḥkhaṃ prāptaṃ mahattaram<BR>
01,199.049d@110_0022	kiṃ punas tvam anāthānāṃ daridrāṇāṃ viśeṣataḥ<BR>
01,199.049d@110_0023	sarvaduḥkhāni śāmyanti tava saṃdarśanān mama<BR>
01,199.049d@110_0024	smarasvaitān mahāprājña tena jīvanti pāṇḍavāḥ<BR>
01,199.049d@110_0025	kariṣyāmīti cāmantrya abhivādya pitṛṣvasām<BR>
01,199.049d@110_0026	gamanāya matiṃ cakre vāsudevaḥ sahānugaḥ<BR>
01,199.050a	tān niveśya tato vīro rāmeṇa saha keśavaḥ<BR>
01,199.050c	yayau dvāravatīṃ rājan pāṇḍavānumate tadā<BR>
01,200.001	janamejaya uvāca<BR>
01,200.001a	evaṃ saṃprāpya rājyaṃ tad indraprasthe tapodhana<BR>
01,200.001c	ata ūrdhvaṃ mahātmānaḥ kim akurvanta pāṇḍavāḥ<BR>
01,200.002a	sarva eva mahātmānaḥ pūrve mama pitāmahāḥ<BR>
01,200.002c	draupadī dharmapatnī ca kathaṃ tān anvavartata<BR>
01,200.003a	kathaṃ vā pañca kṛṣṇāyām ekasyāṃ te narādhipāḥ<BR>
01,200.003c	vartamānā mahābhāgā nābhidyanta parasparam<BR>
01,200.004a	śrotum icchāmy ahaṃ sarvaṃ vistareṇa tapodhana<BR>
01,200.004c	teṣāṃ ceṣṭitam anyonyaṃ yuktānāṃ kṛṣṇayā tayā<BR>
01,200.005	vaiśaṃpāyana uvāca<BR>
01,200.005a	dhṛtarāṣṭrābhyanujñātāḥ kṛṣṇayā saha pāṇḍavāḥ<BR>
01,200.005c	remire puruṣavyāghrāḥ prāptarājyāḥ paraṃtapāḥ<BR>
01,200.006a	prāpya rājyaṃ mahātejāḥ satyasaṃdho yudhiṣṭhiraḥ<BR>
01,200.006c	pālayām āsa dharmeṇa pṛthivīṃ bhrātṛbhiḥ saha<BR>
01,200.007a	jitārayo mahāprājñāḥ satyadharmaparāyaṇāḥ<BR>
01,200.007c	mudaṃ paramikāṃ prāptās tatroṣuḥ pāṇḍunandanāḥ<BR>
01,200.008a	kurvāṇāḥ paurakāryāṇi sarvāṇi puruṣarṣabhāḥ<BR>
01,200.008c	āsāṃ cakrur mahārheṣu pārthiveṣv āsaneṣu ca<BR>
01,200.009a	atha teṣūpaviṣṭeṣu sarveṣv eva mahātmasu<BR>
01,200.009b@111_0001	āyayau dharmarājaṃ tu draṣṭukāmo 'tha nāradaḥ<BR>
01,200.009b@111_0002	tathā nakṣatrajuṣṭena suparṇacaritena ca<BR>
01,200.009b@111_0003	candrasūryaprakāśena sevitena maharṣibhiḥ<BR>
01,200.009b@111_0004	nabhaḥsthalena divyena durlabhenātapasvinām<BR>
01,200.009b@111_0005	bhūtārcito bhūtadharāṃ rāṣṭraṃ nagaramālinīm<BR>
01,200.009b@111_0006	avekṣamāṇo dyutimān ājagāma mahātapāḥ<BR>
01,200.009b@111_0007	sarvavedāntago vipraḥ sarvavidyāsu pāragaḥ<BR>
01,200.009b@111_0008	pareṇa tapasā yukto brāhmeṇa tapasā vṛtaḥ<BR>
01,200.009b@111_0009	naye nītau ca niyato viśrutaś ca mahāmuniḥ<BR>
01,200.009b@111_0010	parāt parataraṃ prāpto dharmāt samabhijagmivān<BR>
01,200.009b@111_0011	bhāvitātmā gatarajāḥ śānto mṛduṛjur dvijaḥ<BR>
01,200.009b@111_0012	dharmeṇābhigataḥ sarvair devadānavamānavaiḥ<BR>
01,200.009b@111_0013	kṣīṇakarmasu pāpeṣu bhūteṣu vividheṣu ca<BR>
01,200.009b@111_0014	sarvathā kṛtamaryādo deveṣu vividheṣu ca<BR>
01,200.009b@111_0015	śataśaḥ somapā yajñe puṇyakarmakṛd agnicit<BR>
01,200.009b@111_0016	ṛksāmayajuṣāṃ vettā nyāyavṛttāntakovidaḥ<BR>
01,200.009b@111_0017	ṛjur ārohavāñ śuklo bhūyiṣṭhapathiko 'naghaḥ<BR>
01,200.009b@111_0018	ślakṣṇayā śikhayopetaḥ saṃpannaḥ paramatviṣā<BR>
01,200.009b@111_0019	avadāte ca sūkṣme ca divye ca rucire śubhe<BR>
01,200.009b@111_0020	mahendradatte mahatī bibhrat paramavāsasī<BR>
01,200.009b@111_0021	jāmbūnadamaye divye gaṇḍūpadamukhena vai<BR>
01,200.009b@111_0022	agnyarkasadṛśe divye dhārayan kuṇḍale śubhe<BR>
01,200.009b@111_0023	rājatacchatram ucchritya citraṃ paramavarcasam<BR>
01,200.009b@111_0024	prāpya duṣprāpam anyena brahmavarcasam uttamam<BR>
01,200.009b@111_0025	bhavane bhūmipālasya bṛhaspatir ivāplutaḥ<BR>
01,200.009b@111_0026	saṃhitāyāṃ ca sarveṣāṃ sthitasyopasthitasya ca<BR>
01,200.009b@111_0027	dvipadasya ca dharmasya kramadharmasya pāragaḥ<BR>
01,200.009b@111_0028	gāthāsāmānusāmajñaḥ sāmnāṃ paramavalgunām<BR>
01,200.009b@111_0029	ātmanā sarvamokṣibhyaḥ kṛtimān kṛtyavit tathā<BR>
01,200.009b@111_0030	yoktā dharme bahuvidhe mano matimatāṃ varaḥ<BR>
01,200.009b@111_0031	viditārthaḥ svasamayacchettā nigamasaṃśayān<BR>
01,200.009b@111_0032	arthanirvacane nityaṃ saṃśayacchid asaṃśayaḥ<BR>
01,200.009b@111_0033	prakṛtyā dharmakuśalo nānādharmaviśāradaḥ<BR>
01,200.009b@111_0034	lopenāgamadharmeṇa saṃkrameṇa ca vṛttiṣu<BR>
01,200.009b@111_0035	ekaśabdāṃś ca nānārthān ekārthāṃś ca pṛthak śrutīn<BR>
01,200.009b@111_0036	pṛthag arthābhidhānaṃ ca prayogāṇām avekṣitā<BR>
01,200.009b@111_0037	pramāṇabhūto lokasya sarvādhikaraṇeṣu ca<BR>
01,200.009b@111_0038	sarvavarṇavikāreṣu nityaṃ sakalapūjitaḥ<BR>
01,200.009b@111_0039	svare svare ca vividhe vṛtteṣu vividheṣu ca<BR>
01,200.009b@111_0040	samasthāneṣu sarveṣu samāmnāyeṣu dhātuṣu<BR>
01,200.009b@111_0041	uddeśyānāṃ samākhyātā sarvam ākhyātam uddiśan<BR>
01,200.009b@111_0042	abhisaṃdhiṣu tattvajñaḥ padāny aṅgāny anusmaran<BR>
01,200.009b@111_0043	kāladharmeṇa nirdiṣṭaṃ yathārthaṃ ca vicārayan<BR>
01,200.009b@111_0044	cikīrṣitaṃ ca yo vettā yathā lokena saṃvṛtam<BR>
01,200.009b@111_0045	vibhāṣitaṃ ca samayaṃ bhāṣitaṃ hṛdayaṃgamam<BR>
01,200.009b@111_0046	ātmane ca parasmai ca svarasaṃskārayogavān<BR>
01,200.009b@111_0047	eṣāṃ svarāṇāṃ jñātā ca boddhā pravacanasvarān<BR>
01,200.009b@111_0048	vijñātā uktavākyānāṃ ekatāṃ bahutāṃ tathā<BR>
01,200.009b@111_0049	boddhā ca paramārthāṃś ca vividhāṃś ca vyatikramān<BR>
01,200.009b@111_0050	abhedataś ca bahuśo bahuśaś cāpi bhedataḥ<BR>
01,200.009b@111_0051	vacanānāṃ ca vividhān ādeśāṃś ca samīkṣitā<BR>
01,200.009b@111_0052	nānārthakuśalas tatra taddhiteṣu ca kṛtsnaśaḥ<BR>
01,200.009b@111_0053	paribhūṣayitā vācāṃ varṇataḥ svarato 'rthataḥ<BR>
01,200.009b@111_0054	pratyayāṃś ca samākhyātā niyataṃ pratidhātukam<BR>
01,200.009b@111_0055	pañca cākṣarajātāni svarasaṃjñāni yāni ca<BR>
01,200.009c	nāradas tv atha devarṣir ājagāma yadṛcchayā<BR>
01,200.009d*1997_01	tam āgatam ṛṣiṃ dṛṣṭvā pratyudgamyābhivādya ca<BR>
01,200.009e	āsanaṃ ruciraṃ tasmai pradadau svaṃ yudhiṣṭhiraḥ<BR>
01,200.009f*1998_01	kṛṣṇājinottare tasminn upaviṣṭo mahān ṛṣiḥ<BR>
01,200.010a	devarṣer upaviṣṭasya svayam arghyaṃ yathāvidhi<BR>
01,200.010c	prādād yudhiṣṭhiro dhīmān rājyaṃ cāsmai nyavedayat<BR>
01,200.011a	pratigṛhya tu tāṃ pūjām ṛṣiḥ prītamanābhavat<BR>
01,200.011c	āśīrbhir vardhayitvā tu tam uvācāsyatām iti<BR>
01,200.012a	niṣasādābhyanujñātas tato rājā yudhiṣṭhiraḥ<BR>
01,200.012c	preṣayām āsa kṛṣṇāyai bhagavantam upasthitam<BR>
01,200.013a	śrutvaiva draupadī cāpi śucir bhūtvā samāhitā<BR>
01,200.013c	jagāma tatra yatrāste nāradaḥ pāṇḍavaiḥ saha<BR>
01,200.014a	tasyābhivādya caraṇau devarṣer dharmacāriṇī<BR>
01,200.014c	kṛtāñjaliḥ susaṃvītā sthitātha drupadātmajā<BR>
01,200.015a	tasyāś cāpi sa dharmātmā satyavāg ṛṣisattamaḥ<BR>
01,200.015c	āśiṣo vividhāḥ procya rājaputryās tu nāradaḥ<BR>
01,200.015e	gamyatām iti hovāca bhagavāṃs tām aninditām<BR>
01,200.016a	gatāyām atha kṛṣṇāyāṃ yudhiṣṭhirapurogamān<BR>
01,200.016c	vivikte pāṇḍavān sarvān uvāca bhagavān ṛṣiḥ<BR>
01,200.017a	pāñcālī bhavatām ekā dharmapatnī yaśasvinī<BR>
01,200.017c	yathā vo nātra bhedaḥ syāt tathā nītir vidhīyatām<BR>
01,200.018a	sundopasundāv asurau bhrātarau sahitāv ubhau<BR>
01,200.018c	āstām avadhyāv anyeṣāṃ triṣu lokeṣu viśrutau<BR>
01,200.019a	ekarājyāv ekagṛhāv ekaśayyāsanāśanau<BR>
01,200.019c	tilottamāyās tau hetor anyonyam abhijaghnatuḥ<BR>
01,200.020a	rakṣyatāṃ sauhṛdaṃ tasmād anyonyapratibhāvikam<BR>
01,200.020c	yathā vo nātra bhedaḥ syāt tat kuruṣva yudhiṣṭhira<BR>
01,200.020d*1999_01	yathā ca sarveṣu samaṃ tat kuruṣva mahārathāḥ<BR>
01,200.021	yudhiṣṭhira uvāca<BR>
01,200.021a	sundopasundāv asurau kasya putrau mahāmune<BR>
01,200.021c	utpannaś ca kathaṃ bhedaḥ kathaṃ cānyonyam aghnatām<BR>
01,200.022a	apsarā devakanyā vā kasya caiṣā tilottamā<BR>
01,200.022c	yasyāḥ kāmena saṃmattau jaghnatus tau parasparam<BR>
01,200.023a	etat sarvaṃ yathāvṛttaṃ vistareṇa tapodhana<BR>
01,200.023c	śrotum icchāmahe vipra paraṃ kautūhalaṃ hi naḥ<BR>
01,201.001	nārada uvāca<BR>
01,201.001a	śṛṇu me vistareṇemam itihāsaṃ purātanam<BR>
01,201.001c	bhrātṛbhīḥ sahitaḥ pārtha yathāvṛttaṃ yudhiṣṭhira<BR>
01,201.002a	mahāsurasyānvavāye hiraṇyakaśipoḥ purā<BR>
01,201.002c	nikumbho nāma daityendras tejasvī balavān abhūt<BR>
01,201.003a	tasya putrau mahāvīryau jātau bhīmaparākramau<BR>
01,201.003b*2000_01	sundopasundau daityendrau dāruṇau krūramānasau<BR>
01,201.003b*2000_02	tāv ekaniścayau daityāv ekakāryārthasaṃgatau<BR>
01,201.003b*2000_03	nirantaram avartetāṃ samaduḥkhasukhāv ubhau<BR>
01,201.003c	sahānyonyena bhuñjāte vinānyonyaṃ na gacchataḥ<BR>
01,201.004a	anyonyasya priyakarāv anyonyasya priyaṃvadau<BR>
01,201.004c	ekaśīlasamācārau dvidhaivaikaṃ yathā kṛtau<BR>
01,201.005a	tau vivṛddhau mahāvīryau kāryeṣv apy ekaniścayau<BR>
01,201.005c	trailokyavijayārthāya samāsthāyaikaniścayam<BR>
01,201.006a	kṛtvā dīkṣāṃ gatau vindhyaṃ tatrograṃ tepatus tapaḥ<BR>
01,201.006c	tau tu dīrgheṇa kālena tapoyuktau babhūvatuḥ<BR>
01,201.007a	kṣutpipāsāpariśrāntau jaṭāvalkaladhāriṇau<BR>
01,201.007c	malopacitasarvāṅgau vāyubhakṣau babhūvatuḥ<BR>
01,201.007d*2001_01	grīṣme pañcāgnisaṃyuktāv ekī utthātapāratau (sic)<BR>
01,201.007d*2001_02	śayānau toyamadhye tu varṣākāle yudhiṣṭhira<BR>
01,201.008a	ātmamāṃsāni juhvantau pādāṅguṣṭhāgradhiṣṭhitau<BR>
01,201.008c	ūrdhvabāhū cānimiṣau dīrghakālaṃ dhṛtavratau<BR>
01,201.009a	tayos tapaḥprabhāveṇa dīrghakālaṃ pratāpitaḥ<BR>
01,201.009c	dhūmaṃ pramumuce vindhyas tad adbhutam ivābhavat<BR>
01,201.010a	tato devābhavan bhītā ugraṃ dṛṣṭvā tayos tapaḥ<BR>
01,201.010c	tapovighātārtham atho devā vighnāni cakrire<BR>
01,201.011a	ratnaiḥ pralobhayām āsuḥ strībhiś cobhau punaḥ punaḥ<BR>
01,201.011c	na ca tau cakratur bhaṅgaṃ vratasya sumahāvratau<BR>
01,201.012a	atha māyāṃ punar devās tayoś cakrur mahātmanoḥ<BR>
01,201.012c	bhaginyo mātaro bhāryās tayoḥ parijanas tathā<BR>
01,201.013a	paripātyamānā vitrastāḥ śūlahastena rakṣasā<BR>
01,201.013c	srastābharaṇakeśāntā ekāntabhraṣṭavāsasaḥ<BR>
01,201.014a	abhidhāvya tataḥ sarvās tau trāhīti vicukruśuḥ<BR>
01,201.014c	na ca tau cakratur bhaṅgaṃ vratasya sumahāvratau<BR>
01,201.015a	yadā kṣobhaṃ nopayāti nārtim anyataras tayoḥ<BR>
01,201.015c	tataḥ striyas tā bhūtaṃ ca sarvam antaradhīyata<BR>
01,201.016a	tataḥ pitāmahaḥ sākṣād abhigamya mahāsurau<BR>
01,201.016c	vareṇa chandayām āsa sarvalokapitāmahaḥ<BR>
01,201.017a	tataḥ sundopasundau tau bhrātarau dṛḍhavikramau<BR>
01,201.017c	dṛṣṭvā pitāmahaṃ devaṃ tasthatuḥ prāñjalī tadā<BR>
01,201.018a	ūcatuś ca prabhuṃ devaṃ tatas tau sahitau tadā<BR>
01,201.018c	āvayos tapasānena yadi prītaḥ pitāmahaḥ<BR>
01,201.019a	māyāvidāv astravidau balinau kāmarūpiṇau<BR>
01,201.019c	ubhāv apy amarau syāvaḥ prasanno yadi nau prabhuḥ<BR>
01,201.020	pitāmaha uvāca<BR>
01,201.020a	ṛte 'maratvam anyad vāṃ sarvam uktaṃ bhaviṣyati<BR>
01,201.020c	anyad vṛṇītāṃ mṛtyoś ca vidhānam amaraiḥ samam<BR>
01,201.021a	kariṣyāvedam iti yan mahad abhyutthitaṃ tapaḥ<BR>
01,201.021c	yuvayor hetunānena nāmaratvaṃ vidhīyate<BR>
01,201.022a	trailokyavijayārthāya bhavadbhyām āsthitaṃ tapaḥ<BR>
01,201.022c	hetunānena daityendrau na vāṃ kāmaṃ karomy aham<BR>
01,201.023	sundopasundāv ūcatuḥ<BR>
01,201.023a	triṣu lokeṣu yad bhūtaṃ kiṃ cit sthāvarajaṅgamam<BR>
01,201.023c	sarvasmān nau bhayaṃ na syād ṛte 'nyonyaṃ pitāmaha<BR>
01,201.024	pitāmaha uvāca<BR>
01,201.024a	yat prārthitaṃ yathoktaṃ ca kāmam etad dadāni vām<BR>
01,201.024c	mṛtyor vidhānam etac ca yathāvad vāṃ bhaviṣyati<BR>
01,201.025	nārada uvāca<BR>
01,201.025a	tataḥ pitāmaho dattvā varam etat tadā tayoḥ<BR>
01,201.025c	nivartya tapasas tau ca brahmalokaṃ jagāma ha<BR>
01,201.026a	labdhvā varāṇi sarvāṇi daityendrāv api tāv ubhau<BR>
01,201.026c	avadhyau sarvalokasya svam eva bhavanaṃ gatau<BR>
01,201.027a	tau tu labdhavarau dṛṣṭvā kṛtakāmau mahāsurau<BR>
01,201.027c	sarvaḥ suhṛjjanas tābhyāṃ pramodam upajagmivān<BR>
01,201.028a	tatas tau tu jaṭā hitvā maulinau saṃbabhūvatuḥ<BR>
01,201.028c	mahārhābharaṇopetau virajombaradhāriṇau<BR>
01,201.029a	akālakaumudīṃ caiva cakratuḥ sārvakāmikīm<BR>
01,201.029c	daityendrau paramaprītau tayoś caiva suhṛjjanaḥ<BR>
01,201.030a	bhakṣyatāṃ bhujyatāṃ nityaṃ ramyatāṃ gīyatām iti<BR>
01,201.030c	pīyatāṃ dīyatāṃ ceti vāca āsan gṛhe gṛhe<BR>
01,201.030d*2002_01	iti vācaḥ prahṛṣṭānāṃ tatra tatra mahātmanām<BR>
01,201.031a	tatra tatra mahāpānair utkṛṣṭatalanāditaiḥ<BR>
01,201.031c	hṛṣṭaṃ pramuditaṃ sarvaṃ daityānām abhavat puram<BR>
01,201.032a	tais tair vihārair bahubhir daityānāṃ kāmarūpiṇām<BR>
01,201.032c	samāḥ saṃkrīḍatāṃ teṣām ahar ekam ivābhavat<BR>
01,202.001	nārada uvāca<BR>
01,202.001a	utsave vṛttamātre tu trailokyākāṅkṣiṇāv ubhau<BR>
01,202.001c	mantrayitvā tataḥ senāṃ tāv ājñāpayatāṃ tadā<BR>
01,202.002a	suhṛdbhir abhyanujñātau daityavṛddhaiś ca mantribhiḥ<BR>
01,202.002c	kṛtvā prāsthānikaṃ rātrau maghāsu yayatus tadā<BR>
01,202.003a	gadāpaṭṭiśadhāriṇyā śūlamudgarahastayā<BR>
01,202.003c	prasthitau sahadharmiṇyā mahatyā daityasenayā<BR>
01,202.004a	maṅgalaiḥ stutibhiś cāpi vijayapratisaṃhitaiḥ<BR>
01,202.004c	cāraṇaiḥ stūyamānau tu jagmatuḥ parayā mudā<BR>
01,202.005a	tāv antarikṣam utpatya daityau kāmagamāv ubhau<BR>
01,202.005c	devānām eva bhavanaṃ jagmatur yuddhadurmadau<BR>
01,202.006a	tayor āgamanaṃ jñātvā varadānaṃ ca tat prabhoḥ<BR>
01,202.006c	hitvā triviṣṭapaṃ jagmur brahmalokaṃ tataḥ surāḥ<BR>
01,202.007a	tāv indralokaṃ nirjitya yakṣarakṣogaṇāṃs tathā<BR>
01,202.007c	khecarāṇy api bhūtāni jigyatus tīvravikramau<BR>
01,202.008a	antarbhūmigatān nāgāñ jitvā tau ca mahāsurau<BR>
01,202.008c	samudravāsinaḥ sarvān mlecchajātīn vijigyatuḥ<BR>
01,202.009a	tataḥ sarvāṃ mahīṃ jetum ārabdhāv ugraśāsanau<BR>
01,202.009c	sainikāṃś ca samāhūya sutīkṣṇāṃ vācam ūcatuḥ<BR>
01,202.010a	rājarṣayo mahāyajñair havyakavyair dvijātayaḥ<BR>
01,202.010c	tejo balaṃ ca devānāṃ vardhayanti śriyaṃ tathā<BR>
01,202.011a	teṣām evaṃ pravṛddhānāṃ sarveṣām asuradviṣām<BR>
01,202.011c	saṃbhūya sarvair asmābhiḥ kāryaḥ sarvātmanā vadhaḥ<BR>
01,202.012a	evaṃ sarvān samādiśya pūrvatīre mahodadheḥ<BR>
01,202.012c	krūrāṃ matiṃ samāsthāya jagmatuḥ sarvatomukham<BR>
01,202.013a	yajñair yajante ye ke cid yājayanti ca ye dvijāḥ<BR>
01,202.013c	tān sarvān prasabhaṃ dṛṣṭvā balinau jaghnatus tadā<BR>
01,202.014a	āśrameṣv agnihotrāṇi ṛṣīṇāṃ bhāvitātmanām<BR>
01,202.014c	gṛhītvā prakṣipanty apsu viśrabdhāḥ sainikās tayoḥ<BR>
01,202.015a	tapodhanaiś ca ye śāpāḥ kruddhair uktā mahātmabhiḥ<BR>
01,202.015c	nākrāmanti tayos te 'pi varadānena jṛmbhatoḥ<BR>
01,202.016a	nākrāmanti yadā śāpā bāṇā muktāḥ śilāsv iva<BR>
01,202.016c	niyamāṃs tadā parityajya vyadravanta dvijātayaḥ<BR>
01,202.017a	pṛthivyāṃ ye tapaḥsiddhā dāntāḥ śamaparāyaṇāḥ<BR>
01,202.017c	tayor bhayād dudruvus te vainateyād ivoragāḥ<BR>
01,202.018a	mathitair āśramair bhagnair vikīrṇakalaśasruvaiḥ<BR>
01,202.018c	śūnyam āsīj jagat sarvaṃ kāleneva hataṃ yathā<BR>
01,202.019a	rājarṣibhir adṛśyadbhir ṛṣibhiś ca mahāsurau<BR>
01,202.019c	ubhau viniścayaṃ kṛtvā vikurvāte vadhaiṣiṇau<BR>
01,202.020a	prabhinnakaraṭau mattau bhūtvā kuñjararūpiṇau<BR>
01,202.020c	saṃlīnān api durgeṣu ninyatur yamasādanam<BR>
01,202.021a	siṃhau bhūtvā punar vyāghrau punaś cāntarhitāv ubhau<BR>
01,202.021c	tais tair upāyais tau krūrāv ṛṣīn dṛṣṭvā nijaghnatuḥ<BR>
01,202.022a	nivṛttayajñasvādhyāyā praṇaṣṭanṛpatidvijā<BR>
01,202.022c	utsannotsavayajñā ca babhūva vasudhā tadā<BR>
01,202.023a	hāhābhūtā bhayārtā ca nivṛttavipaṇāpaṇā<BR>
01,202.023c	nivṛttadevakāryā ca puṇyodvāhavivarjitā<BR>
01,202.024a	nivṛttakṛṣigorakṣā vidhvastanagarāśramā<BR>
01,202.024c	asthikaṅkālasaṃkīrṇā bhūr babhūvogradarśanā<BR>
01,202.025a	nivṛttapitṛkāryaṃ ca nirvaṣaṭkāramaṅgalam<BR>
01,202.025c	jagat pratibhayākāraṃ duṣprekṣyam abhavat tadā<BR>
01,202.026a	candrādityau grahās tārā nakṣatrāṇi divaukasaḥ<BR>
01,202.026c	jagmur viṣādaṃ tat karma dṛṣṭvā sundopasundayoḥ<BR>
01,202.027a	evaṃ sarvā diśo daityau jitvā krūreṇa karmaṇā<BR>
01,202.027c	niḥsapatnau kurukṣetre niveśam abhicakratuḥ<BR>
01,203.001	nārada uvāca<BR>
01,203.001a	tato devarṣayaḥ sarve siddhāś ca paramarṣayaḥ<BR>
01,203.001c	jagmus tadā parām ārtiṃ dṛṣṭvā tat kadanaṃ mahat<BR>
01,203.002a	te 'bhijagmur jitakrodhā jitātmāno jitendriyāḥ<BR>
01,203.002c	pitāmahasya bhavanaṃ jagataḥ kṛpayā tadā<BR>
01,203.003a	tato dadṛśur āsīnaṃ saha devaiḥ pitāmaham<BR>
01,203.003c	siddhair brahmarṣibhiś caiva samantāt parivāritam<BR>
01,203.004a	tatra devo mahādevas tatrāgnir vāyunā saha<BR>
01,203.004c	candrādityau ca dharmaś ca parameṣṭhī tathā budhaḥ<BR>
01,203.005a	vaikhānasā vālakhilyā vānaprasthā marīcipāḥ<BR>
01,203.005c	ajāś caivāvimūḍhāś ca tejogarbhās tapasvinaḥ<BR>
01,203.005e	ṛṣayaḥ sarva evaite pitāmaham upāsate<BR>
01,203.006a	tato 'bhigamya sahitāḥ sarva eva maharṣayaḥ<BR>
01,203.006c	sundopasundayoḥ karma sarvam eva śaśaṃsire<BR>
01,203.007a	yathākṛtaṃ yathā caiva kṛtaṃ yena krameṇa ca<BR>
01,203.007c	nyavedayaṃs tataḥ sarvam akhilena pitāmahe<BR>
01,203.008a	tato devagaṇāḥ sarve te caiva paramarṣayaḥ<BR>
01,203.008c	tam evārthaṃ puraskṛtya pitāmaham acodayan<BR>
01,203.009a	tataḥ pitāmahaḥ śrutvā sarveṣāṃ tad vacas tadā<BR>
01,203.009c	muhūrtam iva saṃcintya kartavyasya viniścayam<BR>
01,203.010a	tayor vadhaṃ samuddiśya viśvakarmāṇam āhvayat<BR>
01,203.010c	dṛṣṭvā ca viśvakarmāṇaṃ vyādideśa pitāmahaḥ<BR>
01,203.010e	sṛjyatāṃ prārthanīyeha pramadeti mahātapāḥ<BR>
01,203.011a	pitāmahaṃ namaskṛtya tadvākyam abhinandya ca<BR>
01,203.011c	nirmame yoṣitaṃ divyāṃ cintayitvā prayatnataḥ<BR>
01,203.012a	triṣu lokeṣu yat kiṃ cid bhūtaṃ sthāvarajaṅgamam<BR>
01,203.012c	samānayad darśanīyaṃ tat tad yatnāt tatas tataḥ<BR>
01,203.013a	koṭiśaś cāpi ratnāni tasyā gātre nyaveśayat<BR>
01,203.013c	tāṃ ratnasaṃghātamayīm asṛjad devarūpiṇīm<BR>
01,203.014a	sā prayatnena mahatā nirmitā viśvakarmaṇā<BR>
01,203.014c	triṣu lokeṣu nārīṇāṃ rūpeṇāpratimābhavat<BR>
01,203.015a	na tasyāḥ sūkṣmam apy asti yad gātre rūpasaṃpadā<BR>
01,203.015c	na yuktaṃ yatra vā dṛṣṭir na sajjati nirīkṣatām<BR>
01,203.016a	sā vigrahavatīva śrīḥ kāntarūpā vapuṣmatī<BR>
01,203.016b*2003_01	pitāmaham upātiṣṭhat kiṃ karomīti cābravīt<BR>
01,203.016b*2003_02	prīto bhūtvā sa dṛṣṭvaiva prītyā cāsyai dadau varam<BR>
01,203.016b*2003_03	kāntatvaṃ sarvabhūtānāṃ svaśriyānupamaṃ vapuḥ<BR>
01,203.016b*2003_04	sā tena varadānena kartuś ca kriyayā tadā<BR>
01,203.016c	jahāra sarvabhūtānāṃ cakṣūṃṣi ca manāṃsi ca<BR>
01,203.017a	tilaṃ tilaṃ samānīya ratnānāṃ yad vinirmitā<BR>
01,203.017c	tilottamety atas tasyā nāma cakre pitāmahaḥ<BR>
01,203.017d*2004_01	brahmāṇaṃ sā namaskṛtya prāñjalir vākyam abravīt<BR>
01,203.017d*2004_02	kiṃ kāryaṃ mayi bhūteśa yenāsmy adyeha nirmitā<BR>
01,203.017d*2005=00	nārada uvāca<BR>
01,203.017d*2005_01	tatas tāṃ cārusarvāṅgīṃ manaḥprahlādinīṃ śubhām<BR>
01,203.017d*2005_02	uvāca bhagavān devaḥ kāryam etat prasādhyatām<BR>
01,203.018	pitāmaha uvāca<BR>
01,203.018a	gaccha sundopasundābhyām asurābhyāṃ tilottame<BR>
01,203.018c	prārthanīyena rūpeṇa kuru bhadre pralobhanam<BR>
01,203.019a	tvatkṛte darśanād eva rūpasaṃpatkṛtena vai<BR>
01,203.019c	virodhaḥ syād yathā tābhyām anyonyena tathā kuru<BR>
01,203.020	nārada uvāca<BR>
01,203.020a	sā tatheti pratijñāya namaskṛtya pitāmaham<BR>
01,203.020c	cakāra maṇḍalaṃ tatra vibudhānāṃ pradakṣiṇam<BR>
01,203.021a	prāṅmukho bhagavān āste dakṣiṇena maheśvaraḥ<BR>
01,203.021c	devāś caivottareṇāsan sarvatas tv ṛṣayo 'bhavan<BR>
01,203.022a	kurvantyā tu tayā tatra maṇḍalaṃ tat pradakṣiṇam<BR>
01,203.022b*2006_01	brahmā viṣṇuś ca bhagavān tṛṇīkṛtyāvatiṣṭhatām<BR>
01,203.022c	indraḥ sthāṇuś ca bhagavān dhairyeṇa pratyavasthitau<BR>
01,203.023a	draṣṭukāmasya cātyarthaṃ gatāyāḥ pārśvatas tadā<BR>
01,203.023c	anyad añcitapakṣmāntaṃ dakṣiṇaṃ niḥsṛtaṃ mukham<BR>
01,203.024a	pṛṣṭhataḥ parivartantyāḥ paścimaṃ niḥsṛtaṃ mukham<BR>
01,203.024c	gatāyāś cottaraṃ pārśvam uttaraṃ niḥsṛtaṃ mukham<BR>
01,203.025a	mahendrasyāpi netrāṇāṃ pārśvataḥ pṛṣṭhato 'grataḥ<BR>
01,203.025c	raktāntānāṃ viśālānāṃ sahasraṃ sarvato 'bhavat<BR>
01,203.026a	evaṃ caturmukhaḥ sthāṇur mahādevo 'bhavat purā<BR>
01,203.026c	tathā sahasranetraś ca babhūva balasūdanaḥ<BR>
01,203.027a	tathā devanikāyānām ṛṣīṇāṃ caiva sarvaśaḥ<BR>
01,203.027c	mukhāny abhipravartante yena yāti tilottamā<BR>
01,203.028a	tasyā gātre nipatitā teṣāṃ dṛṣṭir mahātmanām<BR>
01,203.028c	sarveṣām eva bhūyiṣṭham ṛte devaṃ pitāmaham<BR>
01,203.029a	gacchantyās tu tadā devāḥ sarve ca paramarṣayaḥ<BR>
01,203.029c	kṛtam ity eva tat kāryaṃ menire rūpasaṃpadā<BR>
01,203.030a	tilottamāyāṃ tu tadā gatāyāṃ lokabhāvanaḥ<BR>
01,203.030c	sarvān visarjayām āsa devān ṛṣigaṇāṃś ca tān<BR>
01,203.030d*2007_01	kṛtaṃ kāryam iti śrīmān abravīc ca pitāmahaḥ<BR>
01,204.001	nārada uvāca<BR>
01,204.001a	jitvā tu pṛthivīṃ daityau niḥsapatnau gatavyathau<BR>
01,204.001c	kṛtvā trailokyam avyagraṃ kṛtakṛtyau babhūvatuḥ<BR>
01,204.002a	devagandharvayakṣāṇāṃ nāgapārthivarakṣasām<BR>
01,204.002c	ādāya sarvaratnāni parāṃ tuṣṭim upāgatau<BR>
01,204.003a	yadā na pratiṣeddhāras tayoḥ santīha ke cana<BR>
01,204.003c	nirudyogau tadā bhūtvā vijahrāte 'marāv iva<BR>
01,204.004a	strībhir mālyaiś ca gandhaiś ca bhakṣair bhojyaiś ca puṣkalaiḥ<BR>
01,204.004c	pānaiś ca vividhair hṛdyaiḥ parāṃ prītim avāpatuḥ<BR>
01,204.005a	antaḥpure vanodyāne parvatopavaneṣu ca<BR>
01,204.005c	yathepsiteṣu deśeṣu vijahrāte 'marāv iva<BR>
01,204.006a	tataḥ kadā cid vindhyasya pṛṣṭhe samaśilātale<BR>
01,204.006c	puṣpitāgreṣu śāleṣu vihāram abhijagmatuḥ<BR>
01,204.007a	divyeṣu sarvakāmeṣu samānīteṣu tatra tau<BR>
01,204.007c	varāsaneṣu saṃhṛṣṭau saha strībhir niṣedatuḥ<BR>
01,204.008a	tato vāditranṛttābhyām upātiṣṭhanta tau striyaḥ<BR>
01,204.008c	gītaiś ca stutisaṃyuktaiḥ prītyartham upajagmire<BR>
01,204.008d*2008_01	nāmāpi tasyāḥ saṃhāraṃ vikāraṃ ca karoti vai<BR>
01,204.008d*2008_02	kiṃ punar darśanaṃ tasyā vilāsollāsitaṃ prabho<BR>
01,204.008d*2008_03	rahaḥpracārakuśalā mṛdugadgadabhāṣiṇī<BR>
01,204.008d*2008_04	kiṃ nu nārī chalayati suraktā tu sulocanā<BR>
01,204.008d*2008_05	muner api mano vaśyaṃ sarāgaṃ kurute 'ṅganā<BR>
01,204.008d*2008_06	prasannaṃ kāntijananaṃ saṃdhyeva śaśimaṇḍalam<BR>
01,204.008d*2008_07	manaḥ prahlāyantībhir mardayantībhir apy alam<BR>
01,204.008d*2008_08	mahānto 'pi hi bhidyante strībhir adbhir ivācalāḥ<BR>
01,204.009a	tatas tilottamā tatra vane puṣpāṇi cinvatī<BR>
01,204.009c	veṣam ākṣiptam ādhāya raktenaikena vāsasā<BR>
01,204.010a	nadītīreṣu jātān sā karṇikārān vicinvatī<BR>
01,204.010c	śanair jagāma taṃ deśaṃ yatrāstāṃ tau mahāsurau<BR>
01,204.011a	tau tu pītvā varaṃ pānaṃ madaraktāntalocanau<BR>
01,204.011c	dṛṣṭvaiva tāṃ varārohāṃ vyathitau saṃbabhūvatuḥ<BR>
01,204.012a	tāv utpatyāsanaṃ hitvā jagmatur yatra sā sthitā<BR>
01,204.012c	ubhau ca kāmasaṃmattāv ubhau prārthayataś ca tām<BR>
01,204.013a	dakṣiṇe tāṃ kare subhrūṃ sundo jagrāha pāṇinā<BR>
01,204.013c	upasundo 'pi jagrāha vāme pāṇau tilottamām<BR>
01,204.014a	varapradānamattau tāv aurasena balena ca<BR>
01,204.014c	dhanaratnamadābhyāṃ ca surāpānamadena ca<BR>
01,204.014d*2009_01	tau kaṭākṣeṇa daityendrāv ākarṣantī muhur muhuḥ<BR>
01,204.014d*2009_02	dakṣiṇena kaṭākṣeṇa sundaṃ jagrāha bhāminī<BR>
01,204.014d*2009_03	vāmenaiva kaṭākṣeṇa upasundaṃ jighūkṣatī<BR>
01,204.014d*2009_04	gandhābharaṇarūpais tau vyāmoham upajagmatuḥ<BR>
01,204.015a	sarvair etair madair mattāv anyonyaṃ bhrukuṭīkṛtau<BR>
01,204.015c	madakāmasamāviṣṭau parasparam athocatuḥ<BR>
01,204.016a	mama bhāryā tava gurur iti sundo 'bhyabhāṣata<BR>
01,204.016c	mama bhāryā tava vadhūr upasundo 'bhyabhāṣata<BR>
01,204.017a	naiṣā tava mamaiṣeti tatra tau manyur āviśat<BR>
01,204.017b*2010_01	tasyā rūpeṇa saṃmattau vigatasnehasauhṛdau<BR>
01,204.017c	tasyā hetor gade bhīme tāv ubhāv apy agṛhṇatām<BR>
01,204.018a	tau pragṛhya gade bhīme tasyāḥ kāmena mohitau<BR>
01,204.018c	ahaṃ pūrvam ahaṃ pūrvam ity anyonyaṃ nijaghnatuḥ<BR>
01,204.019a	tau gadābhihatau bhīmau petatur dharaṇītale<BR>
01,204.019c	rudhireṇāvaliptāṅgau dvāv ivārkau nabhaścyutau<BR>
01,204.020a	tatas tā vidrutā nāryaḥ sa ca daityagaṇas tadā<BR>
01,204.020c	pātālam agamat sarvo viṣādabhayakampitaḥ<BR>
01,204.021a	tataḥ pitāmahas tatra saha devair maharṣibhiḥ<BR>
01,204.021c	ājagāma viśuddhātmā pūjayiṣyaṃs tilottamām<BR>
01,204.022a	vareṇa chanditā sā tu brahmaṇā prītim eva ha<BR>
01,204.022c	varayām āsa tatraināṃ prītaḥ prāha pitāmahaḥ<BR>
01,204.023a	ādityacaritāṃl lokān vicariṣyasi bhāmini<BR>
01,204.023c	tejasā ca sudṛṣṭāṃ tvāṃ na kariṣyati kaś cana<BR>
01,204.024a	evaṃ tasyai varaṃ dattvā sarvalokapitāmahaḥ<BR>
01,204.024c	indre trailokyam ādhāya brahmalokaṃ gataḥ prabhuḥ<BR>
01,204.025a	evaṃ tau sahitau bhūtvā sarvārtheṣv ekaniścayau<BR>
01,204.025c	tilottamārthe saṃkruddhāv anyonyam abhijaghnatuḥ<BR>
01,204.026a	tasmād bravīmi vaḥ snehāt sarvān bharatasattamān<BR>
01,204.026c	yathā vo nātra bhedaḥ syāt sarveṣāṃ draupadīkṛte<BR>
01,204.026e	tathā kuruta bhadraṃ vo mama cet priyam icchatha<BR>
01,204.026f*2011_01	yathā sundopasundābhyāṃ tathā na syād yudhiṣṭhira<BR>
01,204.027	vaiśaṃpāyana uvāca<BR>
01,204.027a	evam uktā mahātmāno nāradena maharṣiṇā<BR>
01,204.027c	samayaṃ cakrire rājaṃs te 'nyonyena samāgatāḥ<BR>
01,204.027e	samakṣaṃ tasya devarṣer nāradasyāmitaujasaḥ<BR>
01,204.027f*2012_01	ekaikasya gṛhe kṛṣṇā vased varṣam akalmaṣā<BR>
01,204.028a	draupadyā naḥ sahāsīnam anyo 'nyaṃ yo 'bhidarśayet<BR>
01,204.028c	sa no dvādaśa varṣāṇi brahmacārī vane vaset<BR>
01,204.029a	kṛte tu samaye tasmin pāṇḍavair dharmacāribhiḥ<BR>
01,204.029b*2013_01	tataḥ sa bhagavāṃs tatra pāṇḍavair arcitaḥ prabhuḥ<BR>
01,204.029c	nārado 'py agamat prīta iṣṭaṃ deśaṃ mahāmuniḥ<BR>
01,204.030a	evaṃ taiḥ samayaḥ pūrvaṃ kṛto naradacoditaiḥ<BR>
01,204.030c	na cābhidyanta te sārve tadānyonyena bhārata<BR>
01,204.030d*2014_01	etad vistarataḥ sarvam ākhyātaṃ te nareśvara<BR>
01,204.030d*2014_02	kāle ca tasmin saṃpannaṃ yathāvaj janamejaya<BR>
01,205.001	vaiśaṃpāyana uvāca<BR>
01,205.001a	evaṃ te samayaṃ kṛtvā nyavasaṃs tatra pāṇḍavāḥ<BR>
01,205.001c	vaśe śastrapratāpena kurvanto 'nyān mahīkṣitaḥ<BR>
01,205.002a	teṣāṃ manujasiṃhānāṃ pañcānām amitaujasām<BR>
01,205.002c	babhūva kṛṣṇā sarveṣāṃ pārthānāṃ vaśavartinī<BR>
01,205.003a	te tayā taiś ca sā vīraiḥ patibhiḥ saha pañcabhiḥ<BR>
01,205.003c	babhūva paramaprītā nāgair iva sarasvatī<BR>
01,205.004a	vartamāneṣu dharmeṇa pāṇḍaveṣu mahātmasu<BR>
01,205.004c	vyavardhan kuravaḥ sarve hīnadoṣāḥ sukhānvitāḥ<BR>
01,205.005a	atha dīrgheṇa kālena brāhmaṇasya viśāṃ pate<BR>
01,205.005c	kasya cit taskarāḥ ke cij jahrur gā nṛpasattama<BR>
01,205.006a	hriyamāṇe dhane tasmin brāhmaṇaḥ krodhamūrcchitaḥ<BR>
01,205.006c	āgamya khāṇḍavaprastham udakrośata pāṇḍavān<BR>
01,205.007a	hriyate godhanaṃ kṣudrair nṛśaṃsair akṛtātmabhiḥ<BR>
01,205.007c	prasahya vo 'smād viṣayād abhidhāvata pāṇḍavāḥ<BR>
01,205.008a	brāhmaṇasya pramattasya havir dhvāṅkṣair vilupyate<BR>
01,205.008c	śārdūlasya guhāṃ śūnyāṃ nīcaḥ kroṣṭābhimarśati<BR>
01,205.008d*2015_01	arakṣitāraṃ rājānaṃ baliṣaḍbhāgahāriṇam<BR>
01,205.008d*2015_02	tam āhuḥ sarvalokasya samagraṃ pāpacāriṇam<BR>
01,205.009a	brāhmaṇasve hṛte corair dharmārthe ca vilopite<BR>
01,205.009c	rorūyamāṇe ca mayi kriyatām astradhāraṇam<BR>
01,205.010a	rorūyamāṇasyābhyāśe tasya viprasya pāṇḍavaḥ<BR>
01,205.010c	tāni vākyāni śuśrāva kuntīputro dhanaṃjayaḥ<BR>
01,205.011a	śrutvā caiva mahābāhur mā bhair ity āha taṃ dvijam<BR>
01,205.011c	āyudhāni ca yatrāsan pāṇḍavānāṃ mahātmanām<BR>
01,205.011e	kṛṣṇayā saha tatrāsīd dharmarājo yudhiṣṭhiraḥ<BR>
01,205.012a	sa praveśāya cāśakto gamanāya ca pāṇḍavaḥ<BR>
01,205.012c	tasya cārtasya tair vākyaiś codyamānaḥ punaḥ punaḥ<BR>
01,205.012e	ākrande tatra kaunteyaś cintayām āsa duḥkhitaḥ<BR>
01,205.013a	hriyamāṇe dhane tasmin brāhmaṇasya tapasvinaḥ<BR>
01,205.013c	aśrupramārjanaṃ tasya kartavyam iti niścitaḥ<BR>
01,205.014a	upaprekṣaṇajo 'dharmaḥ sumahān syān mahīpateḥ<BR>
01,205.014c	yady asya rudato dvāri na karomy adya rakṣaṇam<BR>
01,205.015a	anāstikyaṃ ca sarveṣām asmākam api rakṣaṇe<BR>
01,205.015c	pratitiṣṭheta loke 'sminn adharmaś caiva no bhavet<BR>
01,205.016a	anāpṛcchya ca rājānaṃ gate mayi na saṃśayaḥ<BR>
01,205.016c	ajātaśatror nṛpater mama caivāpriyaṃ bhavet<BR>
01,205.017a	anupraveśe rājñas tu vanavāso bhaven mama<BR>
01,205.017b*2016_01	sarvam anyat parihṛtaṃ dharṣaṇāt tu mahīpateḥ<BR>
01,205.017c	adharmo vā mahān astu vane vā maraṇaṃ mama<BR>
01,205.017e	śarīrasyāpi nāśena dharma eva viśiṣyate<BR>
01,205.018a	evaṃ viniścitya tataḥ kuntīputro dhanaṃjayaḥ<BR>
01,205.018b*2017_01	mukham ācchādya nibiḍam uttarīyeṇa vāsasā<BR>
01,205.018c	anupraviśya rājānam āpṛcchya ca viśāṃ pate<BR>
01,205.019a	dhanur ādāya saṃhṛṣṭo brāhmaṇaṃ pratyabhāṣata<BR>
01,205.019c	brāhmaṇāgamyatāṃ śīghraṃ yāvat paradhanaiṣiṇaḥ<BR>
01,205.020a	na dūre te gatāḥ kṣudrās tāvad gacchāmahe saha<BR>
01,205.020c	yāvad āvartayāmy adya corahastād dhanaṃ tava<BR>
01,205.021a	so 'nusṛtya mahābāhur dhanvī varmī rathī dhvajī<BR>
01,205.021c	śarair vidhvaṃsitāṃś corān avajitya ca tad dhanam<BR>
01,205.022a	brāhmaṇasya upāhṛtya yaśaḥ pītvā ca pāṇḍavaḥ<BR>
01,205.022b*2018_01	tatas tad godhanaṃ pārtho dattvā tasmai dvijātaye<BR>
01,205.022c	ājagāma puraṃ vīraḥ savyasācī paraṃtapaḥ<BR>
01,205.023a	so 'bhivādya gurūn sarvāṃs taiś cāpi pratinanditaḥ<BR>
01,205.023c	dharmarājam uvācedaṃ vratam ādiśyatāṃ mama<BR>
01,205.024a	samayaḥ samatikrānto bhavatsaṃdarśanān mayā<BR>
01,205.024c	vanavāsaṃ gamiṣyāmi samayo hy eṣa naḥ kṛtaḥ<BR>
01,205.025a	ity ukto dharmarājas tu sahasā vākyam apriyam<BR>
01,205.025c	katham ity abravīd vācā śokārtaḥ sajjamānayā<BR>
01,205.025e	yudhiṣṭhiro guḍākeśaṃ bhrātā bhrātaram acyutam<BR>
01,205.025f*2019_01	uvāca dīno rājā ca dhanaṃjayam idaṃ vacaḥ<BR>
01,205.026a	pramāṇam asmi yadi te mattaḥ śṛṇu vaco 'nagha<BR>
01,205.026c	anupraveśe yad vīra kṛtavāṃs tvaṃ mamāpriyam<BR>
01,205.026e	sarvaṃ tad anujānāmi vyalīkaṃ na ca me hṛdi<BR>
01,205.027a	guror anupraveśo hi nopaghāto yavīyasaḥ<BR>
01,205.027c	yavīyaso 'nupraveśo jyeṣṭhasya vidhilopakaḥ<BR>
01,205.028a	nivartasva mahābāho kuruṣva vacanaṃ mama<BR>
01,205.028c	na hi te dharmalopo 'sti na ca me dharṣaṇā kṛtā<BR>
01,205.029	arjuna uvāca<BR>
01,205.029a	na vyājena cared dharmam iti me bhavataḥ śrutam<BR>
01,205.029c	na satyād vicaliṣyāmi satyenāyudham ālabhe<BR>
01,205.029d*2020_01	kriyate svīkṛte rājan na hi ced ātmanā vratam<BR>
01,205.029d*2020_02	bhidyeta setuś cādharmo 'py ayaśaḥ prāpnuyāṃ mahat<BR>
01,205.029d*2021_01	ājñā tu mama dātavyā bhavatā kīrtivardhana<BR>
01,205.029d*2021_02	bhavadājñām ṛte kiṃ cin na kāryam iti niścayaḥ<BR>
01,205.030	vaiśaṃpāyana uvāca<BR>
01,205.030a	so 'bhyanujñāpya rājānaṃ brahmacaryāya dīkṣitaḥ<BR>
01,205.030c	vane dvādaśa varṣāṇi vāsāyopajagāma ha<BR>
01,206.001	vaiśaṃpāyana uvāca<BR>
01,206.001a	taṃ prayāntaṃ mahābāhuṃ kauravāṇāṃ yaśaskaram<BR>
01,206.001c	anujagmur mahātmāno brāhmaṇā vedapāragāḥ<BR>
01,206.002a	vedavedāṅgavidvāṃsas tathaivādhyātmacintakāḥ<BR>
01,206.002c	caukṣāś ca bhagavadbhaktāḥ sūtāḥ paurāṇikāś ca ye<BR>
01,206.003a	kathakāś cāpare rājañ śramaṇāś ca vanaukasaḥ<BR>
01,206.003c	divyākhyānāni ye cāpi paṭhanti madhuraṃ dvijāḥ<BR>
01,206.004a	etaiś cānyaiś ca bahubhiḥ sahāyaiḥ pāṇḍunandanaḥ<BR>
01,206.004c	vṛtaḥ ślakṣṇakathaiḥ prāyān marudbhir iva vāsavaḥ<BR>
01,206.005a	ramaṇīyāni citrāṇi vanāni ca sarāṃsi ca<BR>
01,206.005c	saritaḥ sāgarāṃś caiva deśān api ca bhārata<BR>
01,206.006a	puṇyāni caiva tīrthāni dadarśa bharatarṣabha<BR>
01,206.006c	sa gaṅgādvāram āsādya niveśam akarot prabhuḥ<BR>
01,206.007a	tatra tasyādbhutaṃ karma śṛṇu me janamejaya<BR>
01,206.007c	kṛtavān yad viśuddhātmā pāṇḍūnāṃ pravaro rathī<BR>
01,206.008a	niviṣṭe tatra kaunteye brāhmaṇeṣu ca bhārata<BR>
01,206.008c	agnihotrāṇi viprās te prāduścakrur anekaśaḥ<BR>
01,206.009a	teṣu prabodhyamāneṣu jvaliteṣu huteṣu ca<BR>
01,206.009c	kṛtapuṣpopahāreṣu tīrāntaragateṣu ca<BR>
01,206.010a	kṛtābhiṣekair vidvadbhir niyataiḥ satpathi sthitaiḥ<BR>
01,206.010c	śuśubhe 'tīva tad rājan gaṅgādvāraṃ mahātmabhiḥ<BR>
01,206.011a	tathā paryākule tasmin niveśe pāṇḍunandanaḥ<BR>
01,206.011c	abhiṣekāya kaunteyo gaṅgām avatatāra ha<BR>
01,206.012a	tatrābhiṣekaṃ kṛtvā sa tarpayitvā pitāmahān<BR>
01,206.012c	uttitīrṣur jalād rājann agnikāryacikīrṣayā<BR>
01,206.013a	apakṛṣṭo mahābāhur nāgarājasya kanyayā<BR>
01,206.013c	antarjale mahārāja ulūpyā kāmayānayā<BR>
01,206.013d*2022_01	gṛhītvā svapitur veśma nīto 'yaṃ pāṇḍunandanaḥ<BR>
01,206.014a	dadarśa pāṇḍavas tatra pāvakaṃ susamāhitam<BR>
01,206.014c	kauravyasyātha nāgasya bhavane paramārcite<BR>
01,206.015a	tatrāgnikāryaṃ kṛtavān kuntīputro dhanaṃjayaḥ<BR>
01,206.015c	aśaṅkamānena hutas tenātuṣyad dhutāśanaḥ<BR>
01,206.016a	agnikāryaṃ sa kṛtvā tu nāgarājasutāṃ tadā<BR>
01,206.016c	prahasann iva kaunteya idaṃ vacanam abravīt<BR>
01,206.017a	kim idaṃ sāhasaṃ bhīru kṛtavaty asi bhāmini<BR>
01,206.017c	kaś cāyaṃ subhago deśaḥ kā ca tvaṃ kasya cātmajā<BR>
01,206.018	ulūpy uvāca<BR>
01,206.018a	airāvatakule jātaḥ kauravyo nāma pannagaḥ<BR>
01,206.018c	tasyāsmi duhitā pārtha ulūpī nāma pannagī<BR>
01,206.019a	sāhaṃ tvām abhiṣekārtham avatīrṇaṃ samudragām<BR>
01,206.019c	dṛṣṭavaty eva kaunteya kandarpeṇāsmi mūrcchitā<BR>
01,206.020a	tāṃ mām anaṅgamathitāṃ tvatkṛte kurunandana<BR>
01,206.020c	ananyāṃ nandayasvādya pradānenātmano rahaḥ<BR>
01,206.021	arjuna uvāca<BR>
01,206.021a	brahmacaryam idaṃ bhadre mama dvādaśavārṣikam<BR>
01,206.021c	dharmarājena cādiṣṭaṃ nāham asmi svayaṃvaśaḥ<BR>
01,206.022a	tava cāpi priyaṃ kartum icchāmi jalacāriṇi<BR>
01,206.022c	anṛtaṃ noktapūrvaṃ ca mayā kiṃ cana karhi cit<BR>
01,206.023a	kathaṃ ca nānṛtaṃ tat syāt tava cāpi priyaṃ bhavet<BR>
01,206.023c	na ca pīḍyeta me dharmas tathā kuryāṃ bhujaṃgame<BR>
01,206.024	ulūpy uvāca<BR>
01,206.024a	jānāmy ahaṃ pāṇḍaveya yathā carasi medinīm<BR>
01,206.024c	yathā ca te brahmacaryam idam ādiṣṭavān guruḥ<BR>
01,206.025a	parasparaṃ vartamānān drupadasyātmajāṃ prati<BR>
01,206.025c	yo no 'nupraviśen mohāt sa no dvādaśavārṣikam<BR>
01,206.025e	vane cared brahmacaryam iti vaḥ samayaḥ kṛtaḥ<BR>
01,206.026a	tad idaṃ draupadīhetor anyonyasya pravāsanam<BR>
01,206.026b*2023_01	nāradasyājñayā tatra kṛtaṃ dharmariraṃsayā<BR>
01,206.026b*2023_02	ekaḥ saṃvatsaraḥ pūrṇaḥ pañcadhā śakalīkṛtaḥ<BR>
01,206.026b*2023_03	draupadyām eva kaunteya nāradasyābhyanujñayā<BR>
01,206.026c	kṛtaṃ vas tatra dharmārtham atra dharmo na duṣyati<BR>
01,206.026d*2024_01	tvayā kāmapracārāya preritaṃ na hi yan manaḥ<BR>
01,206.026d*2024_02	tasmāt tava pratyavāyo yujyate na hi kutra cit<BR>
01,206.027a	paritrāṇaṃ ca kartavyam ārtānāṃ pṛthulocana<BR>
01,206.027c	kṛtvā mama paritrāṇaṃ tava dharmo na lupyate<BR>
01,206.028a	yadi vāpy asya dharmasya sūkṣmo 'pi syād vyatikramaḥ<BR>
01,206.028c	sa ca te dharma eva syād dāttvā prāṇān mamārjuna<BR>
01,206.029a	bhaktāṃ bhajasva māṃ pārtha satām etan mataṃ prabho<BR>
01,206.029c	na kariṣyasi ced evaṃ mṛtāṃ mām upadhāraya<BR>
01,206.030a	prāṇadānān mahābāho cara dharmam anuttamam<BR>
01,206.030c	śaraṇaṃ ca prapannāsmi tvām adya puruṣottama<BR>
01,206.031a	dīnān anāthān kaunteya parirakṣasi nityaśaḥ<BR>
01,206.031c	sāhaṃ śaraṇam abhyemi roravīmi ca duḥkhitā<BR>
01,206.032a	yāce tvām abhikāmāhaṃ tasmāt kuru mama priyam<BR>
01,206.032c	sa tvam ātmapradānena sakāmāṃ kartum arhasi<BR>
01,206.033	vaiśaṃpāyana uvāca<BR>
01,206.033a	evam uktas tu kaunteyaḥ pannageśvarakanyayā<BR>
01,206.033c	kṛtavāṃs tat tathā sarvaṃ dharmam uddiśya kāraṇam<BR>
01,206.034a	sa nāgabhavane rātriṃ tām uṣitvā pratāpavān<BR>
01,206.034b*2025_01	putram utpādayām āsa tasyāṃ sa sumanoharam<BR>
01,206.034b*2025_02	irāvantaṃ mahābhāgaṃ mahābalaparākramam<BR>
01,206.034b*2026_01	prabhāte 'bhyuṣitolūpyā prāpitaḥ svaṃ niveśanam<BR>
01,206.034c	udite 'bhyutthitaḥ sūrye kauravyasya niveśanāt<BR>
01,206.034d*2027_01	ājagāmārjuno dhīmān gaṅgādvārāśramaṃ prati<BR>
01,206.034d*2028_01	niścakrāma tadā pārthaḥ svam eva bhavanaṃ śubham<BR>
01,206.034d*2029_01	āgatas tu punas tatra gaṅgādvāraṃ tayā saha<BR>
01,206.034d*2029_02	parityajya gatā sādhvī ulūpī nijamandiram<BR>
01,206.034d*2029_03	dattvā varam ajeyatvaṃ jale sarvatra bhārata<BR>
01,206.034d*2029_04	sādhyā jalacarāḥ sarve bhaviṣyanti na saṃśayaḥ<BR>
01,207.001	vaiśaṃpāyana uvāca<BR>
01,207.001a	kathayitvā tu tat sarvaṃ brāhmaṇebhyaḥ sa bhārata<BR>
01,207.001c	prayayau himavatpārśvaṃ tato vajradharātmajaḥ<BR>
01,207.002a	agastyavaṭam āsādya vasiṣṭhasya ca parvatam<BR>
01,207.002c	bhṛgutuṅge ca kaunteyaḥ kṛtavāñ śaucam ātmanaḥ<BR>
01,207.003a	pradadau gosahasrāṇi tīrtheṣv āyataneṣu ca<BR>
01,207.003c	niveśāṃś ca dvijātibhyaḥ so 'dadat kurusattamaḥ<BR>
01,207.004a	hiraṇyabindos tīrthe ca snātvā puruṣasattamaḥ<BR>
01,207.004c	dṛṣṭavān parvataśreṣṭhaṃ puṇyāny āyatanāni ca<BR>
01,207.005a	avatīrya naraśreṣṭho brāhmaṇaiḥ saha bhārata<BR>
01,207.005c	prācīṃ diśam abhiprepsur jagāma bharatarṣabhaḥ<BR>
01,207.006a	ānupūrvyeṇa tīrthāni dṛṣṭavān kurusattamaḥ<BR>
01,207.006c	nadīṃ cotpalinīṃ ramyām araṇyaṃ naimiṣaṃ prati<BR>
01,207.007a	nandām aparanandāṃ ca kauśikīṃ ca yaśasvinīm<BR>
01,207.007c	mahānadīṃ gayāṃ caiva gaṅgām api ca bhārata<BR>
01,207.008a	evaṃ sarvāṇi tīrthāni paśyamānas tathāśramān<BR>
01,207.008c	ātmanaḥ pāvanaṃ kurvan brāhmaṇebhyo dadau vasu<BR>
01,207.009a	aṅgavaṅgakaliṅgeṣu yāni puṇyāni kāni cit<BR>
01,207.009c	jagāma tāni sarvāṇi tīrthāny āyatanāni ca<BR>
01,207.009e	dṛṣṭvā ca vidhivat tāni dhanaṃ cāpi dadau tataḥ<BR>
01,207.010a	kaliṅgarāṣṭradvāreṣu brāhmaṇāḥ pāṇḍavānugāḥ<BR>
01,207.010c	abhyanujñāya kaunteyam upāvartanta bhārata<BR>
01,207.011a	sa tu tair abhyanujñātaḥ kuntīputro dhanaṃjayaḥ<BR>
01,207.011c	sahāyair alpakaiḥ śūraḥ prayayau yena sāgaram<BR>
01,207.012a	sa kaliṅgān atikramya deśān āyatanāni ca<BR>
01,207.012c	dharmyāṇi ramaṇīyāni prekṣamāṇo yayau prabhuḥ<BR>
01,207.012d*2030_01	śūrpākāram athāplutya sāgarānūpam āśritaḥ<BR>
01,207.013a	mahendraparvataṃ dṛṣṭvā tāpasair upaśobhitam<BR>
01,207.013b*2031_01	godāvaryāṃ tataḥ snātvā tām atītya mahābalaḥ<BR>
01,207.013b*2031_02	kāverīṃ tāṃ samāsādya saṃgame sāgarasya ha<BR>
01,207.013b*2031_03	snātvā saṃpūjya devāṃś ca pitṝṃś ca ṛṣibhiḥ saha<BR>
01,207.013c	samudratīreṇa śanair maṇalūraṃ jagāma ha<BR>
01,207.014a	tatra sarvāṇi tīrthāni puṇyāny āyatanāni ca<BR>
01,207.014b*2032_01	atha trayodaśe māse maṇalūreśvaraṃ prabhum<BR>
01,207.014c	abhigamya mahābāhur abhyagacchan mahīpatim<BR>
01,207.014e	maṇalūreśvaraṃ rājan dharmajñaṃ citravāhanam<BR>
01,207.014f*2033_01	sarvaśāstreṣu netāraṃ sarvāstrajñam akalmaṣam<BR>
01,207.014f*2033_02	dharme satye dame śauce śaurye caiva viśeṣataḥ<BR>
01,207.014f*2033_03	dvijarājaṛṣīṇāṃ ca dhārmikāṇāṃ mahītale<BR>
01,207.014f*2033_04	kīrtane copamābhūtaṃ kṣatradharmavid uttamam<BR>
01,207.014f*2034_01	sa ca taṃ pratijagrāha vidhipūrveṇa pāṇḍavam<BR>
01,207.015a	tasya citrāṅgadā nāma duhitā cārudarśanā<BR>
01,207.015c	tāṃ dadarśa pure tasmin vicarantīṃ yadṛcchayā<BR>
01,207.016a	dṛṣṭvā ca tāṃ varārohāṃ cakame caitravāhinīm<BR>
01,207.016c	abhigamya ca rājānaṃ jñāpayat svaṃ prayojanam<BR>
01,207.016d*2035_01	dehi me khalv imāṃ rājan kṣatriyāya mahātmane<BR>
01,207.016d*2035_02	tac chrutvā tv abravīd rājā kasya putro 'si nāma kim<BR>
01,207.016d*2035_03	uvāca taṃ pāṇḍavo 'haṃ kuntīputro dhanaṃjayaḥ<BR>
01,207.016e	tam uvācātha rājā sa sāntvapūrvam idaṃ vacaḥ<BR>
01,207.017a	rājā prabhaṃkaro nāma kule asmin babhūva ha<BR>
01,207.017c	aputraḥ prasavenārthī tapas tepe sa uttamam<BR>
01,207.018a	ugreṇa tapasā tena praṇipātena śaṃkaraḥ<BR>
01,207.018c	īśvaras toṣitas tena mahādeva umāpatiḥ<BR>
01,207.019a	sa tasmai bhagavān prādād ekaikaṃ prasavaṃ kule<BR>
01,207.019c	ekaikaḥ prasavas tasmād bhavaty asmin kule sadā<BR>
01,207.020a	teṣāṃ kumārāḥ sarveṣāṃ pūrveṣāṃ mama jajñire<BR>
01,207.020c	kanyā tu mama jāteyaṃ kulasyotpādanī dhruvam<BR>
01,207.021a	putro mameyam iti me bhāvanā puruṣottama<BR>
01,207.021c	putrikā hetuvidhinā saṃjñitā bharatarṣabha<BR>
01,207.021d*2036_01	tasmād ekaḥ suto yo 'syāṃ jāyate bhārata tvayā<BR>
01,207.022a	etac chulkaṃ bhavatv asyāḥ kulakṛj jāyatām iha<BR>
01,207.022c	etena samayenemāṃ pratigṛhṇīṣva pāṇḍava<BR>
01,207.023a	sa tatheti pratijñāya kanyāṃ tāṃ pratigṛhya ca<BR>
01,207.023b*2037_01	māse trayodaśe pārthaḥ kṛtvā vaivāhikīṃ kriyām<BR>
01,207.023c	uvāsa nagare tasmin kaunteyas trihimāḥ samāḥ<BR>
01,207.023d*2038_01	tasyāṃ sute samutpanne pariṣvajya varāṅganām<BR>
01,207.023d*2038_02	āmantrya nṛpatiṃ taṃ tu jagāma parivartitum<BR>
01,208.001	vaiśaṃpāyana uvāca<BR>
01,208.001a	tataḥ samudre tīrthāni dakṣiṇe bharatarṣabhaḥ<BR>
01,208.001c	abhyagacchat supuṇyāni śobhitāni tapasvibhiḥ<BR>
01,208.002a	varjayanti sma tīrthāni pañca tatra tu tāpasāḥ<BR>
01,208.002c	ācīrṇāni tu yāny āsan purastāt tu tapasvibhiḥ<BR>
01,208.003a	agastyatīrthaṃ saubhadraṃ paulomaṃ ca supāvanam<BR>
01,208.003c	kāraṃdhamaṃ prasannaṃ ca hayamedhaphalaṃ ca yat<BR>
01,208.003e	bhāradvājasya tīrthaṃ ca pāpapraśamanaṃ mahat<BR>
01,208.003f*2039_01	etāni pañca tīrthāni dadarśa kurusattamaḥ<BR>
01,208.004a	viviktāny upalakṣyātha tāni tīrthāni pāṇḍavaḥ<BR>
01,208.004c	dṛṣṭvā ca varjyamānāni munibhir dharmabuddhibhiḥ<BR>
01,208.005a	tapasvinas tato 'pṛcchat prājñaliḥ kurunandanaḥ<BR>
01,208.005c	tīrthānīmāni varjyante kimarthaṃ brahmavādibhiḥ<BR>
01,208.006	tāpasā ūcuḥ<BR>
01,208.006a	grāhāḥ pañca vasanty eṣu haranti ca tapodhanān<BR>
01,208.006c	ata etāni varjyante tīrthāni kurunandana<BR>
01,208.007	vaiśaṃpāyana uvāca<BR>
01,208.007a	teṣāṃ śrutvā mahābāhur vāryamāṇas tapodhanaiḥ<BR>
01,208.007c	jagāma tāni tīrthāni draṣṭuṃ puruṣasattamaḥ<BR>
01,208.008a	tataḥ saubhadram āsādya maharṣes tīrtham uttamam<BR>
01,208.008c	vigāhya tarasā śūraḥ snānaṃ cakre paraṃtapaḥ<BR>
01,208.009a	atha taṃ puruṣavyāghram antarjalacaro mahān<BR>
01,208.009c	nijagrāha jale grāhaḥ kuntīputraṃ dhanaṃjayam<BR>
01,208.010a	sa tam ādāya kaunteyo visphurantaṃ jalecaram<BR>
01,208.010c	udatiṣṭhan mahābāhur balena balināṃ varaḥ<BR>
01,208.011a	utkṛṣṭa eva tu grāhaḥ so 'rjunena yaśasvinā<BR>
01,208.011c	babhūva nārī kalyāṇī sarvābharaṇabhūṣitā<BR>
01,208.011e	dīpyamānā śriyā rājan divyarūpā manoramā<BR>
01,208.012a	tad adbhutaṃ mahad dṛṣṭvā kuntīputro dhanaṃjayaḥ<BR>
01,208.012c	tāṃ striyaṃ paramaprīta idaṃ vacanam abravīt<BR>
01,208.013a	kā vai tvam asi kalyāṇi kuto vāsi jalecarī<BR>
01,208.013c	kimarthaṃ ca mahat pāpam idaṃ kṛtavatī purā<BR>
01,208.014	nāry uvāca<BR>
01,208.014a	apsarāsmi mahābāho devāraṇyavicāriṇī<BR>
01,208.014c	iṣṭā dhanapater nityaṃ vargā nāma mahābala<BR>
01,208.015a	mama sakhyaś catasro 'nyāḥ sarvāḥ kāmagamāḥ śubhāḥ<BR>
01,208.015c	tābhiḥ sārdhaṃ prayātāsmi lokapālaniveśanam<BR>
01,208.016a	tataḥ paśyāmahe sarvā brāhmaṇaṃ saṃśitavratam<BR>
01,208.016c	rūpavantam adhīyānam ekam ekāntacāriṇam<BR>
01,208.017a	tasya vai tapasā rājaṃs tad vanaṃ tejasāvṛtam<BR>
01,208.017c	āditya iva taṃ deśaṃ kṛtsnaṃ sa vyavabhāsayat<BR>
01,208.018a	tasya dṛṣṭvā tapas tādṛg rūpaṃ cādbhutadarśanam<BR>
01,208.018c	avatīrṇāḥ sma taṃ deśaṃ tapovighnacikīrṣayā<BR>
01,208.019a	ahaṃ ca saurabheyī ca samīcī budbudā latā<BR>
01,208.019c	yaugapadyena taṃ vipram abhyagacchāma bhārata<BR>
01,208.020a	gāyantyo vai hasantyaś ca lobhayantyaś ca taṃ dvijam<BR>
01,208.020b*2040_01	prekṣaṇāni ca kurvantyo vivṛtaṃ kārayanti ca<BR>
01,208.020b*2040_02	anicchantya ivāṅgāni hāsabhāvavilāsitaiḥ<BR>
01,208.020b*2040_03	bāhūrumūladantānāṃ darśanaṃ vai varāṅganāḥ<BR>
01,208.020b*2040_04	kurvantyo lobhayantyaś ca taṃ dvijaṃ paritaḥ sthitāḥ<BR>
01,208.020c	sa ca nāsmāsu kṛtavān mano vīra kathaṃ cana<BR>
01,208.020e	nākampata mahātejāḥ sthitas tapasi nirmale<BR>
01,208.021a	so 'śapat kupito 'smāṃs tu brāhmaṇaḥ kṣatriyarṣabha<BR>
01,208.021c	grāhabhūtā jale yūyaṃ cariṣyadhvaṃ śataṃ samāḥ<BR>
01,209.001	vargovāca<BR>
01,209.001a	tato vayaṃ pravyathitāḥ sarvā bharatasattama<BR>
01,209.001c	āyāma śaraṇaṃ vipraṃ taṃ tapodhanam acyutam<BR>
01,209.002a	rūpeṇa vayasā caiva kandarpeṇa ca darpitāḥ<BR>
01,209.002c	ayuktaṃ kṛtavatyaḥ sma kṣantum arhasi no dvija<BR>
01,209.003a	eṣa eva vadho 'smākaṃ suparyāptas tapodhana<BR>
01,209.003c	yad vayaṃ saṃśitātmānaṃ pralobdhuṃ tvām ihāgatāḥ<BR>
01,209.004a	avadhyās tu striyaḥ sṛṣṭā manyante dharmacintakāḥ<BR>
01,209.004c	tasmād dharmeṇa dharmajña nāsmān hiṃsitum arhasi<BR>
01,209.005a	sarvabhūteṣu dharmajña maitro brāhmaṇa ucyate<BR>
01,209.005c	satyo bhavatu kalyāṇa eṣa vādo manīṣiṇām<BR>
01,209.006a	śaraṇaṃ ca prapannānāṃ śiṣṭāḥ kurvanti pālanam<BR>
01,209.006c	śaraṇaṃ tvāṃ prapannāḥ sma tasmāt tvaṃ kṣantum arhasi<BR>
01,209.007	vaiśaṃpāyana uvāca<BR>
01,209.007a	evam uktas tu dharmātmā brāhmaṇaḥ śubhakarmakṛt<BR>
01,209.007c	prasādaṃ kṛtavān vīra ravisomasamaprabhaḥ<BR>
01,209.008	brāhmaṇa uvāca<BR>
01,209.008a	śataṃ sahasraṃ viśvaṃ ca sarvam akṣayavācakam<BR>
01,209.008c	parimāṇaṃ śataṃ tv etan naitad akṣayavācakam<BR>
01,209.009a	yadā ca vo grāhabhūtā gṛhṇantīḥ puruṣāñ jale<BR>
01,209.009c	utkarṣati jalāt kaś cit sthalaṃ puruṣasattamaḥ<BR>
01,209.010a	tadā yūyaṃ punaḥ sarvāḥ svarūpaṃ pratipatsyatha<BR>
01,209.010c	anṛtaṃ noktapūrvaṃ me hasatāpi kadā cana<BR>
01,209.011a	tāni sarvāṇi tīrthāni itaḥ prabhṛti caiva ha<BR>
01,209.011c	nārītīrthāni nāmneha khyātiṃ yāsyanti sarvaśaḥ<BR>
01,209.011e	puṇyāni ca bhaviṣyanti pāvanāni manīṣiṇām<BR>
01,209.012	vargovāca<BR>
01,209.012a	tato 'bhivādya taṃ vipraṃ kṛtvā caiva pradakṣiṇam<BR>
01,209.012c	acintayāmopasṛtya tasmād deśāt suduḥkhitāḥ<BR>
01,209.013a	kva nu nāma vayaṃ sarvāḥ kālenālpena taṃ naram<BR>
01,209.013c	samāgacchema yo nas tad rūpam āpādayet punaḥ<BR>
01,209.014a	tā vayaṃ cintayitvaivaṃ muhūrtād iva bhārata<BR>
01,209.014c	dṛṣṭavatyo mahābhāgaṃ devarṣim uta nāradam<BR>
01,209.015a	sarvā hṛṣṭāḥ sma taṃ dṛṣṭvā devarṣim amitadyutim<BR>
01,209.015c	abhivādya ca taṃ pārtha sthitāḥ sma vyathitānanāḥ<BR>
01,209.016a	sa no 'pṛcchad duḥkhamūlam uktavatyo vayaṃ ca tat<BR>
01,209.016b*2041_01	kva gacchāmo vayaṃ sarvā yatra lapsyāmahe punaḥ<BR>
01,209.016c	śrutvā tac ca yathāvṛttam idaṃ vacanam abravīt<BR>
01,209.017a	dakṣiṇe sāgarānūpe pañca tīrthāni santi vai<BR>
01,209.017c	puṇyāni ramaṇīyāni tāni gacchata māciram<BR>
01,209.018a	tatrāśu puruṣavyāghraḥ pāṇḍavo vo dhanaṃjayaḥ<BR>
01,209.018c	mokṣayiṣyati śuddhātmā duḥkhād asmān na saṃśayaḥ<BR>
01,209.018d*2042_01	ity uktvā nāradaḥ sarvās tatraivāntaradhīyata<BR>
01,209.019a	tasya sarvā vayaṃ vīra śrutvā vākyam ihāgatāḥ<BR>
01,209.019c	tad idaṃ satyam evādya mokṣitāhaṃ tvayānagha<BR>
01,209.020a	etās tu mama vai sakhyaś catasro 'nyā jale sthitāḥ<BR>
01,209.020c	kuru karma śubhaṃ vīra etāḥ sarvā vimokṣaya<BR>
01,209.021	vaiśaṃpāyana uvāca<BR>
01,209.021a	tatas tāḥ pāṇḍavaśreṣṭhaḥ sarvā eva viśāṃ pate<BR>
01,209.021c	tasmāc chāpād adīnātmā mokṣayām āsa vīryavān<BR>
01,209.022a	utthāya ca jalāt tasmāt pratilabhya vapuḥ svakam<BR>
01,209.022c	tās tadāpsaraso rājann adṛśyanta yathā purā<BR>
01,209.023a	tīrthāni śodhayitvā tu tathānujñāya tāḥ prabhuḥ<BR>
01,209.023c	citrāṅgadāṃ punar draṣṭuṃ maṇalūrapuraṃ yayau<BR>
01,209.024a	tasyām ajanayat putraṃ rājānaṃ babhruvāhanam<BR>
01,209.024c	taṃ dṛṣṭvā pāṇḍavo rājan gokarṇam abhito 'gamat<BR>
01,209.024c@112_0001	citravāhanam abravīt<BR>
01,209.024c@112_0002	citrāṅgadāyāḥ śulkaṃ ca gṛhṇemaṃ babhruvāhanam<BR>
01,209.024c@112_0003	anena tu bhaviṣyāmi ṛṇān mukto janādhipa<BR>
01,209.024c@112_0004	citrāṅgadāṃ punar vākyam abravīt pākaśāsaniḥ<BR>
01,209.024c@112_0005	ihaiva bhava bhadre tvaṃ babhruvāhanavardhanā<BR>
01,209.024c@112_0006	indraprasthanivāsaṃ me āgatā tatra raṃsyase<BR>
01,209.024c@112_0007	kuntīṃ yudhiṣṭhiraṃ bhīmaṃ bhrātarau me kanīyasau<BR>
01,209.024c@112_0008	āgatā tatra paśyethā anyān api ca bāndhavān<BR>
01,209.024c@112_0009	bāndhavaiḥ sahitā bhadre nandase tvam anindite<BR>
01,209.024c@112_0010	dharme sthitaḥ satyadhṛtiḥ kuntīputro yudhiṣṭhiraḥ<BR>
01,209.024c@112_0011	jitvā tu pṛthivīṃ sarvāṃ rājasūyaṃ kariṣyati<BR>
01,209.024c@112_0012	tatrāgacchanti rājānaḥ pṛthivyāṃ nṛpasaṃjñitāḥ<BR>
01,209.024c@112_0013	bahūni ratnāny ādāya āgamiṣyati te pitā<BR>
01,209.024c@112_0014	ekasārthaṃ prayātāsi citravāhanasenayā<BR>
01,209.024c@112_0015	drakṣyāmi rājasūye tvāṃ putraṃ pālaya mā śucaḥ<BR>
01,209.024c@112_0016	babhruvāhananāmā tu mama prāṇo bahiścaraḥ<BR>
01,209.024c@112_0017	tasmād bharasva putraṃ vai pūruvaṃśavivardhanam<BR>
01,209.024c@112_0018	citravāhanadāyādaṃ dharmāt pauravanandanam<BR>
01,209.024c@112_0019	pāṇḍavānāṃ priyaṃ putraṃ tasmāt pālaya sarvadā<BR>
01,209.024c@112_0020	viprayogena saṃtāpaṃ mā kṛthās tvam anindite<BR>
01,209.024c@112_0021	citrāṅgadām evam uktvā<BR>
01,209.024d*2043_01	ādyaṃ paśupateḥ sthānaṃ darśanād eva muktidam<BR>
01,209.024d*2043_02	yatra pāpo 'pi manujaḥ prāpnoty abhayadaṃ padam<BR>
01,210.001	vaiśaṃpāyana uvāca<BR>
01,210.001a	so 'parānteṣu tīrthāni puṇyāny āyatanāni ca<BR>
01,210.001c	sarvāṇy evānupūrvyeṇa jagāmāmitavikramaḥ<BR>
01,210.002a	samudre paścime yāni tīrthāny āyatanāni ca<BR>
01,210.002c	tāni sarvāṇi gatvā sa prabhāsam upajagmivān<BR>
01,210.002d@113=0020	satyabhāmā<BR>
01,210.002d@113=0024	śrībhagavān<BR>
01,210.002d@113=0036	vaiśaṃpāyanaḥ<BR>
01,210.002d@113_0001	cintayām āsa rātrau tu gadena kathitāṃ kathām<BR>
01,210.002d@113_0002	subhadrāyāś ca mādhuryaṃ rūpasaṃpadguṇāni ca<BR>
01,210.002d@113_0003	prāptuṃ tāṃ cintayām āsa ka upāyo bhaved iti<BR>
01,210.002d@113_0004	veṣavaikṛtam āpannaḥ parivrājakarūpadhṛk<BR>
01,210.002d@113_0005	kukurāndhakavṛṣṇīnām ajñāto veṣadhāraṇāt<BR>
01,210.002d@113_0006	bhramamāṇaś caran bhaikṣaṃ parivrājakaveṣavān<BR>
01,210.002d@113_0007	yena kenāpy upāyena praviśya ca gṛhaṃ mahat<BR>
01,210.002d@113_0008	dṛṣṭvā subhadrāṃ kṛṣṇasya bhaginīm ekasundarīm<BR>
01,210.002d@113_0009	vāsudevamataṃ jñātvā kariṣyāmi hitaṃ śubham<BR>
01,210.002d@113_0010	evaṃ viniścayaṃ kṛtvā dīkṣitas tu tadābhavat<BR>
01,210.002d@113_0011	tridaṇḍī muṇḍitaḥ kuṇḍī akṣamālāṅgulīyakaḥ<BR>
01,210.002d@113_0012	yogabhāraṃ vahan pārtho vaṭavṛkṣasya koṭaram<BR>
01,210.002d@113_0013	praviśann eva bībhatsur vṛṣṭiṃ varṣati vāsave<BR>
01,210.002d@113_0014	cintayām āsa deveśaṃ keśavaṃ kleśanāśanam<BR>
01,210.002d@113_0015	praṇatārtiharaṃ śaṃbhuṃ māyārūpeṇa vañcakam<BR>
01,210.002d@113_0016	keśavaś cintitaṃ jñātvā divyajñānena dṛṣṭavān<BR>
01,210.002d@113_0017	śayānaḥ śayane dhanye satyabhāmāsahāyavān<BR>
01,210.002d@113_0018	keśavaḥ sahasā rājañ jahāsa ca nananda ca<BR>
01,210.002d@113_0019	punaḥ punaḥ satyabhāmā cābravīt puruṣottamam<BR>
01,210.002d@113_0020	bhagavaṃś cintayāviṣṭaḥ śayane śayitaḥ sukham<BR>
01,210.002d@113_0021	bhavān bahuprakāreṇa jahāsa ca punaḥ punaḥ<BR>
01,210.002d@113_0022	śrotavyaṃ yadi vā kṛṣṇa prasādo yadi cen mayi<BR>
01,210.002d@113_0023	vaktum arhasi lokeśa tac chrotuṃ kāmaye hy aham<BR>
01,210.002d@113_0024	pitṛṣvasāyāḥ putro me bhīmasenānujo 'rjunaḥ<BR>
01,210.002d@113_0025	tīrthayātrāṃ gataḥ pārthaḥ kāraṇāt samayāt tadā<BR>
01,210.002d@113_0026	tīrthayātrāsamāptau tu nivṛtto niśi bhārataḥ<BR>
01,210.002d@113_0027	subhadrāṃ cintayānas tu tadarthe cāpi māṃ punaḥ<BR>
01,210.002d@113_0028	cintayann eva tāṃ bhadrāṃ yatirūpadharo 'bhavat<BR>
01,210.002d@113_0029	yatirūpapraticchanno dvārakāṃ prāpya mādhavīm<BR>
01,210.002d@113_0030	yena kenāpy upāyena dṛṣṭvā tu varavarṇinīm<BR>
01,210.002d@113_0031	vāsudevamataṃ jñātvā prayatiṣye manoratham<BR>
01,210.002d@113_0032	evaṃ vyavasitaḥ pārtho yatiliṅgena pāṇḍavaḥ<BR>
01,210.002d@113_0033	chāyāyāṃ vaṭavṛkṣasya vṛṣṭiṃ varṣati vāsave<BR>
01,210.002d@113_0034	yogabhāraṃ vahann eva mānasaṃ duḥkham āptavān<BR>
01,210.002d@113_0035	īdṛśaṃ māṃ vijānāti mādhavo yadi māṃ smaran<BR>
01,210.002d@113_0036	bhrātaraṃ tava paśyeti satyabhāmām adarśayat<BR>
01,210.002d@113_0037	tata utthāya śayanāt prasthito madhusūdanaḥ<BR>
01,210.003a	prabhāsadeśaṃ saṃprāptaṃ bībhatsum aparājitam<BR>
01,210.003c	tīrthāny anucarantaṃ ca śuśrāva madhusūdanaḥ<BR>
01,210.003d*2044_01	cāraṇānāṃ tu vacanād ekākī sa janārdanaḥ<BR>
01,210.004a	tato 'bhyagacchat kaunteyam ajñāto nāma mādhavaḥ<BR>
01,210.004c	dadṛśāte tadānyonyaṃ prabhāse kṛṣṇapāṇḍavau<BR>
01,210.005a	tāv anyonyaṃ samāśliṣya pṛṣṭvā ca kuśalaṃ vane<BR>
01,210.005c	āstāṃ priyasakhāyau tau naranārāyaṇāv ṛṣī<BR>
01,210.006a	tato 'rjunaṃ vāsudevas tāṃ caryāṃ paryapṛcchata<BR>
01,210.006c	kimarthaṃ pāṇḍavemāni tīrthāny anucarasy uta<BR>
01,210.007a	tato 'rjuno yathāvṛttaṃ sarvam ākhyātavāṃs tadā<BR>
01,210.007c	śrutvovāca ca vārṣṇeya evam etad iti prabhuḥ<BR>
01,210.008a	tau vihṛtya yathākāmaṃ prabhāse kṛṣṇapāṇḍavau<BR>
01,210.008c	mahīdharaṃ raivatakaṃ vāsāyaivābhijagmatuḥ<BR>
01,210.009a	pūrvam eva tu kṛṣṇasya vacanāt taṃ mahīdharam<BR>
01,210.009c	puruṣāḥ samalaṃcakrur upajahruś ca bhojanam<BR>
01,210.010a	pratigṛhyārjunaḥ sarvam upabhujya ca pāṇḍavaḥ<BR>
01,210.010c	sahaiva vāsudevena dṛṣṭavān naṭanartakān<BR>
01,210.011a	abhyanujñāpya tān sarvān arcayitvā ca pāṇḍavaḥ<BR>
01,210.011c	satkṛtaṃ śayanaṃ divyam abhyagacchan mahādyutiḥ<BR>
01,210.011d*2045_01	tatas tatra mahābāhuḥ śayānaḥ śayane śubhe<BR>
01,210.012a	tīrthānāṃ darśanaṃ caiva parvatānāṃ ca bhārata<BR>
01,210.012c	āpagānāṃ vanānāṃ ca kathayām āsa sātvate<BR>
01,210.013a	sa kathāḥ kathayann eva nidrayā janamejaya<BR>
01,210.013c	kaunteyo 'pahṛtas tasmiñ śayane svargasaṃmite<BR>
01,210.014a	madhureṇa sa gītena vīṇāśabdena cānagha<BR>
01,210.014c	prabodhyamāno bubudhe stutibhir maṅgalais tathā<BR>
01,210.015a	sa kṛtvāvaśyakāryāṇi vārṣṇeyenābhinanditaḥ<BR>
01,210.015b*2046_01	vārṣṇeyaṃ samanujñāya tato vāsam arocayat<BR>
01,210.015b*2046_02	tathety uktvā vāsudevo bhojanaṃ vai śaśāsa ha<BR>
01,210.015b*2046_03	yatirūpadharaṃ pārthaṃ visṛjya sahasā hariḥ<BR>
01,210.015c	rathena kāñcanāṅgena dvārakām abhijagmivān<BR>
01,210.016a	alaṃkṛtā dvārakā tu babhūva janamejaya<BR>
01,210.016c	kuntīsutasya pūjārtham api niṣkuṭakeṣv api<BR>
01,210.017a	didṛkṣavaś ca kaunteyaṃ dvārakāvāsino janāḥ<BR>
01,210.017c	narendramārgam ājagmus tūrṇaṃ śatasahasraśaḥ<BR>
01,210.017d*2047_01	kṣaṇārdham api vārṣṇeyā govindavirahākṣamāḥ<BR>
01,210.017d*2047_02	kautūhalasamāviṣṭā bhṛśam utprekṣya saṃsthitāḥ<BR>
01,210.018a	avalokeṣu nārīṇāṃ sahasrāṇi śatāni ca<BR>
01,210.018c	bhojavṛṣṇyandhakānāṃ ca samavāyo mahān abhūt<BR>
01,210.019a	sa tathā satkṛtaḥ sarvair bhojavṛṣṇyandhakātmajaiḥ<BR>
01,210.019c	abhivādyābhivādyāṃś ca sarvaiś ca pratinanditaḥ<BR>
01,210.020a	kumāraiḥ sarvaśo vīraḥ satkāreṇābhivāditaḥ<BR>
01,210.020c	samānavayasaḥ sarvān āśliṣya sa punaḥ punaḥ<BR>
01,210.021a	kṛṣṇasya bhavane ramye ratnabhojyasamāvṛte<BR>
01,210.021c	uvāsa saha kṛṣṇena bahulās tatra śarvarīḥ<BR>
01,210.021d*2048_01	kṛṣṇaḥ svabhavanaṃ ramyaṃ praviveśa mahādyutiḥ<BR>
01,210.021d*2048_02	pravāsād āgataṃ sarvā devyaḥ kṛṣṇam apūjayan<BR>
01,211.001	vaiśaṃpāyana uvāca<BR>
01,211.001a	tataḥ katipayāhasya tasmin raivatake girau<BR>
01,211.001c	vṛṣṇyandhakānām abhavat sumahān utsavo nṛpa<BR>
01,211.002a	tatra dānaṃ dadur vīrā brāhmaṇānāṃ sahasraśaḥ<BR>
01,211.002c	bhojavṛṣṇyandhakāś caiva mahe tasya gires tadā<BR>
01,211.003a	prāsādai ratnacitraiś ca gires tasya samantataḥ<BR>
01,211.003c	sa deśaḥ śobhito rājan dīpavṛkṣaiś ca sarvaśaḥ<BR>
01,211.004a	vāditrāṇi ca tatra sma vādakāḥ samavādayan<BR>
01,211.004c	nanṛtur nartakāś caiva jagur gānāni gāyanāḥ<BR>
01,211.005a	alaṃkṛtāḥ kumārāś ca vṛṣṇīnāṃ sumahaujasaḥ<BR>
01,211.005c	yānair hāṭakacitrāṅgaiś cañcūryante sma sarvaśaḥ<BR>
01,211.006a	paurāś ca pādacāreṇa yānair uccāvacais tathā<BR>
01,211.006c	sadārāḥ sānuyātrāś ca śataśo 'tha sahasraśaḥ<BR>
01,211.007a	tato haladharaḥ kṣībo revatīsahitaḥ prabhuḥ<BR>
01,211.007c	anugamyamāno gandharvair acarat tatra bhārata<BR>
01,211.008a	tathaiva rājā vṛṣṇīnām ugrasenaḥ pratāpavān<BR>
01,211.008c	upagīyamāno gandharvaiḥ strīsahasrasahāyavān<BR>
01,211.009a	raukmiṇeyaś ca sāmbaś ca kṣībau samaradurmadau<BR>
01,211.009c	divyamālyāmbaradharau vijahrāte 'marāv iva<BR>
01,211.010a	akrūraḥ sāraṇaś caiva gado bhānur viḍūrathaḥ<BR>
01,211.010c	niśaṭhaś cārudeṣṇaś ca pṛthur vipṛthur eva ca<BR>
01,211.011a	satyakaḥ sātyakiś caiva bhaṅgakārasahācarau<BR>
01,211.011c	hārdikyaḥ kṛtavarmā ca ye cānye nānukīrtitāḥ<BR>
01,211.012a	ete parivṛtāḥ strībhir gandharvaiś ca pṛthak pṛthak<BR>
01,211.012c	tam utsavaṃ raivatake śobhayāṃ cakrire tadā<BR>
01,211.012d*2049_01	vāsudevo yayau tatra saha strībhir guṇānvitaḥ<BR>
01,211.012d*2049_02	dattvā dānaṃ dvijātibhyaḥ parivrājam apaśyata<BR>
01,211.013a	tadā kolāhale tasmin vartamāne mahāśubhe<BR>
01,211.013c	vāsudevaś ca pārthaś ca sahitau parijagmatuḥ<BR>
01,211.014a	tatra caṅkramyamāṇau tau vāsudevasutāṃ śubhām<BR>
01,211.014c	alaṃkṛtāṃ sakhīmadhye bhadrāṃ dadṛśatus tadā<BR>
01,211.015a	dṛṣṭvaiva tām arjunasya kandarpaḥ samajāyata<BR>
01,211.015c	taṃ tathaikāgramanasaṃ kṛṣṇaḥ pārtham alakṣayat<BR>
01,211.016a	athābravīt puṣkarākṣaḥ prahasann iva bhārata<BR>
01,211.016c	vanecarasya kim idaṃ kāmenāloḍyate manaḥ<BR>
01,211.017a	mamaiṣā bhaginī pārtha sāraṇasya sahodarā<BR>
01,211.017b*2050_01	subhadrā nāma bhadraṃ te pitur me dayitā sutā<BR>
01,211.017c	yadi te vartate buddhir vakṣyāmi pitaraṃ svayam<BR>
01,211.017d*2051_01	abravīt puṇḍarīkākṣaṃ prahasann iva bhārata<BR>
01,211.018	arjuna uvāca<BR>
01,211.018a	duhitā vasudevasya vāsudevasya ca svasā<BR>
01,211.018c	rūpeṇa caiva saṃpannā kam ivaiṣā na mohayet<BR>
01,211.019a	kṛtam eva tu kalyāṇaṃ sarvaṃ mama bhaved dhruvam<BR>
01,211.019c	yadi syān mama vārṣṇeyī mahiṣīyaṃ svasā tava<BR>
01,211.019d*2052_01	devavṛndaḥ sadā tvāṃ tu smṛtvā vijayate 'surān<BR>
01,211.019d*2052_02	tava saṃdarśanāt svāminn aprāpyaṃ na hi tat kim u<BR>
01,211.020a	prāptau tu ka upāyaḥ syāt tad bravīhi janārdana<BR>
01,211.020c	āsthāsyāmi tathā sarvaṃ yadi śakyaṃ nareṇa tat<BR>
01,211.021	vāsudeva uvāca<BR>
01,211.021a	svayaṃvaraḥ kṣatriyāṇāṃ vivāhaḥ puruṣarṣabha<BR>
01,211.021c	sa ca saṃśayitaḥ pārtha svabhāvasyānimittataḥ<BR>
01,211.022a	prasahya haraṇaṃ cāpi kṣatriyāṇāṃ praśasyate<BR>
01,211.022c	vivāhahetoḥ śūrāṇām iti dharmavido viduḥ<BR>
01,211.023a	sa tvam arjuna kalyāṇīṃ prasahya bhaginīṃ mama<BR>
01,211.023c	hara svayaṃvare hy asyāḥ ko vai veda cikīrṣitam<BR>
01,211.023d*2053_01	yatirūpadharas tvaṃ tu yadā kālavipākatā<BR>
01,211.024	vaiśaṃpāyana uvāca<BR>
01,211.024a	tato 'rjunaś ca kṛṣṇaś ca viniścityetikṛtyatām<BR>
01,211.024c	śīghragān puruṣān rājan preṣayām āsatus tadā<BR>
01,211.025a	dharmarājāya tat sarvam indraprasthagatāya vai<BR>
01,211.025c	śrutvaiva ca mahābāhur anujajñe sa pāṇḍavaḥ<BR>
01,211.025d*2054_01	bhīmasenas tu tac chrutvā kṛtakṛtyaṃ sma manyate<BR>
01,211.025d*2054_02	ity evaṃ manujaiḥ sārdham uktvā prītim upeyivān<BR>
01,212.001	vaiśaṃpāyana uvāca<BR>
01,212.001a	tataḥ saṃvādite tasminn anujñāto dhanaṃjayaḥ<BR>
01,212.001c	gatāṃ raivatake kanyāṃ viditvā janamejaya<BR>
01,212.001d@114=0025	vaiśaṃpāyanaḥ<BR>
01,212.001d@114=0039	śrībhagavān<BR>
01,212.001d@114=0041	vaiśaṃpāyanaḥ<BR>
01,212.001d@114=0047	vāsudevaḥ<BR>
01,212.001d@114=0052	baladevaḥ<BR>
01,212.001d@114=0058	vaiśaṃpāyanaḥ<BR>
01,212.001d@114=0172	vaiśaṃpāyanaḥ<BR>
01,212.001d@114=0205	vaiśaṃpāyanaḥ<BR>
01,212.001d@114=0222	vaiśaṃpāyanaḥ<BR>
01,212.001d@114=0260	vaiśaṃpāyanaḥ<BR>
01,212.001d@114=0312	vaiśaṃpāyanaḥ<BR>
01,212.001d@114=0323	vaiśaṃpāyanaḥ<BR>
01,212.001d@114=0335	vaiśaṃpāyanaḥ<BR>
01,212.001d@114=0371	vaiśaṃpāyanaḥ<BR>
01,212.001d@114=0396	vaiśaṃpāyanaḥ<BR>
01,212.001d@114=0459	vaiśaṃpāyanaḥ<BR>
01,212.001d@114_0001	cintayānas tato bhadrām upaviṣṭaḥ śilātale<BR>
01,212.001d@114_0002	ramaṇīye vanoddeśe bahupādapasaṃvṛte<BR>
01,212.001d@114_0003	sālatālāśvakarṇaiś ca bakulair arjunais tathā<BR>
01,212.001d@114_0004	campakāśokapuṃnāgaiḥ ketakaiḥ pāṭalais tathā<BR>
01,212.001d@114_0005	karṇikārair aśokaiś ca aṅkolair atimuktakaiḥ<BR>
01,212.001d@114_0006	evamādibhir anyaiś ca saṃvṛte sa śilātale<BR>
01,212.001d@114_0007	punaḥ punaś cintayānaḥ subhadrāṃ bhadrabhāṣiṇīm<BR>
01,212.001d@114_0008	yadṛcchayā copapannān vṛṣṇivīrān dadarśa ha<BR>
01,212.001d@114_0009	baladevaṃ ca hārdikyaṃ sāmbaṃ sāraṇam eva ca<BR>
01,212.001d@114_0010	pradyumnaṃ ca gadaṃ caiva cārudeṣṇaṃ viḍūratham<BR>
01,212.001d@114_0011	bhānuṃ ca niśaṭhaṃ caiva pṛthuṃ vipṛthum eva ca<BR>
01,212.001d@114_0012	tathānyāṃś ca bahūn paśyan hṛdi śokam adhārayat<BR>
01,212.001d@114_0013	tatas te sahitāḥ sarve yatiṃ dṛṣṭvā samutsukāḥ<BR>
01,212.001d@114_0014	vṛṣṇayo vinayopetāḥ parivāryopatasthire<BR>
01,212.001d@114_0015	tato 'rjunaḥ prītamanāḥ svāgataṃ vyājahāra saḥ<BR>
01,212.001d@114_0016	āsyatām āsyatāṃ sarvai ramaṇīye śilātale<BR>
01,212.001d@114_0017	ity evam uktā yatinā prītās te yādavarṣabhāḥ<BR>
01,212.001d@114_0018	upopaviviśuḥ sarve susvāgatam iti bruvan<BR>
01,212.001d@114_0019	tatas teṣu niviṣṭeṣu vṛṣṇivīreṣu pāṇḍavaḥ<BR>
01,212.001d@114_0020	ākāraṃ gūhamānas tu kuśalapraśnam abravīt<BR>
01,212.001d@114_0021	sarvatra kuśalaṃ coktvā baladevo 'bravīd idam<BR>
01,212.001d@114_0022	prasādaṃ kuru me vipra kutas tvaṃ cāgato hy asi<BR>
01,212.001d@114_0023	tvayā dṛṣṭāni puṇyāni vadasva vadatāṃ vara<BR>
01,212.001d@114_0024	parvatāṃś caiva tīrthāni vanāny āyatanāni ca<BR>
01,212.001d@114_0025	tīrthānāṃ darśanaṃ caiva parvatānāṃ ca bhārata<BR>
01,212.001d@114_0026	āpagānāṃ vanānāṃ ca kathayām āsa yādave<BR>
01,212.001d@114_0027	tāḥ kathāḥ kathayann eva kathānte janamejaya<BR>
01,212.001d@114_0028	kathāṃ dharmasamāyuktāṃ vṛṣṇivīre nyavedayat<BR>
01,212.001d@114_0029	śrutvā dharmakathāṃ puṇyāṃ vṛṣṇivīro 'bhyapūjayat<BR>
01,212.001d@114_0030	tatas tu yādavāḥ sarve mantrayanti sma bhārata<BR>
01,212.001d@114_0031	ayaṃ deśātithiḥ śrīmān yatiliṅgadharo dvijaḥ<BR>
01,212.001d@114_0032	āvāsaṃ kam upāśritya vaseta nirupadravaḥ<BR>
01,212.001d@114_0033	ity evam abruvaṃs te vai rauhiṇeyaṃ tu yādavāḥ<BR>
01,212.001d@114_0034	dadṛśuḥ kṛṣṇam āyāntaṃ sarve yādavanandanam<BR>
01,212.001d@114_0035	ehi keśava tāteti rauhiṇeyo 'bravīd vacaḥ<BR>
01,212.001d@114_0036	yatiliṅgadharo vidvān deśātithir ayaṃ dvijaḥ<BR>
01,212.001d@114_0037	varṣarātranivāsārtham āgato naḥ puraṃ prati<BR>
01,212.001d@114_0038	sthāne yasmin nivasati tan me brūhi janārdana<BR>
01,212.001d@114_0039	tvayi sthite mahābhāga paravān asmi dharmataḥ<BR>
01,212.001d@114_0040	svayaṃ tu rucire sthāne vasatām iti māṃ vada<BR>
01,212.001d@114_0041	suprītas tena vākyena pariṣvajya janārdanam<BR>
01,212.001d@114_0042	baladevo 'bravīd vākyaṃ cintayitvā mahābalaḥ<BR>
01,212.001d@114_0043	ārāme tu vased dhīmāṃś caturo varṣamāsakān<BR>
01,212.001d@114_0044	kanyāpure subhadrāyā bhuktvā bhojanam iṣṭataḥ<BR>
01,212.001d@114_0045	latāgṛheṣu vasatām iti me dhīyate matiḥ<BR>
01,212.001d@114_0046	labdhānujñās tvayā tatra manyante sarvayādavāḥ<BR>
01,212.001d@114_0047	balavān darśanīyaś ca vāgvic chrīmān bahuśrutaḥ<BR>
01,212.001d@114_0048	kanyāpurasamīpe tu na yuktam iti me matiḥ<BR>
01,212.001d@114_0049	guruḥ śāstā ca netā ca śāstrajño dharmavittamaḥ<BR>
01,212.001d@114_0050	tvayoktaṃ na virudhye 'haṃ kariṣyāmi vacas tava<BR>
01,212.001d@114_0051	śubhāśubhasya vijñāne nānyo 'sti bhuvi kaś cana<BR>
01,212.001d@114_0052	ayaṃ deśātithiḥ śrīmān sarvadharmaviśāradaḥ<BR>
01,212.001d@114_0053	dhṛtimān vinayopetaḥ satyavāg vijitendriyaḥ<BR>
01,212.001d@114_0054	yatiliṅgadharo hy eṣa ko vijānāti mānasam<BR>
01,212.001d@114_0055	tvam imaṃ puṇḍarīkākṣa nītvā kanyāpuraṃ śubham<BR>
01,212.001d@114_0056	nivedaya subhadrāyai madvākyaparicoditaḥ<BR>
01,212.001d@114_0057	bhakṣyair bhojyaiś ca pānaiś ca anyair iṣṭaiś ca pūjaya<BR>
01,212.001d@114_0058	sa tatheti pratijñāya sahito yatinā hariḥ<BR>
01,212.001d@114_0059	kṛtvā tu saṃvidaṃ tena prahṛṣṭaḥ keśavo 'bhavat<BR>
01,212.001d@114_0060	parvate tau vihṛtyaiva yatheṣṭaṃ kṛṣṇapāṇḍavau<BR>
01,212.001d@114_0061	tāṃ purīṃ praviveśātha gṛhya haste ca pāṇḍavam<BR>
01,212.001d@114_0062	praviśya ca gṛhaṃ ramyaṃ sarvabhogasamanvitam<BR>
01,212.001d@114_0063	pārtham āvedayām āsa rukmiṇīsatyabhāmayoḥ<BR>
01,212.001d@114_0064	hṛṣīkeśavacaḥ śrutvā te ubhe ūcatur bhṛśam<BR>
01,212.001d@114_0065	manoratho mahān eṣa hṛdi naḥ parivartate<BR>
01,212.001d@114_0066	kadā drakṣyāma bībhatsuṃ pāṇḍavaṃ gṛham āgatam<BR>
01,212.001d@114_0067	iti cintayamānānāṃ pārtho duḥkham apānudat<BR>
01,212.001d@114_0068	prāptam ajñātapūjābhir uttamābhir apūjayat<BR>
01,212.001d@114_0069	sa taṃ priyātithiśreṣṭhaṃ samīkṣya yatim āgatam<BR>
01,212.001d@114_0070	sodaryāṃ bhaginīṃ kṛṣṇaḥ subhadrām idam abravīt<BR>
01,212.001d@114_0071	ayaṃ deśātithir bhadre saṃyato vratavān ṛṣiḥ<BR>
01,212.001d@114_0072	prāpnotu satataṃ pūjāṃ tava kanyāpure vasan<BR>
01,212.001d@114_0073	āryeṇa ca parijñātaḥ pūjanīyo yatiḥ sadā<BR>
01,212.001d@114_0074	tasmād bharasva vārṣṇeyi bhakṣyair bhojyair yatiṃ sadā<BR>
01,212.001d@114_0075	eṣa yad yad ṛṣir brūyāt kāryam eva na saṃśayaḥ<BR>
01,212.001d@114_0076	sakhībhiḥ sahitā bhadre bhavāsya vaśavartinī<BR>
01,212.001d@114_0077	purāpi yatayo bhadre ye bhaikṣārtham anuvratāḥ<BR>
01,212.001d@114_0078	te babhūvur daśārhāṇāṃ kanyāpuranivāsinaḥ<BR>
01,212.001d@114_0079	tebhyo bhojyāni bhakṣyāṇi yathākālam atandritāḥ<BR>
01,212.001d@114_0080	kanyāpuragatāḥ kanyāḥ prayacchanti yaśasvini<BR>
01,212.001d@114_0081	sā tathety abravīt kṛṣṇaṃ kariṣyāmi yathāttha mām<BR>
01,212.001d@114_0082	toṣayiṣyāmi vṛttena karmaṇā ca dvijarṣabham<BR>
01,212.001d@114_0083	evam etena rūpeṇa kaṃ cit kālaṃ dhanaṃjayaḥ<BR>
01,212.001d@114_0084	uvāsa bhakṣyair bhojyaiś ca bhadrayā paramārcitaḥ<BR>
01,212.001d@114_0085	tasya sarvaguṇopetāṃ vāsudevasahodarām<BR>
01,212.001d@114_0086	paśyataḥ satataṃ bhadrāṃ prādur āsīn manobhavaḥ<BR>
01,212.001d@114_0087	gūhayann iva cākāram ālokya varavarṇinīm<BR>
01,212.001d@114_0088	dīrgham uṣṇaṃ niśaśvāsa pārthaḥ kāmavaśaṃ gataḥ<BR>
01,212.001d@114_0089	na kṛṣṇāṃ rūpato mene vāsudevasahodarām<BR>
01,212.001d@114_0090	prāptāṃ hṛdīndrasenāṃ vā sākṣād vā varuṇātmajām<BR>
01,212.001d@114_0091	atītasamaye kāle sodaryāṇāṃ dhanaṃjayaḥ<BR>
01,212.001d@114_0092	na sasmāra subhadrāyāḥ kāmāṅkuśanivāritaḥ<BR>
01,212.001d@114_0093	krīḍāratiparāṃ bhadrāṃ sakhījanaśatair vṛtām<BR>
01,212.001d@114_0094	prīyate smārjunaḥ paśyan svāhām iva hutāśanaḥ<BR>
01,212.001d@114_0095	pāṇḍavasya subhadrāyāḥ sakāśe tu yaśasvinaḥ<BR>
01,212.001d@114_0096	samutpattiḥ prabhāvaś ca gadena kathitaḥ purā<BR>
01,212.001d@114_0097	śrutvā cāśaninirghoṣaṃ keśavenāpi dhīmatā<BR>
01,212.001d@114_0098	upamām arjunaṃ kṛtvā vistaraḥ kathitaḥ purā<BR>
01,212.001d@114_0099	kruddhamattapralāpaś ca vṛṣṇīnām arjunaṃ prati<BR>
01,212.001d@114_0100	pauruṣāṇy upamāṃ kṛtvā prāvardhanta dhanuṣmatām<BR>
01,212.001d@114_0101	anyonyakalahe cāpi vivāde cāpi vṛṣṇayaḥ<BR>
01,212.001d@114_0102	arjuno 'pi na me tulyaḥ kutas tvam iti te 'bruvan<BR>
01,212.001d@114_0103	jātāṃś ca putrān gṛhṇanta āśiṣo vṛṣṇayo 'bruvan<BR>
01,212.001d@114_0104	arjunasya samo vīrye bhava tāta dhanurdharaḥ<BR>
01,212.001d@114_0105	tasmāt subhadrā cakame pauruṣād bharatarṣabham<BR>
01,212.001d@114_0106	satyasaṃdhasya rūpeṇa cāturyeṇa ca mohitā<BR>
01,212.001d@114_0107	cāraṇātithisaṃghānāṃ gadasya ca niśamya sā<BR>
01,212.001d@114_0108	adṛṣṭe kṛtabhāvābhūt subhadrā bharatarṣabhe<BR>
01,212.001d@114_0109	kīrtayan dadṛśe yo yaḥ kathaṃ cit kurujāṅgalam<BR>
01,212.001d@114_0110	taṃ tam eva sadā bhadrā bībhatsuṃ smābhipṛcchati<BR>
01,212.001d@114_0111	abhīkṣṇaśaḥ paripraśnād abhīkṣṇaśravaṇāt tathā<BR>
01,212.001d@114_0112	pratyakṣa iva bhadrāyāḥ pāṇḍavaḥ samapadyata<BR>
01,212.001d@114_0113	bhujau bhujagasaṃkāśau jyāghātena kiṇīkṛtau<BR>
01,212.001d@114_0114	pārtho 'yam iti paśyantyā niḥsaṃśayam ajāyata<BR>
01,212.001d@114_0115	yathārūpaṃ hi śuśrāva subhadrā bharatarṣabham<BR>
01,212.001d@114_0116	tathārūpam avekṣyainaṃ parāṃ prītim avāpa sā<BR>
01,212.001d@114_0117	sā kadā cid upāsīnaṃ papraccha kurunandanam<BR>
01,212.001d@114_0118	kathaṃ deśāḥ kathaṃ śailā nānājanapadāḥ katham<BR>
01,212.001d@114_0119	sarāṃsi saritaś caiva vanāni ca kathaṃ yate<BR>
01,212.001d@114_0120	diśaḥ kāś ca kathaṃ prāptāś caratā bhavatā sadā<BR>
01,212.001d@114_0121	sa tathoktas tadā bhadrāṃ bahunarmānṛtaṃ bruvan<BR>
01,212.001d@114_0122	uvāca paramaprītas tasyā bahu tathā kathāḥ<BR>
01,212.001d@114_0123	niśamya vividhaṃ tasya loke caritam ātmanaḥ<BR>
01,212.001d@114_0124	kathāparigato bhāvaḥ kanyāyāḥ samapadyata<BR>
01,212.001d@114_0125	parvasaṃdhau ca kasmiṃś cit subhadrā bharatarṣabham<BR>
01,212.001d@114_0126	rahasy ekāntam āsādya hṛṣyamāṇābhyabhāṣata<BR>
01,212.001d@114_0127	yatinā caratā lokān khāṇḍavaprasthavāsinī<BR>
01,212.001d@114_0128	kaccid bhagavatā dṛṣṭā pṛthāsmākaṃ pitṛṣvasā<BR>
01,212.001d@114_0129	bhrātṛbhiḥ prayataiḥ sarvaiḥ kaccid āryo yudhiṣṭhiraḥ<BR>
01,212.001d@114_0130	kaccid dharmaparo bhīmo dharmarājasya dhīmataḥ<BR>
01,212.001d@114_0131	nivṛttasamayaḥ kaccid aparādhād dhanaṃjayaḥ<BR>
01,212.001d@114_0132	niyame kāmabhogānāṃ vartamānaḥ priyetare<BR>
01,212.001d@114_0133	kva nu pārthaś caraty adya bahvīr durvasatīr vasan<BR>
01,212.001d@114_0134	sukhocito hy aduḥkhārho dīrghabāhur ariṃdamaḥ<BR>
01,212.001d@114_0135	kaccic chruto vā dṛṣṭo vā pārtho bhagavatārjunaḥ<BR>
01,212.001d@114_0136	niśamya vacanaṃ tasyās tām uvāca hasann iva<BR>
01,212.001d@114_0137	ārye pṛthā ca kuśalā saputrā ca sahasnuṣā<BR>
01,212.001d@114_0138	prīyate paśyatī putrān kurukṣetraṃ ca paśyatī<BR>
01,212.001d@114_0139	anujñātas tu mātrā ca sodaryais tu dhanaṃjayaḥ<BR>
01,212.001d@114_0140	dvārakām āvasaty eko yatiliṅgena pāṇḍavaḥ<BR>
01,212.001d@114_0141	paśyantī satataṃ kasmān nābhijānāsi mādhavi<BR>
01,212.001d@114_0142	niśamya vacanaṃ tasya vāsudevasahodarā<BR>
01,212.001d@114_0143	niḥśvāsabahulā tasthau kṣitiṃ vilikhatī tadā<BR>
01,212.001d@114_0144	tataḥ paramasaṃhṛṣṭaḥ sarvaśastrabhṛtāṃ varaḥ<BR>
01,212.001d@114_0145	arjuno 'ham iti prītas tām uvāca dhanaṃjayaḥ<BR>
01,212.001d@114_0146	yathā tava gato bhāvaḥ śravaṇān mayi bhāmini<BR>
01,212.001d@114_0147	tvadgataḥ satataṃ bhāvas tathā śataguṇo mama<BR>
01,212.001d@114_0148	praśaste 'hani dharmeṇa bhadre svayam ahaṃ vṛtaḥ<BR>
01,212.001d@114_0149	satyavān iva sāvitryā bhaviṣyāmi patis tava<BR>
01,212.001d@114_0150	evam uktvā tataḥ pārthaḥ praviveśa latāgṛham<BR>
01,212.001d@114_0151	tataḥ subhadrā lalitā lajjābhāvasamanvitā<BR>
01,212.001d@114_0152	mumoha śayane divye śayānā natathocitā<BR>
01,212.001d@114_0153	kanyāpure ca saṃvṛttaṃ jñātvā divyena cakṣuṣā<BR>
01,212.001d@114_0154	śaśāsa rukmiṇīṃ kṛṣṇo bhojanādikam arjune<BR>
01,212.001d@114_0155	tadā prabhṛti tāṃ bhadrāṃ cintayan vai dhanaṃjayaḥ<BR>
01,212.001d@114_0156	āste sma sa tadārāme kāryeṇaiva sahābhibhūḥ<BR>
01,212.001d@114_0157	subhadrāpi na ca svasthā pārthaṃ prati babhūva sā<BR>
01,212.001d@114_0158	kṛśā vivarṇavadanā cintāśokaparāyaṇā<BR>
01,212.001d@114_0159	niḥśvāsaparamā bhadrā mānasena manasvinī<BR>
01,212.001d@114_0160	na śayyāsanabhogeṣu ratiṃ vindati kena cit<BR>
01,212.001d@114_0161	na naktaṃ na divā śete babhūvonmattadarśanā<BR>
01,212.001d@114_0162	evaṃ śokaparāṃ bhadrāṃ devakī vākyam abravīt<BR>
01,212.001d@114_0163	mā śokaṃ kuru vārṣṇeyi dhṛtim ālamba śobhane<BR>
01,212.001d@114_0164	nivedayiṣye tvāṃ rāme kṛṣṇe caiva nararṣabhe<BR>
01,212.001d@114_0165	paścāj jānāmi te vārtāṃ mā śokaṃ kuru mādhavi<BR>
01,212.001d@114_0166	evam uktvā ca sā mātā bhadrāyāḥ priyakāminī<BR>
01,212.001d@114_0167	nivedayām āsa tadā bhadrām ānakadundubheḥ<BR>
01,212.001d@114_0168	rahasy ekāsanā tatra bhadrāsvastheti cābravīt<BR>
01,212.001d@114_0169	ārāme tu yatiḥ śrīmān arjunaḥ so 'tha naḥ śrutaḥ<BR>
01,212.001d@114_0170	akrūrāya ca kṛṣṇāya āhukāya ca sātyake<BR>
01,212.001d@114_0171	nivedyatāṃ mahāprājña śrotavyaṃ yadi bāndhavaiḥ<BR>
01,212.001d@114_0172	vasudevas tu tac chrutvā akrūrāhukayos tadā<BR>
01,212.001d@114_0173	nivedayitvā kṛṣṇāya mantrayām āsa naikadhā<BR>
01,212.001d@114_0174	idaṃ kāryam idaṃ kṛtyam idam evaṃ viniścitam<BR>
01,212.001d@114_0175	akrūraś cograsenaś ca satyakaś ca gadena ca<BR>
01,212.001d@114_0176	pṛthuśravāś ca kṛṣṇaś ca sahitāḥ śininā saha<BR>
01,212.001d@114_0177	rukmiṇī satyabhāmā ca devakī rohiṇī tathā<BR>
01,212.001d@114_0178	vāsudevena sahitāḥ purohitamate sthitāḥ<BR>
01,212.001d@114_0179	vivāhaṃ mantrayām āsur dvādaśe 'hani bhārata<BR>
01,212.001d@114_0180	ajñātaṃ rauhiṇeyasya uddhavasya ca bhārata<BR>
01,212.001d@114_0181	vivāhaṃ tu subhadrāyāḥ kartukāmo gadāgrajaḥ<BR>
01,212.001d@114_0182	mahādevasya pūjārthaṃ mahotsavam iti bruvan<BR>
01,212.001d@114_0183	catustriṃśad ahorātraṃ subhadrārtipraśāntaye<BR>
01,212.001d@114_0184	nagare ghoṣayām āsa hitārthaṃ savyasācinaḥ<BR>
01,212.001d@114_0185	itaś caturthe tv ahani antardvīpaṃ tu gamyatām<BR>
01,212.001d@114_0186	sadāraiḥ sānuyātraiś ca saputraiś ca sabāndhavaiḥ<BR>
01,212.001d@114_0187	gantavyaṃ sarvavarṇaiś ca gantavyaṃ sarvayādavaiḥ<BR>
01,212.001d@114_0188	evam uktās tu te sarve tathā cakruś ca sarvaśaḥ<BR>
01,212.001d@114_0189	tataḥ sarvadaśārhāṇām antardvīpe tu bhārata<BR>
01,212.001d@114_0190	catustriṃśad ahorātraṃ babhūva paramotsavaḥ<BR>
01,212.001d@114_0191	kṛṣṇarāmāhukākrūrapradyumnaśinisatyakāḥ<BR>
01,212.001d@114_0192	samudraṃ prayayur hṛṣṭāḥ kukurāndhakavṛṣṇayaḥ<BR>
01,212.001d@114_0193	yuktayantrapatākābhir vṛṣṇayo brāhmaṇaiḥ saha<BR>
01,212.001d@114_0194	samudraṃ prayayur naubhiḥ sarve puranivāsinaḥ<BR>
01,212.001d@114_0195	tatas tvaritam āgamya dāśārhagaṇapūjitam<BR>
01,212.001d@114_0196	subhadrā puṇḍarīkākṣam abravīd yatiśāsanāt<BR>
01,212.001d@114_0197	kṛtyavān dvādaśāhāni sthātā sa bhagavān iha<BR>
01,212.001d@114_0198	tiṣṭhatas tasya kaḥ kuryād upasthānavidhiṃ prati<BR>
01,212.001d@114_0199	tām uvāca hṛṣīkeśaḥ kas tvad anyo viśeṣataḥ<BR>
01,212.001d@114_0200	tam ṛṣiṃ pratyupasthātum ito nārhati mānavaḥ<BR>
01,212.001d@114_0201	tvam evāsmanmatenāsya maharṣer vaśavartinī<BR>
01,212.001d@114_0202	kuru sarvāṇi kāryāṇi kīrtiṃ dharmam avekṣya ca<BR>
01,212.001d@114_0203	tasya cātithimukhyasya sarveṣāṃ ca tapasvinām<BR>
01,212.001d@114_0204	saṃvidhānaparā bhadre bhava tvaṃ vaśavartinī<BR>
01,212.001d@114_0205	evam ādiśya bhadrāṃ ca rakṣāṃ ca madhusūdanaḥ<BR>
01,212.001d@114_0206	yayau śaṅkhapraṇādena bherīṇāṃ ca mahāsvanaiḥ<BR>
01,212.001d@114_0207	tatas tad dvīpam āsādya dānadharmaparāyaṇāḥ<BR>
01,212.001d@114_0208	ugrasenamukhāḥ sarve vijahruḥ kukurāndhakāḥ<BR>
01,212.001d@114_0209	saptayojanavistāra āyato daśayojanam<BR>
01,212.001d@114_0210	babhūva sa mahādvīpaḥ saparvatamahāvanaḥ<BR>
01,212.001d@114_0211	setupuṣkariṇījālair ākrīḍaḥ sarvasātvatām<BR>
01,212.001d@114_0212	vāpīpalvalasaṃghaiś ca kānanaiś ca manoramaiḥ<BR>
01,212.001d@114_0213	vāsudevasamair dvīpaḥ sa sarvaiḥ kukurāndhakaiḥ<BR>
01,212.001d@114_0214	babhūva paramopetas triviṣṭapa ivāmaraiḥ<BR>
01,212.001d@114_0215	catustriṃśad ahorātraṃ dānadharmaparāyaṇāḥ<BR>
01,212.001d@114_0216	ugrasenamukhāḥ sarve vijahruḥ kukurāndhakāḥ<BR>
01,212.001d@114_0217	vicitramālyābharaṇāś citrarūpānulepanāḥ<BR>
01,212.001d@114_0218	vihārābhimukhāḥ sarve yādavāḥ pānasaṃyutāḥ<BR>
01,212.001d@114_0219	sunṛttagītavāditrai ramamāṇās tato 'bhavan<BR>
01,212.001d@114_0220	tatra yāte daśārhāṇām ṛṣabhe śārṅgadhanvani<BR>
01,212.001d@114_0221	subhadrodvāhanaṃ pārthaḥ prāptakālam amanyata<BR>
01,212.001d@114_0222	vṛṣṇyandhakapurāt tasmād apayānaṃ ca pāṇḍavaḥ<BR>
01,212.001d@114_0223	viniścitya tataḥ pārthaḥ subhadrām idam abravīt<BR>
01,212.001d@114_0224	śṛṇu bhadre yathāśāstraṃ yathārtham ṛṣibhiḥ kṛtam<BR>
01,212.001d@114_0225	kanyāyās tu pitā bhrātā mātā mātula eva ca<BR>
01,212.001d@114_0226	pitṛbhrātā guruś cāpi dāne tu prabhutāṃ gataḥ<BR>
01,212.001d@114_0227	mahotsavaṃ paśupater draṣṭukāmaḥ pitāhukaḥ<BR>
01,212.001d@114_0228	antardvīpaṃ gato bhadre putraiḥ pautraiḥ sabāndhavaiḥ<BR>
01,212.001d@114_0229	mama caiva viśālākṣi videśasthās tu bāndhavāḥ<BR>
01,212.001d@114_0230	tasmāt subhadre gāndharvo vivāhaḥ pañcamo bhavet<BR>
01,212.001d@114_0231	samāgame tu kanyāyāḥ kriyāḥ proktāś caturvidhāḥ<BR>
01,212.001d@114_0232	teṣāṃ pravṛttiṃ sādhūnāṃ śṛṇu mādhavi tad yathā<BR>
01,212.001d@114_0233	varam āhūya vidhinā pitṛdattā yathārthine<BR>
01,212.001d@114_0234	sā patnī tu budhair uktā sā tu vaśyā pativratā<BR>
01,212.001d@114_0235	bhṛtyānāṃ bharaṇārthāya ātmanaḥ poṣaṇāya ca<BR>
01,212.001d@114_0236	dāre sthite gṛhītā sā bhāryā ceti budhair matā<BR>
01,212.001d@114_0237	dharmato varayitvā tu ānīya svaṃ niveśanam<BR>
01,212.001d@114_0238	nyāyena dattā tāruṇye dārāḥ pitṛkṛtā bhavet<BR>
01,212.001d@114_0239	janayed yā tu bhartāraṃ jāyā ity eva nāmataḥ<BR>
01,212.001d@114_0240	dārāḥ patnī ca bhāryā ca jāyā ceti caturvidhāḥ<BR>
01,212.001d@114_0241	catasra evāgnisākṣyāḥ kriyāyuktās tu dharmataḥ<BR>
01,212.001d@114_0242	gāndharveṇa vivāhena rāgāt putrārthakāraṇāt<BR>
01,212.001d@114_0243	ātmanānugṛhītā yā sā tu vaśyā prajāvatī<BR>
01,212.001d@114_0244	gāndharvas tu kriyāhīno rāgād eva pravartate<BR>
01,212.001d@114_0245	sakāmāyāḥ sakāmena nirmantro rahasi smṛtaḥ<BR>
01,212.001d@114_0246	mayoktam akriyaṃ cāpi kartavyaṃ mādhavi tvayā<BR>
01,212.001d@114_0247	ayanaṃ caiva māsaś ca ṛkṣaṃ pakṣas tathā tithiḥ<BR>
01,212.001d@114_0248	karaṇaṃ ca muhūrtaṃ ca lagnasaṃpad yathādya vai<BR>
01,212.001d@114_0249	vivāhasya viśālākṣi praśastaṃ cottarāyaṇam<BR>
01,212.001d@114_0250	vaiśākhaś caiva māsānāṃ pakṣāṇāṃ śubhra eva ca<BR>
01,212.001d@114_0251	nakṣatrāṇāṃ tathā hastas tṛtīyā ca tithiṣv api<BR>
01,212.001d@114_0252	lagno hi makaraḥ śreṣṭhaḥ karaṇānāṃ bavas tathā<BR>
01,212.001d@114_0253	maitro muhūrto vaivāhya āvayoḥ śubhakarmaṇi<BR>
01,212.001d@114_0254	sarvasaṃpad iyaṃ bhadre adya rātrau bhaviṣyati<BR>
01,212.001d@114_0255	bhagavān astam abhyeti tapanas tapatāṃ varaḥ<BR>
01,212.001d@114_0256	nārāyaṇo hi sarvajño nānubudhyeta viśvakṛt<BR>
01,212.001d@114_0257	dharmasaṃkaṭam āpanne kiṃ nu kṛtvā śubhaṃ bhavet<BR>
01,212.001d@114_0258	manobhavena kāmena mohitaṃ mā pralāpinam<BR>
01,212.001d@114_0259	prativākyaṃ tu me dehi kiṃ na vakṣyasi mādhavi<BR>
01,212.001d@114_0260	arjunasya vacaḥ śrutvā cintayantī janārdanam<BR>
01,212.001d@114_0261	novāca kiṃ cid vacanaṃ bāṣpadūṣitalocanā<BR>
01,212.001d@114_0262	rāgonmādapralāpī syād arjuno jayatāṃ varaḥ<BR>
01,212.001d@114_0263	cintayām āsa pitaraṃ praviśya ca latāgṛham<BR>
01,212.001d@114_0264	cintayānaṃ tu kaunteyaṃ jñātvā śacyā śacīpatiḥ<BR>
01,212.001d@114_0265	sahito nāradādyais tu munisiddhāpsarogaṇaiḥ<BR>
01,212.001d@114_0266	arundhatyā vasiṣṭhena ājagāma kuśasthalīm<BR>
01,212.001d@114_0267	cintitaṃ ca subhadrāyāś cintayitvā janārdanaḥ<BR>
01,212.001d@114_0268	nidrayāpahṛtajñānaṃ rauhiṇeyaṃ vinā tadā<BR>
01,212.001d@114_0269	sahākrūreṇa śininā satyakena gadena ca<BR>
01,212.001d@114_0270	vasudevena devakyā āhukena ca dhīmatā<BR>
01,212.001d@114_0271	ājagāma purīṃ rātrau dvārakāṃ svajanair vṛtaḥ<BR>
01,212.001d@114_0272	pūjayitvā tu deveśaṃ nāradādyair maharṣibhiḥ<BR>
01,212.001d@114_0273	kuśalapraśnam uktvā tu devendreṇābhiyācitaḥ<BR>
01,212.001d@114_0274	vaivāhikakriyāṃ kṛṣṇas tathety evam uvāca ha<BR>
01,212.001d@114_0275	āhuko vasudevaś ca sahākrūraḥ sasātyakiḥ<BR>
01,212.001d@114_0276	abhipraṇamya śirasā pākaśāsanam abruvan<BR>
01,212.001d@114_0277	devadeva namas te 'stu lokanātha jagatpate<BR>
01,212.001d@114_0278	vayaṃ dhanyāḥ sma lokeṣu bāndhavaiḥ sahitā vibho<BR>
01,212.001d@114_0279	kṛtaprasādās tu vayaṃ tava vākyena viśvajit<BR>
01,212.001d@114_0280	evam uktvā prasādyainaṃ pūjayitvā prayatnataḥ<BR>
01,212.001d@114_0281	mahendraśāsanāt sarve sahitāś ca maharṣibhiḥ<BR>
01,212.001d@114_0282	vivāhaṃ kārayām āsuḥ śakraputrasya śāstrataḥ<BR>
01,212.001d@114_0283	arundhatī śacī devī rukmiṇī devakī tathā<BR>
01,212.001d@114_0284	divyastrībhiś ca sahitāḥ kriyāṃ bhadrāṃ prayojayan<BR>
01,212.001d@114_0285	maharṣiḥ kāśyapo hotā sadasyā nāradādayaḥ<BR>
01,212.001d@114_0286	puṇyāśiṣaḥ prayoktāraḥ sarve hy āsaṃs tadārjune<BR>
01,212.001d@114_0287	abhiṣekaṃ tataḥ kṛtvā mahendraḥ pākaśāsanim<BR>
01,212.001d@114_0288	lokapālais tu sahitaḥ sarvair devair abhiṣṭutaḥ<BR>
01,212.001d@114_0289	kirīṭāṅgadahārādyair hastābharaṇakuṇḍalaiḥ<BR>
01,212.001d@114_0290	bhūṣayitvā tu taṃ pārthaṃ dvitīyam iva vāsavam<BR>
01,212.001d@114_0291	putraṃ pariṣvajya tadā prītim āpa puraṃdaraḥ<BR>
01,212.001d@114_0292	śacī devī tathā bhadrām arundhatyādibhis tadā<BR>
01,212.001d@114_0293	kārayām āsa vaivāhyaṃ maṅgalyaṃ yādavastriyaḥ<BR>
01,212.001d@114_0294	sahāpsarobhir muditā bhūṣaṇaiś cābhyapūjayan<BR>
01,212.001d@114_0295	paulomīm iva manyante subhadrāṃ devayoṣitaḥ<BR>
01,212.001d@114_0296	tato vivāho vavṛdhe kṛtaḥ sarvaguṇānvitaḥ<BR>
01,212.001d@114_0297	tasyāḥ pāṇiṃ gṛhītvā tu mantrahomapuraskṛtam<BR>
01,212.001d@114_0298	yathā tasyaiva hi pitā śacyā iva śatakratuḥ<BR>
01,212.001d@114_0299	sā jiṣṇum adhikaṃ bheje subhadrā cārudarśanā<BR>
01,212.001d@114_0300	pārthasya sadṛśī bhadrā rūpeṇa vayasā tathā<BR>
01,212.001d@114_0301	subhadrāyāś ca pārtho 'pi sadṛśo rūpalakṣaṇaiḥ<BR>
01,212.001d@114_0302	ity ūcuś ca tadā devāḥ prītāḥ sendrapurogamāḥ<BR>
01,212.001d@114_0303	evaṃ niveśya devās tu gandharvaiḥ sāpsarogaṇaiḥ<BR>
01,212.001d@114_0304	āmantrya yādavān sarve viprajagmur yathāgatam<BR>
01,212.001d@114_0305	yādavāḥ pārtham āmantrya antardvīpaṃ gatās tadā<BR>
01,212.001d@114_0306	vāsudevas tadā pārtham uvāca yadunandanaḥ<BR>
01,212.001d@114_0307	dvāviṃśad divasān pārtha ihoṣya bharatarṣabha<BR>
01,212.001d@114_0308	māmakaṃ ratham āruhya sainyasugrīvayojitam<BR>
01,212.001d@114_0309	subhadrayā sukhaṃ pārtha khāṇḍavaprastham āviśa<BR>
01,212.001d@114_0310	yādavaiḥ sahitaḥ paścād āgamiṣyāmi bhārata<BR>
01,212.001d@114_0311	yativeṣeṇa nirato vasa tvaṃ rukmiṇīgṛhe<BR>
01,212.001d@114_0312	evam uktvā pracakrāma antardvīpaṃ janārdanaḥ<BR>
01,212.001d@114_0313	kṛtodvāhas tadā pārthaḥ kṛtakāryo 'bhavat tadā<BR>
01,212.001d@114_0314	tasyāṃ copagato bhāvaḥ pārthasya sahasāgataḥ<BR>
01,212.001d@114_0315	sa tayā yuyuje vīro bhadrayā bharatarṣabhaḥ<BR>
01,212.001d@114_0316	abhiniṣpannayā rāmaḥ sītayeva samanvitaḥ<BR>
01,212.001d@114_0317	sa hi jiṣṇur vijajñe tāṃ hrīṃ śriyaṃ saṃnatikriyām<BR>
01,212.001d@114_0318	dvādaśānāṃ varastrīṇāṃ rūpeṇāsadṛśīṃ satīm<BR>
01,212.001d@114_0319	sa prakṛtyā śriyā dīptaḥ saṃdidīpe tayādhikam<BR>
01,212.001d@114_0320	udyatsahasradīptāṃśuḥ śaradīva divākaraḥ<BR>
01,212.001d@114_0321	sā tu taṃ manujavyāghram anuraktā manasvinī<BR>
01,212.001d@114_0322	kanyāpuragatā bhūtvā tatparā samapadyata<BR>
01,212.001d@114_0323	vṛṣṇyandhakapurāt tatra apayānaṃ dhanaṃjayaḥ<BR>
01,212.001d@114_0324	viniścitya tayā pārthaḥ subhadrām idam abravīt<BR>
01,212.001d@114_0325	dvijānāṃ gaṇamukhyānāṃ yathārhaṃ pratipādaya<BR>
01,212.001d@114_0326	bhakṣyair bhojyaiś ca kāmaiś ca prayaccha pratiyāsyatām<BR>
01,212.001d@114_0327	ātmanaś ca samuddiśya mahāvratasamāpanam<BR>
01,212.001d@114_0328	gaccha bhadre svayaṃ tūrṇaṃ mahārājaniveśanam<BR>
01,212.001d@114_0329	tejobalajavopetai ratnair hayavarottamaiḥ<BR>
01,212.001d@114_0330	sainyasugrīvasaṃyuktaṃ rathaṃ tūrṇam ihānaya<BR>
01,212.001d@114_0331	krīḍārtham iti bhāṣitvā sakhībhiḥ subhage saha<BR>
01,212.001d@114_0332	kṣipram ādāya paryehi rathaṃ sarvāyudhāni ca<BR>
01,212.001d@114_0333	anukarṣān patākāś ca tūṇīrāṃś ca dhanūṃṣi ca<BR>
01,212.001d@114_0334	sarvān rathavare kuryāḥ sotsedhāś ca mahāgadāḥ<BR>
01,212.001d@114_0335	arjunenaivam uktā tu subhadrā bhadrabhāṣiṇī<BR>
01,212.001d@114_0336	jagāma nṛpater veśma sakhībhis tvaritā saha<BR>
01,212.001d@114_0337	krīḍārtham iva tatrasthān rakṣiṇo vākyam abravīt<BR>
01,212.001d@114_0338	rathenānena yāsyāmi mahāvratasamāpanam<BR>
01,212.001d@114_0339	sainyasugrīvayuktena sāyudhena ca śārṅgiṇaḥ<BR>
01,212.001d@114_0340	subhadrayaivam ukte tu janāḥ prāñjalayo 'bruvan<BR>
01,212.001d@114_0341	rathenānena bhadre tvaṃ yatheṣṭaṃ kriyatām iti<BR>
01,212.001d@114_0342	yojayitvā rathavaraṃ kalyāṇair abhibhāṣya tām<BR>
01,212.001d@114_0343	yathoktaṃ sarvam āropya sakhībhiḥ saha bhāminī<BR>
01,212.001d@114_0344	kṣipram ādāya kalyāṇī subhadrārjunam abravīt<BR>
01,212.001d@114_0345	ratho 'yaṃ rathināṃ śreṣṭha ānītas tava śāsanāt<BR>
01,212.001d@114_0346	svasti yāhi yathākāmaṃ kurūn kauravanandana<BR>
01,212.001d@114_0347	nivedya taṃ rathaṃ bhartuḥ subhadrā bhadrasaṃmatā<BR>
01,212.001d@114_0348	brāhmaṇebhyo dadau hṛṣṭā tadā sā vividhaṃ vasu<BR>
01,212.001d@114_0349	snehavanti ca bhojyāni pradadāv īpsitāni ca<BR>
01,212.001d@114_0350	yathākāmaṃ yathāśraddhaṃ vastrāṇi vividhāni ca<BR>
01,212.001d@114_0351	tarpitā vividhair bhakṣyais tāny avāpya vasūni ca<BR>
01,212.001d@114_0352	brāhmaṇāḥ svagṛhaṃ jagmuḥ prayujya paramāśiṣaḥ<BR>
01,212.001d@114_0353	subhadrayā tu vijñaptaḥ pūrvam eva dhanaṃjayaḥ<BR>
01,212.001d@114_0354	raśmipragrahaṇe pārtha na me 'sti sadṛśo bhuvi<BR>
01,212.001d@114_0355	tasmāt sā pūrvam āruhya raśmīñ jagrāha mādhavī<BR>
01,212.001d@114_0356	sodarā vāsudevasya kṛtasvastyayanā hayān<BR>
01,212.001d@114_0357	varjayitvā tu tal liṅgaṃ samucchritamahādhanuḥ<BR>
01,212.001d@114_0358	āruroha rathaśreṣṭhaṃ śuklavāsā dhanaṃjayaḥ<BR>
01,212.001d@114_0359	mahendradattamukuṭaṃ tathā hy ābharaṇāni ca<BR>
01,212.001d@114_0360	alaṃkṛtya tu kaunteyaḥ prayātum upacakrame<BR>
01,212.001d@114_0361	tataḥ kanyāpure ghoṣas tumulaḥ samapadyata<BR>
01,212.001d@114_0362	dṛṣṭvā rathagataṃ pārthaṃ khaḍgapāṇiṃ dhanurdharam<BR>
01,212.001d@114_0363	abhīśuhastāṃ suśroṇīṃ arjunena rathe sthitām<BR>
01,212.001d@114_0364	ūcuḥ kanyāpure kanyā vāsudevasahodarām<BR>
01,212.001d@114_0365	sarve kāmāḥ samṛddhās te subhadre bhadrabhāṣiṇi<BR>
01,212.001d@114_0366	vāsudevapriyaṃ labdhvā bhartāraṃ vīram arjunam<BR>
01,212.001d@114_0367	sarvasīmantinīnāṃ tvaṃ śreṣṭhā kṛṣṇasahodare<BR>
01,212.001d@114_0368	yasmāt sarvamanuṣyāṇāṃ śreṣṭho bhartā tavārjunaḥ<BR>
01,212.001d@114_0369	upapannas tvayā vīraḥ sarvalokamahārathaḥ<BR>
01,212.001d@114_0370	svasti yāhi gṛhaṃ bhadre suhṛdbhiḥ saṃgamo 'stu te<BR>
01,212.001d@114_0371	evam uktā prahṛṣṭābhiḥ sakhībhiḥ parinanditā<BR>
01,212.001d@114_0372	bhadrā bhadrajavopetān punar aśvān acodayat<BR>
01,212.001d@114_0373	tataś cāmarahastā sā sakhī kubjāṅganābhavat<BR>
01,212.001d@114_0374	tataḥ kanyāpuradvārāt saghoṣam abhiniḥsṛtam<BR>
01,212.001d@114_0375	dadṛśus taṃ rathaśreṣṭhaṃ janā jīmūtaniḥsvanam<BR>
01,212.001d@114_0376	subhadrāsaṃgṛhītasya rathasya mahato ravam<BR>
01,212.001d@114_0377	meghasvanam ivākāśe śuśruvuḥ puravāsinaḥ<BR>
01,212.001d@114_0378	subhadrayā ca saṃpanne tiṣṭhan rathavare 'rjunaḥ<BR>
01,212.001d@114_0379	prababhau parayopetaḥ kailāsa iva gaṅgayā<BR>
01,212.001d@114_0380	pārthaḥ subhadrāsahito virarāja mahārathaḥ<BR>
01,212.001d@114_0381	pārthasyeva pitā śakro yathā śacyā samanvitaḥ<BR>
01,212.001d@114_0382	subhadrāṃ prekṣya dharmeṇa hriyamāṇāṃ yaśasvinīm<BR>
01,212.001d@114_0383	cakruḥ kilakilāśabdam āsādya bahavo janāḥ<BR>
01,212.001d@114_0384	dāśārhāṇāṃ kulasya śrīḥ subhadrā bhadrabhāṣiṇī<BR>
01,212.001d@114_0385	abhikāmā sakāmena pārthena saha gacchati<BR>
01,212.001d@114_0386	athāpare hi saṃkruddhā gṛhṇīta ghnata māciram<BR>
01,212.001d@114_0387	iti saṃvāryamāṇānāṃ sa nādaḥ sumahān abhūt<BR>
01,212.001d@114_0388	sa tena janaghoṣeṇa vīro gaja ivārditaḥ<BR>
01,212.001d@114_0389	vavarṣa śaravarṣāṇi na tu kaṃ cana roṣayat<BR>
01,212.001d@114_0390	mumoca niśitān bāṇān dīpyamānān svatejasā<BR>
01,212.001d@114_0391	prāsādavarasaṃgheṣu harmyeṣu bhavaneṣu ca<BR>
01,212.001d@114_0392	prāsādapaṅktistambheṣu vedikāsu dhvajeṣu ca<BR>
01,212.001d@114_0393	mumoca niśitān bāṇān na ca kaṃ cana roṣayat<BR>
01,212.001d@114_0394	kṣobhayitvā puraśreṣṭhaṃ garutmān iva sāgaram<BR>
01,212.001d@114_0395	prekṣan raivatakadvāraṃ niryayau bharatarṣabhaḥ<BR>
01,212.001d@114_0396	śāsanāt puruṣendrasya balena mahatā balī<BR>
01,212.001d@114_0397	girau raivatake nityaṃ babhūva vipṛthuśravāḥ<BR>
01,212.001d@114_0398	pravāse vāsudevasya tasmin haladharopamaḥ<BR>
01,212.001d@114_0399	saṃbabhūva tadā goptā purasya puravardhanaḥ<BR>
01,212.001d@114_0400	prāpya pāṇḍavaniryāṇaṃ niryayau vipṛthuśravāḥ<BR>
01,212.001d@114_0401	niśamya puranirghoṣaṃ svam anīkam acodayat<BR>
01,212.001d@114_0402	so 'bhipatya tadādhvānaṃ dadarśa puruṣarṣabham<BR>
01,212.001d@114_0403	niḥsṛtaṃ dvārakādvārād aṃśumantam ivāmbudāt<BR>
01,212.001d@114_0404	savidyutam ivāmbhodaṃ prekṣya bāṇadhanurdharam<BR>
01,212.001d@114_0405	pārtham āsādya yodhānāṃ vismayaḥ samapadyata<BR>
01,212.001d@114_0406	udīrṇarathanāgāśvam anīkam abhivīkṣya tat<BR>
01,212.001d@114_0407	uvāca paramaprītā subhadrā bhadrabhāṣiṇī<BR>
01,212.001d@114_0408	saṃgrahītum abhiprāyo dīrghakālakṛto mama<BR>
01,212.001d@114_0409	yudhyamānasya saṃgrāme rathaṃ tava nararṣabha<BR>
01,212.001d@114_0410	ojastejodyutibalair ācitasya mahātmanaḥ<BR>
01,212.001d@114_0411	pārthasya vai sārathitve bhavethā ity aśikṣayan<BR>
01,212.001d@114_0412	evam uktaḥ priyāṃ prītaḥ pratyuvāca nararṣabhaḥ<BR>
01,212.001d@114_0413	codayāśvān asaṃsaktān viśantu vipṛthor balam<BR>
01,212.001d@114_0414	bahubhir yudhyamānasya tāvakānāṃ jighāṃsataḥ<BR>
01,212.001d@114_0415	paśya bāhubalaṃ bhadre śarān vikṣipato mama<BR>
01,212.001d@114_0416	evam uktā tato bhadrā pārthena bharatarṣabha<BR>
01,212.001d@114_0417	cucoda cāśvān visrabdhā tatas te viviśur balam<BR>
01,212.001d@114_0418	tadāhatamahāvādyaṃ samudagradhvajāyutam<BR>
01,212.001d@114_0419	anīkaṃ vipṛthor hṛṣṭaṃ pārtham evānvavartata<BR>
01,212.001d@114_0420	rathair bahuvidhair hṛṣṭāḥ sadaśvaiś ca mahājavaiḥ<BR>
01,212.001d@114_0421	kirantaḥ śaravarṣāṇi parivavrur dhanaṃjayam<BR>
01,212.001d@114_0422	teṣām astrāṇi saṃvārya divyair astrair mahāstravit<BR>
01,212.001d@114_0423	āvṛṇon mahad ākāśaṃ śaraiḥ parapuraṃjayaḥ<BR>
01,212.001d@114_0424	teṣāṃ bāṇān mahābāhur makuṭāny aṅgadāny api<BR>
01,212.001d@114_0425	ciccheda niśitair bāṇaiḥ śarāṃś caiva dhanūṃṣi ca<BR>
01,212.001d@114_0426	yugānīṣā varūthāni yantrāṇi vividhāni ca<BR>
01,212.001d@114_0427	ajighāṃsan parān pārthaś ciccheda niśitaiḥ śaraiḥ<BR>
01,212.001d@114_0428	nirdhanuṣkān vikavacān virathāṃś ca mahārathān<BR>
01,212.001d@114_0429	kṛtvā pārthaḥ priyāṃ prītaḥ prekṣyatām ity adarśayat<BR>
01,212.001d@114_0430	sā dṛṣṭvā mahad āścaryaṃ subhadrā pārtham abravīt<BR>
01,212.001d@114_0431	avāptārthāsmi bhadraṃ te yāhi pārtha yathāsukham<BR>
01,212.001d@114_0432	saṃsaktaṃ pāṇḍuputreṇa samīkṣya vipṛthur balam<BR>
01,212.001d@114_0433	tvaramāṇo 'bhisaṃkramya sthīyatām ity abhāṣata<BR>
01,212.001d@114_0434	tat tu senāpater vākyaṃ nātyavartanta yādavāḥ<BR>
01,212.001d@114_0435	sāgare mārutoddhūtā velām iva mahormayaḥ<BR>
01,212.001d@114_0436	tato rathavarāt tūrṇam avaruhya nararṣabhaḥ<BR>
01,212.001d@114_0437	abhigamya naravyāghraṃ prahṛṣṭaḥ pariṣasvaje<BR>
01,212.001d@114_0438	so 'bravīt pārtham āsādya dīrghakālam idaṃ tava<BR>
01,212.001d@114_0439	nivāsam abhijānāmi śaṅkhacakragadādharāt<BR>
01,212.001d@114_0440	na me 'sty aviditaṃ kiṃ cid yad yad ācaritaṃ tvayā<BR>
01,212.001d@114_0441	subhadrāsaṃprayogena prītas tava janārdanaḥ<BR>
01,212.001d@114_0442	prāptasya yatiliṅgena dvārakāṃ tu dhanaṃjaya<BR>
01,212.001d@114_0443	visṛṣṭā sarvavṛṣṇīnām ṛṣabheṇa ca sodarā<BR>
01,212.001d@114_0444	tvam imāṃ vīra dāśārhāṃ śacīm iva śacīpatiḥ<BR>
01,212.001d@114_0445	bhaktāṃ guṇavatīṃ bhadrāṃ sadā satkartum arhasi<BR>
01,212.001d@114_0446	bandhur bhava subhadrāyā gatiś ca tvaṃ dhanaṃjaya<BR>
01,212.001d@114_0447	bandhumān asi rāmeṇa mahendrāvarajena ca<BR>
01,212.001d@114_0448	mām eva hi sadākārṣīn mantriṇaṃ madhusūdanaḥ<BR>
01,212.001d@114_0449	antareṇa subhadrāṃ ca tvāṃ ca tāta dhanaṃjaya<BR>
01,212.001d@114_0450	imaṃ rathavaraṃ divyaṃ sarvaśastrasamanvitam<BR>
01,212.001d@114_0451	idam evānuyātraṃ ca nirdiśya gadapūrvajaḥ<BR>
01,212.001d@114_0452	antardvīpaṃ tadā vīra yāto vṛṣṇisukhāvahaḥ<BR>
01,212.001d@114_0453	dīrghakālāvaruddhaṃ tvāṃ saṃprāptaṃ priyayā saha<BR>
01,212.001d@114_0454	paśyantu bhrātaras tatra vajrapāṇim ivāmarāḥ<BR>
01,212.001d@114_0455	āgate tu daśārhāṇām ṛṣabhe śārṅgadhanvani<BR>
01,212.001d@114_0456	bhadrām anugamiṣyanti ratnāni ca vasūni ca<BR>
01,212.001d@114_0457	ariṣṭaṃ gaccha panthānaṃ sukhī bhava dhanaṃjaya<BR>
01,212.001d@114_0458	naṣṭaśokair viśokasya suhṛdbhiḥ saṃgamo 'stu te<BR>
01,212.001d@114_0459	tato vipṛthum āmantrya pārthaḥ prīto 'bhivādya ca<BR>
01,212.001d@114_0460	kṛṣṇasya matam āsthāya kṛṣṇasya ratham āsthitaḥ<BR>
01,212.001d@114_0461	pūrvam eva tu pārthāya kṛṣṇena viniyojitam<BR>
01,212.001d@114_0462	sarvaratnasusaṃpūrṇaṃ sarvabhogasamanvitam<BR>
01,212.002a	vāsudevābhyanujñātaḥ kathayitvetikṛtyatām<BR>
01,212.002c	kṛṣṇasya matam ājñāya prayayau bharatarṣabhaḥ<BR>
01,212.002d*2055_01	vṛttaiḥ sahotsavair evaṃ vṛṣṇayo 'py agaman purīm<BR>
01,212.003a	rathena kāñcanāṅgena kalpitena yathāvidhi<BR>
01,212.003c	sainyasugrīvayuktena kiṅkiṇījālamālinā<BR>
01,212.004a	sarvaśastropapannena jīmūtaravanādinā<BR>
01,212.004c	jvalitāgniprakāśena dviṣatāṃ harṣaghātinā<BR>
01,212.005a	saṃnaddhaḥ kavacī khaḍgī baddhagodhāṅgulitravān<BR>
01,212.005b*2056_01	yuktaḥ senānuyātreṇa ratham āropya mādhavīm<BR>
01,212.005c	mṛgayāvyapadeśena yaugapadyena bhārata<BR>
01,212.006a	subhadrā tv atha śailendram abhyarcya saha raivatam<BR>
01,212.006c	daivatāni ca sarvāṇi brāhmaṇān svasti vācya ca<BR>
01,212.007a	pradakṣiṇaṃ giriṃ kṛtvā prayayau dvārakāṃ prati<BR>
01,212.007b*2057_01	subhadrāṃ kṛṣṇabhaginīṃ strībhiḥ parivṛtāṃ tadā<BR>
01,212.007c	tām abhidrutya kaunteyaḥ prasahyāropayad ratham<BR>
01,212.007d*2058_01	subhadrāṃ cārusarvāṅgīṃ kāmabāṇaprapīḍitaḥ<BR>
01,212.008a	tataḥ sa puruṣavyāghras tām ādāya śucismitām<BR>
01,212.008c	rathenākāśagenaiva prayayau svapuraṃ prati<BR>
01,212.009a	hriyamāṇāṃ tu tāṃ dṛṣṭvā subhadrāṃ sainiko janaḥ<BR>
01,212.009c	vikrośan prādravat sarvo dvārakām abhitaḥ purīm<BR>
01,212.010a	te samāsādya sahitāḥ sudharmām abhitaḥ sabhām<BR>
01,212.010c	sabhāpālasya tat sarvam ācakhyuḥ pārthavikramam<BR>
01,212.011a	teṣāṃ śrutvā sabhāpālo bherīṃ sāṃnāhikīṃ tataḥ<BR>
01,212.011c	samājaghne mahāghoṣāṃ jāmbūnadapariṣkṛtām<BR>
01,212.012a	kṣubdhās tenātha śabdena bhojavṛṣṇyandhakās tadā<BR>
01,212.012b*2059_01	antardvīpāt samutpetuḥ sahasā sahitās tadā<BR>
01,212.012c	annapānam apāsyātha samāpetuḥ sabhāṃ tataḥ<BR>
01,212.013a	tato jāmbūnadāṅgāni spardhyāstaraṇavanti ca<BR>
01,212.013c	maṇividrumacitrāṇi jvalitāgniprabhāṇi ca<BR>
01,212.014a	bhejire puruṣavyāghrā vṛṣṇyandhakamahārathāḥ<BR>
01,212.014c	siṃhāsanāni śataśo dhiṣṇyānīva hutāśanāḥ<BR>
01,212.015a	teṣāṃ samupaviṣṭānāṃ devānām iva saṃnaye<BR>
01,212.015c	ācakhyau ceṣṭitaṃ jiṣṇoḥ sabhāpālaḥ sahānugaḥ<BR>
01,212.016a	tac chrutvā vṛṣṇivīrās te madaraktāntalocanāḥ<BR>
01,212.016c	amṛṣyamāṇāḥ pārthasya samutpetur ahaṃkṛtāḥ<BR>
01,212.017a	yojayadhvaṃ rathān āśu prāsān āharateti ca<BR>
01,212.017a*2060_01	. . . . . . . . nāgān aśvāṃs tathaiva ca<BR>
01,212.017a*2060_02	kavacān āhara kṣipraṃ . . . . . . . .<BR>
01,212.017c	dhanūṃṣi ca mahārhāṇi kavacāni bṛhanti ca<BR>
01,212.018a	sūtān uccukruśuḥ kec cid rathān yojayateti ca<BR>
01,212.018c	svayaṃ ca turagān ke cin ninyur hemavibhūṣitān<BR>
01,212.019a	ratheṣv ānīyamāneṣu kavaceṣu dhvajeṣu ca<BR>
01,212.019c	abhikrande nṛvīrāṇāṃ tadāsīt saṃkulaṃ mahat<BR>
01,212.020a	vanamālī tataḥ kṣībaḥ kailāsaśikharopamaḥ<BR>
01,212.020c	nīlavāsā madotsikta idaṃ vacanam abravīt<BR>
01,212.021a	kim idaṃ kuruthāprajñās tūṣṇīṃ bhūte janārdane<BR>
01,212.021c	asya bhāvam avijñāya saṃkruddhā moghagarjitāḥ<BR>
01,212.022a	eṣa tāvad abhiprāyam ākhyātu svaṃ mahāmatiḥ<BR>
01,212.022c	yad asya rucitaṃ kartuṃ tat kurudhvam atandritāḥ<BR>
01,212.023a	tatas te tad vacaḥ śrutvā grāhyarūpaṃ halāyudhāt<BR>
01,212.023c	tūṣṇīṃ bhūtās tataḥ sarve sādhu sādhv iti cābruvan<BR>
01,212.024a	samaṃ vaco niśamyeti baladevasya dhīmataḥ<BR>
01,212.024c	punar eva sabhāmadhye sarve tu samupāviśan<BR>
01,212.025a	tato 'bravīt kāmapālo vāsudevaṃ paraṃtapam<BR>
01,212.025b*2061_01	trailokyanātha he kṛṣṇa bhūtabhavyabhaviṣyakṛt<BR>
01,212.025c	kim avāg upaviṣṭo 'si prekṣamāṇo janārdana<BR>
01,212.026a	satkṛtas tvatkṛte pārthaḥ sarvair asmābhir acyuta<BR>
01,212.026c	na ca so 'rhati tāṃ pūjāṃ durbuddhiḥ kulapāṃsanaḥ<BR>
01,212.027a	ko hi tatraiva bhuktvānnaṃ bhājanaṃ bhettum arhati<BR>
01,212.027c	manyamānaḥ kule jātam ātmānaṃ puruṣaḥ kva cit<BR>
01,212.028a	īpsamānaś ca saṃbandhaṃ kṛtapūrvaṃ ca mānayan<BR>
01,212.028c	ko hi nāma bhavenārthī sāhasena samācaret<BR>
01,212.029a	so 'vamanya ca nāmāsmān anādṛtya ca keśavam<BR>
01,212.029c	prasahya hṛtavān adya subhadrāṃ mṛtyum ātmanaḥ<BR>
01,212.030a	kathaṃ hi śiraso madhye padaṃ tena kṛtaṃ mama<BR>
01,212.030b*2062_01	tvayā cen nābhyanujñāto dharṣayiṣyati mādhava<BR>
01,212.030c	marṣayiṣyāmi govinda pādasparśam ivoragaḥ<BR>
01,212.031a	adya niṣkauravām ekaḥ kariṣyāmi vasuṃdharām<BR>
01,212.031c	na hi me marṣaṇīyo 'yam arjunasya vyatikramaḥ<BR>
01,212.031d*2063_01	tam ahaṃ bhrātṛbhiḥ sārdhaṃ nihanmi kulapāṃsanam<BR>
01,212.032a	taṃ tathā garjamānaṃ tu meghadundubhiniḥsvanam<BR>
01,212.032c	anvapadyanta te sarve bhojavṛṣṇyandhakās tadā<BR>
01,213.001	vaiśaṃpāyana uvāca<BR>
01,213.001a	uktavanto yadā vākyam asakṛt sarvavṛṣṇayaḥ<BR>
01,213.001c	tato 'bravīd vāsudevo vākyaṃ dharmārthasaṃhitam<BR>
01,213.001d*2064_01	mayoktaṃ na śrutaṃ pūrvaṃ sahitaiḥ sarvayādavaiḥ<BR>
01,213.001d*2064_02	atikrāntam atikrāntaṃ na nivartati karhi cit<BR>
01,213.001d*2064_03	śṛṇudhvaṃ sahitāḥ sarve mama vākyaṃ sahetukam<BR>
01,213.002a	nāvamānaṃ kulasyāsya guḍākeśaḥ prayuktavān<BR>
01,213.002c	saṃmāno 'bhyadhikas tena prayukto 'yam asaṃśayam<BR>
01,213.003a	arthalubdhān na vaḥ pārtho manyate sātvatān sadā<BR>
01,213.003c	svayaṃvaram anādhṛṣyaṃ manyate cāpi pāṇḍavaḥ<BR>
01,213.004a	pradānam api kanyāyāḥ paśuvat ko 'numaṃsyate<BR>
01,213.004c	vikrayaṃ cāpy apatyasya kaḥ kuryāt puruṣo bhuvi<BR>
01,213.005a	etān doṣāṃś ca kaunteyo dṛṣṭavān iti me matiḥ<BR>
01,213.005c	ataḥ prasahya hṛtavān kanyāṃ dharmeṇa pāṇḍavaḥ<BR>
01,213.006a	ucitaś caiva saṃbandhaḥ subhadrā ca yaśasvinī<BR>
01,213.006c	eṣa cāpīdṛśaḥ pārthaḥ prasahya hṛtavān iti<BR>
01,213.007a	bharatasyānvaye jātaṃ śaṃtanoś ca mahātmanaḥ<BR>
01,213.007c	kuntibhojātmajāputraṃ ko bubhūṣeta nārjunam<BR>
01,213.008a	na ca paśyāmi yaḥ pārthaṃ vikrameṇa parājayet<BR>
01,213.008b*2065_01	varjayitvā virūpākṣaṃ bhaganetraharaṃ haram<BR>
01,213.008c	api sarveṣu lokeṣu sendrarudreṣu māriṣa<BR>
01,213.009a	sa ca nāma rathas tādṛṅ madīyās te ca vājinaḥ<BR>
01,213.009b*2066_01	mama śastrāṇy aśeṣeṇa tūṇī cākṣayasāyakau<BR>
01,213.009c	yoddhā pārthaś ca śīghrāstraḥ ko nu tena samo bhavet<BR>
01,213.010a	tam anudrutya sāntvena parameṇa dhanaṃjayam<BR>
01,213.010c	nivartayadhvaṃ saṃhṛṣṭā mamaiṣā paramā matiḥ<BR>
01,213.011a	yadi nirjitya vaḥ pārtho balād gacchet svakaṃ puram<BR>
01,213.011c	praṇaśyed vo yaśaḥ sadyo na tu sāntve parājayaḥ<BR>
01,213.011d*2067_01	pitṛṣvasāyāḥ putro me saṃbandhaṃ nārhati dviṣām<BR>
01,213.012a	tac chrutvā vāsudevasya tathā cakrur janādhipa<BR>
01,213.012b@115=0046	vaiśaṃpāyanaḥ<BR>
01,213.012b@115_0001	udyogaṃ kṛtavantas te bherīṃ saṃnādya yādavāḥ<BR>
01,213.012b@115_0002	arjunas tu tadā śrutvā bherīsaṃnādanaṃ mahat<BR>
01,213.012b@115_0003	kaunteyas tvaramāṇas tu subhadrām abhyabhāṣata<BR>
01,213.012b@115_0004	āyānti vṛṣṇayaḥ sarve sasuhṛjjanabāndhavāḥ<BR>
01,213.012b@115_0005	tvadarthaṃ yoddhukāmās te madaraktāntalocanāḥ<BR>
01,213.012b@115_0006	pramattān aśucīn mūḍhān surāmattān narādhamān<BR>
01,213.012b@115_0007	vāmino vāśinādīṃs tu kariṣyāmi śarottamaiḥ<BR>
01,213.012b@115_0008	utāho vā madonmattān nayiṣyāmi yamakṣayam<BR>
01,213.012b@115_0009	evam uktvā priyāṃ pārtho nyavartata mahābalaḥ<BR>
01,213.012b@115_0010	nivartamānaṃ dṛṣṭvaiva subhadrā trastatāṃ gatā<BR>
01,213.012b@115_0011	evaṃ mā vada pārtheti pādayoḥ patitā tadā<BR>
01,213.012b@115_0012	subhadrā nu kalir jātā vṛṣṇīnāṃ nidhanāya ca<BR>
01,213.012b@115_0013	evaṃ bruvantaḥ paurās te janavādaṃ janāḥ prabho<BR>
01,213.012b@115_0014	mama śokaṃ vivardhanti tasmāt pāpaṃ na cintaya<BR>
01,213.012b@115_0015	parivādabhayān muktā tvatprasādād bhavāmy aham<BR>
01,213.012b@115_0016	evam uktas tataḥ pārthaḥ priyayā bhadrayā tadā<BR>
01,213.012b@115_0017	gamanāya matiṃ cakre pārthaḥ satyaparākramaḥ<BR>
01,213.012b@115_0018	smitapūrvaṃ tadābhāṣya pariṣvajya priyāṃ tadā<BR>
01,213.012b@115_0019	utthāpya ca punaḥ pārtho yāhi yāhīti so 'bravīt<BR>
01,213.012b@115_0020	tataḥ subhadrā tvaritā raśmīn saṃgṛhya pāṇinā<BR>
01,213.012b@115_0021	codayām āsa javanāñ śīghram aśvān kṛtatvarā<BR>
01,213.012b@115_0022	tatas tu kṛtasaṃnāhā vṛṣṇivīrāḥ samāhitāḥ<BR>
01,213.012b@115_0023	pratyānayārthaṃ pārthasya javanais turagottamaiḥ<BR>
01,213.012b@115_0024	rājamārgam anuprāptā dṛṣṭvā pārthasya vikramam<BR>
01,213.012b@115_0025	prāsādapaṅktistambheṣu vedikāsu dhvajeṣu ca<BR>
01,213.012b@115_0026	arjunasya śarān dṛṣṭvā vismayaṃ paramaṃ gatāḥ<BR>
01,213.012b@115_0027	keśavasya vacas tathyaṃ manyamānās tu yādavāḥ<BR>
01,213.012b@115_0028	atītya śailaṃ raivatakaṃ śrutvā tu vipṛthor vacaḥ<BR>
01,213.012b@115_0029	arjunena kṛtaṃ śrutvā gantukāmās tu vṛṣṇayaḥ<BR>
01,213.012b@115_0030	śrutvā dūraṃ gataṃ pārthaṃ nyavartanta narādhipāḥ<BR>
01,213.012b@115_0031	purodyānāny atikramya viśālaṃ ca girivrajam<BR>
01,213.012b@115_0032	sānuṃ muñjāvataṃ caiva vanāny upavanāni ca<BR>
01,213.012b@115_0033	puṇyeṣv ānartarāṣṭreṣu vāpīpadmasarāṃsi ca<BR>
01,213.012b@115_0034	prāpya dhenumatītīrtham aśvarodhasaraḥ prati<BR>
01,213.012b@115_0035	prekṣyāvartaṃ tataḥ śailam arbudaṃ ca nagottamam<BR>
01,213.012b@115_0036	ārāc chṛṅgam upasthāya tīrtvā kāravatīṃ nadīm<BR>
01,213.012b@115_0037	prāpya sālveyarāṣṭrāṇi niṣadhān abhyatītya ca<BR>
01,213.012b@115_0038	devāpṛthupuraṃ paśyan sarvataḥ susamāhitaḥ<BR>
01,213.012b@115_0039	tam atītya mahābāhur devāraṇyam apaśyata<BR>
01,213.012b@115_0040	pūjayām āsur āyāntaṃ devāraṇyamaharṣayaḥ<BR>
01,213.012b@115_0041	sa vanāni nadīḥ śailān giriprasravaṇāni ca<BR>
01,213.012b@115_0042	atītya ca tathā pārthaḥ subhadrāsārathis tadā<BR>
01,213.012b@115_0043	kauravaṃ viṣayaṃ prāpya viśaṅkaḥ samapadyata<BR>
01,213.012b@115_0044	sodaryāṇāṃ mahābāhuḥ siṃhāśayam ivāśayam<BR>
01,213.012b@115_0045	dūrād upavanopetāṃ dāśārhapratimāṃ purīm<BR>
01,213.012b@115_0046	krośamātre purasyāsīd goṣṭhaḥ pārthasya śobhanaḥ<BR>
01,213.012b@115_0047	tatrābhīyāt sa bībhatsur niviṣṭo yadukanyayā<BR>
01,213.012b@115_0048	tataḥ subhadrāṃ satkṛtya pārtho vacanam abravīt<BR>
01,213.012b@115_0049	gopālikānāṃ veṣeṇa gaccha tvaṃ vṛjinaṃ puram<BR>
01,213.012b@115_0050	kāmavyāhāriṇī kṛṣṇā rocatāṃ te vaco mama<BR>
01,213.012b@115_0051	dṛṣṭvā tu paruṣaṃ brūyāt saha tatra mayā gatām<BR>
01,213.012b@115_0052	anyaveṣeṇa tu gatāṃ dṛṣṭvā sā tvāṃ priyaṃ vadet<BR>
01,213.012b@115_0053	yat tu sā prathamaṃ brūyān na tasyāsti nivartanam<BR>
01,213.012b@115_0054	tasmān mānaṃ ca darpaṃ ca vyapanīya svayaṃ vraja<BR>
01,213.012b@115_0055	tasya tad vacanaṃ śrutvā subhadrā pratyabhāṣata<BR>
01,213.012b@115_0056	evam etat kariṣyāmi yathā tvaṃ pārtha bhāṣase<BR>
01,213.012b@115_0057	subhadrāyā vacaḥ śrutvā suprītaḥ pākaśāsaniḥ<BR>
01,213.012b@115_0058	gopālān sa samānīya tvarito vākyam abravīt<BR>
01,213.012b@115_0059	taruṇyaḥ santi yāvantyas tāḥ sarvā vrajayoṣitaḥ<BR>
01,213.012b@115_0060	āgacchantu gamiṣyantyā bhadrayā saha saṃgatāḥ<BR>
01,213.012b@115_0061	indraprasthaṃ puravaraṃ kṛṣṇāṃ draṣṭuṃ yaśasvinīm<BR>
01,213.012b@115_0062	etac chrutvā tu gopālair ānītā vrajayoṣitaḥ<BR>
01,213.012b@115_0063	tatas tābhiḥ parivṛtāṃ vrajastrībhir aninditām<BR>
01,213.012c	nivṛttaś cārjunas tatra vivāhaṃ kṛtavāṃs tataḥ<BR>
01,213.013a	uṣitvā tatra kaunteyaḥ saṃvatsaraparāḥ kṣapāḥ<BR>
01,213.013b*2068_01	vihṛtya ca yathākāmaṃ pūjito vṛṣṇinandanaiḥ<BR>
01,213.013c	puṣkareṣu tataḥ śiṣṭaṃ kālaṃ vartitavān prabhuḥ<BR>
01,213.013e	pūrṇe tu dvādaśe varṣe khāṇḍavaprastham āviśat<BR>
01,213.014a	abhigamya sa rājānaṃ vinayena samāhitaḥ<BR>
01,213.014c	abhyarcya brāhmaṇān pārtho draupadīm abhijagmivān<BR>
01,213.015a	taṃ draupadī pratyuvāca praṇayāt kurunandanam<BR>
01,213.015c	tatraiva gaccha kaunteya yatra sā sātvatātmajā<BR>
01,213.015e	subaddhasyāpi bhārasya pūrvabandhaḥ ślathāyate<BR>
01,213.016a	tathā bahuvidhaṃ kṛṣṇāṃ vilapantīṃ dhanaṃjayaḥ<BR>
01,213.016c	sāntvayām āsa bhūyaś ca kṣamayām āsa cāsakṛt<BR>
01,213.017a	subhadrāṃ tvaramāṇaś ca raktakauśeyavāsasam<BR>
01,213.017c	pārthaḥ prasthāpayām āsa kṛtvā gopālikāvapuḥ<BR>
01,213.018a	sādhikaṃ tena rūpeṇa śobhamānā yaśasvinī<BR>
01,213.018b*2069_01	gopālikāmadhyagatā prayayau vrajinaṃ puram<BR>
01,213.018b*2069_02	tataḥ puravaraśreṣṭham indraprasthaṃ yaśasvinī<BR>
01,213.018b*2069_03	tvaritā khāṇḍavaprastham āsasāda viveśa ca<BR>
01,213.018c	bhavanaṃ śreṣṭham āsādya vīrapatnī varāṅganā<BR>
01,213.018e	vavande pṛthutāmrākṣī pṛthāṃ bhadrā yaśasvinī<BR>
01,213.018f*2070_01	tāṃ kuntī cārusarvāṅgīm upājighrata mūrdhani<BR>
01,213.018f*2070_02	prītyā paramayā yuktā āśīrbhir yuñjatātulām<BR>
01,213.019a	tato 'bhigamya tvaritā pūrṇendusadṛśānanā<BR>
01,213.019c	vavande draupadīṃ bhadrā preṣyāham iti cābravīt<BR>
01,213.020a	pratyutthāya ca tāṃ kṛṣṇā svasāraṃ mādhavasya tām<BR>
01,213.020c	sasvaje cāvadat prītā niḥsapatno 'stu te patiḥ<BR>
01,213.020d*2071_01	vīrasūr bhava bhadre tvaṃ bhava bhartṛpriyā tathā<BR>
01,213.020d*2072_01	ojasā nibhṛtā bahvīr uvāca paramāśiṣaḥ<BR>
01,213.020e	tathaiva muditā bhadrā tām uvācaivam astv iti<BR>
01,213.020f@116_0001	tataḥ subhadrāṃ vārṣṇeyīṃ pariṣvajya śubhānanām<BR>
01,213.020f@116_0002	aṅke niveśya muditā vāsudevaṃ praśasya tu<BR>
01,213.020f@116_0003	tataḥ kilakilāśabdaḥ kṣaṇena samapadyata<BR>
01,213.020f@116_0004	harṣād ānartayodhānām āsādya vṛjinaṃ puram<BR>
01,213.020f@116_0005	devaputraprakāśās te jāmbūnadamayadhvajāḥ<BR>
01,213.020f@116_0006	pṛṣṭhato 'nuyayuḥ pārthaṃ puruhūtam ivāmarāḥ<BR>
01,213.020f@116_0007	gobhir uṣṭraiḥ sadaśvaiś ca yuktāni bahulā janāḥ<BR>
01,213.020f@116_0008	dadṛśur yānamukhyāni dāśārhapuravāsinām<BR>
01,213.020f@116_0009	tataḥ puravare yūnāṃ praharṣaḥ samajāyata<BR>
01,213.020f@116_0010	prabhāsād āgataṃ pārthaṃ dṛṣṭvā svam iva bāndhavam<BR>
01,213.020f@116_0011	so 'bhiyāya puraśreṣṭhaṃ dāśārhagaṇasaṃvṛtaḥ<BR>
01,213.020f@116_0012	pauraiḥ puravaraiḥ prītyā parayā cābhinanditaḥ<BR>
01,213.020f@116_0013	prāpya cāntaḥpuradvāram avaruhya dhanaṃjayaḥ<BR>
01,213.020f@116_0014	vavande dhaumyam āsādya mātaraṃ ca dhanaṃjayaḥ<BR>
01,213.020f@116_0015	spṛṣṭvā ca caraṇau rājño bhīmasya ca dhanaṃjayaḥ<BR>
01,213.020f@116_0016	yamābhyāṃ vandito hṛṣṭaḥ sasvaje 'bhinananda ca<BR>
01,213.020f@116_0017	brāhmaṇapramukhān sarvān bhrātṛbhiḥ saha saṃgataḥ<BR>
01,213.020f@116_0018	yathārhaṃ mānayām āsa paurajānapadān api<BR>
01,213.020f@116_0019	tatrasthāny anuyātrāṇi pradāya gurave vadhūm<BR>
01,213.020f@116_0020	pūjayāṃ cakrur āsādya kuntīputraṃ yudhiṣṭhiram<BR>
01,213.020f@116_0021	purastād eva teṣāṃ tu sa mahātmā mahāyaśāḥ<BR>
01,213.020f@116_0022	pūjanārho 'bhavad rājā yathaiva gadapūrvajaḥ<BR>
01,213.020f@116_0023	pāṇḍavena yathārhaṃ te pūjārheṇa supūjitāḥ<BR>
01,213.020f@116_0024	nyaviśantābhyanujñātā rājñā tuṣṭā yaśasvinā<BR>
01,213.020f@116_0025	tām adīnām adīnārhāṃ subhadrāṃ prītivardhinīm<BR>
01,213.020f@116_0026	sākṣāc chriyam amanyanta pārthāḥ kṛṣṇasahodarām<BR>
01,213.020f@116_0027	gurūṇāṃ śvaśurāṇāṃ ca devarāṇāṃ tathaiva ca<BR>
01,213.020f@116_0028	subhadrā svena vṛttena babhūva paramapriyā<BR>
01,213.021a	tatas te hṛṣṭamanasaḥ pāṇḍaveyā mahārathāḥ<BR>
01,213.021c	kuntī ca paramaprītā babhūva janamejaya<BR>
01,213.021d*2073_01	yudhiṣṭhiramukhāḥ prītā babhūvur janamejaya<BR>
01,213.021d*2073_02	kuntī ca paramaprītā kṛṣṇā ca satataṃ tathā<BR>
01,213.021d*2074=00	vaiśaṃpāyanaḥ<BR>
01,213.021d*2074_01	atha śuśrāva nirvṛtte vṛṣṇīnāṃ paramotsave<BR>
01,213.021d*2074_02	arjunena hṛtāṃ bhadrāṃ śaṅkhacakragadādharaḥ<BR>
01,213.021d*2074_03	purastād eva paurāṇāṃ saṃśayaḥ samajāyata<BR>
01,213.021d*2074_04	jānatā vāsudevena vāsito bharatarṣabhaḥ<BR>
01,213.021d*2074_05	lokasya viditaṃ hy adya pūrvaṃ vipṛthunā yathā<BR>
01,213.021d*2074_06	sāntvayitvābhyanujñāto bhadrayā saha saṃgataḥ<BR>
01,213.021d*2074_07	ditsatā sodarāṃ tasmai patatrivaraketunā<BR>
01,213.021d*2074_08	arhate puruṣendrāya pārthāyāyatalocanām<BR>
01,213.021d*2074_09	satkṛtya pāṇḍavaśreṣṭhaṃ preṣayām āsa cārjunam<BR>
01,213.021d*2074_10	bhadrayā saha bībhatsuḥ prāpito vrajiṇaḥ puram<BR>
01,213.022a	śrutvā tu puṇḍarīkākṣaḥ saṃprāptaṃ svapurottamam<BR>
01,213.022c	arjunaṃ pāṇḍavaśreṣṭham indraprasthagataṃ tadā<BR>
01,213.022d*2075_01	yiyāsuḥ khāṇḍavaprastham āmantrayata keśavaḥ<BR>
01,213.022d*2075_02	pūrvaṃ satkṛtya rājānam āhukaṃ madhusūdanaḥ<BR>
01,213.022d*2075_03	rājā vipṛthur akrūraḥ saṃkarṣaṇaviḍūrathau<BR>
01,213.022d*2075_04	pitrā ca puruṣendreṇa purastād abhimānitaḥ<BR>
01,213.022d*2075_05	saṃprītaḥ prīyamāṇena vṛṣṇirājñā janārdanaḥ<BR>
01,213.022d*2075_06	abhimantryābhyanujñāto yojayām āsa vāhinīm<BR>
01,213.022d*2075_07	tatas tu yānāny āsādya dāśārhapuravāsinām<BR>
01,213.022d*2075_08	siṃhanādaḥ prahṛṣṭānāṃ kṣaṇena samapadyata<BR>
01,213.022d*2075_09	yojayantaḥ sadaśvāṃś ca yānayugyaṃ rathāṃs tathā<BR>
01,213.022d*2075_10	gajāṃś ca paramaprītāḥ samapadyanta vṛṣṇayaḥ<BR>
01,213.023a	ājagāma viśuddhātmā saha rāmeṇa keśavaḥ<BR>
01,213.023c	vṛṣṇyandhakamahāmātraiḥ saha vīrair mahārathaiḥ<BR>
01,213.024a	bhrātṛbhiś ca kumāraiś ca yodhaiś ca śataśo vṛtaḥ<BR>
01,213.024c	sainyena mahatā śaurir abhiguptaḥ paraṃtapaḥ<BR>
01,213.025a	tatra dānapatir dhīmān ājagāma mahāyaśāḥ<BR>
01,213.025c	akrūro vṛṣṇivīrāṇāṃ senāpatir ariṃdamaḥ<BR>
01,213.026a	anādhṛṣṭir mahātejā uddhavaś ca mahāyaśāḥ<BR>
01,213.026c	sākṣād bṛhaspateḥ śiṣyo mahābuddhir mahāyaśāḥ<BR>
01,213.027a	satyakaḥ sātyakiś caiva kṛtavarmā ca sātvataḥ<BR>
01,213.027c	pradyumnaś caiva sāmbaś ca niśaṭhaḥ śaṅkur eva ca<BR>
01,213.028a	cārudeṣṇaś ca vikrānto jhillī vipṛthur eva ca<BR>
01,213.028c	sāraṇaś ca mahābāhur gadaś ca viduṣāṃ varaḥ<BR>
01,213.029a	ete cānye ca bahavo vṛṣṇibhojāndhakās tathā<BR>
01,213.029c	ājagmuḥ khāṇḍavaprastham ādāya haraṇaṃ bahu<BR>
01,213.029d*2076_01	anvāhāraṃ samādāya pṛthag vṛṣṇipurogamāḥ<BR>
01,213.029d*2076_02	prayayuḥ siṃhanādena subhadrām avalokakāḥ<BR>
01,213.029d*2076_03	te tv adīrgheṇa kālena kṛṣṇena saha yādavāḥ<BR>
01,213.029d*2076_04	puram āsādya pārthānāṃ parāṃ prītim avāpnuvan<BR>
01,213.030a	tato yudhiṣṭhiro rājā śrutvā mādhavam āgatam<BR>
01,213.030c	pratigrahārthaṃ kṛṣṇasya yamau prāsthāpayat tadā<BR>
01,213.031a	tābhyāṃ pratigṛhītaṃ tad vṛṣṇicakraṃ samṛddhimat<BR>
01,213.031c	viveśa khāṇḍavaprasthaṃ patākādhvajaśobhitam<BR>
01,213.032a	siktasaṃmṛṣṭapanthānaṃ puṣpaprakaraśobhitam<BR>
01,213.032c	candanasya rasaiḥ śītaiḥ puṇyagandhair niṣevitam<BR>
01,213.033a	dahyatāguruṇā caiva deśe deśe sugandhinā<BR>
01,213.033b*2077_01	gandhoddāmam ivākāśaṃ babhūva janamejaya<BR>
01,213.033c	susaṃmṛṣṭajanākīrṇaṃ vaṇigbhir upaśobhitam<BR>
01,213.034a	pratipede mahābāhuḥ saha rāmeṇa keśavaḥ<BR>
01,213.034c	vṛṣṇyandhakamahābhojaiḥ saṃvṛtaḥ puruṣottamaḥ<BR>
01,213.035a	saṃpūjyamānaḥ pauraiś ca brāhmaṇaiś ca sahasraśaḥ<BR>
01,213.035c	viveśa bhavanaṃ rājñaḥ puraṃdaragṛhopamam<BR>
01,213.036a	yudhiṣṭhiras tu rāmeṇa samāgacchad yathāvidhi<BR>
01,213.036c	mūrdhni keśavam āghrāya paryaṣvajata bāhunā<BR>
01,213.037a	taṃ prīyamāṇaṃ kṛṣṇas tu vinayenābhyapūjayat<BR>
01,213.037c	bhīmaṃ ca puruṣavyāghraṃ vidhivat pratyapūjayat<BR>
01,213.038a	tāṃś ca vṛṣṇyandhakaśreṣṭhān dharmarājo yudhiṣṭhiraḥ<BR>
01,213.038c	pratijagrāha satkārair yathāvidhi yathopagam<BR>
01,213.039a	guruvat pūjayām āsa kāṃś cit kāṃś cid vayasyavat<BR>
01,213.039c	kāṃś cid abhyavadat premṇā kaiś cid apy abhivāditaḥ<BR>
01,213.039d*2078_01	tataḥ pṛthā ca pārthāś ca muditāḥ kṛṣṇayā saha<BR>
01,213.039d*2078_02	puṇḍarīkākṣam āsādya babhūvur muditendriyāḥ<BR>
01,213.039d*2078_03	harṣād abhigatau dṛṣṭvā saṃkarṣaṇajanārdanau<BR>
01,213.039d*2078_04	bandhumantaṃ pṛthā pārthaṃ yudhiṣṭhiram amanyata<BR>
01,213.039d*2078_05	tataḥ saṃkarṣaṇākrūrāv aprameyāv adīnavat<BR>
01,213.039d*2078_06	bhadravatyai subhadrāyai dhanaugham upajahratuḥ<BR>
01,213.039d*2078_07	pravālāni ca vastrāṇi bhūṣaṇāni sahasraśaḥ<BR>
01,213.039d*2078_08	kuthāstaraparistomān vyāghrājinapuraskṛtān<BR>
01,213.039d*2078_09	vividhaiś caiva ratnaughair dīptaprabham ajāyata<BR>
01,213.039d*2078_10	śayanāsanayānaiś ca yudhiṣṭhiraniveśanam<BR>
01,213.039d*2078_11	tataḥ prītikaro yūnāṃ vivāhaparamotsavaḥ<BR>
01,213.039d*2078_12	bhadravatyai subhadrāyai saptarātram avartata<BR>
01,213.040a	tato dadau vāsudevo janyārthe dhanam uttamam<BR>
01,213.040c	haraṇaṃ vai subhadrāyā jñātideyaṃ mahāyaśāḥ<BR>
01,213.041a	rathānāṃ kāñcanāṅgānāṃ kiṅkiṇījālamālinām<BR>
01,213.041c	caturyujām upetānāṃ sūtaiḥ kuśalasaṃmataiḥ<BR>
01,213.041d*2079_01	bāhlīkasindhujātānāṃ kāmbojānāṃ śataṃ śatam<BR>
01,213.041d*2079_02	haraṇārthaṃ dadau kṛṣṇas turagāṇāṃ janeśvara<BR>
01,213.041e	sahasraṃ pradadau kṛṣṇo gavām ayutam eva ca<BR>
01,213.042a	śrīmān māthuradeśyānāṃ dogdhrīṇāṃ puṇyavarcasām<BR>
01,213.042b*2080_01	dadau pārthāya śuddhātmā sahasrāṇy ekaviṃśatim<BR>
01,213.042c	vaḍavānāṃ ca śubhrāṇāṃ candrāṃśusamavarcasām<BR>
01,213.042e	dadau janārdanaḥ prītyā sahasraṃ hemabhūṣaṇam<BR>
01,213.042f*2081_01	gajānāṃ nityamattānāṃ sādibhiḥ samadhiṣṭhitām<BR>
01,213.042f*2081_02	meghābhānāṃ dadau kṛṣṇaḥ sahasram asitekṣaṇaḥ<BR>
01,213.042f*2082_01	kāmbojāraṭṭabāhlīkasindhujātāṃś ca bhārata<BR>
01,213.042f*2082_02	suvarṇakṛtasaṃnāhān ghaṇṭānādavināditān<BR>
01,213.042f*2082_03	śvetacāmarasaṃchannān sarvaśastrair alaṃkṛtān<BR>
01,213.042f*2082_04	jātyaśvānāṃ sahasrāṇi pañcāśat pradadau tadā<BR>
01,213.042f*2083_01	hayānāṃ candrasaṃkāśaṃ śyāmakarṇān dadau śatam<BR>
01,213.043a	tathaivāśvatarīṇāṃ ca dāntānāṃ vātaraṃhasām<BR>
01,213.043c	śatāny añjanakeśīnāṃ śvetānāṃ pañca pañca ca<BR>
01,213.043d*2084_01	śibikānāṃ sahasraṃ ca pradadau madhusūdanaḥ<BR>
01,213.043d*2085_01	prācyānāṃ ca pratīcyānāṃ bāhlīkānāṃ janārdanaḥ<BR>
01,213.043d*2085_02	dadau śatasahasraṃ vai kanyādhanam anuttamam<BR>
01,213.044a	snāpanotsādane caiva suyuktaṃ vayasānvitam<BR>
01,213.044a*2086_01	. . . . . . . . bhojane pācane tathā<BR>
01,213.044a*2086_02	ādhānodvāsane caiva preraṇe yatra yatra ca<BR>
01,213.044a*2086_03	anulepe ca gandhānāṃ peṣaṇe ca vicakṣaṇam<BR>
01,213.044a*2086_04	sarvakarmaṇi niṣṇātaṃ . . . . . . . .<BR>
01,213.044c	strīṇāṃ sahasraṃ gaurīṇāṃ suveṣāṇāṃ suvarcasām<BR>
01,213.045a	suvarṇaśatakaṇṭhīnām arogāṇāṃ suvāsasām<BR>
01,213.045c	paricaryāsu dakṣāṇāṃ pradadau puṣkarekṣaṇaḥ<BR>
01,213.045d*2087_01	pṛṣṭhyānām api cāśvānāṃ bāhlijānāṃ janārdanaḥ<BR>
01,213.045d*2087_02	dadau śatasahasrākhyaṃ kanyādhanam anuttamam<BR>
01,213.046a	kṛtākṛtasya mukhyasya kanakasyāgnivarcasaḥ<BR>
01,213.046c	manuṣyabhārān dāśārho dadau daśa janārdanaḥ<BR>
01,213.046d*2088_01	bhūṣaṇānāṃ tu mukhyānāṃ śatabhāraṃ dadau dhanam<BR>
01,213.046d*2088_02	muktāhārāṇi śubhrāṇi śatasaṃkhyāni keśavaḥ<BR>
01,213.046d*2088_03	pravālānāṃ sahasraṃ ca tathānyān api bhārata<BR>
01,213.046d*2088_04	suvarṇapādapīṭhānāṃ mahārhāstaraṇāṃs tathā<BR>
01,213.046d*2088_05	paryaṅkāṇāṃ sahasraṃ ca dadau kanyādhanaṃ tadā<BR>
01,213.047a	gajānāṃ tu prabhinnānāṃ tridhā prasravatāṃ madam<BR>
01,213.047c	girikūṭanikāśānāṃ samareṣv anivartinām<BR>
01,213.047d*2089_01	suvarṇakakṣyāgraiveyān suvarṇāṅkuśabhūṣitān<BR>
01,213.048a	kḷptānāṃ paṭughaṇṭānāṃ varāṇāṃ hemamālinām<BR>
01,213.048c	hastyārohair upetānāṃ sahasraṃ sāhasapriyaḥ<BR>
01,213.048d*2090_01	sthitānāṃ baddhaghaṇṭānāṃ gatānāṃ gocaraṃ bhuvaḥ<BR>
01,213.048d*2090_02	mahiṣīṇām adād bhūripayasām ayutadvayam<BR>
01,213.048d*2091_01	pradadau vāsudevas tu vasudevājñayā tadā<BR>
01,213.049a	rāmaḥ pādagrāhaṇikaṃ dadau pārthāya lāṅgalī<BR>
01,213.049c	prīyamāṇo haladharaḥ saṃbandhaprītim āvahan<BR>
01,213.050a	sa mahādhanaratnaugho vastrakambalaphenavān<BR>
01,213.050c	mahāgajamahāgrāhaḥ patākāśaivalākulaḥ<BR>
01,213.051a	pāṇḍusāgaram āviddhaḥ praviveśa mahānadaḥ<BR>
01,213.051c	pūrṇam āpūrayaṃs teṣāṃ dviṣac chokāvaho 'bhavat<BR>
01,213.052a	pratijagrāha tat sarvaṃ dharmarājo yudhiṣṭhiraḥ<BR>
01,213.052a*2092_01	. . . . . . . . baladevas tato madhu<BR>
01,213.052a*2092_02	divārātraṃ ca satataṃ sānujair adhikaṃ madhu<BR>
01,213.052a*2092_03	drākṣāprabhavam atyantaṃ kāpiśāyanam eva ca<BR>
01,213.052a*2092_04	divyamākṣikasaṃmiśram āsavaṃ ca manoramam<BR>
01,213.052a*2092_05	padmarāgendranīlādibhājaneṣu vyavasthitam<BR>
01,213.052a*2092_06	raupyasauvarṇamukhyeṣu caṣakeṣu papuḥ surām<BR>
01,213.052a*2092_07	pāṇḍavo 'pi ca dharmātmā . . . . . . . .<BR>
01,213.052c	pūjayām āsa tāṃś caiva vṛṣṇyandhakamahārathān<BR>
01,213.053a	te sametā mahātmānaḥ kuruvṛṣṇyandhakottamāḥ<BR>
01,213.053c	vijahrur amarāvāse narāḥ sukṛtino yathā<BR>
01,213.054a	tatra tatra mahāpānair utkṛṣṭatalanāditaiḥ<BR>
01,213.054a*2093_01	. . . . . . . . āsavaiś ca mahādhanaiḥ<BR>
01,213.054a*2093_02	pītvā pītvā tu maireyān . . . . . . . .<BR>
01,213.054c	yathāyogaṃ yathāprīti vijahruḥ kuruvṛṣṇayaḥ<BR>
01,213.055a	evam uttamavīryās te vihṛtya divasān bahūn<BR>
01,213.055b*2094_01	pūjya pārthān pṛthāṃ caiva bhadrāṃ ca yadupuṃgavāḥ<BR>
01,213.055b*2094_02	keśavenābhyanujñātā gantukāmāḥ purīṃ prati<BR>
01,213.055c	pūjitāḥ kurubhir jagmuḥ punar dvāravatīṃ purīm<BR>
01,213.056a	rāmaṃ puraskṛtya yayur vṛṣṇyandhakamahārathāḥ<BR>
01,213.056b*2095_01	rāmaḥ subhadrāṃ saṃpūjya pariṣvajya svasāṃ tadā<BR>
01,213.056b*2095_02	nyāseti draupadīm uktvā paridāya mahābalaḥ<BR>
01,213.056b*2095_03	pitṛṣvasāyāś caraṇāv abhivādya yayau tadā<BR>
01,213.056b*2095_04	tasmin kāle pṛthā prītā pūjayām āsa taṃ tadā<BR>
01,213.056b*2095_05	vṛṣṇipravīrāḥ pārthaiś ca pauraiś ca paramārcitāḥ<BR>
01,213.056c	ratnāny ādāya śubhrāṇi dattāni kurusattamaiḥ<BR>
01,213.057a	vāsudevas tu pārthena tatraiva saha bhārata<BR>
01,213.057b*2096_01	caturviṃśad ahorātraṃ ramamāṇo mahābalaḥ<BR>
01,213.057c	uvāsa nagare ramye śakraprasthe mahāmanāḥ<BR>
01,213.057e	vyacarad yamunākūle pārthena saha bhārata<BR>
01,213.057f*2097_01	mṛgān vidhyan varāhāṃś ca reme sārdhaṃ kirīṭinā<BR>
01,213.058a	tataḥ subhadrā saubhadraṃ keśavasya priyā svasā<BR>
01,213.058c	jayantam iva paulomī dyutimantam ajījanat<BR>
01,213.059a	dīrghabāhuṃ mahāsattvam ṛṣabhākṣam ariṃdamam<BR>
01,213.059c	subhadrā suṣuve vīram abhimanyuṃ nararṣabham<BR>
01,213.060a	abhīś ca manyumāṃś caiva tatas tam arimardanam<BR>
01,213.060c	abhimanyum iti prāhur ārjuniṃ puruṣarṣabham<BR>
01,213.061a	sa sātvatyām atirathaḥ saṃbabhūva dhanaṃjayāt<BR>
01,213.061c	makhe nirmathyamānād vā śamīgarbhād dhutāśanaḥ<BR>
01,213.062a	yasmiñ jāte mahābāhuḥ kuntīputro yudhiṣṭhiraḥ<BR>
01,213.062c	ayutaṃ gā dvijātibhyaḥ prādān niṣkāṃś ca tāvataḥ<BR>
01,213.063a	dayito vāsudevasya bālyāt prabhṛti cābhavat<BR>
01,213.063c	pitṝṇāṃ caiva sarveṣāṃ prajānām iva candramāḥ<BR>
01,213.064a	janmaprabhṛti kṛṣṇaś ca cakre tasya kriyāḥ śubhāḥ<BR>
01,213.064c	sa cāpi vavṛdhe bālaḥ śuklapakṣe yathā śaśī<BR>
01,213.065a	catuṣpādaṃ daśavidhaṃ dhanurvedam ariṃdamaḥ<BR>
01,213.065c	arjunād veda vedajñāt sakalaṃ divyamānuṣam<BR>
01,213.066a	vijñāneṣv api cāstrāṇāṃ sauṣṭhave ca mahābalaḥ<BR>
01,213.066c	kriyāsv api ca sarvāsu viśeṣān abhyaśikṣayat<BR>
01,213.067a	āgame ca prayoge ca cakre tulyam ivātmanaḥ<BR>
01,213.067c	tutoṣa putraṃ saubhadraṃ prekṣamāṇo dhanaṃjayaḥ<BR>
01,213.068a	sarvasaṃhananopetaṃ sarvalakṣaṇalakṣitam<BR>
01,213.068c	durdharṣam ṛṣabhaskandhaṃ vyāttānanam ivoragam<BR>
01,213.069a	siṃhadarpaṃ maheṣvāsaṃ mattamātaṅgavikramam<BR>
01,213.069c	meghadundubhinirghoṣaṃ pūrṇacandranibhānanam<BR>
01,213.070a	kṛṣṇasya sadṛśaṃ śaurye vīrye rūpe tathākṛtau<BR>
01,213.070c	dadarśa putraṃ bībhatsur maghavān iva taṃ yathā<BR>
01,213.071a	pāñcāly api ca pañcabhyaḥ patibhyaḥ śubhalakṣaṇā<BR>
01,213.071c	lebhe pañca sutān vīrāñ śubhān pañcācalān iva<BR>
01,213.072a	yudhiṣṭhirāt prativindhyaṃ sutasomaṃ vṛkodarāt<BR>
01,213.072c	arjunāc chrutakarmāṇaṃ śatānīkaṃ ca nākulim<BR>
01,213.073a	sahadevāc chrutasenam etān pañca mahārathān<BR>
01,213.073c	pāñcālī suṣuve vīrān ādityān aditir yathā<BR>
01,213.074a	śāstrataḥ prativindhyaṃ tam ūcur viprā yudhiṣṭhiram<BR>
01,213.074c	parapraharaṇajñāne prativindhyo bhavatv ayam<BR>
01,213.075a	sute somasahasre tu somārkasamatejasam<BR>
01,213.075c	sutasomaṃ maheṣvāsaṃ suṣuve bhīmasenataḥ<BR>
01,213.076a	śrutaṃ karma mahat kṛtvā nivṛttena kirīṭinā<BR>
01,213.076c	jātaḥ putras tavety evaṃ śrutakarmā tato 'bhavat<BR>
01,213.077a	śatānīkasya rājarṣeḥ kauravyaḥ kurunandanaḥ<BR>
01,213.077c	cakre putraṃ sanāmānaṃ nakulaḥ kīrtivardhanam<BR>
01,213.078a	tatas tv ajījanat kṛṣṇā nakṣatre vahnidaivate<BR>
01,213.078c	sahadevāt sutaṃ tasmāc chrutaseneti taṃ viduḥ<BR>
01,213.079a	ekavarṣāntarās tv eva draupadeyā yaśasvinaḥ<BR>
01,213.079c	anvajāyanta rājendra parasparahite ratāḥ<BR>
01,213.080a	jātakarmāṇy ānupūrvyāc cūḍopanayanāni ca<BR>
01,213.080c	cakāra vidhivad dhaumyas teṣāṃ bharatasattama<BR>
01,213.081a	kṛtvā ca vedādhyayanaṃ tataḥ sucaritavratāḥ<BR>
01,213.081c	jagṛhuḥ sarvam iṣvastram arjunād divyamānuṣam<BR>
01,213.082a	devagarbhopamaiḥ putrair vyūḍhoraskair mahābalaiḥ<BR>
01,213.082c	anvitā rājaśārdūla pāṇḍavā mudam āpnuvan<BR>
01,214.001	vaiśaṃpāyana uvāca<BR>
01,214.001a	indraprasthe vasantas te jaghnur anyān narādhipān<BR>
01,214.001c	śāsanād dhṛtarāṣṭrasya rājñaḥ śāṃtanavasya ca<BR>
01,214.002a	āśritya dharmarājānaṃ sarvaloko 'vasat sukham<BR>
01,214.002c	puṇyalakṣaṇakarmāṇaṃ svadeham iva dehinaḥ<BR>
01,214.003a	sa samaṃ dharmakāmārthān siṣeve bharatarṣabhaḥ<BR>
01,214.003c	trīn ivātmasamān bandhūn bandhumān iva mānayan<BR>
01,214.004a	teṣāṃ samavibhaktānāṃ kṣitau dehavatām iva<BR>
01,214.004c	babhau dharmārthakāmānāṃ caturtha iva pārthivaḥ<BR>
01,214.005a	adhyetāraṃ paraṃ vedāḥ prayoktāraṃ mahādhvarāḥ<BR>
01,214.005c	rakṣitāraṃ śubhaṃ varṇā lebhire taṃ janādhipam<BR>
01,214.005d*2098_01	catvāra iva te varṇā remire taṃ janādhipāḥ<BR>
01,214.006a	adhiṣṭhānavatī lakṣmīḥ parāyaṇavatī matiḥ<BR>
01,214.006c	bandhumān akhilo dharmas tenāsīt pṛthivīkṣitā<BR>
01,214.007a	bhrātṛbhiḥ sahito rājā caturbhir adhikaṃ babhau<BR>
01,214.007c	prayujyamānair vitato vedair iva mahādhvaraḥ<BR>
01,214.008a	taṃ tu dhaumyādayo viprāḥ parivāryopatasthire<BR>
01,214.008c	bṛhaspatisamā mukhyāḥ prajāpatim ivāmarāḥ<BR>
01,214.009a	dharmarāje atiprītyā pūrṇacandra ivāmale<BR>
01,214.009c	prajānāṃ remire tulyaṃ netrāṇi hṛdayāni ca<BR>
01,214.009d*2099_01	rañjayām āsa vai prītyā prītidānair anuttamaiḥ<BR>
01,214.010a	na tu kevaladaivena prajā bhāvena remire<BR>
01,214.010c	yad babhūva manaḥkāntaṃ karmaṇā sa cakāra tat<BR>
01,214.011a	na hy ayuktaṃ na cāsatyaṃ nānṛtaṃ na ca vipriyam<BR>
01,214.011c	bhāṣitaṃ cārubhāṣasya jajñe pārthasya dhīmataḥ<BR>
01,214.012a	sa hi sarvasya lokasya hitam ātmana eva ca<BR>
01,214.012b*2100_01	rājate sakalā pṛthvī pāṇḍavena balīyasā<BR>
01,214.012b*2100_02	puṣpitāni vanānīva dhānyalakṣmyā ca bhārata<BR>
01,214.012c	cikīrṣuḥ sumahātejā reme bharatasattamaḥ<BR>
01,214.013a	tathā tu muditāḥ sarve pāṇḍavā vigatajvarāḥ<BR>
01,214.013c	avasan pṛthivīpālāṃs trāsayantaḥ svatejasā<BR>
01,214.014a	tataḥ katipayāhasya bībhatsuḥ kṛṣṇam abravīt<BR>
01,214.014c	uṣṇāni kṛṣṇa vartante gacchāmo yamunāṃ prati<BR>
01,214.015a	suhṛjjanavṛtās tatra vihṛtya madhusūdana<BR>
01,214.015c	sāyāhne punar eṣyāmo rocatāṃ te janārdana<BR>
01,214.016	vāsudeva uvāca<BR>
01,214.016a	kuntīmātar mamāpy etad rocate yad vayaṃ jale<BR>
01,214.016c	suhṛjjanavṛtāḥ pārtha viharema yathāsukham<BR>
01,214.017	vaiśaṃpāyana uvāca<BR>
01,214.017a	āmantrya dharmarājānam anujñāpya ca bhārata<BR>
01,214.017c	jagmatuḥ pārthagovindau suhṛjjanavṛtau tataḥ<BR>
01,214.017d@117_0001	viharan khāṇḍavaprasthe kānaneṣu ca mādhavaḥ<BR>
01,214.017d@117_0002	puṣpitopavanāṃ ramyāṃ dadarśa yamunāṃ nadīm<BR>
01,214.017d@117_0003	ālayaṃ sarvabhūtānāṃ khāṇḍavaṃ khaḍgacarmabhṛt<BR>
01,214.017d@117_0004	dadarśa sa tu taṃ deśaṃ sahitaḥ savyasācinā<BR>
01,214.017d@117_0005	ṛkṣagomāyusaṃghuṣṭaṃ haṃsasārasanāditam<BR>
01,214.017d@117_0006	śākhāmṛgagaṇair juṣṭaṃ niketaṃ sarvarakṣasām<BR>
01,214.017d@117_0007	dvīpigomāyusiṃharkṣavarāharuruvāraṇaiḥ<BR>
01,214.017d@117_0008	nānāmṛgasahasraiś ca pakṣibhiś ca samāvṛtam<BR>
01,214.017d@117_0009	mānanārhaṃ ca sarveṣāṃ devadānavarakṣasām<BR>
01,214.017d@117_0010	ālayaṃ pannagendrasya takṣakasya mahātmanaḥ<BR>
01,214.017d@117_0011	veṇuśālmalimālyāṅgair upetaṃ vetrasaṃvṛtam<BR>
01,214.017d@117_0012	śākapadmakatālaiś ca śataśākhaiś ca rohiṇaiḥ<BR>
01,214.017d@117_0013	niruddeśatamaprakhyam āvṛtaṃ gajasaṃsthitaiḥ<BR>
01,214.017d@117_0014	gulmaiḥ kīcakaveṇūnām āśīviṣaniṣevitam<BR>
01,214.017d@117_0015	vigatārkamahābhogavratatidrumasaṃkaṭam<BR>
01,214.017d@117_0016	snuhivetrakuliṅgākṣair hintālaiś ca samāvṛtam<BR>
01,214.017d@117_0017	vyāladaṃṣṭrigaṇākīrṇaṃ varjitaṃ sarvamānuṣaiḥ<BR>
01,214.017d@117_0018	rakṣasāṃ bhujagendrāṇāṃ pakṣiṇāṃ ca mahālayam<BR>
01,214.017d@117_0019	bhūtānāṃ sarvadeveśaḥ sarvalokavibhāgavit<BR>
01,214.017d@117_0020	pītāmbaradharo devas tad vanaṃ bahudhā caran<BR>
01,214.017d@117_0021	sadrumasya sayakṣasya sabhūtagaṇapakṣiṇaḥ<BR>
01,214.017d@117_0022	khāṇḍavasya vināśaṃ taṃ dadarśa madhusūdanaḥ<BR>
01,214.018a	vihāradeśaṃ saṃprāpya nānādrumavad uttamam<BR>
01,214.018c	gṛhair uccāvacair yuktaṃ puraṃdaragṛhopamam<BR>
01,214.019a	bhakṣyair bhojyaiś ca peyaiś ca rasavadbhir mahādhanaiḥ<BR>
01,214.019c	mālyaiś ca vividhair yuktaṃ yuktaṃ vārṣṇeyapārthayoḥ<BR>
01,214.020a	āviveśatur āpūrṇaṃ ratnair uccāvacaiḥ śubhaiḥ<BR>
01,214.020c	yathopajoṣaṃ sarvaś ca janaś cikrīḍa bhārata<BR>
01,214.020d*2101_01	striyaś ca vipulaśroṇyaś cārupīnapayodharāḥ<BR>
01,214.020d*2101_02	madaskhalitagāminyaś cikrīḍur vāmalocanāḥ<BR>
01,214.021a	vane kāś cij jale kāś cit kāś cid veśmasu cāṅganāḥ<BR>
01,214.021c	yathādeśaṃ yathāprīti cikrīḍuḥ kṛṣṇapārthayoḥ<BR>
01,214.021d*2102_01	vāsudevapriyā nityaṃ satyabhāmā ca bhāminī<BR>
01,214.022a	draupadī ca subhadrā ca vāsāṃsy ābharaṇāni ca<BR>
01,214.022c	prayacchetāṃ mahārhāṇi strīṇāṃ te sma madotkaṭe<BR>
01,214.023a	kāś cit prahṛṣṭā nanṛtuś cukruśuś ca tathāparāḥ<BR>
01,214.023c	jahasuś cāparā nāryaḥ papuś cānyā varāsavam<BR>
01,214.024a	ruruduś cāparās tatra prajaghnuś ca parasparam<BR>
01,214.024c	mantrayām āsur anyāś ca rahasyāni parasparam<BR>
01,214.024d*2103_01	kāś cin mālyāni cinvanti kāś cin mālyāni dadhrire<BR>
01,214.025a	veṇuvīṇāmṛdaṅgānāṃ manojñānāṃ ca sarvaśaḥ<BR>
01,214.025c	śabdenāpūryate ha sma tad vanaṃ susamṛddhimat<BR>
01,214.026a	tasmiṃs tathā vartamāne kurudāśārhanandanau<BR>
01,214.026c	samīpe jagmatuḥ kaṃ cid uddeśaṃ sumanoharam<BR>
01,214.027a	tatra gatvā mahātmānau kṛṣṇau parapuraṃjayau<BR>
01,214.027c	mahārhāsanayo rājaṃs tatas tau saṃniṣīdatuḥ<BR>
01,214.028a	tatra pūrvavyatītāni vikrāntāni ratāni ca<BR>
01,214.028c	bahūni kathayitvā tau remāte pārthamādhavau<BR>
01,214.029a	tatropaviṣṭau muditau nākapṛṣṭhe 'śvināv iva<BR>
01,214.029c	abhyagacchat tadā vipro vāsudevadhanaṃjayau<BR>
01,214.029d*2104_01	siṃhāsanasamīpe tau vāsudevadhanaṃjayau<BR>
01,214.030a	bṛhacchālapratīkāśaḥ prataptakanakaprabhaḥ<BR>
01,214.030c	haripiṅgo hariśmaśruḥ pramāṇāyāmataḥ samaḥ<BR>
01,214.031a	taruṇādityasaṃkāśaḥ kṛṣṇavāsā jaṭādharaḥ<BR>
01,214.031c	padmapatrānanaḥ piṅgas tejasā prajvalann iva<BR>
01,214.031d*2105_01	jagāma tau kṛṣṇapārthau didhakṣan khāṇḍavaṃ vanam<BR>
01,214.032a	upasṛṣṭaṃ tu taṃ kṛṣṇau bhrājamānaṃ dvijottamam<BR>
01,214.032b*2106_01	dṛṣṭvā jagāma manasā pāvako 'yam iti prabhuḥ<BR>
01,214.032c	arjuno vāsudevaś ca tūrṇam utpatya tasthatuḥ<BR>
01,215.001	vaiśaṃpāyana uvāca<BR>
01,215.001a	so 'bravīd arjunaṃ caiva vāsudevaṃ ca sātvatam<BR>
01,215.001c	lokapravīrau tiṣṭhantau khāṇḍavasya samīpataḥ<BR>
01,215.002a	brāhmaṇo bahubhoktāsmi bhuñje 'parimitaṃ sadā<BR>
01,215.002c	bhikṣe vārṣṇeyapārthau vām ekāṃ tṛptiṃ prayacchatām<BR>
01,215.003a	evam uktau tam abrūtāṃ tatas tau kṛṣṇapāṇḍavau<BR>
01,215.003c	kenānnena bhavāṃs tṛpyet tasyānnasya yatāvahe<BR>
01,215.004a	evam uktaḥ sa bhagavān abravīt tāv ubhau tataḥ<BR>
01,215.004c	bhāṣamāṇau tadā vīrau kim annaṃ kriyatām iti<BR>
01,215.005a	nāham annaṃ bubhukṣe vai pāvakaṃ māṃ nibodhatam<BR>
01,215.005c	yadannam anurūpaṃ me tad yuvāṃ saṃprayacchatam<BR>
01,215.006a	idam indraḥ sadā dāvaṃ khāṇḍavaṃ parirakṣati<BR>
01,215.006c	taṃ na śaknomy ahaṃ dagdhuṃ rakṣyamāṇaṃ mahātmanā<BR>
01,215.007a	vasaty atra sakhā tasya takṣakaḥ pannagaḥ sadā<BR>
01,215.007c	sagaṇas tatkṛte dāvaṃ parirakṣati vajrabhṛt<BR>
01,215.008a	tatra bhūtāny anekāni rakṣyante sma prasaṅgataḥ<BR>
01,215.008b*2107_01	bahūni ghorarūpāṇi ugravīryāṇi caiva hi<BR>
01,215.008c	taṃ didhakṣur na śaknomi dagdhuṃ śakrasya tejasā<BR>
01,215.009a	sa māṃ prajvalitaṃ dṛṣṭvā meghāmbhobhiḥ pravarṣati<BR>
01,215.009c	tato dagdhuṃ na śaknomi didhakṣur dāvam īpsitam<BR>
01,215.010a	sa yuvābhyāṃ sahāyābhyām astravidbhyāṃ samāgataḥ<BR>
01,215.010c	daheyaṃ khāṇḍavaṃ dāvam etad annaṃ vṛtaṃ mayā<BR>
01,215.011a	yuvāṃ hy udakadhārās tā bhūtāni ca samantataḥ<BR>
01,215.011c	uttamāstravido samyak sarvato vārayiṣyathaḥ<BR>
01,215.011d@118=0000	janamejaya uvāca<BR>
01,215.011d@118=0007	vaiśaṃpāyana uvāca<BR>
01,215.011d@118=0062	rudra uvāca<BR>
01,215.011d@118=0065	vaiśaṃpāyana uvāca<BR>
01,215.011d@118=0124	vaiśaṃpāyana uvāca<BR>
01,215.011d@118_0001	kimarthaṃ bhagavān agniḥ khāṇḍavaṃ dagdhum icchati<BR>
01,215.011d@118_0002	rakṣyamāṇaṃ mahendreṇa nānāsattvasamāyutam<BR>
01,215.011d@118_0003	na hy etat kāraṇaṃ brahmann alpaṃ saṃpratibhāti me<BR>
01,215.011d@118_0004	yad dadāha susaṃkruddhaḥ khāṇḍavaṃ havyavāhanaḥ<BR>
01,215.011d@118_0005	etad vistaraśo brahmañ śrotum icchāmi tattvataḥ<BR>
01,215.011d@118_0006	khāṇḍavasya yathā dāhaḥ purā samabhavan mune<BR>
01,215.011d@118_0007	hanta te kathayiṣyāmi purāṇam ṛṣisaṃstutam<BR>
01,215.011d@118_0008	kathām imāṃ naraśreṣṭha khāṇḍavasya vināśinīm<BR>
01,215.011d@118_0009	paurāṇaḥ śrūyate tāta rājā harihayopamaḥ<BR>
01,215.011d@118_0010	śvetakir nāma vikhyāto balavikramasaṃyutaḥ<BR>
01,215.011d@118_0011	yajvā dānapatir dhīmān yathā nānyo 'sti kaś cana<BR>
01,215.011d@118_0012	īje sa ca mahāsatraiḥ kratubhiś cāptadakṣiṇaiḥ<BR>
01,215.011d@118_0013	tasya nānyābhavad buddhir divase divase nṛpa<BR>
01,215.011d@118_0014	satre kriyāsamārambhe dāneṣu vividheṣu ca<BR>
01,215.011d@118_0015	tasyaivaṃ vartamānasya kadā cit kālaparyaye<BR>
01,215.011d@118_0016	satram āhartukāmasya saṃvatsaraśataṃ kila<BR>
01,215.011d@118_0017	ṛtvijo nābhyapadyanta samāhartuṃ mahātmanaḥ<BR>
01,215.011d@118_0018	sa tu rājākarod yatnaṃ mahāntaṃ sasuhṛjjanaḥ<BR>
01,215.011d@118_0019	praṇipātena sāntvena dānena ca mahāyaśāḥ<BR>
01,215.011d@118_0020	ṛtvijo 'nunayām āsa bhūyo bhūyas tv atandritaḥ<BR>
01,215.011d@118_0021	te cāsya tam abhiprāyaṃ na cakrur amitaujasaḥ<BR>
01,215.011d@118_0022	sa cāśramasthān rājarṣis tān uvāca ruṣānvitaḥ<BR>
01,215.011d@118_0023	yady ahaṃ patito viprāḥ śuśrūṣāyāṃ na ca sthitaḥ<BR>
01,215.011d@118_0024	āśu tyājyo 'smi yuṣmābhir brāhmaṇaiś ca jugupsitaḥ<BR>
01,215.011d@118_0025	tan nārhatha kratuśraddhāṃ vyāghātayitum uttamām<BR>
01,215.011d@118_0026	asthāne vā parityāgaṃ kartuṃ me dvijasattamāḥ<BR>
01,215.011d@118_0027	prapanna eva vo viprāḥ prasādaṃ kartum arhatha<BR>
01,215.011d@118_0028	sāntvadānādibhir vākyais tattvataḥ kāryavattayā<BR>
01,215.011d@118_0029	prasādayitvā vakṣyāmi yan naḥ kāryaṃ dvijottamāḥ<BR>
01,215.011d@118_0030	athavāhaṃ parityakto bhavadbhir dveṣakāraṇāt<BR>
01,215.011d@118_0031	ṛtvijo 'nyān gamiṣyāmi yājanārthaṃ tapodhanāḥ<BR>
01,215.011d@118_0032	etāvad uktvā vacanaṃ virarāma sa pārthivaḥ<BR>
01,215.011d@118_0033	yadā na śekū rājānaṃ yājanārthaṃ paraṃtapa<BR>
01,215.011d@118_0034	tatas te yājakāḥ kruddhās tam ūcur nṛpasattamam<BR>
01,215.011d@118_0035	tava karmāṇy ajasraṃ vai vartante pārthivottama<BR>
01,215.011d@118_0036	tato vayaṃ pariśrāntāḥ satataṃ karmavāhinaḥ<BR>
01,215.011d@118_0037	śramād asmāt pariśrāntān sa tvaṃ nas tyaktum arhasi<BR>
01,215.011d@118_0038	buddhimohaṃ samāsthāya tvarāsaṃbhāvito 'nagha<BR>
01,215.011d@118_0039	gaccha rudrasakāśaṃ tvaṃ sa hi tvāṃ yājayiṣyati<BR>
01,215.011d@118_0040	sādhikṣepaṃ vacaḥ śrutvā saṃkruddhaḥ śvetakir nṛpaḥ<BR>
01,215.011d@118_0041	kailāsaṃ parvataṃ gatvā tapa ugraṃ samāsthitaḥ<BR>
01,215.011d@118_0042	ārādhayan mahādevaṃ niyataḥ saṃśitavrataḥ<BR>
01,215.011d@118_0043	upavāsaparo rājā dīrghakālam atiṣṭhata<BR>
01,215.011d@118_0044	kadā cid dvādaśe kāle kadā cid api ṣoḍaśe<BR>
01,215.011d@118_0045	āhāram akarod rājā mūlāni ca phalāni ca<BR>
01,215.011d@118_0046	ūrdhvabāhus tv animiṣas tiṣṭhan sthāṇur ivācalaḥ<BR>
01,215.011d@118_0047	ṣaṇmāsān abhavad rājā śvetakiḥ susamāhitaḥ<BR>
01,215.011d@118_0048	taṃ tathā nṛpaśārdūlaṃ tapyamānaṃ mahat tapaḥ<BR>
01,215.011d@118_0049	śaṃkaraḥ parayā prītyā darśayām āsa bhārata<BR>
01,215.011d@118_0050	uvāca cainaṃ bhagavān snigdhagambhīrayā girā<BR>
01,215.011d@118_0051	prīto 'smi rājaśārdūla tapasā te paraṃtapa<BR>
01,215.011d@118_0052	varaṃ vṛṇīṣva bhadraṃ te yaṃ tvam icchasi pārthiva<BR>
01,215.011d@118_0053	etac chrutvā tu vacanaṃ rudrasyāmitatejasaḥ<BR>
01,215.011d@118_0054	praṇipatya mahātmānaṃ rājarṣiḥ pratyabhāṣata<BR>
01,215.011d@118_0055	yadi me bhagavān prītaḥ sarvalokanamaskṛtaḥ<BR>
01,215.011d@118_0056	svayaṃ māṃ devadeveśa yājayasva sureśvara<BR>
01,215.011d@118_0057	etac chrutvā tu vacanaṃ rājñā tena prabhāṣitam<BR>
01,215.011d@118_0058	uvāca bhagavān prītaḥ smitapūrvam idaṃ vacaḥ<BR>
01,215.011d@118_0059	nāsmākam etadviṣaye vartate yājanaṃ prati<BR>
01,215.011d@118_0060	tvayā ca sumahat taptaṃ tapo rājan varārthinā<BR>
01,215.011d@118_0061	yājayiṣyāmi rājaṃs tvāṃ samayena paraṃtapa<BR>
01,215.011d@118_0062	samā dvādaśa rājendra brahmacārī samāhitaḥ<BR>
01,215.011d@118_0063	satataṃ tv ājyadhārābhir yadi tarpayase 'nalam<BR>
01,215.011d@118_0064	kāmaṃ prārthayase yaṃ tvaṃ mattaḥ prāpsyasi taṃ nṛpa<BR>
01,215.011d@118_0065	evam uktas tu rudreṇa śvetakir manujādhipaḥ<BR>
01,215.011d@118_0066	tathā cakāra tat sarvaṃ yathoktaṃ śūlapāṇinā<BR>
01,215.011d@118_0067	pūrṇe tu dvādaśe varṣe punar āyān maheśvaram<BR>
01,215.011d@118_0068	dṛṣṭvaiva ca sa rājānaṃ śaṃkaro lokabhāvanaḥ<BR>
01,215.011d@118_0069	uvāca paramaprītaḥ śvetakiṃ nṛpasattamam<BR>
01,215.011d@118_0070	toṣito 'haṃ nṛpaśreṣṭha tvayeha svena karmaṇā<BR>
01,215.011d@118_0071	yājanaṃ brāhmaṇānāṃ tu vidhidṛṣṭaṃ paraṃtapa<BR>
01,215.011d@118_0072	ato 'haṃ tvāṃ svayaṃ nādya yājayāmi paraṃtapa<BR>
01,215.011d@118_0073	mamāṃśas tu kṣititale mahābhāgo dvijottamaḥ<BR>
01,215.011d@118_0074	durvāsā iti vikhyātaḥ sa hi tvāṃ yājayiṣyati<BR>
01,215.011d@118_0075	manniyogān mahātejāḥ saṃbhārāḥ saṃbhriyantu te<BR>
01,215.011d@118_0076	etac chrutvā tu vacanaṃ rudreṇa samudāhṛtam<BR>
01,215.011d@118_0077	svapuraṃ punar āgamya saṃbhārān punar ārjayat<BR>
01,215.011d@118_0078	tataḥ saṃbhṛtasaṃbhāro bhūyo rudram upāgamat<BR>
01,215.011d@118_0079	saṃbhṛtā mama saṃbhārāḥ sarvopakaraṇāni ca<BR>
01,215.011d@118_0080	tvatprasādān mahādeva śvo me dīkṣā bhaved iti<BR>
01,215.011d@118_0081	etac chrutvā tu vacanaṃ tasya rājño mahātmanaḥ<BR>
01,215.011d@118_0082	durvāsasaṃ samāhūya rudro vacanam abravīt<BR>
01,215.011d@118_0083	eṣa rājā mahābhāgaḥ śvetakir dvijasattama<BR>
01,215.011d@118_0084	enaṃ yājaya viprendra manniyogena bhūmipam<BR>
01,215.011d@118_0085	bāḍham ity eva vacanaṃ rudram ṛṣir uvāca ha<BR>
01,215.011d@118_0086	tataḥ satraṃ samabhavat tasya rājño mahātmanaḥ<BR>
01,215.011d@118_0087	yathāvidhi yathākālaṃ yathoktaṃ bahudakṣiṇam<BR>
01,215.011d@118_0088	tasmin parisamāpte tu rājñaḥ satre mahātmanaḥ<BR>
01,215.011d@118_0089	durvāsasābhyanujñātā vipratasthuḥ sma yājakāḥ<BR>
01,215.011d@118_0090	ye tatra dīkṣitāḥ sarve sadasyāś ca mahaujasaḥ<BR>
01,215.011d@118_0091	so 'pi rājā mahābhāgaḥ svapuraṃ prāviśat tadā<BR>
01,215.011d@118_0092	tato bhagavato vahner vikāraḥ samajāyata<BR>
01,215.011d@118_0093	tejasā viprahīṇaś ca glāniś cainaṃ samāviśat<BR>
01,215.011d@118_0094	sa lakṣayitvā cātmānaṃ tejohīnaṃ hutāśanaḥ<BR>
01,215.011d@118_0095	jagāma sadanaṃ puṇyaṃ brahmaṇo lokapūjitam<BR>
01,215.011d@118_0096	tatra brāhmaṇam āsīnam idaṃ vacanam abravīt<BR>
01,215.011d@118_0097	tejasā viprahīṇo 'smi balena ca jagatpate<BR>
01,215.011d@118_0098	iccheyaṃ tvatprasādena svātmanaḥ prakṛtiṃ sthirām<BR>
01,215.011d@118_0099	etac chrutvā tu vacanaṃ bhagavān sarvalokakṛt<BR>
01,215.011d@118_0100	havyavāham idaṃ vākyam uvāca prahasann iva<BR>
01,215.011d@118_0101	tvayā dvādaśa varṣāṇi vasor dhārāhutaṃ haviḥ<BR>
01,215.011d@118_0102	upayuktaṃ mahābhāga tena tvāṃ glānir āviśat<BR>
01,215.011d@118_0103	tejasā viprahīṇatvāt sahasā havyavāhana<BR>
01,215.011d@118_0104	mā gamas tvaṃ vyathāṃ vahne prakṛtistho bhaviṣyasi<BR>
01,215.011d@118_0105	purā devaniyogena yat tvayā bhasmasāt kṛtam<BR>
01,215.011d@118_0106	ālayaṃ devaśatrūṇāṃ sughoraṃ khāṇḍavaṃ vanam<BR>
01,215.011d@118_0107	tatra sarvāṇi sattvāni nivasanti vibhāvaso<BR>
01,215.011d@118_0108	teṣāṃ tvaṃ medasā tṛptaḥ prakṛtistho bhaviṣyasi<BR>
01,215.011d@118_0109	gaccha śīghraṃ pradagdhuṃ tvaṃ tato mokṣyasi kilbiṣāt<BR>
01,215.011d@118_0110	etac chrutvā tu vacanaṃ parameṣṭhimukhāc cyutam<BR>
01,215.011d@118_0111	uttamaṃ javam āsthāya pradudrāva hutāśanaḥ<BR>
01,215.011d@118_0112	āgamya khāṇḍavaṃ dāvam uttamaṃ javam āsthitaḥ<BR>
01,215.011d@118_0113	sahasā prajvalaty agniḥ kruddho vāyusamīritaḥ<BR>
01,215.011d@118_0114	pradīptaṃ khāṇḍavaṃ dṛṣṭvā ye sma tatra nivāsinaḥ<BR>
01,215.011d@118_0115	paramaṃ yatnam ātiṣṭhan pāvakasya praśāntaye<BR>
01,215.011d@118_0116	karais tu kariṇaḥ śīghraṃ jalam ādāya satvarāḥ<BR>
01,215.011d@118_0117	siṣicuḥ pāvakaṃ kruddhāḥ śataśo 'tha sahasraśaḥ<BR>
01,215.011d@118_0118	bahuśīrṣās tathā nāgāḥ śirobhir jalavṛṣṭayaḥ<BR>
01,215.011d@118_0119	mumucuḥ pāvakābhyāśe satvarāḥ krodhamūrcchitāḥ<BR>
01,215.011d@118_0120	tathaivānyāni sattvāni nānāpraharaṇodyamaiḥ<BR>
01,215.011d@118_0121	vilayaṃ pāvakaṃ śīghram anayan bharatottama<BR>
01,215.011d@118_0122	anena tu prakāreṇa bhūyo bhūyaś ca prajvalan<BR>
01,215.011d@118_0123	saptakṛtvaḥ praśamitaḥ khāṇḍave havyavāhanaḥ<BR>
01,215.011d@118_0124	sa tu nairāśyam āpannaḥ sadā glānisamanvitaḥ<BR>
01,215.011d@118_0125	pitāmaham upāgacchat saṃkruddho havyavāhanaḥ<BR>
01,215.011d@118_0126	tac ca sarvaṃ yathāvṛttaṃ brahmaṇe saṃnyavedayat<BR>
01,215.011d@118_0127	uvāca cainaṃ bhagavān muhūrtaṃ sa vicintya tu<BR>
01,215.011d@118_0128	upāyaḥ paridṛṣṭo me yathā tvaṃ dhakṣyase 'nala<BR>
01,215.011d@118_0129	khāṇḍavaṃ dāvam adyaiva miṣato 'sya śatakratoḥ<BR>
01,215.011d@118_0130	naranārāyaṇau yau tau pūrvadevau vibhāvaso<BR>
01,215.011d@118_0131	saṃprāptau mānuṣaṃ lokaṃ kāryārthaṃ hi divaukasām<BR>
01,215.011d@118_0132	arjunaṃ vāsudevaṃ ca yau tau loko 'bhimanyate<BR>
01,215.011d@118_0133	tāv etau sahitau vahne khāṇḍavasya samīpataḥ<BR>
01,215.011d@118_0134	tau tvaṃ yācasva sāhāyye dāhārthaṃ khāṇḍavasya ca<BR>
01,215.011d@118_0135	tato dhakṣyasi taṃ dāvaṃ rakṣitaṃ tridaśair api<BR>
01,215.011d@118_0136	tau tu sattvāni sarvāṇi yatnato vārayiṣyataḥ<BR>
01,215.011d@118_0137	devarājaṃ ca sahitau tatra me nāsti saṃśayaḥ<BR>
01,215.011d@118_0138	etac chrutvā tu vacanaṃ tvarito havyavāhanaḥ<BR>
01,215.011d@118_0139	kṛṣṇapārthāv upāgamya yam arthaṃ tv abhyabhāṣata<BR>
01,215.011d@118_0140	taṃ te kathitavān asmi pūrvam eva nṛpottama<BR>
01,215.012a	evam ukte pratyuvāca bībhatsur jātavedasam<BR>
01,215.012b*2108_01	abravīn nṛpaśārdūla tatkālasadṛśaṃ vacaḥ<BR>
01,215.012c	didhakṣuṃ khāṇḍavaṃ dāvam akāmasya śatakratoḥ<BR>
01,215.013a	uttamāstrāṇi me santi divyāni ca bahūni ca<BR>
01,215.013c	yair ahaṃ śaknuyāṃ yoddhum api vajradharān bahūn<BR>
01,215.014a	dhanur me nāsti bhagavan bāhuvīryeṇa saṃmitam<BR>
01,215.014c	kurvataḥ samare yatnaṃ vegaṃ yad viṣaheta me<BR>
01,215.015a	śaraiś ca me 'rtho bahubhir akṣayaiḥ kṣipram asyataḥ<BR>
01,215.015b*2109_01	upāsaṃgau ca me na staḥ pratiyoddhuṃ puraṃdaram<BR>
01,215.015c	na hi voḍhuṃ rathaḥ śaktaḥ śarān mama yathepsitān<BR>
01,215.016a	aśvāṃś ca divyān iccheyaṃ pāṇḍurān vātaraṃhasaḥ<BR>
01,215.016c	rathaṃ ca meghanirghoṣaṃ sūryapratimatejasam<BR>
01,215.017a	tathā kṛṣṇasya vīryeṇa nāyudhaṃ vidyate samam<BR>
01,215.017c	yena nāgān piśācāṃś ca nihanyān mādhavo raṇe<BR>
01,215.018a	upāyaṃ karmaṇaḥ siddhau bhagavan vaktum arhasi<BR>
01,215.018c	nivārayeyaṃ yenendraṃ varṣamāṇaṃ mahāvane<BR>
01,215.019a	pauruṣeṇa tu yat kāryaṃ tat kartārau sva pāvaka<BR>
01,215.019c	karaṇāni samarthāni bhagavan dātum arhasi<BR>
01,216.001	vaiśaṃpāyana uvāca<BR>
01,216.001a	evam uktas tu bhagavān dhūmaketur hutāśanaḥ<BR>
01,216.001c	cintayām āsa varuṇaṃ lokapālaṃ didṛkṣayā<BR>
01,216.001e	ādityam udake devaṃ nivasantaṃ jaleśvaram<BR>
01,216.002a	sa ca tac cintitaṃ jñātvā darśayām āsa pāvakam<BR>
01,216.002c	tam abravīd dhūmaketuḥ pratipūjya jaleśvaram<BR>
01,216.002e	caturthaṃ lokapālānāṃ rakṣitāraṃ maheśvaram<BR>
01,216.002f*2110_01	sa khyātamātro varuṇaḥ samāyāto mahādyutiḥ<BR>
01,216.002f*2110_02	athemaṃ nṛpaśārdūla vahnir vacanam abravīt<BR>
01,216.003a	somena rājñā yad dattaṃ dhanuś caiveṣudhī ca te<BR>
01,216.003c	tat prayacchobhayaṃ śīghraṃ rathaṃ ca kapilakṣaṇam<BR>
01,216.003c*2111_01	tvam asmai savyasācine<BR>
01,216.003c*2111_02	divyair aśvaiḥ samāyuktaṃ<BR>
01,216.004a	kāryaṃ hi sumahat pārtho gāṇḍīvena kariṣyati<BR>
01,216.004c	cakreṇa vāsudevaś ca tan madarthe pradīyatām<BR>
01,216.004e	dadānīty eva varuṇaḥ pāvakaṃ pratyabhāṣata<BR>
01,216.005a	tato 'dbhutaṃ mahāvīryaṃ yaśaḥkīrtivivardhanam<BR>
01,216.005c	sarvaśastrair anādhṛṣyaṃ sarvaśastrapramāthi ca<BR>
01,216.005e	sarvāyudhamahāmātraṃ parasenāpradharṣaṇam<BR>
01,216.006a	ekaṃ śatasahasreṇa saṃmitaṃ rāṣṭravardhanam<BR>
01,216.006c	citram uccāvacair varṇaiḥ śobhitaṃ ślakṣṇam avraṇam<BR>
01,216.007a	devadānavagandharvaiḥ pūjitaṃ śāśvatīḥ samāḥ<BR>
01,216.007b*2112_01	tad divyaṃ dhanuṣāṃ śreṣṭhaṃ brahmaṇā nirmitaṃ purā<BR>
01,216.007c	prādād vai dhanuratnaṃ tad akṣayyau ca maheṣudhī<BR>
01,216.008a	rathaṃ ca divyāśvayujaṃ kapipravaraketanam<BR>
01,216.008c	upetaṃ rājatair aśvair gāndharvair hemamālibhiḥ<BR>
01,216.008e	pāṇḍurābhrapratīkāśair manovāyusamair jave<BR>
01,216.009a	sarvopakaraṇair yuktam ajayyaṃ devadānavaiḥ<BR>
01,216.009c	bhānumantaṃ mahāghoṣaṃ sarvabhūtamanoharam<BR>
01,216.010a	sasarja yat svatapasā bhauvano bhuvanaprabhuḥ<BR>
01,216.010c	prajāpatir anirdeśyaṃ yasya rūpaṃ raver iva<BR>
01,216.011a	yaṃ sma somaḥ samāruhya dānavān ajayat prabhuḥ<BR>
01,216.011c	nagameghapratīkāśaṃ jvalantam iva ca śriyā<BR>
01,216.011d*2113_01	surāriyoṣitsauvarṇaśrutitāṭaṅkanāśanam<BR>
01,216.012a	āśritā taṃ rathaśreṣṭhaṃ śakrāyudhasamā śubhā<BR>
01,216.012c	tāpanīyā surucirā dhvajayaṣṭir anuttamā<BR>
01,216.013a	tasyāṃ tu vānaro divyaḥ siṃhaśārdūlalakṣaṇaḥ<BR>
01,216.013b*2114_01	hanūmān nāma tejasvī kāmarūpī samīrajaḥ<BR>
01,216.013b*2114_02	nādena ca mahāraudro bhūtakoṭisamāvṛtaḥ<BR>
01,216.013b*2115_01	yaḥ purā vāyusaṃbhūto rakṣogaṇavināśanaḥ<BR>
01,216.013c	vinardann iva tatrasthaḥ saṃsthito mūrdhny aśobhata<BR>
01,216.014a	dhvaje bhūtāni tatrāsan vividhāni mahānti ca<BR>
01,216.014c	nādena ripusainyānāṃ yeṣāṃ saṃjñā praṇaśyati<BR>
01,216.015a	sa taṃ nānāpatākābhiḥ śobhitaṃ ratham uttamam<BR>
01,216.015c	pradakṣiṇam upāvṛtya daivatebhyaḥ praṇamya ca<BR>
01,216.016a	saṃnaddhaḥ kavacī khaḍgī baddhagodhāṅgulitravān<BR>
01,216.016b*2116_01	viṣṇor ājñāṃ gṛhītvā tu phalgunaḥ paravīrahā<BR>
01,216.016c	āruroha rathaṃ pārtho vimānaṃ sukṛtī yathā<BR>
01,216.017a	tac ca divyaṃ dhanuḥśreṣṭhaṃ brahmaṇā nirmitaṃ purā<BR>
01,216.017c	gāṇḍīvam upasaṃgṛhya babhūva mudito 'rjunaḥ<BR>
01,216.018a	hutāśanaṃ namaskṛtya tatas tad api vīryavān<BR>
01,216.018c	jagrāha balam āsthāya jyayā ca yuyuje dhanuḥ<BR>
01,216.019a	maurvyāṃ tu yujyamānāyāṃ balinā pāṇḍavena ha<BR>
01,216.019c	ye 'śṛṇvan kūjitaṃ tatra teṣāṃ vai vyathitaṃ manaḥ<BR>
01,216.020a	labdhvā rathaṃ dhanuś caiva tathākṣayyau maheṣudhī<BR>
01,216.020c	babhūva kalyaḥ kaunteyaḥ prahṛṣṭaḥ sāhyakarmaṇi<BR>
01,216.021a	vajranābhaṃ tataś cakraṃ dadau kṛṣṇāya pāvakaḥ<BR>
01,216.021c	āgneyam astraṃ dayitaṃ sa ca kalyo 'bhavat tadā<BR>
01,216.022a	abravīt pāvakaś cainam etena madhusūdana<BR>
01,216.022c	amānuṣān api raṇe vijeṣyasi na saṃśayaḥ<BR>
01,216.023a	anena tvaṃ manuṣyāṇāṃ devānām api cāhave<BR>
01,216.023c	rakṣaḥpiśācadaityānāṃ nāgānāṃ cādhikaḥ sadā<BR>
01,216.023e	bhaviṣyasi na saṃdehaḥ pravarārinibarhaṇe<BR>
01,216.023f*2117_01	tavaitac cakram astraṃ yan nāmataś ca sudarśanam<BR>
01,216.023f*2117_02	tac cāsminn arpaya vibho daityaghāte yathā purā<BR>
01,216.023f*2118_01	cakreṇa bhasmasāt sarvaṃ visṛṣṭena tu vīryavān<BR>
01,216.024a	kṣiptaṃ kṣiptaṃ raṇe caitat tvayā mādhava śatruṣu<BR>
01,216.024c	hatvāpratihataṃ saṃkhye pāṇim eṣyati te punaḥ<BR>
01,216.025a	varuṇaś ca dadau tasmai gadām aśaniniḥsvanām<BR>
01,216.025c	daityāntakaraṇīṃ ghorāṃ nāmnā kaumodakīṃ hareḥ<BR>
01,216.025d@119_0001	tadāgner anumodāya sakhā sakhyuḥ priyaṃkaraḥ<BR>
01,216.025d@119_0002	uvāca pārthaṃ vārṣṇeyaḥ prīyamāṇo dhanaṃjayam<BR>
01,216.025d@119_0003	ajitas tvam ajeyaś ca jetā tvam asi pāṇḍava<BR>
01,216.025d@119_0004	ajitaḥ phālgunety uktvā raśmīn ādāya vīryavān<BR>
01,216.025d@119_0005	jitam ity eva bībhatsuṃ pratyuvāca janārdanaḥ<BR>
01,216.025d@119_0006	pradakṣiṇaṃ parikramya kareṇa ratham aspṛśat<BR>
01,216.025d@119_0007	prīyamāṇo rathe tasminn abhavat kṛṣṇasārathiḥ<BR>
01,216.025d@119_0008	pāvakāya namaskṛtya vavande gāṇḍivaṃ dhanuḥ<BR>
01,216.025d@119_0009	ratham āsthāya bībhatsuś cakre 'dhijyaṃ mahad dhanuḥ<BR>
01,216.025d@119_0010	maurvī kṛṣṇasya bāhubhyāṃ visṛjad bhṛśadāruṇam<BR>
01,216.025d@119_0011	kūjantī sāpatat tūrṇaṃ siṃhīva mṛgagṛddhinī<BR>
01,216.026a	tataḥ pāvakam abrūtāṃ prahṛṣṭau kṛṣṇapāṇḍavau<BR>
01,216.026c	kṛtāstrau śastrasaṃpannau rathinau dhvajināv api<BR>
01,216.027a	kalyau svo bhagavan yoddhum api sarvaiḥ surāsuraiḥ<BR>
01,216.027c	kiṃ punar vajriṇaikena pannagārthe yuyutsunā<BR>
01,216.028	arjuna uvāca<BR>
01,216.028a	cakram astraṃ ca vārṣṇeyo visṛjan yudhi vīryavān<BR>
01,216.028c	triṣu lokeṣu tan nāsti yan na jīyāj janārdanaḥ<BR>
01,216.029a	gāṇḍīvaṃ dhanur ādāya tathākṣayyau maheṣudhī<BR>
01,216.029c	aham apy utsahe lokān vijetuṃ yudhi pāvaka<BR>
01,216.029c*2119_01	sa surāsuramānavān<BR>
01,216.029c*2119_02	kiṃ punar vajriṇaikaṃ tu<BR>
01,216.030a	sarvataḥ parivāryainaṃ dāvena mahatā prabho<BR>
01,216.030c	kāmaṃ saṃprajvalādyaiva kalyau svaḥ sāhyakarmaṇi<BR>
01,216.030d*2120_01	yadi khāṇḍavam eṣyati pramādāt<BR>
01,216.030d*2120_02	sagaṇo vā parirakṣituṃ mahendraḥ<BR>
01,216.030d*2120_03	śaratāḍitakhaṇḍakuṇḍalānāṃ<BR>
01,216.030d*2120_04	kadanaṃ drakṣyati devavāhinīnām<BR>
01,216.031	vaiśaṃpāyana uvāca<BR>
01,216.031a	evam uktaḥ sa bhagavān dāśārheṇārjunena ca<BR>
01,216.031c	taijasaṃ rūpam āsthāya dāvaṃ dagdhuṃ pracakrame<BR>
01,216.032a	sarvataḥ parivāryātha saptārcir jvalanas tadā<BR>
01,216.032c	dadāha khāṇḍavaṃ kruddho yugāntam iva darśayan<BR>
01,216.033a	parigṛhya samāviṣṭas tad vanaṃ bharatarṣabha<BR>
01,216.033c	meghastanitanirghoṣaṃ sarvabhūtāni nirdahan<BR>
01,216.034a	dahyatas tasya vibabhau rūpaṃ dāvasya bhārata<BR>
01,216.034c	meror iva nagendrasya kāñcanasya mahādyuteḥ<BR>
01,217.001	vaiśaṃpāyana uvāca<BR>
01,217.001a	tau rathābhyāṃ naravyāghrau dāvasyobhayataḥ sthitau<BR>
01,217.001c	dikṣu sarvāsu bhūtānāṃ cakrāte kadanaṃ mahat<BR>
01,217.001d@120=0000	janamejayaḥ<BR>
01,217.001d@120=0003	vaiśaṃpāyanaḥ<BR>
01,217.001d@120_0001	kimarthaṃ bhagavān agniḥ khāṇḍavaṃ dagdhum icchati<BR>
01,217.001d@120_0002	etad icchāmy ahaṃ śrotuṃ vada brāhmaṇasattama<BR>
01,217.001d@120_0003	śveto nāma mahārāja āsīd ikṣvākuvaṃśajaḥ<BR>
01,217.001d@120_0004	yajatas tasya rājñas tu satraṃ dvādaśavārṣikam<BR>
01,217.001d@120_0005	nirantarājyadhāraughair hūyamāno vibhāvasuḥ<BR>
01,217.001d@120_0006	tatra pāṇḍucchavir abhūt pāṇḍurogeṇa dhiṣṭhitaḥ<BR>
01,217.001d@120_0007	nānyasya havir ādātuṃ śakto 'bhūd dhavyavāhanaḥ<BR>
01,217.001d@120_0008	śrāntaḥ śrāntatanur nityaṃ tato brahmāṇam āgamat<BR>
01,217.001d@120_0009	gatvā pitāmahaṃ devaṃ namaskṛtvā ca pāvakaḥ<BR>
01,217.001d@120_0010	vijñāpayām āsa tadā svaśarīrasya vedanām<BR>
01,217.001d@120_0011	brahmovāca tadā jñātvā dagdhvā khāṇḍavasatrakam<BR>
01,217.001d@120_0012	arogaḥ siddhatejāś ca bhaviṣyasi na saṃśayaḥ<BR>
01,217.001d@120_0013	uktamātre tadā tena brahmaṇā parameṣṭhinā<BR>
01,217.001d@120_0014	khāṇḍavaṃ dagdhukāmaḥ san gatvā dagdhuṃ pracakrame<BR>
01,217.001d@120_0015	vanapālais tadā devaiḥ śamito vāriṇāgamat<BR>
01,217.001d@120_0016	saptakṛtvo vighātaṃ ca vahan khāṇḍavadāhakam<BR>
01,217.001d@120_0017	tato brahmāṇam agamat punar jñāpitavān prabhum<BR>
01,217.001d@120_0018	tenāpi ca samādiṣṭas tad dhi pāṇḍaravigrahaḥ<BR>
01,217.001d@120_0019	naranārāyaṇau yau tu dvāpare kṛṣṇaphalgunau<BR>
01,217.001d@120_0020	bhaviṣyantau mahātmānau khāṇḍavasya samīpataḥ<BR>
01,217.001d@120_0021	tau prārthaya mahāśūrau sāhāyyaṃ te kariṣyataḥ<BR>
01,217.002a	yatra yatra hi dṛśyante prāṇinaḥ khāṇḍavālayāḥ<BR>
01,217.002c	palāyantas tatra tatra tau vīrau paryadhāvatām<BR>
01,217.003a	chidraṃ hi na prapaśyanti rathayor āśuvikramāt<BR>
01,217.003c	āviddhāv iva dṛśyete rathinau tau rathottamau<BR>
01,217.004a	khāṇḍave dahyamāne tu bhūtāny atha sahasraśaḥ<BR>
01,217.004c	utpetur bhairavān nādān vinadanto diśo daśa<BR>
01,217.005a	dagdhaikadeśā bahavo niṣṭaptāś ca tathāpare<BR>
01,217.005c	sphuṭitākṣā viśīrṇāś ca viplutāś ca vicetasaḥ<BR>
01,217.006a	samāliṅgya sutān anye pitṝn mātṝṃs tathāpare<BR>
01,217.006c	tyaktuṃ na śekuḥ snehena tathaiva nidhanaṃ gatāḥ<BR>
01,217.007a	vikṛtair darśanair anye samutpetuḥ sahasraśaḥ<BR>
01,217.007c	tatra tatra vighūrṇantaḥ punar agnau prapedire<BR>
01,217.008a	dagdhapakṣākṣicaraṇā viceṣṭanto mahītale<BR>
01,217.008c	tatra tatra sma dṛśyante vinaśyantaḥ śarīriṇaḥ<BR>
01,217.009a	jalasthāneṣu sarveṣu kvāthyamāneṣu bhārata<BR>
01,217.009c	gatasattvāḥ sma dṛśyante kūrmamatsyāḥ sahasraśaḥ<BR>
01,217.010a	śarīraiḥ saṃpradīptaiś ca dehavanta ivāgnayaḥ<BR>
01,217.010c	adṛśyanta vane tasmin prāṇinaḥ prāṇasaṃkṣaye<BR>
01,217.011a	tāṃs tathotpatataḥ pārthaḥ śaraiḥ saṃchidya khaṇḍaśaḥ<BR>
01,217.011c	dīpyamāne tataḥ prāsyat prahasan kṛṣṇavartmani<BR>
01,217.012a	te śarācitasarvāṅgā vinadanto mahāravān<BR>
01,217.012c	ūrdhvam utpatya vegena nipetuḥ pāvake punaḥ<BR>
01,217.013a	śarair abhyāhatānāṃ ca dahyatāṃ ca vanaukasām<BR>
01,217.013c	virāvaḥ śrūyate ha sma samudrasyeva mathyataḥ<BR>
01,217.013d*2121_01	upalabhya samutpetuḥ samutpetur mahīdharāt<BR>
01,217.014a	vahneś cāpi prahṛṣṭasya kham utpetur mahārciṣaḥ<BR>
01,217.014c	janayām āsur udvegaṃ sumahāntaṃ divaukasām<BR>
01,217.014d*2122_01	tenārciṣā susaṃtaptā devāḥ sarṣipurogamāḥ<BR>
01,217.015a	tato jagmur mahātmānaḥ sarva eva divaukasaḥ<BR>
01,217.015c	śaraṇaṃ devarājānaṃ sahasrākṣaṃ puraṃdaram<BR>
01,217.016	devā ūcuḥ<BR>
01,217.016a	kiṃ nv ime mānavāḥ sarve dahyante kṛṣṇavartmanā<BR>
01,217.016c	kaccin na saṃkṣayaḥ prāpto lokānām amareśvara<BR>
01,217.016d*2123_01	ity ākrośam akurvaṃs te lokāḥ sarve bhayānvitāḥ<BR>
01,217.017	vaiśaṃpāyana uvāca<BR>
01,217.017a	tac chrutvā vṛtrahā tebhyaḥ svayam evānvavekṣya ca<BR>
01,217.017c	khāṇḍavasya vimokṣārthaṃ prayayau harivāhanaḥ<BR>
01,217.018a	mahatā meghajālena nānārūpeṇa vajrabhṛt<BR>
01,217.018c	ākāśaṃ samavastīrya pravavarṣa sureśvaraḥ<BR>
01,217.019a	tato 'kṣamātrā visṛjan dhārāḥ śatasahasraśaḥ<BR>
01,217.019c	abhyavarṣat sahasrākṣaḥ pāvakaṃ khāṇḍavaṃ prati<BR>
01,217.020a	asaṃprāptās tu tā dhārās tejasā jātavedasaḥ<BR>
01,217.020c	kha eva samaśuṣyanta na kāś cit pāvakaṃ gatāḥ<BR>
01,217.021a	tato namucihā kruddho bhṛśam arciṣmatas tadā<BR>
01,217.021c	punar evābhyavarṣat tam ambhaḥ pravisṛjan bahu<BR>
01,217.022a	arcir dhārābhisaṃbaddhaṃ dhūmavidyutsamākulam<BR>
01,217.022c	babhūva tad vanaṃ ghoraṃ stanayitnusaghoṣavat<BR>
01,218.001	vaiśaṃpāyana uvāca<BR>
01,218.001a	tasyābhivarṣato vāri pāṇḍavaḥ pratyavārayat<BR>
01,218.001c	śaravarṣeṇa bībhatsur uttamāstrāṇi darśayan<BR>
01,218.002a	śaraiḥ samantataḥ sarvaṃ khāṇḍavaṃ cāpi pāṇḍavaḥ<BR>
01,218.002c	chādayām āsa tad varṣam apakṛṣya tato vanāt<BR>
01,218.003a	na ca sma kiṃ cic chaknoti bhūtaṃ niścarituṃ tataḥ<BR>
01,218.003b*2124_01	tad dṛṣṭvā vāritaṃ toyaṃ nārācaiḥ savyasācinā<BR>
01,218.003b*2124_02	āścaryam agaman devā munayaś ca divi sthitāḥ<BR>
01,218.003c	saṃchādyamāne khagamair asyatā savyasācinā<BR>
01,218.004a	takṣakas tu na tatrāsīt sarparājo mahābalaḥ<BR>
01,218.004c	dahyamāne vane tasmin kurukṣetre 'bhavat tadā<BR>
01,218.005a	aśvasenas tu tatrāsīt takṣakasya suto balī<BR>
01,218.005c	sa yatnam akarot tīvraṃ mokṣārthaṃ havyavāhanāt<BR>
01,218.006a	na śaśāka vinirgantuṃ kaunteyaśarapīḍitaḥ<BR>
01,218.006c	mokṣayām āsa taṃ mātā nigīrya bhujagātmajā<BR>
01,218.007a	tasya pūrvaṃ śiro grastaṃ puccham asya nigīryate<BR>
01,218.007c	ūrdhvam ācakrame sā tu pannagī putragṛddhinī<BR>
01,218.008a	tasyās tīkṣṇena bhallena pṛthudhāreṇa pāṇḍavaḥ<BR>
01,218.008c	śiraś ciccheda gacchantyās tām apaśyat sureśvaraḥ<BR>
01,218.009a	taṃ mumocayiṣur vajrī vātavarṣeṇa pāṇḍavam<BR>
01,218.009c	mohayām āsa tatkālam aśvasenas tv amucyata<BR>
01,218.010a	tāṃ ca māyāṃ tadā dṛṣṭvā ghorāṃ nāgena vañcitaḥ<BR>
01,218.010c	dvidhā tridhā ca ciccheda khagatān eva bhārata<BR>
01,218.011a	śaśāpa taṃ ca saṃkruddho bībhatsur jihmagāminam<BR>
01,218.011c	pāvako vāsudevaś ca apratiṣṭho bhaved iti<BR>
01,218.012a	tato jiṣṇuḥ sahasrākṣaṃ khaṃ vitatyeṣubhiḥ śitaiḥ<BR>
01,218.012c	yodhayām āsa saṃkruddho vañcanāṃ tām anusmaran<BR>
01,218.013a	devarāḍ api taṃ dṛṣṭvā saṃrabdham iva phalgunam<BR>
01,218.013c	svam astram asṛjad dīptaṃ yat tatānākhilaṃ nabhaḥ<BR>
01,218.013d*2125_01	subhadrajavam ādīptaṃ tadā vāyuṃ visarja ha<BR>
01,218.014a	tato vāyur mahāghoṣaḥ kṣobhayan sarvasāgarān<BR>
01,218.014c	viyatstho 'janayan meghāñ jaladhārāmuco ''kulān<BR>
01,218.014d*2126_01	tato 'śanimuco ghorāṃs taḍitstanitaniḥsvanān<BR>
01,218.015a	tadvighātārtham asṛjad arjuno 'py astram uttamam<BR>
01,218.015c	vāyavyam evābhimantrya pratipattiviśāradaḥ<BR>
01,218.016a	tenendrāśanimeghānāṃ vīryaujas tadvināśitam<BR>
01,218.016c	jaladhārāś ca tāḥ śoṣaṃ jagmur neśuś ca vidyutaḥ<BR>
01,218.017a	kṣaṇena cābhavad vyoma saṃpraśāntarajastamaḥ<BR>
01,218.017c	sukhaśītānilaguṇaṃ prakṛtisthārkamaṇḍalam<BR>
01,218.018a	niṣpratīkārahṛṣṭaś ca hutabhug vividhākṛtiḥ<BR>
01,218.018b*2127_01	sicyamāno vasaughais taiḥ prāṇināṃ dehaniḥsṛtaiḥ<BR>
01,218.018c	prajajvālātulārciṣmān svanādaiḥ pūrayañ jagat<BR>
01,218.019a	kṛṣṇābhyāṃ rakṣitaṃ dṛṣṭvā taṃ ca dāvam ahaṃkṛtāḥ<BR>
01,218.019c	samutpetur athākāśaṃ suparṇādyāḥ patatriṇaḥ<BR>
01,218.020a	garuḍā vajrasadṛśaiḥ pakṣatuṇḍanakhais tathā<BR>
01,218.020c	prahartukāmāḥ saṃpetur ākāśāt kṛṣṇapāṇḍavau<BR>
01,218.021a	tathaivoragasaṃghātāḥ pāṇḍavasya samīpataḥ<BR>
01,218.021c	utsṛjanto viṣaṃ ghoraṃ niścerur jvalitānanāḥ<BR>
01,218.021d*2128_01	tāṃś cārkasadṛśair astraiḥ parapakṣasamāśritān<BR>
01,218.022a	tāṃś cakarta śaraiḥ pārthaḥ saroṣān dṛśya khecarān<BR>
01,218.022c	vivaśāś cāpatan dīptaṃ dehābhāvāya pāvakam<BR>
01,218.023a	tataḥ surāḥ sagandharvā yakṣarākṣasapannagāḥ<BR>
01,218.023c	utpetur nādam atulam utsṛjanto raṇārthiṇaḥ<BR>
01,218.024a	ayaḥkaṇapacakrāśmabhuśuṇḍyudyatabāhavaḥ<BR>
01,218.024c	kṛṣṇapārthau jighāṃsantaḥ krodhasaṃmūrcchitaujasaḥ<BR>
01,218.025a	teṣām abhivyāharatāṃ śastravarṣaṃ ca muñcatām<BR>
01,218.025c	pramamāthottamāṅgāni bībhatsur niśitaiḥ śaraiḥ<BR>
01,218.026a	kṛṣṇaś ca sumahātejāś cakreṇārinihā tadā<BR>
01,218.026c	daityadānavasaṃghānāṃ cakāra kadanaṃ mahat<BR>
01,218.027a	athāpare śarair viddhāś cakravegeritās tadā<BR>
01,218.027c	velām iva samāsādya vyātiṣṭhanta mahaujasaḥ<BR>
01,218.027d*2129_01	śerate rudhiraklinnā indragopakasaṃnibhāḥ<BR>
01,218.028a	tataḥ śakro 'bhisaṃkruddhas tridaśānāṃ maheśvaraḥ<BR>
01,218.028c	pāṇḍuraṃ gajam āsthāya tāv ubhau samabhidravat<BR>
01,218.029a	aśaniṃ gṛhya tarasā vajram astram avāsṛjat<BR>
01,218.029c	hatāv etāv iti prāha surān asurasūdanaḥ<BR>
01,218.030a	tataḥ samudyatāṃ dṛṣṭvā devendreṇa mahāśanim<BR>
01,218.030c	jagṛhuḥ sarvaśastrāṇi svāni svāni surās tadā<BR>
01,218.031a	kāladaṇḍaṃ yamo rājā śibikāṃ ca dhaneśvaraḥ<BR>
01,218.031c	pāśaṃ ca varuṇas tatra vicakraṃ ca tathā śivaḥ<BR>
01,218.031d*2130_01	skandaḥ śaktiṃ samādāya tasthau merur ivācalaḥ<BR>
01,218.031d*2131_01	śaktiṃ khaḍgaṃ yāturājaḥ samīro 'ṅkuśam eva ca<BR>
01,218.032a	oṣadhīr dīpyamānāś ca jagṛhāte 'śvināv api<BR>
01,218.032c	jagṛhe ca dhanur dhātā musalaṃ ca jayas tathā<BR>
01,218.033a	parvataṃ cāpi jagrāha kruddhas tvaṣṭā mahābalaḥ<BR>
01,218.033c	aṃśas tu śaktiṃ jagrāha mṛtyur devaḥ paraśvadham<BR>
01,218.034a	pragṛhya parighaṃ ghoraṃ vicacārāryamā api<BR>
01,218.034c	mitraś ca kṣuraparyantaṃ cakraṃ gṛhya vyatiṣṭhata<BR>
01,218.035a	pūṣā bhagaś ca saṃkruddhaḥ savitā ca viśāṃ pate<BR>
01,218.035c	āttakārmukanistriṃśāḥ kṛṣṇapārthāv abhidrutāḥ<BR>
01,218.036a	rudrāś ca vasavaś caiva marutaś ca mahābalāḥ<BR>
01,218.036c	viśvedevās tathā sādhyā dīpyamānāḥ svatejasā<BR>
01,218.037a	ete cānye ca bahavo devās tau puruṣottamau<BR>
01,218.037c	kṛṣṇapārthau jighāṃsantaḥ pratīyur vividhāyudhāḥ<BR>
01,218.038a	tatrādbhutāny adṛśyanta nimittāni mahāhave<BR>
01,218.038c	yugāntasamarūpāṇi bhūtotsādāya bhārata<BR>
01,218.039a	tathā tu dṛṣṭvā saṃrabdhaṃ śakraṃ devaiḥ sahācyutau<BR>
01,218.039c	abhītau yudhi durdharṣau tasthatuḥ sajjakārmukau<BR>
01,218.040a	āgatāṃś caiva tān dṛṣṭvā devān ekaikaśas tataḥ<BR>
01,218.040c	nyavārayetāṃ saṃkruddhau bāṇair vajropamais tadā<BR>
01,218.041a	asakṛd bhagnasaṃkalpāḥ surāś ca bahuśaḥ kṛtāḥ<BR>
01,218.041c	bhayād raṇaṃ parityajya śakram evābhiśiśriyuḥ<BR>
01,218.042a	dṛṣṭvā nivāritān devān mādhavenārjunena ca<BR>
01,218.042c	āścaryam agamaṃs tatra munayo divi viṣṭhitāḥ<BR>
01,218.043a	śakraś cāpi tayor vīryam upalabhyāsakṛd raṇe<BR>
01,218.043c	babhūva paramaprīto bhūyaś caitāv ayodhayat<BR>
01,218.044a	tato 'śmavarṣaṃ sumahad vyasṛjat pākaśāsanaḥ<BR>
01,218.044c	bhūya eva tadā vīryaṃ jijñāsuḥ savyasācinaḥ<BR>
01,218.044e	tac charair arjuno varṣaṃ pratijaghne 'tyamarṣaṇaḥ<BR>
01,218.045a	viphalaṃ kriyamāṇaṃ tat saṃprekṣya ca śatakratuḥ<BR>
01,218.045c	bhūyaḥ saṃvardhayām āsa tad varṣaṃ devarāḍ atha<BR>
01,218.046a	so 'śmavarṣaṃ mahāvegair iṣubhiḥ pākaśāsaniḥ<BR>
01,218.046c	vilayaṃ gamayām āsa harṣayan pitaraṃ tadā<BR>
01,218.047a	samutpāṭya tu pāṇibhyāṃ mandarāc chikharaṃ mahat<BR>
01,218.047c	sadrumaṃ vyasṛjac chakro jighāṃsuḥ pāṇḍunandanam<BR>
01,218.048a	tato 'rjuno vegavadbhir jvalitāgrair ajihmagaiḥ<BR>
01,218.048c	bāṇair vidhvaṃsayām āsa gireḥ śṛṅgaṃ sahasradhā<BR>
01,218.049a	girer viśīryamāṇasya tasya rūpaṃ tadā babhau<BR>
01,218.049c	sārkacandragrahasyeva nabhasaḥ praviśīryataḥ<BR>
01,218.050a	tenāvākpatatā dāve śailena mahatā bhṛśam<BR>
01,218.050c	bhūya eva hatās tatra prāṇinaḥ khāṇḍavālayāḥ<BR>
01,219.001	vaiśaṃpāyana uvāca<BR>
01,219.001a	tathā śailanipātena bhīṣitāḥ khāṇḍavālayāḥ<BR>
01,219.001c	dānavā rākṣasā nāgās tarakṣvṛkṣavanaukasaḥ<BR>
01,219.001e	dvipāḥ prabhinnāḥ śārdūlāḥ siṃhāḥ kesariṇas tathā<BR>
01,219.002a	mṛgāś ca mahiṣāś caiva śataśaḥ pakṣiṇas tathā<BR>
01,219.002c	samudvignā visasṛpus tathānyā bhūtajātayaḥ<BR>
01,219.003a	taṃ dāvaṃ samudīkṣantaḥ kṛṣṇau cābhyudyatāyudhau<BR>
01,219.003c	utpātanādaśabdena saṃtrāsita ivābhavan<BR>
01,219.003d*2132_01	te vanaṃ prasamīkṣyātha dahyamānam anekadhā<BR>
01,219.003d*2132_02	kṛṣṇam abhyudyatāstraṃ ca nādaṃ mumucur ulbaṇam<BR>
01,219.003d*2132_03	tena nādena raudreṇa nādena ca vibhāvasoḥ<BR>
01,219.003d*2132_04	rarāsa gaganaṃ kṛtsnam utpātajaladair iva<BR>
01,219.003d*2132_05	tataḥ kṛṣṇo mahābāhuḥ svatejo bhāsvaraṃ mahat<BR>
01,219.004a	svatejobhāsvaraṃ cakram utsasarja janārdanaḥ<BR>
01,219.004c	tena tā jātayaḥ kṣudrāḥ sadānavaniśācarāḥ<BR>
01,219.004e	nikṛttāḥ śataśaḥ sarvā nipetur analaṃ kṣaṇāt<BR>
01,219.005a	adṛśyan rākṣasās tatra kṛṣṇacakravidāritāḥ<BR>
01,219.005c	vasārudhirasaṃpṛktāḥ saṃdhyāyām iva toyadāḥ<BR>
01,219.006a	piśācān pakṣiṇo nāgān paśūṃś cāpi sahasraśaḥ<BR>
01,219.006c	nighnaṃś carati vārṣṇeyaḥ kālavat tatra bhārata<BR>
01,219.007a	kṣiptaṃ kṣiptaṃ hi tac cakraṃ kṛṣṇasyāmitraghātinaḥ<BR>
01,219.007c	hatvānekāni sattvāni pāṇim eti punaḥ punaḥ<BR>
01,219.008a	tathā tu nighnatas tasya sarvasattvāni bhārata<BR>
01,219.008c	babhūva rūpam atyugraṃ sarvabhūtātmanas tadā<BR>
01,219.009a	sametānāṃ ca devānāṃ dānavānāṃ ca sarvaśaḥ<BR>
01,219.009c	vijetā nābhavat kaś cit kṛṣṇapāṇḍavayor mṛdhe<BR>
01,219.010a	tayor balāt paritrātuṃ taṃ dāvaṃ tu yadā surāḥ<BR>
01,219.010c	nāśaknuvañ śamayituṃ tadābhūvan parāṅmukhāḥ<BR>
01,219.011a	śatakratuś ca saṃprekṣya vimukhān devatāgaṇān<BR>
01,219.011c	babhūvāvasthitaḥ prītaḥ praśaṃsan kṛṣṇapāṇḍavau<BR>
01,219.012a	nivṛtteṣu tu deveṣu vāg uvācāśarīriṇī<BR>
01,219.012c	śatakratum abhiprekṣya mahāgambhīraniḥsvanā<BR>
01,219.013a	na te sakhā saṃnihitas takṣakaḥ pannagottamaḥ<BR>
01,219.013c	dāhakāle khāṇḍavasya kurukṣetraṃ gato hy asau<BR>
01,219.014a	na ca śakyau tvayā jetuṃ yuddhe 'smin samavasthitau<BR>
01,219.014c	vāsudevārjunau śakra nibodhedaṃ vaco mama<BR>
01,219.015a	naranārāyaṇau devau tāv etau viśrutau divi<BR>
01,219.015c	bhavān apy abhijānāti yadvīryau yatparākramau<BR>
01,219.016a	naitau śakyau durādharṣau vijetum ajitau yudhi<BR>
01,219.016c	api sarveṣu lokeṣu purāṇāv ṛṣisattamau<BR>
01,219.017a	pūjanīyatamāv etāv api sarvaiḥ surāsuraiḥ<BR>
01,219.017c	sayakṣarakṣogandharvanarakiṃnarapannagaiḥ<BR>
01,219.018a	tasmād itaḥ suraiḥ sārdhaṃ gantum arhasi vāsava<BR>
01,219.018c	diṣṭaṃ cāpy anupaśyaitat khāṇḍavasya vināśanam<BR>
01,219.019a	iti vācam abhiśrutya tathyam ity amareśvaraḥ<BR>
01,219.019c	kopāmarṣau samutsṛjya saṃpratasthe divaṃ tadā<BR>
01,219.020a	taṃ prasthitaṃ mahātmānaṃ samavekṣya divaukasaḥ<BR>
01,219.020c	tvaritāḥ sahitā rājann anujagmuḥ śatakratum<BR>
01,219.021a	devarājaṃ tadā yāntaṃ saha devair udīkṣya tu<BR>
01,219.021c	vāsudevārjunau vīrau siṃhanādaṃ vinedatuḥ<BR>
01,219.022a	devarāje gate rājan prahṛṣṭau kṛṣṇapāṇḍavau<BR>
01,219.022c	nirviśaṅkaṃ punar dāvaṃ dāhayām āsatus tadā<BR>
01,219.023a	sa māruta ivābhrāṇi nāśayitvārjunaḥ surān<BR>
01,219.023c	vyadhamac charasaṃpātaiḥ prāṇinaḥ khāṇḍavālayān<BR>
01,219.024a	na ca sma kiṃ cic chaknoti bhūtaṃ niścarituṃ tataḥ<BR>
01,219.024c	saṃchidyamānam iṣubhir asyatā savyasācinā<BR>
01,219.025a	nāśakaṃs tatra bhūtāni mahānty api raṇe 'rjunam<BR>
01,219.025c	nirīkṣitum amogheṣuṃ kariṣyanti kuto raṇam<BR>
01,219.026a	śatenaikaṃ ca vivyādha śataṃ caikena patriṇā<BR>
01,219.026c	vyasavas te 'patann agnau sākṣāt kālahatā iva<BR>
01,219.027a	na cālabhanta te śarma rodhaḥsu viṣameṣu ca<BR>
01,219.027c	pitṛdevanivāseṣu saṃtāpaś cāpy ajāyata<BR>
01,219.028a	bhūtasaṃghasahasrāś ca dīnāś cakrur mahāsvanam<BR>
01,219.028c	ruruvur vāraṇāś caiva tathaiva mṛgapakṣiṇaḥ<BR>
01,219.028e	tena śabdena vitresur gaṅgodadhicarā jhaṣāḥ<BR>
01,219.028f*2133_01	apsu na vyacaraṃś caiva tathānye mṛgapakṣiṇaḥ<BR>
01,219.028f*2134_01	vidyādharagaṇāś caiva ye ca tatra vanaukasaḥ<BR>
01,219.029a	na hy arjunaṃ mahābāhuṃ nāpi kṛṣṇaṃ mahābalam<BR>
01,219.029c	nirīkṣituṃ vai śaknoti kaś cid yoddhuṃ kutaḥ punaḥ<BR>
01,219.030a	ekāyanagatā ye 'pi niṣpatanty atra ke cana<BR>
01,219.030c	rākṣasān dānavān nāgāñ jaghne cakreṇa tān hariḥ<BR>
01,219.031a	te vibhinnaśirodehāś cakravegād gatāsavaḥ<BR>
01,219.031c	petur āsye mahākāyā dīptasya vasuretasaḥ<BR>
01,219.032a	sa māṃsarudhiraughaiś ca medaughaiś ca samīritaḥ<BR>
01,219.032c	upary ākāśago vahnir vidhūmaḥ samadṛśyata<BR>
01,219.033a	dīptākṣo dīptajihvaś ca dīptavyāttamahānanaḥ<BR>
01,219.033c	dīptordhvakeśaḥ piṅgākṣaḥ piban prāṇabhṛtāṃ vasām<BR>
01,219.034a	tāṃ sa kṛṣṇārjunakṛtāṃ sudhāṃ prāpya hutāśanaḥ<BR>
01,219.034c	babhūva muditas tṛptaḥ parāṃ nirvṛtim āgataḥ<BR>
01,219.035a	athāsuraṃ mayaṃ nāma takṣakasya niveśanāt<BR>
01,219.035c	vipradravantaṃ sahasā dadarśa madhusūdanaḥ<BR>
01,219.036a	tam agniḥ prārthayām āsa didhakṣur vātasārathiḥ<BR>
01,219.036c	dehavān vai jaṭī bhūtvā nadaṃś ca jalado yathā<BR>
01,219.036d*2135_01	jñātvā taṃ dānavendrāṇāṃ mayaṃ vai śilpināṃ varam<BR>
01,219.036e	jighāṃsur vāsudevaś ca cakram udyamya viṣṭhitaḥ<BR>
01,219.036f*2136_01	jihvayā lelihāno 'gnir mayaṃ dagdhuṃ tam anvagāt<BR>
01,219.037a	sa cakram udyataṃ dṛṣṭvā didhakṣuṃ ca hutāśanam<BR>
01,219.037c	abhidhāvārjunety evaṃ mayaś cukrośa bhārata<BR>
01,219.038a	tasya bhītasvanaṃ śrutvā mā bhair iti dhanaṃjayaḥ<BR>
01,219.038c	pratyuvāca mayaṃ pārtho jīvayann iva bhārata<BR>
01,219.038d*2137_01	taṃ na bhetavyam ity āha mayaṃ pārtho dayāparaḥ<BR>
01,219.039a	taṃ pārthenābhaye datte namucer bhrātaraṃ mayam<BR>
01,219.039c	na hantum aicchad dāśārhaḥ pāvako na dadāha ca<BR>
01,219.039d*2138=00	vaiśaṃpāyana uvāca<BR>
01,219.039d*2138_01	tad vanaṃ pāvako dhīmān dināni daśa pañca ca<BR>
01,219.039d*2138_02	dadāha kṛṣṇapārthābhyāṃ rakṣitaḥ pākaśāsanāt<BR>
01,219.040a	tasmin vane dahyamāne ṣaḍ agnir na dadāha ca<BR>
01,219.040c	aśvasenaṃ mayaṃ cāpi caturaḥ śārṅgakān iti<BR>
01,220.001	janamejaya uvāca<BR>
01,220.001a	kimarthaṃ śārṅgakān agnir na dadāha tathāgate<BR>
01,220.001c	tasmin vane dahyamāne brahmann etad vadāśu me<BR>
01,220.002a	adāhe hy aśvasenasya dānavasya mayasya ca<BR>
01,220.002c	kāraṇaṃ kīrtitaṃ brahmañ śārṅgakānāṃ na kīrtitam<BR>
01,220.003a	tad etad adbhutaṃ brahmañ śārṅgānām avināśanam<BR>
01,220.003c	kīrtayasvāgnisaṃmarde kathaṃ te na vināśitāḥ<BR>
01,220.004	vaiśaṃpāyana uvāca<BR>
01,220.004a	yadarthaṃ śārṅgakān agnir na dadāha tathāgate<BR>
01,220.004b*2139_01	tasmin vane dahyamāne sarvabhūtabhayaṃkaraḥ<BR>
01,220.004c	tat te sarvaṃ yathāvṛttaṃ kathayiṣyāmi bhārata<BR>
01,220.005a	dharmajñānāṃ mukhyatamas tapasvī saṃśitavrataḥ<BR>
01,220.005c	āsīn maharṣiḥ śrutavān mandapāla iti śrutaḥ<BR>
01,220.006a	sa mārgam āsthito rājann ṛṣīṇām ūrdhvaretasām<BR>
01,220.006c	svādhyāyavān dharmaratas tapasvī vijitendriyaḥ<BR>
01,220.007a	sa gatvā tapasaḥ pāraṃ deham utsṛjya bhārata<BR>
01,220.007c	jagāma pitṛlokāya na lebhe tatra tat phalam<BR>
01,220.008a	sa lokān aphalān dṛṣṭvā tapasā nirjitān api<BR>
01,220.008c	papraccha dharmarājasya samīpasthān divaukasaḥ<BR>
01,220.009a	kimartham āvṛtā lokā mamaite tapasārjitāḥ<BR>
01,220.009c	kiṃ mayā na kṛtaṃ tatra yasyedaṃ karmaṇaḥ phalam<BR>
01,220.010a	tatrāhaṃ tat kariṣyāmi yadartham idam āvṛtam<BR>
01,220.010b*2140_01	āpnomi saphalāṃl lokāṃs tat karma brūta māciram<BR>
01,220.010c	phalam etasya tapasaḥ kathayadhvaṃ divaukasaḥ<BR>
01,220.011	devā ūcuḥ<BR>
01,220.011a	ṛṇino mānavā brahmañ jāyante yena tac chṛṇu<BR>
01,220.011c	kriyābhir brahmacaryeṇa prajayā ca na saṃśayaḥ<BR>
01,220.012a	tad apākriyate sarvaṃ yajñena tapasā sutaiḥ<BR>
01,220.012c	tapasvī yajñakṛc cāsi na tu te vidyate prajā<BR>
01,220.013a	ta ime prasavasyārthe tava lokāḥ samāvṛtāḥ<BR>
01,220.013c	prajāyasva tato lokān upabhoktāsi śāśvatān<BR>
01,220.014a	punnāmno narakāt putras trātīti pitaraṃ mune<BR>
01,220.014c	tasmād apatyasaṃtāne yatasva dvijasattama<BR>
01,220.015	vaiśaṃpāyana uvāca<BR>
01,220.015a	tac chrutvā mandapālas tu teṣāṃ vākyaṃ divaukasām<BR>
01,220.015c	kva nu śīghram apatyaṃ syād bahulaṃ cety acintayat<BR>
01,220.016a	sa cintayann abhyagacchad bahulaprasavān khagān<BR>
01,220.016c	śārṅgikāṃ śārṅgako bhūtvā jaritāṃ samupeyivān<BR>
01,220.017a	tasyāṃ putrān ajanayac caturo brahmavādinaḥ<BR>
01,220.017c	tān apāsya sa tatraiva jagāma lapitāṃ prati<BR>
01,220.017e	bālān sutān aṇḍagatān mātrā saha munir vane<BR>
01,220.018a	tasmin gate mahābhāge lapitāṃ prati bhārata<BR>
01,220.018c	apatyasnehasaṃvignā jaritā bahv acintayat<BR>
01,220.019a	tena tyaktān asaṃtyājyān ṛṣīn aṇḍagatān vane<BR>
01,220.019c	nājahat putrakān ārtā jaritā khāṇḍave nṛpa<BR>
01,220.019e	babhāra caitān saṃjātān svavṛttyā snehaviklavā<BR>
01,220.020a	tato 'gniṃ khāṇḍavaṃ dagdhum āyāntaṃ dṛṣṭavān ṛṣiḥ<BR>
01,220.020c	mandapālaś caraṃs tasmin vane lapitayā saha<BR>
01,220.021a	taṃ saṃkalpaṃ viditvāsya jñātvā putrāṃś ca bālakān<BR>
01,220.021b*2141_01	maharṣir mandapālo 'sau vadhāt stotuṃ pracakrame<BR>
01,220.021c	so 'bhituṣṭāva viprarṣir brāhmaṇo jātavedasam<BR>
01,220.021e	putrān paridadad bhīto lokapālaṃ mahaujasam<BR>
01,220.022	mandapāla uvāca<BR>
01,220.022a	tvam agne sarvadevānāṃ mukhaṃ tvam asi havyavāṭ<BR>
01,220.022c	tvam antaḥ sarvabhūtānāṃ gūḍhaś carasi pāvaka<BR>
01,220.023a	tvām ekam āhuḥ kavayas tvām āhus trividhaṃ punaḥ<BR>
01,220.023c	tvām aṣṭadhā kalpayitvā yajñavāham akalpayan<BR>
01,220.024a	tvayā sṛṣṭam idaṃ viśvaṃ vadanti paramarṣayaḥ<BR>
01,220.024c	tvad ṛte hi jagat kṛtsnaṃ sadyo na syād dhutāśana<BR>
01,220.025a	tubhyaṃ kṛtvā namo viprāḥ svakarmavijitāṃ gatim<BR>
01,220.025c	gacchanti saha patnībhiḥ sutair api ca śāśvatīm<BR>
01,220.026a	tvām agne jaladān āhuḥ khe viṣaktān savidyutaḥ<BR>
01,220.026c	dahanti sarvabhūtāni tvatto niṣkramya hāyanāḥ<BR>
01,220.027a	jātavedas tavaiveyaṃ viśvasṛṣṭir mahādyute<BR>
01,220.027c	tavaiva karma vihitaṃ bhūtaṃ sarvaṃ carācaram<BR>
01,220.028a	tvayāpo vihitāḥ pūrvaṃ tvayi sarvam idaṃ jagat<BR>
01,220.028c	tvayi havyaṃ ca kavyaṃ ca yathāvat saṃpratiṣṭhitam<BR>
01,220.029a	agne tvam eva jvalanas tvaṃ dhātā tvaṃ bṛhaspatiḥ<BR>
01,220.029c	tvam aśvinau yamau mitraḥ somas tvam asi cānilaḥ<BR>
01,220.029d*2142_01	brahmā bhavān samuttasthau sthitihetur janārdanaḥ<BR>
01,220.029d*2142_02	pralaye caiva kālāgnī rudrarūpī vibhāvasuḥ<BR>
01,220.029d*2142_03	jarāyuṇāvṛtaṃ garbhaṃ pāsi deva jagatpate<BR>
01,220.029d*2142_04	tvam ātmā jagataḥ stutyo devadeva namo 'stu te<BR>
01,220.029d*2143_01	mama putrāṃś ca pautrāṃś ca patnīṃ rakṣa hutāśana<BR>
01,220.029d*2143_02	gṛhaṃ kṣetraṃ paśūn rakṣa rakṣa māṃ sarva sarvadā<BR>
01,220.030	vaiśaṃpāyana uvāca<BR>
01,220.030a	evaṃ stutas tatas tena mandapālena pāvakaḥ<BR>
01,220.030c	tutoṣa tasya nṛpate muner amitatejasaḥ<BR>
01,220.030e	uvāca cainaṃ prītātmā kim iṣṭaṃ karavāṇi te<BR>
01,220.031a	tam abravīn mandapālaḥ prāñjalir havyavāhanam<BR>
01,220.031c	pradahan khāṇḍavaṃ dāvaṃ mama putrān visarjaya<BR>
01,220.031d*2144_01	bhāryāṃ rakṣa gṛhaṃ rakṣa paśuṃ me rakṣa sarvadā<BR>
01,220.031d*2144_02	patantu hetayaḥ sarve svanyad asmat tavābhibho<BR>
01,220.031d*2144_03	sarvatra sarvadāsmākaṃ śivo bhava hutāśana<BR>
01,220.032a	tatheti tat pratiśrutya bhagavān havyavāhanaḥ<BR>
01,220.032c	khāṇḍave tena kālena prajajvāla didhakṣayā<BR>
01,221.001	vaiśaṃpāyana uvāca<BR>
01,221.001a	tataḥ prajvalite śukre śārṅgakās te suduḥkhitāḥ<BR>
01,221.001c	vyathitāḥ paramodvignā nādhijagmuḥ parāyaṇam<BR>
01,221.002a	niśāmya putrakān bālān mātā teṣāṃ tapasvinī<BR>
01,221.002c	jaritā duḥkhasaṃtaptā vilalāpa nareśvara<BR>
01,221.003a	ayam agnir dahan kakṣam ita āyāti bhīṣaṇaḥ<BR>
01,221.003c	jagat saṃdīpayan bhīmo mama duḥkhavivardhanaḥ<BR>
01,221.004a	ime ca māṃ karṣayanti śiśavo mandacetasaḥ<BR>
01,221.004c	abarhāś caraṇair hīnāḥ pūrveṣāṃ naḥ parāyaṇam<BR>
01,221.004e	trāsayaṃś cāyam āyāti lelihāno mahīruhān<BR>
01,221.005a	aśaktimattvāc ca sutā na śaktāḥ saraṇe mama<BR>
01,221.005c	ādāya ca na śaktāsmi putrān saritum anyataḥ<BR>
01,221.006a	na ca tyaktum ahaṃ śaktā hṛdayaṃ dūyatīva me<BR>
01,221.006b*2145_01	kathaṃ pradīptāj jvalanād vimucyeran sutā mama<BR>
01,221.006b*2145_02	mandabhāgyā saputrāhaṃ kiṃ kariṣyāmi śocatī<BR>
01,221.006c	kaṃ nu jahyām ahaṃ putraṃ kam ādāya vrajāmy aham<BR>
01,221.007a	kiṃ nu me syāt kṛtaṃ kṛtvā manyadhvaṃ putrakāḥ katham<BR>
01,221.007c	cintayānā vimokṣaṃ vo nādhigacchāmi kiṃ cana<BR>
01,221.007e	chādayitvā ca vo gātraiḥ kariṣye maraṇaṃ saha<BR>
01,221.008a	jaritārau kulaṃ hīdaṃ jyeṣṭhatvena pratiṣṭhitam<BR>
01,221.008c	sārisṛkvaḥ prajāyeta pitṝṇāṃ kulavardhanaḥ<BR>
01,221.009a	stambamitras tapaḥ kuryād droṇo brahmavid uttamaḥ<BR>
01,221.009c	ity evam uktvā prayayau pitā vo nirghṛṇaḥ purā<BR>
01,221.009d*2146_01	sahaiva carituṃ bālair na śaknomi tapovane<BR>
01,221.010a	kam upādāya śakyeta gantuṃ kasyāpad uttamā<BR>
01,221.010c	kiṃ nu kṛtvā kṛtaṃ kāryaṃ bhaved iti ca vihvalā<BR>
01,221.011a	nāpaśyat svadhiyā mokṣaṃ svasutānāṃ tadānalāt<BR>
01,221.011c	evaṃ bruvantīṃ śārṅgās te pratyūcur atha mātaram<BR>
01,221.012a	sneham utsṛjya mātas tvaṃ pata yatra na havyavāṭ<BR>
01,221.012c	asmāsu hi vinaṣṭeṣu bhavitāraḥ sutās tava<BR>
01,221.012e	tvayi mātar vinaṣṭāyāṃ na naḥ syāt kulasaṃtatiḥ<BR>
01,221.013a	anvavekṣyaitad ubhayaṃ kṣamaṃ syād yat kulasya naḥ<BR>
01,221.013c	tad vai kartuṃ paraḥ kālo mātar eṣa bhavet tava<BR>
01,221.014a	mā vai kulavināśāya snehaṃ kārṣīḥ suteṣu naḥ<BR>
01,221.014c	na hīdaṃ karma moghaṃ syāl lokakāmasya naḥ pituḥ<BR>
01,221.015	jaritovāca<BR>
01,221.015a	idam ākhor bilaṃ bhūmau vṛkṣasyāsya samīpataḥ<BR>
01,221.015c	tad āviśadhvaṃ tvaritā vahner atra na vo bhayam<BR>
01,221.016a	tato 'haṃ pāṃsunā chidram apidhāsyāmi putrakāḥ<BR>
01,221.016c	evaṃ pratikṛtaṃ manye jvalataḥ kṛṣṇavartmanaḥ<BR>
01,221.017a	tata eṣyāmy atīte 'gnau vihartuṃ pāṃsusaṃcayam<BR>
01,221.017c	rocatām eṣa vopāyo vimokṣāya hutāśanāt<BR>
01,221.018	śārṅgakā ūcuḥ<BR>
01,221.018a	abarhān māṃsabhūtān naḥ kravyādākhur vināśayet<BR>
01,221.018c	paśyamānā bhayam idaṃ na śakṣyāmo niṣevitum<BR>
01,221.019a	katham agnir na no dahyāt katham ākhur na bhakṣayet<BR>
01,221.019c	kathaṃ na syāt pitā moghaḥ kathaṃ mātā dhriyeta naḥ<BR>
01,221.020a	bila ākhor vināśaḥ syād agner ākāśacāriṇām<BR>
01,221.020c	anvavekṣyaitad ubhayaṃ śreyān dāho na bhakṣaṇam<BR>
01,221.021a	garhitaṃ maraṇaṃ naḥ syād ākhunā khādatā bile<BR>
01,221.021c	śiṣṭād iṣṭaḥ parityāgaḥ śarīrasya hutāśanāt<BR>
01,221.021d*2147_01	agnidāhe tu niyataṃ brahmaloke dhruvā gatiḥ<BR>
01,222.001	jaritovāca<BR>
01,222.001a	asmād bilān niṣpatitaṃ śyena ākhuṃ jahāra tam<BR>
01,222.001c	kṣudraṃ gṛhītvā pādābhyāṃ bhayaṃ na bhavitā tataḥ<BR>
01,222.002	śārṅgakā ūcuḥ<BR>
01,222.002a	na hṛtaṃ taṃ vayaṃ vidmaḥ śyenenākhuṃ kathaṃ cana<BR>
01,222.002c	anye 'pi bhavitāro 'tra tebhyo 'pi bhayam eva naḥ<BR>
01,222.003a	saṃśayo hy agnir āgacched dṛṣṭaṃ vāyor nivartanam<BR>
01,222.003c	mṛtyur no bilavāsibhyo bhaven mātar asaṃśayam<BR>
01,222.004a	niḥsaṃśayāt saṃśayito mṛtyur mātar viśiṣyate<BR>
01,222.004c	cara khe tvaṃ yathānyāyaṃ putrān vetsyasi śobhanān<BR>
01,222.005	jaritovāca<BR>
01,222.005a	ahaṃ vai śyenam āyāntam adrākṣaṃ bilam antikāt<BR>
01,222.005c	saṃcarantaṃ samādāya jahārākhuṃ bilād balī<BR>
01,222.006a	taṃ patantam ahaṃ śyenaṃ tvaritā pṛṣṭhato 'nvagām<BR>
01,222.006c	āśiṣo 'sya prayuñjānā harato mūṣakaṃ bilāt<BR>
01,222.006d*2148_01	namo 'stu te śyenarāja rakṣitā rājavat tvayā<BR>
01,222.007a	yo no dveṣṭāram ādāya śyenarāja pradhāvasi<BR>
01,222.007c	bhava tvaṃ divam āsthāya niramitro hiraṇmayaḥ<BR>
01,222.008a	yadā sa bhakṣitas tena kṣudhitena patatriṇā<BR>
01,222.008c	tadāhaṃ tam anujñāpya pratyupāyāṃ gṛhān prati<BR>
01,222.009a	praviśadhvaṃ bilaṃ putrā viśrabdhā nāsti vo bhayam<BR>
01,222.009c	śyenena mama paśyantyā hṛta ākhur na saṃśayaḥ<BR>
01,222.010	śārṅgakā ūcuḥ<BR>
01,222.010a	na vidma vai vayaṃ mātar hṛtam ākhum itaḥ purā<BR>
01,222.010c	avijñāya na śakṣyāmo bilam āviśatuṃ vayam<BR>
01,222.011	jaritovāca<BR>
01,222.011a	ahaṃ hi taṃ prajānāmi hṛtaṃ śyenena mūṣakam<BR>
01,222.011c	ata eva bhayaṃ nāsti kriyatāṃ vacanaṃ mama<BR>
01,222.012	śārṅgakā ūcuḥ<BR>
01,222.012a	na tvaṃ mithyopacāreṇa mokṣayethā bhayaṃ mahat<BR>
01,222.012c	samākuleṣu jñāneṣu na buddhikṛtam eva tat<BR>
01,222.013a	na copakṛtam asmābhir na cāsmān vettha ye vayam<BR>
01,222.013c	pīḍyamānā bharasy asmān kā satī ke vayaṃ tava<BR>
01,222.014a	taruṇī darśanīyāsi samarthā bhartur eṣaṇe<BR>
01,222.014c	anugaccha svabhartāraṃ putrān āpsyasi śobhanān<BR>
01,222.015a	vayam apy agnim āviśya lokān prāpsyāmahe śubhān<BR>
01,222.015c	athāsmān na dahed agnir āyās tvaṃ punar eva naḥ<BR>
01,222.015d*2149_01	samāgamaś ca bhavitā tvaṃ vai śokaṃ ca mā kṛthāḥ<BR>
01,222.016	vaiśaṃpāyana uvāca<BR>
01,222.016a	evam uktā tataḥ śārṅgī putrān utsṛjya khāṇḍave<BR>
01,222.016c	jagāma tvaritā deśaṃ kṣemam agner anāśrayam<BR>
01,222.017a	tatas tīkṣṇārcir abhyāgāj jvalito havyavāhanaḥ<BR>
01,222.017c	yatra śārṅgā babhūvus te mandapālasya putrakāḥ<BR>
01,222.018a	te śārṅgā jvalanaṃ dṛṣṭvā jvalitaṃ svena tejasā<BR>
01,222.018b*2150_01	vyathitāḥ karuṇā vācaḥ śrāvayām āsur antikāt<BR>
01,222.018c	jaritāris tato vācaṃ śrāvayām āsa pāvakam<BR>
01,223.001	jaritārir uvāca<BR>
01,223.001a	purataḥ kṛcchrakālasya dhīmāñ jāgarti pūruṣaḥ<BR>
01,223.001c	sa kṛcchrakālaṃ saṃprāpya vyathāṃ naivaiti karhi cit<BR>
01,223.001d*2151_01	kathaṃ nāma pitāsmākaṃ duḥkhāpannā vaśaṃtvite (sic)<BR>
01,223.002a	yas tu kṛcchram asaṃprāptaṃ vicetā nāvabudhyate<BR>
01,223.002c	sa kṛcchrakāle vyathito na prajānāti kiṃ cana<BR>
01,223.003	sārisṛkva uvāca<BR>
01,223.003a	dhīras tvam asi medhāvī prāṇakṛcchram idaṃ ca naḥ<BR>
01,223.003c	śūraḥ prājño bahūnāṃ hi bhavaty eko na saṃśayaḥ<BR>
01,223.004	stambamitra uvāca<BR>
01,223.004a	jyeṣṭhas trātā bhavati vai jyeṣṭho muñcati kṛcchrataḥ<BR>
01,223.004c	jyeṣṭhaś cen na prajānāti kanīyān kiṃ kariṣyati<BR>
01,223.005	droṇa uvāca<BR>
01,223.005a	hiraṇyaretās tvarito jvalann āyāti naḥ kṣayam<BR>
01,223.005c	saptajihvo 'nalaḥ kṣāmo lelihānopasarpati<BR>
01,223.006	vaiśaṃpāyana uvāca<BR>
01,223.006a	evam ukto bhrātṛbhis tu jaritārir vibhāvasum<BR>
01,223.006c	tuṣṭāva prāñjalir bhūtvā yathā tac chṛṇu pārthiva<BR>
01,223.007	jaritārir uvāca<BR>
01,223.007a	ātmāsi vāyoḥ pavanaḥ śarīram uta vīrudhām<BR>
01,223.007c	yonir āpaś ca te śukra yonis tvam asi cāmbhasaḥ<BR>
01,223.008a	ūrdhvaṃ cādhaś ca gacchanti visarpanti ca pārśvataḥ<BR>
01,223.008c	arciṣas te mahāvīrya raśmayaḥ savitur yathā<BR>
01,223.009	sārisṛkva uvāca<BR>
01,223.009a	mātā prapannā pitaraṃ na vidmaḥ; pakṣāś ca no na prajātābjaketo<BR>
01,223.009c	na nas trātā vidyate 'gne tvad anyas; tasmād dhi naḥ parirakṣaikavīra<BR>
01,223.010a	yad agne te śivaṃ rūpaṃ ye ca te sapta hetayaḥ<BR>
01,223.010c	tena naḥ parirakṣādya īḍitaḥ śaraṇaiṣiṇaḥ<BR>
01,223.011a	tvam evaikas tapase jātavedo; nānyas taptā vidyate goṣu deva<BR>
01,223.011c	ṛṣīn asmān bālakān pālayasva; pareṇāsmān praihi vai havyavāha<BR>
01,223.012	stambamitra uvāca<BR>
01,223.012a	sarvam agne tvam evaikas tvayi sarvam idaṃ jagat<BR>
01,223.012c	tvaṃ dhārayasi bhūtāni bhuvanaṃ tvaṃ bibharṣi ca<BR>
01,223.013a	tvam agnir havyavāhas tvaṃ tvam eva paramaṃ haviḥ<BR>
01,223.013c	manīṣiṇas tvāṃ yajante bahudhā caikadhaiva ca<BR>
01,223.014a	sṛṣṭvā lokāṃs trīn imān havyavāha; prāpte kāle pacasi punaḥ samiddhaḥ<BR>
01,223.014c	sarvasyāsya bhuvanasya prasūtis; tvam evāgne bhavasi punaḥ pratiṣṭhā<BR>
01,223.015a	tvam annaṃ prāṇināṃ bhuktam antarbhūto jagatpate<BR>
01,223.015c	nityaṃ pravṛddhaḥ pacasi tvayi sarvaṃ pratiṣṭhitam<BR>
01,223.016	droṇa uvāca<BR>
01,223.016a	sūryo bhūtvā raśmibhir jātavedo; bhūmer ambho bhūmijātān rasāṃś ca<BR>
01,223.016c	viśvān ādāya punar utsargakāle; sṛṣṭvā vṛṣṭyā bhāvayasīha śukra<BR>
01,223.017a	tvatta etāḥ punaḥ śukra vīrudho haritacchadāḥ<BR>
01,223.017c	jāyante puṣkariṇyaś ca samudraś ca mahodadhiḥ<BR>
01,223.018a	idaṃ vai sadma tigmāṃśo varuṇasya parāyaṇam<BR>
01,223.018c	śivas trātā bhavāsmākaṃ māsmān adya vināśaya<BR>
01,223.019a	piṅgākṣa lohitagrīva kṛṣṇavartman hutāśana<BR>
01,223.019c	pareṇa praihi muñcāsmān sāgarasya gṛhān iva<BR>
01,223.020	vaiśaṃpāyana uvāca<BR>
01,223.020a	evam ukto jātavedā droṇenākliṣṭakarmaṇā<BR>
01,223.020c	droṇam āha pratītātmā mandapālapratijñayā<BR>
01,223.021a	ṛṣir droṇas tvam asi vai brahmaitad vyāhṛtaṃ tvayā<BR>
01,223.021c	īpsitaṃ te kariṣyāmi na ca te vidyate bhayam<BR>
01,223.022a	mandapālena yūyaṃ hi mama pūrvaṃ niveditāḥ<BR>
01,223.022c	varjayeḥ putrakān mahyaṃ dahan dāvam iti sma ha<BR>
01,223.023a	yac ca tad vacanaṃ tasya tvayā yac ceha bhāṣitam<BR>
01,223.023c	ubhayaṃ me garīyas tad brūhi kiṃ karavāṇi te<BR>
01,223.023e	bhṛśaṃ prīto 'smi bhadraṃ te brahman stotreṇa te vibho<BR>
01,223.024	droṇa uvāca<BR>
01,223.024*2152_01	tvadbhaktān sarvadeveśa jātavedo mahāyaśāḥ<BR>
01,223.024a	ime mārjārakāḥ śukra nityam udvejayanti naḥ<BR>
01,223.024c	etān kuruṣva daṃṣṭrāsu havyavāha sabāndhavān<BR>
01,223.025	vaiśaṃpāyana uvāca<BR>
01,223.025a	tathā tat kṛtavān vahnir abhyanujñāya śārṅgakān<BR>
01,223.025c	dadāha khāṇḍavaṃ caiva samiddho janamejaya<BR>
01,224.001	vaiśaṃpāyana uvāca<BR>
01,224.001a	mandapālo 'pi kauravya cintayānaḥ sutāṃs tadā<BR>
01,224.001c	uktavān apy aśītāṃśuṃ naiva sa sma na tapyate<BR>
01,224.002a	sa tapyamānaḥ putrārthe lapitām idam abravīt<BR>
01,224.002c	kathaṃ nv aśaktāḥ plavane lapite mama putrakāḥ<BR>
01,224.003a	vardhamāne hutavahe vāte śīghraṃ pravāyati<BR>
01,224.003c	asamarthā vimokṣāya bhaviṣyanti mamātmajāḥ<BR>
01,224.004a	kathaṃ nv aśaktā trāṇāya mātā teṣāṃ tapasvinī<BR>
01,224.004c	bhaviṣyaty asukhāviṣṭā putratrāṇam apaśyatī<BR>
01,224.005a	kathaṃ nu saraṇe 'śaktān patane ca mamātmajān<BR>
01,224.005c	saṃtapyamānā abhito vāśamānābhidhāvatī<BR>
01,224.006a	jaritāriḥ kathaṃ putraḥ sārisṛkvaḥ kathaṃ ca me<BR>
01,224.006c	stambamitraḥ kathaṃ droṇaḥ kathaṃ sā ca tapasvinī<BR>
01,224.007a	lālapyamānaṃ tam ṛṣiṃ mandapālaṃ tathā vane<BR>
01,224.007c	lapitā pratyuvācedaṃ sāsūyam iva bhārata<BR>
01,224.008a	na te suteṣv avekṣāsti tān ṛṣīn uktavān asi<BR>
01,224.008c	tejasvino vīryavanto na teṣāṃ jvalanād bhayam<BR>
01,224.009a	tathāgnau te parīttāś ca tvayā hi mama saṃnidhau<BR>
01,224.009c	pratiśrutaṃ tathā ceti jvalanena mahātmanā<BR>
01,224.010a	lokapālo 'nṛtāṃ vācaṃ na tu vaktā kathaṃ cana<BR>
01,224.010c	samarthās te ca vaktāro na te teṣv asti mānasam<BR>
01,224.011a	tām eva tu mamāmitrīṃ cintayan paritapyase<BR>
01,224.011c	dhruvaṃ mayi na te sneho yathā tasyāṃ purābhavat<BR>
01,224.012a	na hi pakṣavatā nyāyyaṃ niḥsnehena suhṛjjane<BR>
01,224.012c	pīḍyamāna upadraṣṭuṃ śaktenātmā kathaṃ cana<BR>
01,224.013a	gaccha tvaṃ jaritām eva yadarthaṃ paritapyase<BR>
01,224.013c	cariṣyāmy aham apy ekā yathā kāpuruṣe tathā<BR>
01,224.014	mandapāla uvāca<BR>
01,224.014a	nāham evaṃ care loke yathā tvam abhimanyase<BR>
01,224.014c	apatyahetor vicare tac ca kṛcchragataṃ mama<BR>
01,224.015a	bhūtaṃ hitvā bhaviṣye 'rthe yo 'valambeta mandadhīḥ<BR>
01,224.015c	avamanyeta taṃ loko yathecchasi tathā kuru<BR>
01,224.016a	eṣa hi jvalamāno 'gnir lelihāno mahīruhān<BR>
01,224.016c	dveṣyaṃ hi hṛdi saṃtāpaṃ janayaty aśivaṃ mama<BR>
01,224.017	vaiśaṃpāyana uvāca<BR>
01,224.017a	tasmād deśād atikrānte jvalane jaritā tataḥ<BR>
01,224.017c	jagāma putrakān eva tvaritā putragṛddhinī<BR>
01,224.018a	sā tān kuśalinaḥ sarvān nirmuktāñ jātavedasaḥ<BR>
01,224.018c	rorūyamāṇā kṛpaṇā sutān dṛṣṭavatī vane<BR>
01,224.019a	aśraddheyatamaṃ teṣāṃ darśanaṃ sā punaḥ punaḥ<BR>
01,224.019c	ekaikaśaś ca tān putrān krośamānānvapadyata<BR>
01,224.019d*2153_01	jaritā tu pariṣvajya putrasnehād acumbata<BR>
01,224.020a	tato 'bhyagacchat sahasā mandapālo 'pi bhārata<BR>
01,224.020c	atha te sarva evainaṃ nābhyanandanta vai sutāḥ<BR>
01,224.020d*2154_01	gurutvān mandapālasya tapasaś ca viśeṣataḥ<BR>
01,224.020d*2154_02	abhivādayāmahe sarve jātapakṣāḥ prasādataḥ<BR>
01,224.020d*2154_03	evam uktavatāṃ teṣāṃ pratinandya mahātapāḥ<BR>
01,224.020d*2154_04	pariṣvajya ca tān putrān mūrdhny upāghrāya bālakān<BR>
01,224.020d*2154_05	putrasparśāt tu yā prītis tām avāpa sa gautamaḥ<BR>
01,224.020d*2155_01	gurutvān mandapālasya iti pādāntikaṃ gatāḥ<BR>
01,224.021a	lālapyamānam ekaikaṃ jaritāṃ ca punaḥ punaḥ<BR>
01,224.021c	nocus te vacanaṃ kiṃ cit tam ṛṣiṃ sādhv asādhu vā<BR>
01,224.022	mandapāla uvāca<BR>
01,224.022a	jyeṣṭhaḥ sutas te katamaḥ katamas tadanantaraḥ<BR>
01,224.022c	madhyamaḥ katamaḥ putraḥ kaniṣṭhaḥ katamaś ca te<BR>
01,224.023a	evaṃ bruvantaṃ duḥkhārtaṃ kiṃ māṃ na pratibhāṣase<BR>
01,224.023c	kṛtavān asmi havyāśe naiva śāntim ito labhe<BR>
01,224.023d*2156_01	evam uktvā tu tāṃ patnīṃ mandapālas tathāspṛśat<BR>
01,224.024	jaritovāca<BR>
01,224.024a	kiṃ te jyeṣṭhe sute kāryaṃ kim anantarajena vā<BR>
01,224.024c	kiṃ ca te madhyame kāryaṃ kiṃ kaniṣṭhe tapasvini<BR>
01,224.025a	yas tvaṃ māṃ sarvaśo hīnām utsṛjyāsi gataḥ purā<BR>
01,224.025c	tām eva lapitāṃ gaccha taruṇīṃ cāruhāsinīm<BR>
01,224.026	mandapāla uvāca<BR>
01,224.026a	na strīṇāṃ vidyate kiṃ cid anyatra puruṣāntarāt<BR>
01,224.026c	sāpatnakam ṛte loke bhavitavyaṃ hi tat tathā<BR>
01,224.026d*2157_01	vairāgnidīpanaṃ caiva bhṛśam udvegakāri ca<BR>
01,224.026d*2158_01	strīṇāṃ sadā hi sāpatnyaṃ bhavitavyaṃ hi tat tathā<BR>
01,224.027a	suvratāpi hi kalyāṇī sarvalokapariśrutā<BR>
01,224.027c	arundhatī paryaśaṅkad vasiṣṭham ṛṣisattamam<BR>
01,224.028a	viśuddhabhāvam atyantaṃ sadā priyahite ratam<BR>
01,224.028c	saptarṣimadhyagaṃ vīram avamene ca taṃ munim<BR>
01,224.029a	apadhyānena sā tena dhūmāruṇasamaprabhā<BR>
01,224.029c	lakṣyālakṣyā nābhirūpā nimittam iva lakṣyate<BR>
01,224.030a	apatyahetoḥ saṃprāptaṃ tathā tvam api mām iha<BR>
01,224.030c	iṣṭam evaṃgate hitvā sā tathaiva ca vartase<BR>
01,224.031a	naiva bhāryeti viśvāsaḥ kāryaḥ puṃsā kathaṃ cana<BR>
01,224.031c	na hi kāryam anudhyāti bhāryā putravatī satī<BR>
01,224.032	vaiśaṃpāyana uvāca<BR>
01,224.032a	tatas te sarva evainaṃ putrāḥ samyag upāsire<BR>
01,224.032c	sa ca tān ātmajān rājann āśvāsayitum ārabhat<BR>
01,225.001	mandapāla uvāca<BR>
01,225.001a	yuṣmākaṃ parirakṣārthaṃ vijñapto jvalano mayā<BR>
01,225.001c	agninā ca tathety evaṃ pūrvam eva pratiśrutam<BR>
01,225.002a	agner vacanam ājñāya mātur dharmajñatāṃ ca vaḥ<BR>
01,225.002c	yuṣmākaṃ ca paraṃ vīryaṃ nāhaṃ pūrvam ihāgataḥ<BR>
01,225.003a	na saṃtāpo hi vaḥ kāryaḥ putrakā maraṇaṃ prati<BR>
01,225.003c	ṛṣīn veda hutāśo 'pi brahma tad viditaṃ ca vaḥ<BR>
01,225.004	vaiśaṃpāyana uvāca<BR>
01,225.004a	evam āśvāsya putrān sa bhāryāṃ cādāya bhārata<BR>
01,225.004c	mandapālas tato deśād anyaṃ deśaṃ jagāma ha<BR>
01,225.005a	bhagavān api tigmāṃśuḥ samiddhaṃ khāṇḍavaṃ vanam<BR>
01,225.005c	dadāha saha kṛṣṇābhyāṃ janayañ jagato 'bhayam<BR>
01,225.006a	vasāmedovahāḥ kulyās tatra pītvā ca pāvakaḥ<BR>
01,225.006c	agacchat paramāṃ tṛptiṃ darśayām āsa cārjunam<BR>
01,225.007a	tato 'ntarikṣād bhagavān avatīrya sureśvaraḥ<BR>
01,225.007c	marudgaṇavṛtaḥ pārthaṃ mādhavaṃ cābravīd idam<BR>
01,225.008a	kṛtaṃ yuvābhyāṃ karmedam amarair api duṣkaram<BR>
01,225.008c	varān vṛṇītaṃ tuṣṭo 'smi durlabhān apy amānuṣān<BR>
01,225.009a	pārthas tu varayām āsa śakrād astrāṇi sarvaśaḥ<BR>
01,225.009b*2159=00	arjuna uvāca<BR>
01,225.009b*2159=03	devarāja uvāca<BR>
01,225.009b*2159_01	astraṃ pāśupataṃ deva vṛṇomi vadatāṃ vara<BR>
01,225.009b*2159_02	divyāny astrāṇi cānyāni dadasva harivāhana<BR>
01,225.009b*2159_03	aindrādīn gṛhyatāṃ pārtha astrāṇi vidhipūrvakam<BR>
01,225.009b*2159_04	astraṃ pāśupataṃ divyaṃ tryambakas te pradāsyati<BR>
01,225.009c	grahītuṃ tac ca śakro 'sya tadā kālaṃ cakāra ha<BR>
01,225.010a	yadā prasanno bhagavān mahādevo bhaviṣyati<BR>
01,225.010c	tubhyaṃ tadā pradāsyāmi pāṇḍavāstrāṇi sarvaśaḥ<BR>
01,225.011a	aham eva ca taṃ kālaṃ vetsyāmi kurunandana<BR>
01,225.011c	tapasā mahatā cāpi dāsyāmi tava tāny aham<BR>
01,225.012a	āgneyāni ca sarvāṇi vāyavyāni tathaiva ca<BR>
01,225.012c	madīyāni ca sarvāṇi grahīṣyasi dhanaṃjaya<BR>
01,225.013a	vāsudevo 'pi jagrāha prītiṃ pārthena śāśvatīm<BR>
01,225.013c	dadau ca tasmai devendras taṃ varaṃ prītimāṃs tadā<BR>
01,225.014a	dattvā tābhyāṃ varaṃ prītaḥ saha devair marutpatiḥ<BR>
01,225.014c	hutāśanam anujñāpya jagāma tridivaṃ punaḥ<BR>
01,225.015a	pāvakaś cāpi taṃ dāvaṃ dagdhvā samṛgapakṣiṇam<BR>
01,225.015c	ahāni pañca caikaṃ ca virarāma sutarpitaḥ<BR>
01,225.016a	jagdhvā māṃsāni pītvā ca medāṃsi rudhirāṇi ca<BR>
01,225.016c	yuktaḥ paramayā prītyā tāv uvāca viśāṃ pate<BR>
01,225.017a	yuvābhyāṃ puruṣāgryābhyāṃ tarpito 'smi yathāsukham<BR>
01,225.017c	anujānāmi vāṃ vīrau carataṃ yatra vāñchitam<BR>
01,225.017d*2160_01	gāṇḍīvaṃ ca dhanur divyam akṣayyau ca maheṣudhī<BR>
01,225.017d*2160_02	kapidhvajo rathaś cāyaṃ tava dattau mahāratha<BR>
01,225.017d*2160_03	anena dhanuṣā caiva rathenānena bhārata<BR>
01,225.017d*2160_04	vijeṣyasi raṇe śatrūn sasurāsuramānuṣān<BR>
01,225.018a	evaṃ tau samanujñātau pāvakena mahātmanā<BR>
01,225.018c	arjuno vāsudevaś ca dānavaś ca mayas tathā<BR>
01,225.019a	parikramya tataḥ sarve trayo 'pi bharatarṣabha<BR>
01,225.019c	ramaṇīye nadīkūle sahitāḥ samupāviśan<BR>
01,225.019d*2161_01	tato 'bravīn mayaḥ pārthaṃ vāsudevasya saṃnidhau<BR>
01,225.019d*2161_02	prāñjaliḥ ślakṣṇayā vācā pūjayitvā punaḥ punaḥ<BR>
01,225.019d@121=0000	janamejaya uvāca<BR>
01,225.019d@121=0005	vaiśaṃpāyana uvāca<BR>
01,225.019d@121_0001	dadāha bhagavān vahniḥ kimarthaṃ khāṇḍavaṃ ca tat<BR>
01,225.019d@121_0002	kasya vā vipriyaṃ kurvan kasya vā priyakāmyayā<BR>
01,225.019d@121_0003	na hy alpe kāraṇe vahnir nirbandhaṃ kartum arhati<BR>
01,225.019d@121_0004	dahanaṃ prati viprendra khāṇḍavasyeti me matiḥ<BR>
01,225.019d@121_0005	śṛṇu me bhāvito rājan sarvam eva yathātatham<BR>
01,225.019d@121_0006	yannimittaṃ dadāhāgniḥ khāṇḍavaṃ pṛthivīpate<BR>
01,225.019d@121_0007	babhūva rājā rājendra śvetaketur iti śrutaḥ<BR>
01,225.019d@121_0008	ikṣvākūṇām atiratho yajvā vipuladakṣiṇaḥ<BR>
01,225.019d@121_0009	jagrāha dīkṣāṃ sa nṛpas tadā varṣasahasrakīm<BR>
01,225.019d@121_0010	ṛtvigbhiḥ sahito dhīmān ayajaj janamejaya<BR>
01,225.019d@121_0011	tasya satre tadā tasmin samāgacchan maharṣayaḥ<BR>
01,225.019d@121_0012	vedavedāṅgavidvāṃso brāhmaṇāś ca sahasraśaḥ<BR>
01,225.019d@121_0013	tatas tu ṛtvijas tasya dhūmavyākulalocanāḥ<BR>
01,225.019d@121_0014	kālena mahatā khinnās tatyajus te narādhipam<BR>
01,225.019d@121_0015	tataḥ prasādayām āsa ṛtvijaḥ sa mahīpatiḥ<BR>
01,225.019d@121_0016	cakṣur vikalatāṃ prāptā na prasīduś ca tasya te<BR>
01,225.019d@121_0017	tatas teṣām anumate vighnitas tu narādhipaḥ<BR>
01,225.019d@121_0018	satraṃ samāpayām āsa ṛtvigbhir aparaiḥ saha<BR>
01,225.019d@121_0019	satreṇa mahatā cāpi yayau svargam abhiṣṭutaḥ<BR>
01,225.019d@121_0020	ṛtvigbhiḥ sahitaḥ sarvaiḥ sasadasyaiḥ samanvitaḥ<BR>
01,225.019d@121_0021	satre papau havyavāhaḥ sahasraṃ parivatsarān<BR>
01,225.019d@121_0022	sa tena haviṣā vahniḥ parāṃ tṛptim agacchata<BR>
01,225.019d@121_0023	na caicchad agnir ādātuṃ havir anyasya kasya cit<BR>
01,225.019d@121_0024	aruciś cāviśat tasya tato 'gāt sa pitāmaham<BR>
01,225.019d@121_0025	sa pitāmaham āsādya etadarthaṃ nyavedayat<BR>
01,225.019d@121_0026	bhagavan paramā tṛptiḥ kṛtā vai śvetaketunā<BR>
01,225.019d@121_0027	aruciś cāviśat tīvrā tāṃ na śaknomy apohitum<BR>
01,225.019d@121_0028	tam abravīt tadā vahniṃ sarvabhūtapitāmahaḥ<BR>
01,225.019d@121_0029	aruciṃ nāśayiṣye te samayaṃ pratipadyase<BR>
01,225.019d@121_0030	bravītu tam uvācātha brahmāṇaṃ havyavāhanaḥ<BR>
01,225.019d@121_0031	abravīt taṃ tato brahmā khāṇḍavaṃ tvaṃ daher yadi<BR>
01,225.019d@121_0032	tatra hy aneke ripavaḥ surāṇāṃ nivasanty uta<BR>
01,225.019d@121_0033	matprasādād ruciḥ samyak tava vahne bhaviṣyati<BR>
01,225.019d@121_0034	kālaṃ ca kaṃ cit kṣamatāṃ tatas tad dhakṣyate bhavān<BR>
01,225.019d@121_0035	mānuṣye 'pi ca saṃbhūtau naranārāyaṇāv ṛṣī<BR>
01,225.019d@121_0036	tābhyāṃ tvaṃ sahito dāvaṃ dhakṣyase havyavāhana<BR>
01,225.019d@121_0037	evam astv iti taṃ vahnir brahmāṇaṃ pratyabhāṣata<BR>
01,225.019d@121_0038	saṃbhūtau tau viditvā tu naranārāyaṇāv ṛṣī<BR>
01,225.019d@121_0039	tadasya mahato rājaṃs tac ca vākyaṃ svayaṃbhuvaḥ<BR>
01,225.019d@121_0040	anusmṛtya jagāmātha dāvaṃ dagdhuṃ ca havyavāṭ<BR>
01,225.019d@121_0041	etat te kathitaṃ rājan yathaitad abhavat purā<BR>
01,225.019d@121_0042	dahanād yatra mukto 'sau mayo nāgo 'tha śārṅgakāḥ<BR>
<BR>
<BR>
<BR>
</body></html>
