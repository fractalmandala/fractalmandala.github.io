<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Jiva Gosvami: Satsamdarbha 3</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

Jiva Gosvami: <BR>
Satsamdarbha, part 3: Paramatmasamdarbha<BR>
<BR>
Input by ...<BR>
<BR>
<BR>



<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>

<BR>
ṣaṭ-sandarbha-nāmaka-<BR>
śrī-bhāgavata-sandarbhe tṛtīyaḥ<BR>
paramātma-sandarbhaḥ<BR>
<BR>
<BR>
tau santoṣayatā santau śrīla-rūpa-sanātanau |<BR>
dākṣiṇātyena bhaṭṭena pnuar etad vivicyate ||i||<BR>
tasyādyaṃ granthanālekhaṃ krāntam utkrānta-khaṇḍitam |<BR>
paryālocyātha paryāyaṃ kṛtvā likhati jīvakaḥ ||ii||<BR>
<BR>
[1]<BR>
<BR>
atha paramātmā vivriyate | atra taṃ jagad-gata-jīva-nirūpaṇa-pūrvakaṃ<BR>
nirūpayati dvābhyām -<BR>
<BR>
kṣetrajña etā manaso vibhūtīr<BR>
jīvasya māyā-racitasya nityāḥ |<BR>
āvirhitāḥ kvāpi tirohitāś ca<BR>
śuddho vicaṣṭe hy aviśuddha-kartuḥ || [BhP 5.11.12]<BR>
<BR>
kṣetrajña ātmā puruṣaḥ purāṇaḥ<BR>
sākṣāt svayaṃ jyotir ajaḥ pareśaḥ |<BR>
nārāyaṇo bhagavān vāsudevaḥ<BR>
sva-māyayātmany avadhīyamānaḥ || [BhP 5.11.13]   <BR>
<BR>
yaḥ śuddho'pi māyātaḥ paro'pi māyā-racitasya vakṣyamāṇasya sarva-<BR>
kṣetrasya māyayā kalpitasya manaso'ntaḥ-karaṇasyaitāḥ  vibhūtīr vṛttīr<BR>
vicaṣṭe viśeṣeṇa paśyati, paśyaṃs tatrāviṣṭo bhavati, sa khalv asau jīva-nāmā<BR>
sva-śarīra-dvaya-lakṣaṇa-kṣetrasya jñātṛtvāt kṣetrajña ucyate ity arthaḥ |<BR>
<BR>
tad uktam -<BR>
<BR>
yayā saṃmohito jīvo <BR>
ātmānaṃ triguṇātmakaṃ <BR>
paro'pi manute'narthaṃ<BR>
tat-kṛtaṃ cābhipadyate || [BhP 1.7.5] iti |<BR>
<BR>
tasya manasaḥ kīdṛśatayā māyā-racitasya tatrāha - jīvadhya jīvopādhitayā<BR>
jīva-tādātmyena racitasya | tataś ca tat tayopacaryamāṇasyety arthaḥ | tataś<BR>
ca kīdṛśasya, aviśuddhaṃ bhagavad-bahirmukhaṃ karma karotīti tādṛśasya |<BR>
kīdṛśīr vibhūtīr nityā anādita evānugatāḥ |<BR>
<BR>
atra sa kadā kīdṛśīr ity apekṣāyām āha - jāgrat svapnayor āvirbhūtāḥ<BR>
suṣuptau tirohitāś ceti | yas tu purāṇo jagat-kāraṇa-bhūtaḥ puruṣaḥ<BR>
ādyo'vatāraḥ puruṣaḥ parasyety ādi [BhP 2.6.41] dvitīyādau prasiddhaḥ |<BR>
sākṣād eva svayaṃ jyotiḥ svaprakāśo tanu jīvavad anyāpekṣayā | ajo<BR>
janmādi-śūnyaḥ | pareṣāṃ brahmādīnāṃ apīśaḥ | nāraṃ jīva-samūhaḥ<BR>
svaniyamyatvenāyanaṃ yasya saḥ | bhagavān aiśvaryādy-aṃśatvāt | vāsudevaḥ<BR>
sarva-bhūtānām āśrayaḥ | sva-māyayā sva-svarūpa-śaktyā ātmani sva-<BR>
svarūpe avadhīyamānaḥ avasthāpya-mānaḥ | karma-kartṛ-prayogaḥ |<BR>
māyāyāṃ mayike'py antaryāmitayā praviṣṭo'pi svarūpa-śaktyā svarūpasya eva<BR>
na tu tat-saṃsakta ity arthaḥ | vāsudevatvena sarva-kṣetra-jñātṛtvāt so'paraḥ |<BR>
māyā-mohitāt jīvād anyaḥ māyā-rahitaḥ śuddhaḥ | kṣetrajñaḥ ātmā<BR>
paramātmeti |<BR>
<BR>
tad evam api mukhyaṃ kṣetrajñatvaṃ paramātmany eva | tad uktam - <BR>
<BR>
sarvaṃ pumān veda guṇāṃś ca taj-jño <BR>
na veda sarvajñam anantam īḍe iti [BhP 6.4.25] | <BR>
<BR>
śrī-gītopaniṣatsu -<BR>
<BR>
idaṃ śarīraṃ kaunteya kṣetram ity abhidhīyate |<BR>
etad yo vetti taṃ prāhuḥ kṣetrajña iti tadvidaḥ || [Gītā 13.1]<BR>
kṣetrajñaṃ cāpi māṃ viddhi sarvakṣetreṣu bhārata |<BR>
kṣetrakṣetrajñayor jñānaṃ yat taj jñānaṃ mataṃ mama || [Gītā 13.1]<BR>
<BR>
atra khalu kṣetrajñaṃ cāpi māṃ viddhīti sarveṣv api kṣetreṣu māṃ ca<BR>
kṣetrajñaṃ viddhi, na tu jīvam iva svakṣetra eva ity evārthaṃ vahati | na ca<BR>
jīveśayoḥ samānādhikaraṇyena nirviśeṣa-cid-vastv eva jñeyatayā nirdiśati |<BR>
sarva-kṣetreṣv ity asya viayarthyāpatteḥ | jñeyaṃ yat tat pravakṣyāmīty ādau<BR>
sarvataḥ pāṇi-pādaṃ tad sarvato'kṣi-śiro-mukham ity [Gītā 13.13] ādinā<BR>
saviśeṣasyaiva nirdekṣyamāṇatvāt | amānitvam ity ādinā jñānasya ca<BR>
tathaupadekṣyamāṇatvāt | <BR>
<BR>
kiṃ ca kṣetrajñaṃ cāpīty atra ttvam asītivat sāmānādhikaraṇyena tan-<BR>
nirviśeṣa-jñāne vivakṣite kṣetrajñeśvarayor jñānam ity evanānūdyeta na tu<BR>
kṣetra-kṣetrajñayot jñānam iti | kintu kṣetra-kṣetrajñayor ity asyāyam arthaḥ |<BR>
dvivdihayor api kṣetra-kṣetrajñayor jñānaṃ tan mamaiva jñānaṃ matam |<BR>
<BR>
anyārthas tu parāmarśa iti nyāyena yaj-jñānaikatāt-paryakam ity arthaḥ |<BR>
jñeyasyaikatvenaiva nirdiṣṭatvāt yogyatvāc ca | na ca nirīśvara-sāṅkhyavat<BR>
kṣetra-kṣetrajña-mātra-vibhāgād atra jñānaṃ mataṃ mamety<BR>
aneneśvarasyāvekṣitatvāt | na ca vivarta-vādavad īśvarasyāpi bhrama-mātra-<BR>
pratīta-puruṣatvam | tad-vacana-lakṣaṇa-saveda-gītādi-śāstrāṇām<BR>
aprāmāṇyād bauddha-vādāpatteḥ | tasyāṃ ca satyāṃ bauddhānām iva vivarta-<BR>
vādināṃ tad-vyākhyānāyukteḥ | na ca tasya satya-puruṣatve'pi nirviśeṣa-<BR>
jñānam eva mokṣa-sādhanam iti tadīya-śāstrāntarataḥ samāhāryam |<BR>
<BR>
evaṃ satata-yuktā ye [12.1] ity ādi pūrvādhyāye nirviśeṣa-jñānasya heyatvena<BR>
vivakṣitatvāt | tatraiva ca ye tu sarvāṇi karmāṇi ity [12.6] ādinānanya-bhaktān<BR>
uddiśya teṣām ahaṃ samuddhartā mṛtyu-saṃsāra-sāgarād ity [12.7] anena taj<BR>
jñānāpekṣāpi nādṛteti | tad uktam ekādaśe svayaṃ bhagavatā - yat karmabhir<BR>
yat tapasety ādi [BhP 11.20.32] | mokṣa-dharme ca -<BR>
ya vai sādhana-sampattiḥ puruṣārtha-catuṣṭaye |<BR>
tayā vinā tad āpnoti naro nārāyaṇāśrayaḥ || iti |<BR>
<BR>
atra tu pūrvādhyāya-viślāghitaṃ tad evāvṛthākartuṃ saviśeṣatayā nirdiśya <BR>
<BR>
iti kṣetraṃ tathā jñānaṃ jñeyaṃ coktaṃ samāsataḥ<BR>
mad-bhakta etad vijñāya mad-bhāvāyopapadyate || [Gītā 13.18]<BR>
<BR>
ity antena bhakti-saṃvalitatayā sukarārtha-prāyaṃ kṛtam | ataevātra vyaṣṭi-<BR>
kṣetrajña eva bhaktatvena nirdiṣṭaḥ samaṣṭi-kṣetrajñas tu jñeyatveneti<BR>
kṣetra-jñānābhyāṃ saha jñeyasya pāṭhād anusmārya tad-anantaraṃ ca tasya<BR>
tasya ca jīvatvam īśvaratvaṃ ca kṣaraṃ neti darśitam | yataḥ - <BR>
<BR>
puruṣaḥ prakṛtistho hi bhuṅkte prakṛti-jān guṇān |<BR>
kāraṇaṃ guṇa-saṅgo'sya sad-asad-yoni-janmasu || [Gītā 13.21]<BR>
<BR>
iti jīvasya prakṛtisthatvaṃ nirdiśya svatas tasyāprākṛtatva-darśanayā sphuṭam<BR>
evākṣaratvaṃ jñāpitam |<BR>
<BR>
upadraṣṭānumantā ca bhartā bhoktā maheśvaraḥ<BR>
paramātmeti cāpy ukto dehe 'smin puruṣaḥ paraḥ || [Gītā 13.22]<BR>
<BR>
iti jīvāt paratvena nirdiṣṭasya paramātmākhya-puruṣasya tu kaimutyenaiva<BR>
tad darśitam | <BR>
<BR>
dvāv imau puruṣau loke kṣaraś cākṣara eva ca<BR>
kṣaraḥ sarvāṇi bhūtāni kūṭastho 'kṣara ucyate || [Gītā 15.16]<BR>
uttamaḥ puruṣas tv anyaḥ paramātmety udāhṛtaḥ<BR>
yo lokatrayam āviśya bibharty avyaya īśvaraḥ || [Gītā 15.17]<BR>
<BR>
ity atra jīvasyāpy akṣaratvaṃ kaṇṭhoktam eva | tatropadraṣṭā parama-sākṣī,<BR>
anumantā tat-tat-karmānurūpaḥ pravartakaḥ | bhartā poṣakaḥ | bhoktā<BR>
pālayitā | maheśvaraḥ sarvādhikartā | paramātmā sarvāntaryāmīti<BR>
vyākhyeyam | <BR>
<BR>
uttarapadyayos tu | kūṭastha eka-rūpatayā tu yaḥ kāla-vyāpī sa kūṭastha ity<BR>
amarakoṣād avagatārthaḥ | asau śuddha-jīva eva uttamaḥ puruṣas tv anya ity<BR>
uttarāt | tad evam atrāpi kṣetra-kṣetrajña-sarva-kṣetrajñā uktāḥ | atra<BR>
cottarayor anya ity anena bhinnayor eva sator akṣarayorna tat-tad-rūpatā-<BR>
parityāgaḥ sambhaved iti na kadācid api nirviśeṣa-rūpenāvasthitir iti<BR>
darśitam | tasmān mad-bhāvāyopapadyate iti yad uktaṃ tad api tat-sārṣṭi-<BR>
prāpti-tātparyakam[*ENDNOTE #1] | tad evaṃ dvayor akṣaratvena sāmye'pi<BR>
jīvasya hīna-śaktitvāt prakṛty-āviṣṭasya tan-nivṛtty-artham īśvara eva<BR>
bhajanīyatvena jñeya iti bhāvaḥ |<BR>
<BR>
tasmād idaṃ śarīram ity ādikaṃ punar itthaṃ vivecanīyam | idaṃ sva-<BR>
svāparokṣam ity arthaḥ | śarīra-kṣetrayor ekaikatvena grahaṇam atra vyakti-<BR>
paryavasānena jāti-puraskāreṇaiveti gamyate | sarva-kṣetreṣv iti bahu-<BR>
vacanenānuvādāt | etad yo vetti ity atra deho 'savo 'kṣā-manava ity ādau<BR>
sarvaṃ pumān veda-guṇāṃś ca taj-jñaḥ [BhP 6.4.25] ity-ukta-diśā kṣetrajña etā<BR>
manaso vibhūtīr ity-ukta-diśā ca jānātīty arthaḥ |<BR>
<BR>
kṣetrajñaṃ cāpi māṃ viddhīti | tad uktam -- viṣṭabhyāham idaṃ kṛtsnam<BR>
ekāṃśena sthito jagat [Gītā 10.42] | yatra gaty-antaraṃ nāsti tatraiva lakṣaṇā-<BR>
maya-kaṣṭam āśrīyeta | tathāpi tena sāmānādhikaraṇyaṃ yadi vivakṣitaṃ<BR>
syāt tarhi kṣetrajñaṃ cāpi māṃ viddhīty etāvad eva taṃ ca māṃ viddhīty<BR>
etāvad eva vā procyeta, na tu sarva-ksreṣu bhāratety adhikam api | kintu<BR>
kṣetrajña etā manaso vbhūtīr ity ādivat kṣetrajña-dvayam api vaktavyam eva<BR>
syāt |<BR>
<BR>
tathā ca brahma-sūtraṃ guhāṃ praviṣṭāvātmānau hi tad-darśanād iti [Vs<BR>
1.2.11] tad-vaidhyam eva copasaṃhṛtam | puruṣaḥ prakṛtistho hīty ādinā |<BR>
tasmād upakramārthasyopasaṃhārādhīnatvād eṣa evārthaḥ samañjasaḥ |<BR>
yathoktaṃ brahma-sūtra-kṛdbhiḥ - asad vyapadeśān neti cen na<BR>
dharmāntareṇa vākya-śeṣād iti [Vs 2.1.17] | <BR>
<BR>
atha kṣetra-kṣetrajñayor jñānam ity atra yat kṣetre jñānendriya-gataṃ cetanā-<BR>
gataṃ ca jñānaṃ darśayiṣyate yac ca pūrva-kṣetra-jñe nija-nija-kṣetra-jñānaṃ<BR>
darśitaṃ tat tat maj-jñānāṃśasya kṣetreṣu cchāyā-rūpatvāt kṣetra-jñeṣu yat<BR>
kiñcid aṃśāṃśatayā praveśān mamaiva jñānaṃ matam iti | tasmāt sādhūktaṃ<BR>
mukhyaṃ kṣetrajñatvaṃ paramātmany eveti |<BR>
<BR>
atra śrī-bhagavataḥ paramātma-rūpeṇāvirbhāvo'pi | ajani ca yan mayaṃ tad-<BR>
avimucya-niyantṛ bhaved ity-ukta-diśā [BhP 10.87.30] śakti-viśeṣāliṅgitvād<BR>
yasmād evāṃśāj jīvānām āvirbhāvas tenaiveti jñeyam | tad uktaṃ tatraiva<BR>
viṣṭabhyāham ity ādi | śrī-viṣṇu-purāṇe ca -<BR>
<BR>
yasyāyutāṃśāṃśe  viśva-śaktir iyaṃ sthitā |<BR>
para-brahma-svarūpasya praṇamāma tam avyayam || iti [ViP 1.9.53]<BR>
<BR>
pūrṇa-śuddha-śaktis tu kalā-kāṣṭhā-nimeṣād ity anena darśitā | tathā śrī-<BR>
nārada-pañcarātre -- <BR>
<BR>
nārada uvāca -<BR>
śuddha-sargam ahaṃ deva jñātum icchāmi tattvataḥ |<BR>
sarga-dvayasya caivasya yaḥ paratvena vartate ||<BR>
<BR>
tatraitat pūrvoktaḥ prādhānikaḥ śāktaś cety etat sargadvayasyeti jñeyam | <BR>
<BR>
śrī-bhagavān uvāca -<BR>
yaḥ sarva-vyāpako devaḥ para-brahma ca śāśvatam |<BR>
cit-sāmānyaṃ jagaty asmin paramānanda-lakṣaṇam ||<BR>
vāsudevād abhinnas tu bahn-arkendu-śata-prabham |<BR>
vāsudevo'pi bhagavāṃs tad-dharmā parameśvaraḥ ||<BR>
svāṃ dīptiṃ kṣobhayaty eva tejasā tena vai yutam |<BR>
prakāśa-rūpo bhagavān acyutaṃ cāsakṛd dvija ||<BR>
so'cyuto'cyuta-tejāś ca svarūpaṃ vitanoti vai |<BR>
āśritya vāsudevaṃ ca svastho megho jalaṃ yathā ||<BR>
kṣobhayitvā svam ātmānaṃ satya-bhāsvara-vigraham |<BR>
utpādayāmāsa tadā samudrormi-jalaṃ yathā ||<BR>
sa cinmayaḥ prakāśātmā utpādyātmānam ātmanā |<BR>
puruṣākhyam anantaṃ ca prakāśa-prasaraṃ mahat ||<BR>
sa ca vai sarva-jīvānām āśrayaḥ parameśvaraḥ |<BR>
antaryāmī ca teṣāṃ vai tārakāṇām ivāmbaram ||<BR>
sendhanaḥ pāvako yadvat sphuliṅga-nicayaṃ dvija |<BR>
anicchātaḥ prerayati tadvad eva paraḥ prabhuḥ ||<BR>
prāg-vāsanā-nibandhānāṃ bandhānāṃ ca vimuktaye |<BR>
tasmād viddhi tad-aṃśāṃśas tān sarvāṃśatvam ajam prabhum || iti |<BR>
<BR>
ataeva yat tu brahmādau śrī-pradyumnasya manvādau śrī-viṣṇoḥ, rudrādau<BR>
śrī-saṅkarṣaṇasyāntaryāmitvaṃ śrūyate tan nānāṃśam ādāyāvatīrṇasya<BR>
tasyaiva tat-tad-aṃśena tat-tad-antaryāmitvam iti mantavyam | ataeva rudrasya<BR>
saṅkarṣaṇa-prakṛtitvaṃ puruṣa-prakṛtitvaṃ cety ubhayam apy āmnātaṃ<BR>
prakṛtim ātmanaḥ saṅkarṣaṇa-saṃjñāṃ bhava upadhāvatīty ādau [BhP 5.17.16]<BR>
ādāv abhūc chata-dhṛtir ity ādau ca [BhP 11.4.5] | eṣa eva--<BR>
<BR>
bhūtātmā cendriyātmā ca pradhānātmā tathā bhavān | <BR>
ātmā ca paramātmā ca tvam ekaḥ pañcadhā sthitaḥ || <BR>
<BR>
ity [ViP 5.18.50] ādau vivṛtam | tasmāt sarvāntaryāmī puruṣa eva brahmeti<BR>
paramātmetīty ādau paramātmatvena nirdisṭa iti sthitam | vyākhyātaṃ ca<BR>
svāmibhiḥ | namas tubhyaṃ bhagavate brahmaṇe paramātmana [BhP 10.28.6]<BR>
ity atra varuṇa-stutau | paramātmane sarva-jīva-niyantre iti | asya<BR>
paramātmano māyopādhitayā puruṣatvaṃ tūpacaritam eva | tad uktaṃ<BR>
vaiṣṇave eva -<BR>
<BR>
nānto'sti yasya na ca yasya samudbhavo'sti<BR>
vṛddhir na yasya pariṇāma-vivarjitasya |<BR>
nāpekṣayaṃ ca samupaitya vikalpa-svastu<BR>
yas taṃ nato'smi puruṣottamam ādyam īḍyam || [ViP 6.8.60]<BR>
<BR>
tasyaiva yo'nuguṇa-bhug bahudhaika eva <BR>
śuddho'py aśuddha iva mūrti-vibhāga-bhedaiḥ |<BR>
jñānānvitaḥ sakala-sattva-vibhūti-kartā <BR>
tasmai nato'smi puruṣāya sadāvyayāya || [ViP 6.8.61] iti |<BR>
<BR>
tasyaivānupūrvoktāt parameśvarāt samanantaram | bahudhā brahmādi-<BR>
rūpeṇa | aśuddha iva sṛṣṭy-ādiṣv āsakta iva | mūrti-vibhāgānāṃ dakṣādi-<BR>
manv-ādi-rūpāṇāṃ bhedaiḥ | arva-sattvānāṃ vibhūtīkartā vistārakṛt iti<BR>
svāmī |<BR>
<BR>
tatra guṇa-bhug iti ṣāḍ-guṇyānanda-bhoktety arthaḥ | <BR>
<BR>
yat tat sūkṣmam avijñānam avyaktam acalaṃ dhruvam | <BR>
indriyair indriyārthaiś ca sarva-bhūtaiś ca varjitam ||<BR>
sa hy antarātmā bhūtānāṃ kṣetrajñaś ceti kathyate |<BR>
triguṇa-vyatirikto vai puruṣaś ceti kalpitaḥ || [MBh 12.321.28-29]<BR>
<BR>
iti mokṣadharme'pi nārāyaṇīyopākhyāne | śrutayo'py enaṃ śuddhatvenaiva<BR>
varṇayanti <BR>
<BR>
eko devo sarva-bhūteṣu gūḍhaḥ<BR>
sarva-vyāpī sarva-bhūtāntarātmā |<BR>
karmādhyakṣaḥ sarva-bhūtādhivāsaḥ<BR>
sāksī cetāḥ kevalo nirguṇaś ca || [ŚvetU 6.11] |<BR>
<BR>
ajām ekāṃ lohita-śukla-kṛṣṇāṃ <BR>
bahvīḥ prajāḥ sṛjamānā sarūpāḥ |<BR>
ajo hy eko jūṣamāṇo'nuśete jahāty<BR>
enāṃ bhukta-bhogām ajo'nyaḥ || ity ādyāḥ [ŚvetU 4.5]<BR>
<BR>
tasmāt sādhu vyākhyātaṃ kṣetrajña etā ity ādi-padya-dvayam ||<BR>
<BR>
|| 5.11 || śrī-brāhmaṇo rahūgaṇam || 1 ||<BR>
<BR>
[2]<BR>
<BR>
atha tasyāvirbhāve yogyatā-prāgvad bhaktir eva jñeyā | āvirbhāvas tu tridhā<BR>
yathā nāradīye tantre[*ENDNOTE #2] -<BR>
<BR>
viṣṇos tu trīṇi rūpāṇi puruṣākhyāny atho viduḥ |<BR>
ekaṃ tu mahataḥ sraṣṭṛ dvitīyaṃ tantu-saṃsthitam |<BR>
tṛtīyaṃ sarva-bhūtasthaṃ tāni jñātvā vimucyate ||<BR>
<BR>
atra prathamo yathāgneḥ kṣudrā visphuliṅgā vyuccaranti sa<BR>
aikṣatetyādyukteḥ | mahā-samaṣṭi-jīva-prakṛtyor ekatāpannayor draṣṭety<BR>
eka eva | ayam eva saṅkarṣaṇa iti mahāviṣṇur iti ca | brahma-saṃhitāyāṃ<BR>
yathā -- <BR>
<BR>
tal-liṅgaṃ bhagavān śambhur jyotī-rūpaṃ sanātanam |<BR>
tasminn āvirabhūl liṅge mahā-viṣṇur jagat-patiḥ || [BrahmaS 5.8]<BR>
<BR>
sahasra-śīrṣā puruṣa ity ārabhya [BrahmaS 5.11]<BR>
<BR>
nārāyaṇaḥ sa bhagavān āpas tasmāt sanātanāt | <BR>
āvirāsan kāraṇārṇonidhiṃ saṅkarṣaṇātmakaḥ |<BR>
yoga-nidrāṃ gatas tasmin sahasrāṃśaḥ svayaṃ mahān || [BrahmaS 5.12]<BR>
tad-roma-bila-jāleṣu bījaṃ saṅkarṣaṇasya ca |<BR>
haimāny aṇḍāni jātāni mahā-bhūtāvṛtāni tu || īty ādi [BrahmaS 5.13]<BR>
<BR>
liṅgam iti yasyāyutāyutāṃśāṃśe viśva-śaktir iyaṃ sthitety [ViP 1.9.53]<BR>
anusāreṇa tasya mahā-bhagavataḥ śrī-govindasya puruṣotpādakatvāl liṅgam<BR>
iva liṅgaṃ yaḥ khalv aṃa-viśeṣas tad eva śambhuḥ | śambhu-śabdasya<BR>
mukhyāyā vṛtter āśraya ity arthaḥ |<BR>
<BR>
atha dvitīya-puruṣas tat sṛṣṭvā tad evānupraviśad ity ādy uktaḥ samaṣṭi-<BR>
jīvāntaryāmī | teṣāṃ brahmāṇḍātmakānāṃ bahu-bhedād bahu-bhedaḥ |<BR>
tatraiva sūkṣmāntaryāmī pradyumnaḥ sthūlāntaryāmy aniruddha iti kvacit |<BR>
anena mahā-vaikuṇṭha-sthāḥ saṅkarṣaṇādayas tad-aṃśinaḥ | ye tu cittādy-<BR>
adhiṣṭhātāro vāsudevādayas te tad-aṃśā evety ādi vivecanīyam |<BR>
<BR>
tṛtīyo'pi puruṣaḥ --<BR>
<BR>
dvā suparṇā sayujā sakhāyā<BR>
samānaṃ vṛkṣaṃ pariṣasvajāte |<BR>
tayor anyaḥ pippalaṃ svādv atty<BR>
anaśnann anyo 'bhicākaśīti || [Ṛg-veda 1.163.20, MuṇḍU 7.1.1]<BR>
<BR>
ity-ādy-ukto vyaṣṭy-antaryāmī | teṣām bahubhedād bahubhedaḥ | <BR>
<BR>
tatra prathamasyāvirbhāvo yathā ādyo'vatāraḥ puruṣaḥ parasyeti [BhP 2.6.41] |<BR>
ṭīkā ca parasya bhūmnaḥ puruṣaḥ prakṛti-pravartakaḥ | yasya sahasra-śīrṣety<BR>
ādy ukto līlā-vigrahaḥ sa ādyovatāraḥ | ity eṣā || atra cānyatra cāvatāratvaṃ<BR>
nāmaika-pāda-vibhūty-āvirbhāvatvaṃ jñeyam || 2.6 || śrī-brahmā<BR>
nāradam ||2||<BR>
<BR>
[3]<BR>
<BR>
dvitīyasya yathā -<BR>
<BR>
kālena so'jaḥ puruṣāyuṣābhi-<BR>
pravṛtta-yogena virūḍha-bodhaḥ<BR>
svayaṃ tad antar-hṛdaye 'vabhātam<BR>
apaśyatāpaśyata yan na pūrvam || <BR>
mṛṇāla-gaurāyata-śeṣa-bhoga-<BR>
paryaṅka ekaṃ puruṣaṃ śayānam | [BhP 3.8.23]<BR>
<BR>
ayaṃ garbhodaka-sthaḥ sahasra-śīrṣā pradyumna eva | puruṣāyuṣā vatsara-<BR>
śatena | yogo bhakti-yogaḥ | etad agre'py avyakta-mūlam ity atra avyaktaṃ<BR>
pradhānaṃ mūlam adhobhāgo yasyety arthaḥ | bhuvanāṅghripendram iti |<BR>
bhuvanāni caturdaśa tad-rūpā aṅghripās teṣām indraṃ tan-niyantṛtvena<BR>
vartamānam ity arthaḥ || 3.8 || śrī-maitreyo viduram || 3 ||<BR>
<BR>
[4]<BR>
<BR>
tṛtīyasyāvirbhāvo yathā -<BR>
<BR>
kecit sva-dehāntar-hṛdayāvakāśe<BR>
prādeśa-mātraṃ puruṣaṃ vasantam |<BR>
catur-bhujaṃ kañja-rathāṅga-śaṅkha-<BR>
gadā-dharaṃ dhāraṇayā smaranti || [BhP 2.2.8]<BR>
<BR>
prādeśas tarjany-aṅguṣṭheyor vistāras tat pramāṇaṃ hṛdy apekṣayā<BR>
manuṣyādhikāratvād iti nyāyena || 2.2 || śrī-śukaḥ ||4||<BR>
<BR>
[5]<BR>
<BR>
evaṃ puruṣasyāneka-vidhatve'pi dṛṣṭāntenaikyam upapādayati |<BR>
<BR>
yathānilaḥ sthāvara-jaṅgamānām<BR>
ātma-svarūpeṇa niviṣṭa īśet |<BR>
evaṃ paro bhagavān vāsudevaḥ<BR>
kṣetrajña ātmedam anupraviṣṭaḥ || [BhP 5.11.14]<BR>
<BR>
ātma-svarūpeṇa prāṇa-rūpeṇa īśed īśeta niyamayati | idaṃ viśvam | śrutiś<BR>
ca - <BR>
<BR>
vāyur yathaiko bhuvanaṃ praviṣṭo <BR>
rūpaṃ rūpaṃ pratirūpo babhūva |<BR>
ekas tathā sarva-bhūtāntarātmā <BR>
rūpaṃ rūpaṃ pratirūpo bahiś ca || iti kāṭhake [KaṭhU 2.2.10] <BR>
<BR>
|| 5.11 || śrī-brāhmaṇo rahūgaṇam ||5 ||<BR>
<BR>
[6]<BR>
tathā, <BR>
<BR>
eka eva paro hy ātmā sarveṣām eva dehinām |<BR>
nāneva gṛhyate mūḍhair yathā jyotir yathā nabhaḥ || [BhP 10.54.44]<BR>
<BR>
dehināṃ jīvānām | ātmā paramātmā || 10.54 || śrī-baladevaḥ śrī-<BR>
rukmiṇīm ||6||<BR>
<BR>
[7]<BR>
<BR>
evam eka eva paro hy ātmā bhūteṣv ātmany avasthitaḥ |<BR>
yathendur udapātreṣu bhūtāny ekātmakāni ca || [BhP 11.18.32]<BR>
<BR>
bhūteṣu jīveṣu eka eva para ātmā na tv asau jīvavat tatra tatra lipto bhavati<BR>
ity āha ātmani sva-svarūpa evāvasthitaḥ | bhūtāni jīva-dehā api yena kāraṇa-<BR>
rūpeṇaikātmakānīti || 11.18 || śrī-bhagavān uddhavam ||7||<BR>
<BR>
[8]<BR>
<BR>
evam ekasya puruṣasya nānātvam upapādya tasya punar aṃśā vivriyante | atra<BR>
dvividhā aṃśā svāṃśā vibhinnāṃśāś ca | vibhinnāṃśā taṭastha-śakty-ātmakā<BR>
jīvā iti vakṣyate | svāṃśās tu guṇa-līlādy-avatāra-bhedena vividhāḥ | tatra<BR>
līlādy-avatārāḥ prasaṅga-saṅgatyā śrī-kṛṣṇa-sandarbhe vakṣyate |<BR>
guṇāvatārā yathā -<BR>
<BR>
ādāv abhūc chata-dhṛtī rajasāsya sarge,<BR>
viṣṇuḥ sthitau kratupatir dvija-dharma-setuḥ |<BR>
rudro'pyayāya tamasā puruṣaḥ sa ādya <BR>
ity udbhava-sthiti-layāḥ satataṃ prajāsu || [BhP 11.4.5]<BR>
<BR>
sa yugapat guṇa-trayādhiṣṭhādyaḥ puruṣaḥ pṛthak pṛthag api tat-tad-<BR>
guṇādhiṣṭhāna-līlayaiva ādau rajasā asya jagataḥ sarge visarge kārye śata-<BR>
dhṛtir brahmābhūt | sthitau viṣṇuḥ sattveneti śeṣaḥ | tatra sākṣād-guṇānuktiś<BR>
ca tayātirohita-svarūpatayā tat-sambandhopacārasyāpy uṭṭaṅkanam ayuktam<BR>
ity abhiprāyeṇa | pālana-kartṛtvena kratupatis tat-phala-dātā | yajña-rūpas tu<BR>
līlāvatāra-madhya eva śrī-brahmaṇā dvitīye gaṇitaḥ | dvijānāṃ dharmānāṃ<BR>
ca setuḥ pālaka ity arthaḥ | namasā tasyāpyayāya rudro'bhūt ity anena<BR>
prakāreṇodbhava-sthiti-layā bhavantīti | atra brahma-rudrayor avatārāvasaro<BR>
mokṣa-dharme vivṛtto'sti | yathā --<BR>
<BR>
brāhme rātrikṣaye prāpte tasya hy amita-tejasaḥ<BR>
prasādāt prādurabhavat padmaṃ padma-nibhekṣaṇa<BR>
tatra brahmā samabhavat sa tasyaiva prasādajaḥ<BR>
ahnaḥ kṣaye lalātāc ca suto devasya vai tathā<BR>
krodhāviṣṭasya saṃjajñe rudraḥ saṃhāra-kārakaḥ [MBh 12.328.15-16]<BR>
<BR>
śrī-viṣṇos tu tṛtīye dṛśyate - <BR>
<BR>
tal-loka-padmaṃ sa u eva viṣṇuḥ <BR>
prāvīviśat sarva-guṇāvabhāsam |<BR>
tasmin svayaṃ veda-mayo vidhātā<BR>
svayambhuvaṃ yaṃ sma vadanti so'bhūt || [BhP 3.8.15]<BR>
<BR>
asyārthaḥ - tal-lokātmakaṃ padmam | sarva-guṇān jīvabhogyān arthān<BR>
avabhāsayatīti tathā | tat yasmāj jātaṃ śrī-nārāyaṇākhyaḥ puruṣa eva viṣṇu-<BR>
saṃjñaḥ san sthāpana-rūpāntaryāmitāyai prāvīviśat prakarṣenālupta-<BR>
śaktitayaivāviśat | svārthe ṇic | tasmin śrī-viṣṇunā labdha-sthitau padmaṃ<BR>
punaḥ sṛṣṭy-arthaṃ svayam eva brahmābhūt sthitasyaiva mṛdāder<BR>
ghaṭāditayā sṛṣṭeḥ | ataeva sthity-ādaye hari-viriñcir eti saṃjñā ity<BR>
anyatrāpi ||<BR>
<BR>
|| 11.4 || drumilo nimim || 8 ||<BR>
<BR>
[9]<BR>
<BR>
evaṃ - yo vā ahaṃ ca giriśaṃ ca vibhuḥ svayaṃ ce ity [BhP 3.9.3] ādau tripād<BR>
iti |<BR>
<BR>
ṭīkā ca - yo vai ekas tripāt trayo brahmādayaḥ pādāḥ skandhā yasya ity<BR>
eṣā | vṛkṣa-rūpatvena tad-varṇanād eṣāṃ skandhatvam ||3.9|| brahmā<BR>
garbhodaśāyinam ||9||<BR>
<BR>
[10]<BR>
<BR>
teṣām āvirbhāvo yathā -<BR>
<BR>
tapyamānaṃ tribhuvanaṃ prāṇāyāmaidhasāgninā |<BR>
nirgatena muner mūrdhnaḥ samīkṣya prabhavas trayaḥ ||<BR>
apsaro-muni-gandharva-siddha-vidyādharoragaiḥ |<BR>
vitāyamāna-yaśasas tad-āśrama-padaṃ yayuḥ || ity ādi || [BhP 4.1.21-22]<BR>
<BR>
muner atreḥ | śrī-maitreyaḥ ||10||<BR>
<BR>
[11]<BR>
<BR>
yathā vā -<BR>
<BR>
sarasvatyās taṭe rājan ṛṣayaḥ satram āsate |<BR>
vitarkaḥ samabhūt teṣāṃ triṣv adhīśeṣu ko mahān || [BhP 10.89.1]<BR>
<BR>
ity ādir itihāsaḥ | śrī-viṣṇoḥ sthānaṃ ca kṣīrodādikaṃ pādmottara-<BR>
khaṇḍādau jagat-pālana-nimittaka-nivedanārthaṃ brahmādayas tatra muhur<BR>
gacchatīti prasiddheḥ | viṣṇu-lokatayā prasiddheś ca | bṛhat-sahasra-nāmni ca<BR>
kṣīrābdhi-mandira iti tan-nāma-gaṇe paṭhyate | śveta-dvīpa-pateḥ kvacid<BR>
aniruddhatayā khyātiś ca tasya sākṣād evāvirbhāva ity apekṣayeti ||<BR>
<BR>
|| 10.89 || śrī-śukaḥ ||11||<BR>
<BR>
[12]<BR>
<BR>
evaṃ parokṣayā tatra tridevyās tāratamyam api sphuṭam | tathā cānyatra<BR>
dvayenāha -<BR>
<BR>
sattvaṃ rajas tama iti prakṛter guṇās tair<BR>
yuktaḥ parama-puruṣa eka ihāsya dhatte |<BR>
sthity-ādaye hari-viriñci-hareti saṃjñāḥ<BR>
śreyāṃsi tatra khalu sattva-tanor nṝṇāṃ syuḥ || [BhP 1.2.23]<BR>
<BR>
iha yadyapy eka eva paraḥ pumān asya viśvasya sthity-ādaye sṛṣṭi-sthiti-<BR>
layārthaṃ taiḥ sattvādibhir yuktaḥ san hari-viriñca-hareti saṃjñā bhinnā dhatte<BR>
tat-tad-rūpeṇāvirbhavatīty arthaḥ | tathāpi tatra teṣāṃ madhye śreyāṃsi<BR>
dharmārtha-kāma-mokṣa-bhakty-ākhyāni śubha-phalāni sattva-tanor<BR>
adhiṣṭhita-sattva-śakteḥ śrī-viṣṇor eva syuḥ | ayaṃ bhāvaḥ | upādhi-dṛṣṭyā<BR>
tau dvau sevyamāne rajas-tamasor ghora-mūḍhatvāt bhavanto'pi dharmārtha-<BR>
kāmā nāti-sukhadā bhavanti tathopādhi-tyāgena sevamāne bhavann api<BR>
mokṣo na sākṣān na ca jhaṭiti kintu katham api paramātvāṃśa evāyam ity<BR>
anusandhānā-bhyāsenaiva paramātmana eva bhavati | athopādhi-dṛṣṭyāpi<BR>
śrī-viṣṇuṃ sevyamāne sattvasya śānttatvāt dharmārtha-kāmā api sukhadāḥ |<BR>
tatra niṣkāmatvena tu taṃ sevyamāne sattvāt sañjāyate jñānam iti [Gītā 14.17]<BR>
kaivalyaṃ sāttvikaṃ jñānam [BhP 11.25.24] iti cokter mokṣasya sākṣāt |<BR>
ata uktaṃ skānde -<BR>
<BR>
bandhako bhava-pāśena bhava-pāśāc ca mocakaḥ |<BR>
kaivalyadaḥ paraṃ brahma viṣṇur eva sanātanaḥ || iti |<BR>
<BR>
upādhi-parityāgena tu pañcama-puruṣārtho bhaktir eva bhavati tasya<BR>
paramātmākāreṇaiva prakāśāt | tasmāt śrī-viṣṇor eva śreyāṃsi syur iti | atra<BR>
tu yat trayāṇām abheda-vākyenopajapta-matayo vivadante tatredaṃ brūmaḥ |<BR>
yadyapi tāratamyam idam adhiṣṭhāna-gatam eva adhiṣṭhātā tu paraḥ puruṣa<BR>
eka eveti bhedāsambhavāt satyam evābheda-vākyaṃ tathāpi tasya tatra tatra<BR>
sākṣāt tvāsākṣāt tv abhedena prakāśena tāratamyaṃ durnivāram eveti<BR>
saṭṭaṣṭāntam āha ||<BR>
<BR>
[13]<BR>
<BR>
pārthivād dāruṇo dhūmas<BR>
tasmād agnis trayīmayaḥ |<BR>
tamasas tu rajas tasmāt<BR>
sattvaṃ yad brahma-darśanam || [BhP 1.2.24]<BR>
<BR>
pārthivān na tu dhūmavad-aṃśenāgneyāt tata eva vedokta-karmaṇaḥ sākṣāt<BR>
pravṛtti-prakāśa-rahitād dāruṇo yajñīyān mathana-kāṣṭhāt sakāśād<BR>
aṃśenāgneyo dhūmas trayīmayaḥ pūrvāpekṣayā vedokta-karma-sthānīyasya<BR>
tat-tad-avatāriṇaḥ puruṣasya prakāśa-dvāram | tu-śabdena layātmakāt<BR>
tamasaḥ sakāśād rajasaḥ sopādhika-jñāna-hetutveneṣad-guṇa-viprādurbhāva-<BR>
rūpaṃ kiñcit brahma-darśana-pratyāsatti-mātram uktaṃ na tu sarvathā<BR>
vikṣepakatvam | yad agni-sthānīyaṃ sattvaṃ tat sākṣāt brahmaṇo darśanam |<BR>
sākṣād eva samyak tat-tad-guṇa-rūpāvirbhāva-dvāraṃ śānta-svaccha-<BR>
svabhāvātmakatvāt | ato brahma-śivayor asākṣāttvaṃ śrī-viṣṇau tu<BR>
sākṣāttvaṃ siddham iti bhāvaḥ | tathā ca śrī-vāmana-purāṇe -- <BR>
brahma-viṣṇv-īśa-rūpāṇi <BR>
trīṇi viṣṇor mahātmanaḥ |<BR>
brahmaṇi brahma-rūpaḥ<BR>
sa śiva-rūpaḥ śive sthitaḥ ||<BR>
pṛthag eva sthito devo<BR>
viṣṇu-rūpī janārdanaḥ || iti |<BR>
<BR>
tad uktaṃ brahma-saṃhitāyāṃ -<BR>
<BR>
bhāsvān yathāśma-śakaleṣu nijeṣu tejaḥ<BR>
svīyaṃ kiyat prakaṭayaty api tadvad atra |<BR>
brahmā ya eva jagad-aṇḍa-vidhāna-kartrā<BR>
govindam ādi-puruṣaṃ tam ahaṃ bhajāmi || [BrahmaS 5.48]<BR>
<BR>
kṣīraṃ yathā dadhi-vikāra-viśeṣa-yogāt <BR>
sañjāyate na tu tataḥ pṛthag asti hetoḥ |<BR>
yaḥ śambhutām api tathā samupaiti kāryād<BR>
govindam ādi-puruṣaṃ tam ahaṃ bhajāmi || [BrahmaS 5.45]<BR>
dīpārcir eva hi daśāntaram abhyupetya<BR>
dīpāyate vivṛta-hetu-samāna-dharmā |<BR>
yas tādṛg eva hi ca viṣṇutayā vibhāti<BR>
govindam ādi-puruṣaṃ tam ahaṃ bhajāmi || ity ādi [BrahmaS 5.46]|<BR>
<BR>
na ca dadhi-dṛṣṭāntena vikāritvam āyātam | tasya śrutes tu śabda-mūlatvād<BR>
iti nyāyena muhuḥ parihṛtatvāt | yathoktam - yata udayāstamayau vikṛter mṛd<BR>
ivāvikṛtād iti | <BR>
<BR>
dṛṣṭānta-trayeṇa tu krameṇedaṃ labhyate | sūrya-kānta-sthānīye<BR>
brahmopādhau sūryasyeva tasya kiñcit prakāśaḥ | dadhi-sthānīye<BR>
śambhūpādhau kṣīra-sthānīyasya na tādṛg api prakāśaḥ | daśāntara-<BR>
sthānīye viṣṇūpādhau tu pūrṇa eva prakāśa iti || 1.2 || śrī-sūtaḥ ||13||<BR>
<BR>
[14]<BR>
<BR>
evam evāha tribhiḥ -<BR>
<BR>
śivaḥ śakti-yutaḥ śaśvat <BR>
triliṅgo guṇa-saṃvṛtaḥ |<BR>
vaikārikas taijasaś ca <BR>
tāmasaś cety ahaṃ tridhā || [BhP 10.88.3]<BR>
<BR>
tato vikārā abhavan <BR>
ṣoḍaśāmīṣu kañcana |<BR>
upadhāvan vibhūtīnāṃ <BR>
sarvāsām aśnute gatim || [BhP 10.88.4]<BR>
<BR>
harir hi nirguṇaḥ sākṣāt <BR>
puruṣaḥ prakṛteḥ paraḥ |<BR>
sa sarva-dṛg upadraṣṭā <BR>
taṃ bhajan nirguṇo bhavet || iti [BhP 10.88.5]<BR>
<BR>
śaśvac-chakti-yutaḥ prathamatas tāvan nityam eva śaktyā guṇa-sāmyāvastha-<BR>
prakṛti-rūpopādhinā yuktaḥ | guṇa-kṣobhe sati triliṅgo guṇa-trayopādhiḥ |<BR>
prakaṭeś ca sadbhis tair guṇaiḥ saṃvṛtaś ca |<BR>
<BR>
nanu tama-upādhitvam eva tasya śrūyate kathaṃ tat-tad-upādhitvaṃ<BR>
tatrāvaikārika iti | aham ahaṃ-tattvaṃ hi tat-tad-rūpeṇa tridhā | sa ca tad-<BR>
adhiṣṭhāty arthaḥ | tatas tena bhagavat-pratinidhi-rūpeṇādhiṣṭhitād ahan-<BR>
tattvāt ṣoḍaśa-vikārā ye abhavan amīṣu vikāreṣu madhye sarvāsāṃ<BR>
vibhūtīnāṃ sambandhinaṃ kañcana upadhāvan tad-upādhikatvena tam<BR>
upāsīno gatiṃ prāpyaṃ phalaṃ labhate | hi prasiddhau hetau vā | haris tu<BR>
prakṛter upādhitaḥ paras tad-dharmair aspṛṣṭaḥ | ataeva trir guṇo'pi kutas<BR>
triliṅgatvādikam iti bhāvaḥ | tatra hetuḥ sākṣād eva puruṣa īśvaraḥ | na tu<BR>
pratibimbavad vyavadhānenety arthaḥ | ato vidyāvidye mama tanū [BhP<BR>
11.11.3] itivat tanu-śabdopādānāt kutracit sattva-śaktitva-śravaṇam api<BR>
prekṣādi-mātreṇopakāritvād iti bhāvaḥ | ataeva sarveṣāṃ śiva-brahmādīnāṃ<BR>
dṛk jñānaṃ yasmāt tathābhūtaḥ sann upadraṣṭā tad-ādi-sākṣī bhavati | ataḥ<BR>
sa taṃ bhajan nirguṇo bhaved guṇātīta-phala-bhāg bhavatīti || 10.88 || śrī-<BR>
śukaḥ ||14||<BR>
<BR>
[15]<BR>
<BR>
ataeva viṣṇor eva parama-puruṣeṇa sākṣād abhedoktim āha -<BR>
<BR>
sṛjāmi tan-niyukto'haṃ haro harati tad-vaśaḥ |<BR>
viśvaṃ puruṣa-rūpeṇa paripāti tri-śakti-dhṛk || iti [BhP 2.6.31]<BR>
<BR>
ahaṃ brahmā | śrutiś cātra --<BR>
<BR>
sa brahmaṇā sṛjati sa rudreṇa vilāpayati |<BR>
so'nutpattir alaya eva hariḥ paraḥ paramānandaḥ || iti<BR>
mahopaniṣadi[*ENDNOTE #3] ||<BR>
<BR>
|| 2.6 || brahmā nāradam ||15||<BR>
<BR>
[16]<BR>
<BR>
tatraivāha --<BR>
<BR>
atrānuvarṇyate'bhīkṣṇaṃ <BR>
viśvātmā bhagavān hariḥ |<BR>
yasya prasāda-jo brahmā <BR>
rudraḥ krodha-samudbhavaḥ || [BhP 12.5.1]<BR>
<BR>
atra śrī-viṣṇur na kathita iti tena sākṣād abheda evety āyātam | tad uktam -<BR>
 sa u eva viṣṇur iti [BhP 3.8.15] | śrutiś ca puruṣo vai nārāyaṇo'kāmayata atha<BR>
nārāyaṇād ajo'jāyata yataḥ prajāḥ sarvāṇi bhūtāni [NārāyaṇaU] | <BR>
<BR>
nārāyaṇaḥ paraṃ brahma <BR>
tattvaṃ nārāyaṇaḥ param |<BR>
ṛtaṃ satyaṃ paraṃ brahma <BR>
puruṣaṃ kṛṣṇa-piṅgalam || iti | [MahāNU 13.4]<BR>
<BR>
eko ha nārāyaṇa āsīn na brahmā na ca śaṅkaraḥ |<BR>
sa munir bhūtvā samacintayat |<BR>
tata eva vyajāyanta viśvo hiraṇyagarbho'gnir varuṇa-rudrendrā iti ca |<BR>
<BR>
tasmāt tasyaiva varṇanīyatvam api yuktam ||12.5|| śrī-sūtaḥ ||16||<BR>
<BR>
[17]<BR>
<BR>
nanu trayāṇām eka-bhāvānāṃ yo na paśyati vai bhidāṃ, tathā - na te mayy<BR>
acyute'je ca bhidām aṇv api cakṣate ity [BhP 12.10.17] ādāv abhedaḥ śrūyata<BR>
purāṇāntare ca viṣṇutas tayor bhede narakaḥ śrūyate satyaṃ vayam api bhedaṃ<BR>
na brūmaḥ | <BR>
<BR>
parama-puruṣasyaiva tat-tad-rūpam ity ekātmatvenaivopakrāntatvāt | śivo<BR>
brahmā ca bhinna-svabhāvāditayā dṛśyamāno'pi pralaye sṛṣṭau na tasmāt<BR>
svatantra ekānya īśvara iti na mantavyaṃ kintu viṣvātmaka eva saḥ iti  hi<BR>
tatrārthaḥ | tad uktaṃ brahmaṇi brahma-rūpaḥ sa ity [VāmanaP] ādi | <BR>
<BR>
na ca prakāśasya sākṣād asākṣād-rūpatvād-tāratamyaṃ vayaṃ kalpayāmaḥ<BR>
paraṃ śāstram eva vakti | śāstraṃ tu darśitam | evaṃ bhagavad-<BR>
avatārānukramaṇikāsu trayāṇāṃ bhedam aṅgīkṛtyaiva kevalasya śrī-dattasya<BR>
gaṇanā sīma-dūrvāsos tv agaṇanā | kiṃ ca brāhme brahma-vaivarte ca<BR>
brahma-vākyaṃ -<BR>
<BR>
nāhaṃ śivo na cānye ca <BR>
tac-chaktyekāṃa-bhāginaḥ |<BR>
bāla-krīḍanakair yadvat <BR>
krīḍate'smābhir acyutaḥ || iti |<BR>
<BR>
ataeva śrutau - yaṃ kāmaye tam ugraṃ kṛṇomi taṃ brahmāṇaṃ tamuṣiṃ taṃ<BR>
sumedhām ity uktvā mama yonir apsv antar iti [Ṛg-veda 10.125.5,7] śakti-<BR>
vacanam | apsv antar iti kāraṇodaśāyī sūcyate | āpo nārā iti proktā ity ādeḥ |<BR>
yoniḥ kāraṇam | evam eva skānde <BR>
<BR>
brahmeśānādibhir devair <BR>
yat prāptuṃ naiva śakyate |<BR>
tadvat svabhāvaḥ kaivalyaṃ<BR>
sa bhavān kevaol hare || iti |<BR>
<BR>
tathā viṣṇu-sāmānya-darśino doṣaḥ śrūyate | yathā vaiṣṇava-tantre -<BR>
<BR>
na labheyuḥ punar bhaktiṃ harer aikāntikīṃ jaḍāḥ |<BR>
aikā yaṃ manasaś cāpi viṣṇu-sāmānya-darśinaḥ || iti |<BR>
<BR>
anyatra-<BR>
<BR>
yas tu nārāyaṇaṃ devaṃ brahma-rudrādi-daivataiḥ |<BR>
samatvenaiva vīkṣeta sa pāṣaṇḍī bhaved dhruvam || iti [Vaiṣṇava-tantra] |<BR>
<BR>
tathā ca mantra-varṇaḥ | madhye vāmanam āsīnaṃ viśve devā upāsata<BR>
[KaṭhaU 2.2.3] iti |<BR>
<BR>
nanu kvacid anya-śāstre śivasyaiva parama-devatvam ucyate satyaṃ tathāpi<BR>
śāstrasya sārāsāratva-vivekena tad vādhitam iti | tathā ca pādma-śaivayor<BR>
umāṃ prati śrī-śivena śrī-viṣṇu-vākyam anukṛtam -<BR>
<BR>
tvām ārādhya tayā śambho grahīṣyāmi varaṃ sadā |<BR>
dvāparādau yuge bhūtvā pralayā manuṣādiṣu ||<BR>
svāgamaiḥ kalpitais tvaṃ tu janān mad-vimukhaṃ kuru |<BR>
māṃ ca gopaya yena syāt sṛṣṭir eṣottarottarā || iti |<BR>
<BR>
vārāhe ca -<BR>
<BR>
eṣa mahīṃ sṛjāmy āśu yo janān mohayiṣyati |<BR>
tvaṃ ca rudra mahābāho  moha-śāstrāṇi kāraya ||<BR>
atathyāni vitathyāni darśayasva mahābhuja |<BR>
prakāśaṃ kuru cātmānam aprakāśaṃ ca māṃ kuru || iti |<BR>
<BR>
purāṇānāṃ ca madhye yad yat tāmasa-kalpa-kathāmayaṃ tac chivādi-mahima-<BR>
param iti śrī-viṣṇu-pratipādaka-purāṇasyaiva samyag-jñāna-pradatvam |<BR>
sattvāt sañjāyate jñānam iti darśanāt | tathā ca mātsye -<BR>
<BR>
sāttvikeṣu ca kalpeṣu māhātmyam adhikaṃ hareḥ |<BR>
rājaseṣu ca māhātmyam adhikaṃ brahmaṇo viduḥ ||<BR>
tadvad agneś ca māhātmyaṃ tāmaseṣu śivasya ca |<BR>
saṅkīrṇeṣu sarasvatyāḥ pitṝṇāṃ ca nigadyate || iti |<BR>
<BR>
ata uktaṃ skānde ṣaṇmukhaṃ prati śrī-śivena -<BR>
<BR>
śiva-śāstreṣu tad grāhyaṃ bhagavac-chāstra-yogiṣat |<BR>
paramo viṣṇur evaikas taj-jñānaṃ mokṣa-sādhanam |<BR>
śāstrāṇāṃ nirṇayas tv eṣas tad anyan mohanāya hi || iti | <BR>
<BR>
tathaiva ca draṣṭuṃ mokṣa-dharme nārāyaṇopākhyāne -<BR>
<BR>
sāṃkhyaṃ yogaṃ pañcarātraṃ vedāḥ pāśupataṃ tathā |<BR>
jñānāny etāni rājarṣe viddhi nānā matāni vai ||<BR>
sāṃkhyasya vaktā kapilaḥ paramarṣiḥ sa ucyate |<BR>
hiraṇyagarbho yogasya vettā nānyaḥ purātanaḥ ||<BR>
apāntaratamāś caiva vedācāryaḥ sa ucyate |<BR>
prācīna garbhaṃ tam ṛṣiṃ pravadantīha ke cana ||<BR>
umāpatir bhūtapatiḥ śrīkantho brahmaṇaḥ sutaḥ |<BR>
uktavān idam avyagro jñānaṃ pāśupataṃ śivaḥ ||<BR>
pañcarātrasya kṛtsnasya vettā tu bhagavān svayam |<BR>
sarveṣu ca nṛpa-śreṣṭha jñāneṣv eteṣu dṛśyate ||<BR>
yathāgamaṃ yathā jñānaṃ niṣṭhā nārāyaṇaḥ prabhuḥ |<BR>
na cainam evaṃ jānanti tamo bhūtā viśāṃ pate ||<BR>
tam eva śāstra-kartāraṃ pravadanti manīṣiṇaḥ |<BR>
niṣṭhāṃ nārāyaṇam ṛṣiṃ nānyo 'stīti ca vādinaḥ ||<BR>
niḥsaṃśayeṣu sarveṣu nityaṃ vasati vai hariḥ |<BR>
sasaṃśayān hetu-balān nādhyāvasati mādhavaḥ ||<BR>
pañcarātra-vido ye tu yathā-krama-parā nṛpa |<BR>
ekānta-bhāvopagatās te hariṃ praviśanti vai ||<BR>
<BR>
sāṃkhyaṃ ca yogaṃ ca sanātane dve<BR>
vedāś ca sarve nikhilena rājan |<BR>
sarvaiḥ samastair ṛṣibhir nirukto<BR>
nārāyaṇo viśvam idaṃ purāṇam || iti [MBh 12.337.59-68]<BR>
<BR>
atropāntaratamā iti śrī-kṛṣṇa-dvaipāyanasyaiva janmāntara-nāma-viśeṣa iti<BR>
tatraiva jñeyam | atraivaṃ vyākhyeyam | pañcarātra-sammataṃ śrī-nārāyaṇam<BR>
eva sarvottamatvena vaktuṃ nānāmataṃ darśayati | sāṅkhyam iti | tatra<BR>
pañcarātram eva gariṣṭham ācaṣṭai pañcarātrasyaitnādau bhagavān svayam<BR>
iti | atha - dvau bhūtasargau loke 'smin daiva āsura eva ca iti śrī-gītāsu [Gītā<BR>
16.6] śrūyate | yad eva tāni nānāmatānīty uktaṃ tattvāsura-prakṛty-<BR>
anusāreṇeti jñeyam | daiva-prakṛtayas tu tat-tat-sarvāvalokena pañcarātra-<BR>
pratipādye śrī-nārāyaṇa eva paryavasyantīty āha sarveṣv iti | āsurās tu<BR>
nindati na cainam iti | tad uktaṃ viṣṇu-dharmāgnipurāṇayoḥ <BR>
<BR>
dvau bhūta-sargau loke'smin daiva āsura eva ca |<BR>
viṣṇu-bhakti-paro daiva āsuras tad-viparyayaḥ || iti |<BR>
<BR>
nanu tatra tatra nānā-mataya eva dṛśyante tatrāha tam eva iti |<BR>
pañcarātretara-śāstra-kartāro hi dvi-vidhāḥ kiñcij-jñāḥ sarva-jñāś ca |<BR>
tatrādyā yathā - sva-sva-jñānānusāreṇa yat kiñcit tattvaika-deśaṃ vadanti<BR>
nāsābhir āsurāṇāṃ mohanārtham eva kṛtāni śāstrāṇi kintu daivānāṃ<BR>
vyatirekeṇa bodhanārtham | te hi rajas-tamaḥ-śabalasya khaṇḍasya ca tattvasya<BR>
tathā kleśa-bahulasya sādhanasya pratipādakāny etāni śāstrāṇi dṛṣṭvā<BR>
vedāṃś ca durgān dṛṣṭvā nirvidya sarva-vedārtha-sārasya śuddhākhaṇḍa-<BR>
tattva-śrī-nārāyaṇasya sukhamaya-tad-ārādhanasya ca suṣṭhu pratipādake<BR>
pañcarātre eve gāḍhaṃ pravekṣyantīti | tad etad āha niḥsaṃśayeṣv iti | tasmāj<BR>
jhaṭiti vedārtha-pratipattaye pañcarātram evādhetavyam ity āha | <BR>
<BR>
pañcarātreti | yata evaṃ tata upasaṃharati sāṅkhyaṃ ca yogaś ceti | tad evaṃ<BR>
pañcarātra-pratipādyasya śrī-bhagavata evam utkarṣe sthite ātmārāmāś ca<BR>
munaya ity ādy asakṛd apūrvam upadiśatā śrī-bhāgavatena pratipādya-<BR>
rūpasya tasya kim utety api vivecanīyam | tad etad uktānusāreṇa sadā-<BR>
śiveśvara-tridevī-rūpa-vyūho'pi nirastaḥ | tasmād eva ca śrī-bhagavat-<BR>
puruṣayor eva śaivāgame sadā-śivādi-saṃjñe tan-mahima-khyāpanāya dhṛta<BR>
iti gamyate | sarva-śāstra-śiromaṇau śrī-bhāgavate tu  tridevyām eva tat<BR>
tāratamya-jijñāsā puruṣa-bhagavatos tu tat prasaṅga eva nāsti | <BR>
<BR>
nanu na te giritrākhila-lokapāla-viriñci-vaikuṇṭha-surendra-gamyam | jyotiḥ<BR>
paraṃ yatra rajas tamaś ca sattvaṃ na yad brahma nirasta-bhedam ity [BhP<BR>
8.7.31] atra tasya paratvaṃ śrūyate evāṣṭame | maivam | mahimnā stūyamānā<BR>
hi devā vīryeṇa vardhatu iti vaidika-<BR>
nyāyena tad-yukteḥ | sa hi stavaḥ kāla-kūṭa-nāśanārtha iti | tatraiva prīte<BR>
harau bhagavati prīye'haṃ sacarācara iti [BhP 8.7.40] | tathā navame - <BR>
<BR>
vayaṃ na tāta prabhavāma bhūmni<BR>
yasmin pare'nye'py ajajīva-koṣāḥ |<BR>
bhavanti kāle na bhavanti hīdṛśāḥ<BR>
sahasraśo yatra vayaṃ bhramāmaḥ || iti [BhP 9.4.56]<BR>
<BR>
ete vayaṃ yasya vaśe matātmanaḥ sthitāḥ śakuntā iva sūtra-yantritāḥ | iti ca<BR>
tad-vākya-virodhāt athavā yat śivasya jyotis tatra sthitaṃ paramātmākhyaṃ<BR>
caitanyaṃ tat-samyag-jñāne tasyāpy akṣamatā yuktaiva | yad uktam -<BR>
dyupatayaḥ eva te na yayur antam anantatayā tvam asīti [BhP 10.87.41] |<BR>
brahma-saṃhita-mate tu bhagavad-aṃśa-viśeṣa eva sadā-śivo na tv anyaḥ |<BR>
yathā tatraiva sarvādi-kāraṇa-govinda-kathane -<BR>
<BR>
niyatiḥ sā ramā-devī tat-priyā tad-vaśaṃvadā |<BR>
tal-liṅge bhagavān śambhur jyotī rūpaḥ sanātanaḥ ||<BR>
yā yoniḥ sā parā śaktir ity ādi <BR>
tasmin āvirbhabhūl liṅge mahāviṣṇur ity ādy antam ||<BR>
<BR>
tad etad abhipretya sadāśivatvādi-prasiddhim apy ākṣipyāha |<BR>
<BR>
athāpi yat-pada-nakhāvasṛṣṭaṃ <BR>
jagad-viriñcopahṛtārhaṇāmbhaḥ |<BR>
seśaṃ punāty anyatamo mukundāt<BR>
ko nāma loke bhagavat padārthaḥ || [BhP 1.18.21]<BR>
<BR>
spaṣṭam || 1.18 || śrī-sūtaḥ ||17||<BR>
<BR>
[18]<BR>
<BR>
tasmān nāhaṃ na ca śivo'nye ca tac-chakty-ekāṃśa-bhāginaḥ ity evoktaṃ<BR>
sādhyeva ity āha | brahmā bhavo'ham api yasya kalāḥ kalāyā iti [BhP<BR>
10.68.37] | <BR>
<BR>
śeṣaṃ spaṣṭam || 10.68 || śrī-baladevaḥ ||18||<BR>
<BR>
[19]<BR>
<BR>
atha paramātma-parikareṣu jīvas tasya ca taṭastha-lakṣaṇaṃ kṣetrajña etā ity<BR>
evoktaṃ svarūpa-lakṣaṇaṃ pādmottara-khaṇḍādikam anusṛtya śrī-<BR>
rāmānujācāryād ati-prācīnena śrī-vaiṣṇava-sampradāya-guruṇā śrī-<BR>
jāmātṛ-muninopadiṣṭam | tatra praṇava-vyākhyāne pādmottara-khaṇḍaṃ<BR>
yathā -<BR>
<BR>
jñānāśrayo jñāna-guṇaś cetanaḥ prakṛteḥ paraḥ |<BR>
na jāto nirvikāraś ca ekarūpaḥ svarūpa-bhāk ||<BR>
aṇur nityo vyāpti-śīlaś cid-ānandātmakas tathā |<BR>
aham artho'vyayaḥ kṣetrī bhinna-rūpaḥ sanātanaḥ ||<BR>
adāhyo'cchedya akledya aśoṣyo'kṣara eva ca |<BR>
evam ādhi-guṇair yuktaḥ śeṣa-bhūtaḥ parasya vai ||<BR>
ma-kāreṇocyate jīvaḥ kṣetra-jñaḥ paravān sadā |<BR>
dāsa-bhūto harer eva nānyasyaiva kadācana || iti |<BR>
<BR>
śrī-jāmātṛ-munināpy upadiṣṭaṃ, yathā -<BR>
<BR>
ātmā na devo na naro na tiryak sthāvaro na ca |<BR>
na deho nendriyaṃ naiva manaḥ prāṇo na nāpi dhīḥ ||<BR>
na jaḍo na vikārī ca jñāna-mātrātmako na ca |<BR>
svasmai svayaṃ prakāśaḥ syād ekarūpaḥ svarūpa-bhāk ||<BR>
cetano vyāpti-śīlaś ca cidānandātmakas tathā |<BR>
aham arthaḥ pratikṣetraṃ bhinno'ṇur nitya-nirmalaḥ ||<BR>
tathā jñātṛtva-kartṛtva-bhoktṛtva-nija-dharmakaḥ |<BR>
paramātmaika-śeṣatva-svabhāvaḥ sarvadā svataḥ || iti |<BR>
<BR>
śrī-rāmānuja-bhāṣyānusāreṇa vyākhyā ceyam | tatra devāditvaṃ nirastam<BR>
evāsti tattva-sandarbhe | <BR>
<BR>
aṇḍeṣu peśiṣu taruṣv aviniściteṣu <BR>
prāṇo hi jīvam upadhāvati tatra tatra | <BR>
sanne yad indriya-gaṇe'hami ca prasupte <BR>
kūṭastha āśayam ṛte tad anusmṛtir naḥ || [BhP 11.3.39] ity anena ||<BR>
<BR>
dehāditvaṃ nirasyann āha -<BR>
<BR>
vilakṣaṇaḥ sthūla-sūkṣmād <BR>
dehād ātmekṣitā svadṛk |<BR>
yathāgnir dāruṇo dāhyād <BR>
dāhako'nyaḥ prakāśakaḥ || [BhP 11.10.8] <BR>
<BR>
vilakṣaṇatve hetur īkṣitā tasya draṣṭā prakāśakaś ca svayaṃ tu svadṛk sva-<BR>
prakāśa iti || śrī-bhagavān  ||19||<BR>
<BR>
[20]<BR>
<BR>
jaḍatvaṃ nirasyann āha -<BR>
<BR>
jāgrat-svapna-suṣuptaṃ ca guṇato buddhi-vṛttayaḥ |<BR>
tāsāṃ vilakṣaṇo jīvaḥ sākṣitvena viniścitaḥ || [BhP 11.13.27]<BR>
<BR>
yā tu mayi turye sthito jahyād ityādau [BhP 11.13.28] parameśvare'pi turyatva-<BR>
prasiddhiḥ sānyathaiva | <BR>
<BR>
virāṭ hiraṇyagarbhaś ca kāraṇaṃ cety upādhayaḥ | <BR>
īśvarasya yat tribhir hīnaṃ turīyaṃ tat-padaṃ viduḥ ||[*ENDNOTE #4] <BR>
<BR>
ity ādy-ukter vāsudevasya catur-vyūhe turya-kakṣākrāntatvād<BR>
vā || 11.13 || śrī-bhagavān || 20 ||<BR>
<BR>
[21]<BR>
<BR>
vikāritvaṃ nirasyann āha - <BR>
<BR>
visargādyāḥ śmaśānāntā bhāvā dehasya nātmanaḥ |<BR>
kalānām iva candrasya kālenāvyakta-vartmanā || [BhP 11.7.48]<BR>
<BR>
candrasya jalamaya-maṇḍalatvāt kalānāṃ sūrya-praticchavi-rūpa-jyotir-<BR>
ātmatvāt yathā kalānām eva janmādyā nāśāntā bhāvā na tu candrasya<BR>
tathā dehasyaiva te bhāvā avyakta-vartmanā kālena bhavanti na tv ātmana<BR>
ity arthaḥ | śrī-dattātreyo yadum ||21||<BR>
<BR>
[22]<BR>
<BR>
jñānātmako na ceti kiṃ tarhi jñāna-mātratve'pi jñāna-śaktitvaṃ prakāśasya<BR>
prakāśana-śaktitvavat tādṛktvam api | <BR>
<BR>
nātmā jajāna na mariṣyati naidhate'sau <BR>
na kṣīyate savana-vid vyabhicāriṇāṃ hi | <BR>
sarvatra śaśvad anapāyy upalabdhi-mātraṃ <BR>
prāṇo yathendriya-balena vikalpitaṃ sat|| ity anena [BhP 11.3.37] <BR>
<BR>
tattva-sandarbha eva darśitam | upalabdhi-mātratve'pi sabalavattvenokteḥ |<BR>
ataeva śuddho vicaṣṭe hy aviśuddha-kartur ity uktam | prakārāntareṇāpi tad<BR>
āha -<BR>
<BR>
guṇair vicitrāḥ sṛjatīṃ sarūpāḥ prakṛtiṃ prajāḥ |<BR>
vilokya mumuhe sadyaḥ sa iha jñāna-gūhayā || [BhP 3.26.5]<BR>
<BR>
ajñānenāvṛtaṃ jñānaṃ tena muhyanti jantavaḥ [Gītā 5.15] iti <BR>
<BR>
|| 3.26 || śrī-kapiladevaḥ ||22||<BR>
<BR>
[23]<BR>
<BR>
śakty-antaraṃ cāhuḥ - sa yad ajayā tv ajām anuśayīta guṇāṃś ca juṣan<BR>
bhajati sarūpatāṃ tad anu mṛtyum upeta-bhaga iti [BhP 10.87.38] ||<BR>
<BR>
ṭīkā ca -- sa tu jīvaḥ yad yasmād ajayā māyayā ajām avidyām anuśayīta<BR>
āliṅgyeta tato guṇāṃś ca dehendriyādīn guṣan sevamānaḥ ātmatayā<BR>
adhyasyan tad anu tad-anantaraṃ sa-rūpatāṃ tad-dharma-yogaṃ ca juṣan apeta-<BR>
bhagaḥ pihitānandādi-guṇaḥ san mṛtyuṃ saṃsāraṃ bhajati prāpnoti ity<BR>
eṣā || 10.87 || śrutayaḥ ||23||<BR>
<BR>
[24]<BR>
<BR>
tathā -<BR>
<BR>
tat-saṅga-bhraṃitaiśvaryaṃ<BR>
saṃsarantaṃ kubhāryavat |<BR>
tad-gatīr abudhasyeha<BR>
kim asat-karmabhir bhavet ||[BhP 6.5.15] <BR>
<BR>
tasyāḥ puṃścalī-rūpāyā māyāyāḥ saṅgena bhraṃśitam aiśvaryaṃ kiñcit<BR>
svīya-jñānādi-sāmarthyaṃ yasya tam | tasyā gatīḥ saṃsmarantaṃ gacchantaṃ<BR>
jīvaṃ sva-svarūpam abudhasyājānata ity arthaḥ ||6.5|| haryaśvāḥ ||24||<BR>
<BR>
[25]<BR>
<BR>
tathā --<BR>
<BR>
īśvarasya vimuktasya<BR>
kārpaṇyam uta bandhanam || [BhP 3.7.9]<BR>
<BR>
īśvarasya kiñcij-jñānādi-śaktimataḥ || 3.7 || maitreyaḥ ||25||<BR>
<BR>
[26]<BR>
<BR>
tathā -<BR>
<BR>
vipralabdho mahiṣyaivaṃ<BR>
sarva-prakṛti-vañcitaḥ |<BR>
necchann anukaroty ajñaḥ<BR>
klaibyāt krīḍā-mṛgo yathā || [BhP 4.25.62]<BR>
<BR>
mahiṣyā purañjanyā vipralabdhaḥ purañjanaḥ sarvayā prakṛtyā<BR>
jñānādirūpayā vañcitaḥ tyājitaḥ san necchan tad-icchayaivety arthaḥ |<BR>
anukaroti tad-dharmātmany adhyasyati | atra jīvasya śaktimattāyāṃ<BR>
parābhidhyānāt tu tirohitaṃ tato hy asya bandha-viparyayāv ity etat sūtram<BR>
apy anusandheyam || śrī-nāradaḥ prācīnabarhiṣam ||26||<BR>
<BR>
[27}<BR>
<BR>
pūrvoktam evārthaṃ vyañjayituṃ svasmai svayaṃ prakāśa ity uktam |<BR>
tathābhūtatvaṃ ca vilakṣaṇa ity ādy ukta-padya eva svadṛg ity anena vyaktam<BR>
asti | tatra prakāśas tāvad guṇa-dravya-bhedena dvividhaḥ | prathamo<BR>
nijāśrayasya sphūrti-rūpaḥ | dvitīyaḥ sva-para-sphūrti-nidānaṃ vastu-viśeṣaḥ |<BR>
tatrātmano dravyatvād ayam eva gṛhyate | yathā dīpaś cakṣuḥ prakāśayan<BR>
svarūpa-sphūrtiṃ svayam eva karoti na tu ghaṭādi-prakāśavat tad-ādi-<BR>
sākṣepaḥ | tasmād ayaṃ svayaṃ prakāśaḥ | tathāpi svaṃ prati na prakāśate<BR>
yata eva jaḍa ity ucyate | tasmāt tu svaṃ paraṃ ca prakāśayan svātmānaṃ prati<BR>
prakāśamānatvāt svasmai svayaṃ prakāśaḥ | yata eva cid-rūpa ucyate | tad<BR>
uktam anyair api | svayaṃ prakāśatvaṃ sva-vyavahāre parān apekṣatvāt<BR>
avedyatve satya-parokṣa-vyavahāra-yogyatvaṃ ceti |tatra pūrvatra-<BR>
svasmaipadam apekṣyam uttaratra tu spaṣṭārtham | ataḥ svadṛk svasmai<BR>
svayaṃ prakāśa ity arthaḥ | na cāsau paramātma-prakāśyatve ghaṭavat para-<BR>
prakāśyaḥ paramātmanas tat-parama-svarūpatvena para-prakāśyatvābhāvāt |<BR>
evam evāha dvābhyām |<BR>
<BR>
mamāṅga māyā guṇa-mayy anekadhā <BR>
vikalpa-buddhīś ca guṇair vidhatte |<BR>
vaikārikas trividho'dhyātmam ekam<BR>
athādhibhūtam adhidaivam anyat ||<BR>
<BR>
dṛg-rūpam ārkaṃ vapur atra randhre<BR>
parasparaṃ sidhyati yaḥ svataḥ khe |<BR>
ātmā yad eṣām aparo ya ādyaḥ <BR>
svayānubhūtyākhila-siddha-siddhiḥ || [BhP 11.12.30-31]<BR>
<BR>
vikalpaṃ bhedaṃ tad-buddhīś ca | anekadhātvaṃ prapañcayati vaikārika iti |<BR>
aneka-vikāravān apy asyau sthūla-dṛṣṭyā tāvat trividhaḥ | traividhyam āha<BR>
adhyātma ity ādinā | tāni krameṇāha dṛg-ādi-trayeṇa | vapur aṃśaḥ | atra<BR>
randhre dṛg-golake praviṣṭaṃ tat trayaṃ ca parasparam eva sidhyati na tu<BR>
svataḥ | yas tu khe ākāśe arko vartate sa punaḥ svataḥ sidhyati | cakṣur<BR>
viṣayatve'pi sva-virodhinaḥ pratiyogya-prekṣābhāva-mātreṇa svata ity uktam |<BR>
evaṃ yathā maṇḍalātmārkaḥ svataḥ sidhyati tathātmāpītyāha | yad yataḥ<BR>
pūrvokta-dṛṣṭānta-hetor ātmā eṣām adhyātmādīnāṃ yo'para ādyas teṣām<BR>
āśrayaḥ | so'pi svataḥ sidhyati kintu svayānubhūtyeti cid-rūpatvād viśeṣaḥ |<BR>
na kevalam etāvad api tu akhilānāṃ paraspara-siddhānāṃ siddhir yasmāt<BR>
tathābhūtaḥ sann iti ||<BR>
<BR>
|| 11.12 || śrī-bhagavān ||27||<BR>
<BR>
[28]<BR>
<BR>
yasmāt svarūpa-bhūtayaiva śaktyā tathā prakāśate tasmād eka-rūpa-svarūpa-<BR>
bhāktvam api dīpavad eva | nātmā jajānety ādāv [BhP<BR>
11.3.37][*ENDNOTE #5] upalabdhi-mātram ity anenaivoktaṃ mātra-padaṃ<BR>
tad-dharmāṇām api svarūpānatiriktatvaṃ dhvanayati | atha cetanatvaṃ nāma<BR>
svasya cid-rūpatve'py anyasya dehādeś cetayitṛtvaṃ dīpādi-prakāśayitṛtvavat |<BR>
tad etad vilakṣaṇa ity ādāv eva dṛṣṭāntenoktam | prakāśaka iti cetayitṛtve<BR>
hetuḥ | vyāpti-śīlatvam udāhariṣyamāṇa ātmety ādau śrī-prahlāda-vākye<BR>
vyāpaka ity anenoktaṃ vyāpti-śīlatvam ati-sūkṣmatayā sarvācetanāntaḥ-<BR>
praveśa-svabhāvatvam | jñāna-mātrātmako na cety atra cid-ānandātmaka ity<BR>
api hetv-antaram | tatra tasya jaḍa-pratiyogitvena jñānatvaṃ duḥkha-<BR>
pratiyogitvena tu jñānatvam ānandatvaṃ ca | jñānatvaṃ tūdāhṛtam |<BR>
ānandatvaṃ nirupādhipremāspadatvena sādhayati |<BR>
<BR>
tasmāt priyatamaḥ svātmā<BR>
sarveṣām eva dehinām |<BR>
tad artham eva sakalaṃ<BR>
jagac caitac carācaram || [BhP 10.14.54]<BR>
<BR>
spaṣṭam || 10.14 || śrī-śukaḥ ||28||<BR>
<BR>
[29]<BR>
<BR>
tasmiṃś cānandātmake jñāne pratisvaṃ yuṣmad-arthatvaṃ na bhavati | kintv<BR>
ātmatvād asmad-arthatvam eva | tac cāsmad-arthatvam ahambhāva eva |<BR>
tato'ham ity etac chabdābhidheyākāram evaa jñānaṃ śuddha ātmā<BR>
prakṛtyāveśo'nyathā nopapadyate | yata evāveśāt tadīya-saṅkhāta evāham<BR>
ity ahasmāvāntaraṃ prāpnoti tad etad abhipretya tasyāhamatvam āha |<BR>
<BR>
evaṃ parābhidhyānena<BR>
kartṛtvaṃ prakṛteḥ pumān |<BR>
karmasu kriyamāṇeṣu<BR>
guṇair ātmani manyate || [BhP 3.26.6]<BR>
<BR>
parābhidhyānena prakṛtyāveśena prakṛtir evāham iti mananena prakṛti-<BR>
guṇaiḥ kriyamāṇeṣu karmasu kartṛtvam ātmani manyate | atra<BR>
nirahambhāvasya parābhidhyānāsambhavāt parāveśajātāhaṅkārasya<BR>
cāvarakatvād asty eva tasminn anyo'hambhāva-viśeṣaḥ | sa ca śuddha-<BR>
svarūpa-mātra-niṣṭhatvān na saṃsāra-hetur iti spaṣṭam | etad evāhaṅkāra-<BR>
dvayaṃ sanne yad indriya-gaṇe'hami ca prasupte kūṭastha āśayam ṛte tad-<BR>
anusmṛtir na ity atra [BhP 11.3.39] darśitam[*ENDNOTE #6] |<BR>
upādhvabhimānātmakasyāhaṅkārasya prasuptatvāt tad-anusmṛtir na ity<BR>
anena sukham aham asvāpsvam ity ātmano'hatayaiva parāmarśāc ca ataeva<BR>
mām ahaṃ nājñāsiṣam ity atra parāmarśe'pi<BR>
upādhyabhimānino'nusandhānābhāvaḥ  anyasya tv ajñāna-<BR>
sākṣitvenānusandhānam iti dik |<BR>
<BR>
|| 3.26 || śrī-kapiladevaḥ ||29||<BR>
<BR>
[30]<BR>
<BR>
tathā -<BR>
<BR>
nṛtyato gāyataḥ paśyan <BR>
yathaivānukaroti tān |<BR>
evaṃ buddhi-guṇān paśyann <BR>
anīho'py anukāryate || [BhP 11.12.53]<BR>
<BR>
pūrvavat || 11.12 || śrībhagavān ||30||<BR>
<BR>
[31]<BR>
<BR>
evam eva svapna-dṛṣṭāntam api ghaṭayann āha | <BR>
<BR>
yad-arthena vināmuṣya<BR>
puṃsa ātma-viparyayaḥ |<BR>
pratīyata upadraṣṭuḥ<BR>
sva-śiraś chedanādikaḥ || [BhP 3.7.10]<BR>
<BR>
upadraṣṭur amuṣyeti svapna-draṣṭrā amunā jīvenety arthaḥ || 3.7 || śrī-<BR>
maitreyaḥ ||31||<BR>
<BR>
[32]<BR>
sādhite ca savrūpa-bhūte'hambhāve pratikṣetraṃ bhinnatvam api sādhitam |<BR>
yat tu <BR>
<BR>
vastuno yady anānātvam <BR>
ātmanaḥ praśna īdṛśaḥ | <BR>
kathaṃ ghaṭeta vo viprā <BR>
vaktur vā me ka āśrayaḥ || [BhP 11.13.22]<BR>
<BR>
ityādau jñānino laukika-guru-rītiṃ tadīya-prākṛta-dṛṣṭiṃ vānusṛtya svasya<BR>
jīvāntara-sādhāraṇya-kalpanā-maye śrī-haṃsa-deva-vākye jīvātmanām<BR>
ekatvam | tat khalu aṃśa-bhede'pi jñānecchūn prati jñānopayogitvena tam<BR>
avivicyaiva samānākāratvena | bheda-vyapadeśaḥ yathā tatraiva | <BR>
<BR>
pañcātmakeṣu bhūteṣu samāneṣv api vastutaḥ | <BR>
ko bhavān iti vaḥ praśno vācārambho hy anarthakaḥ || [BhP 11.13.23] iti |<BR>
<BR>
tatrāpy aṃśa-bhedo'sty eva | ata uktaṃ svayaṃ bhagavatā -- śuni caiva śvapāke<BR>
ca paṇḍitāḥ samadarśinaḥ [Gītā 5.18] iti | nirdoṣaṃ hi samaṃ brahma ity ādi<BR>
ca [Gītā 5.19] | atra brahmeti jīva-brahmaivocyate | yathā yathāham etat sad-<BR>
asat sva-māyayā paśye mayi brahmaṇi kalpitaṃ pare iti | mayi brahmaṇi<BR>
dehātmakaṃ pare brahmaṇi ca jagad-ātmakaṃ sad-asat kārya-kāraṇa-<BR>
saṅghātaṃ sva-viṣayaka-māyayā jīva-māyākhyayā deha evāhaṃ tathā indra-<BR>
candrādy-ātmakaṃ jagad eveśvara itīdaṃ kalpitam eva yayā matyā paśye<BR>
paśyāmīty arthaḥ | samāna-kāraṇatvād eva pūrvavad anyatra ca so'haṃ sa ca<BR>
tvam iti | tad evaṃ sarveṣām eva jīvānām ekākāratve sati | yāvat syād guṇa-<BR>
vaiṣamyaṃ tāvan nānātvam ātmanaḥ | nānātvam ātmano yāvat pāratantryaṃ<BR>
tadaiva hīty-ādiṣu devādi-deha-bheda-kṛtāgantuka-nānātvaṃ nigadyate | <BR>
<BR>
veṇu-randhra-vibhedena<BR>
bhedaḥ ṣaḍ-jādi-saṃjñtaḥ |<BR>
abheda-vyāpinī vāyos <BR>
tathā tasya mahātmanaḥ || ity [ViP 2.14.32] ādikaṃ tu paramātma-viṣayakam<BR>
eva |<BR>
<BR>
tad etat sarvam abhipretya jīvānāṃ pratikṣetraṃ bhinnatvaṃ sva-pakṣatvena<BR>
nirdiśanti | aparimitā dhruvās tanu-bhṛto yadi sarva-gatā iti || [BhP 10.87.30]<BR>
atra yadi-śabdāt pūrva-pāṭhenāparimitatvaṃ dhruvatvaṃ cāsandigdham iti<BR>
tatra svapakṣatvaṃ paścāt-pāṭhena sarva-gatatvaṃ tu sandigdham iti | tatra<BR>
para-pakṣatvaṃ spaṣṭam eva | ataeva eko devaḥ sarva-bhūteṣu gūḍha ity<BR>
ādikaṃ parmātma-paraṃ vākyaṃ jīvānām ekatvaṃ<BR>
bodhayati || 10.87 || śrutayaḥ ||32||<BR>
<BR>
[33]<BR>
<BR>
prati-kṣetra-bhinnatve hetv-antaram aṇur iti | aṇuḥ paramāṇur ity arthaḥ |<BR>
paramāṇuś ca yasya dig-bhede'py aṃśo na kalpayituṃ śakyate sa evāṃśasya<BR>
parā kāṣṭheti tad-vidaḥ | aṇor apy akhaṇḍa-deha-cetayitṛtvaṃ prabhāva-<BR>
viśeṣād guṇād eva bhavati | yathā śira ādua dhāryamāṇasya jatu-<BR>
jaṭhitasyāpi mahauṣadhi-khaṇḍasyākhaṇḍa-deha-puṣṭīkaraṇādi-hetuḥ<BR>
prabhāvaḥ | yathā vāyaskāntāder lauha-cālanādi-hetuḥ prabhāva eva tadvat |<BR>
tad etad aṇutvam āha sūkṣmāṇām apy ahaṃ jīva iti [BhP 11.16.11]<BR>
<BR>
tasmāt sūkṣmatā-parākāṣṭhā-prāpto jīva ity arthaḥ | durjñeyatvād yat<BR>
sūkṣmatvaṃ tad atra na vivakṣitam | mahatāṃ ca mahān ahaṃ sūkṣmāṇām<BR>
apy ahaṃ jīva iti paraspara-pratiyogitvena vākya-dvayasyānandaryauktau<BR>
svārasya-bhaṅgāt | prapañca-madhye hi sarva-kāraṇatvān mahat-tattvasya<BR>
mahattvaṃ nāma vyāpakatvaṃ na tu pṛthivyādy-apekṣayā sujñeyatvaṃ yathā<BR>
tadvat prapañce jīvānām api sūkṣmatvaṃ paramāṇutvam eveti svārasyam |<BR>
śrutayaś ca - eṣo'ṇur ātmā cetasā veditavyo yasmin prāṇaḥ pañcadhā<BR>
saṃviveśeti [MuṇḍU 3.1.9] | <BR>
<BR>
bālāgra-śata-bhāgasya śatadhā kalpitasya ca |<BR>
bhāgo jīvaḥ sa vijñeyaḥ [ŚvetU 5.9] iti |<BR>
<BR>
ārāgra-mātro hy aparo'pi dṛṣṭa iti ca || 11.16 || śrī-bhagavān ||33||<BR>
<BR>
[34]<BR>
<BR>
tathā -<BR>
<BR>
aparimitā dhruvās tanu-bhṛto yadi sarva-gatās <BR>
tarhi na śāsyateti niyamo dhruva netarathā |<BR>
ajani ca yan mayaṃ tad avimucya niyantṛ bhavet <BR>
samam anujānatāṃ yad amataṃ mata-duṣṭatayā || [BhP 10.87.30]<BR>
<BR>
ayam arthaḥ - paramātmano'ṃśatvaṃ tasmāj jāyamānatvaṃ ca jīvasya<BR>
śrūyate | tatra mamaivāṃśo jīva loke [Gītā 15.7] ity ādi siddhe'ṃśatve tāvat<BR>
tasya vibhutvam uktam ity āhuḥ | aparimitā vastuta evānanta-saṅkhyā nityāś<BR>
ca ye tanu-bhṛto jīvās te yadi sarvagatā vibhavāḥ syuḥ, tarhi teṣāṃ<BR>
vyāpyatvābhāvena samatvāt śāsyateti niyamo na syāt | īśvaro niyantā jīvo<BR>
niyamya iti veda-kṛta-niyamo na ghaṭata ity arthaḥ | he dhruva itarathā<BR>
jīvasyāṇutvena vyāpya-bhāve  tu sati na tan-niyamo na api tu sa ghaṭata evety<BR>
arthaḥ | <BR>
<BR>
atha yato vā imāni bhūtāni jāyante iti jāyamānatvāvasthāyām api vyāpya-<BR>
vyāpakatvenaiva niyantṛtvaṃ bhavati | sarvatraiva kārya-kāraṇayos<BR>
tathābhāva-darśanād ity āhuḥ ajanīti | yan-mayaṃ yad-upādānakaṃ yad ajani<BR>
jāyata ity arthaḥ | tad-upādānaṃ kartṛ tasya jāyamānasya yan-niyantṛ bhavet<BR>
tad avimucya kiñcid apy anuktā vyāpyaivety arthaḥ | kiṃ ca yad-upādāna-<BR>
rūpaṃ paramātmākhyaṃ tattvaṃ kenāpy apareṇa samaṃ samānam ity<BR>
anujānatāṃ yaḥ kaścit tathā vadati tatrānujñām api dadatām amataṃ jñātaṃ<BR>
na bhavatīty arthaḥ | tatra hetuḥ mata-duṣṭatayā tasya matasyāśuddhatvena |<BR>
tatrāśuddhatvaṃ śrutvā ca virodhāt | śrutiś ca asamo vā eṣa paro na hi<BR>
kaścid eva dṛśyate sarve tv ete na vā jāyante ca mriyate sarve hy apūrṇāś ca<BR>
bhavantīti caturveda-śikhāyām | na tat-samaś cābhyadhikaś ca dṛśyate iti | <BR>
<BR>
atha kasmād ucyate brahmā bṛṃhati bṛṃhayati ceti cānyatra | bṛhatvād<BR>
bṛṃhaṇatvāc ca yad brahma paramaṃ vidur iti [ViP 1.12.57] śrī-viṣṇu-purāṇe |<BR>
ataḥ paramātmana eva sarva-vyāpakatvam | eko devaḥ sarva-bhūteṣu gūḍhaḥ<BR>
sarva-vyāpī sarva-bhūtāntarātmā ity ādau | tasmād aṇur eva jīva iti | <BR>
<BR>
yat tu śrī-bhagavad-gītāsu nityaḥ sarva-gataḥ sthāṇur ity ādinā jīva-<BR>
nirūpaṇaṃ tatra sarva-gataḥ śrī-bhagavān eva tat-sthas tad-āśritaś cāsāv<BR>
aguṇaś ca iti sarvagataḥ sthāṇur jīvaḥ proktaḥ || 10.87 || śrutayaḥ ||34||<BR>
<BR>
[35]<BR>
<BR>
atha śuddha-svarūpatvān nitya-nirmalatvam udāhṛtam eva | śuddho vicaṣṭe<BR>
hy aviśuddha-kartur ity anena | tathā tenaiva śuddhasyāpi jñātṛtvam apy<BR>
udāhṛtam | jñānaṃ ca nityasya svābhāvika-dharmatvān nityam | ataeva na<BR>
vikriyātmakam api | tathā caitanya-sambandhena dehādeḥ kartṛtva-darśanāt |<BR>
kvacid acetanasya kartṛtvaṃ ca | na ṛte tat kriyate kiṃ ca nāre ity ādāv<BR>
antaryāmi-caitanya-sambandhena bhavatīty aṅgīkārāc ca śuddhād eva<BR>
kartṛtvaṃ pravartate | tad uktam - dehendriya-prāṇa-mano-dhiyo'mī yad-aṃśa-<BR>
biddhāḥ pracaranti karmasv iti [BhP 6.16.24] | tat tūpādhi-prādhānyena<BR>
pravartamānam upādhi-dharmatvena vyapadiśyate | yathā - kārya-kāraṇa-<BR>
kartṛtve kāraṇaṃ prakṛtiṃ vidur ity [BhP 3.26.8] ādau | paramātma-<BR>
prādhānyena pravartamānaṃ tu nirupādhikam evety āha |<BR>
<BR>
sāttvikaḥ kārako'saṅgī<BR>
rāgāndho rājasaḥ smṛtaḥ |<BR>
tāmasaḥ smṛti-vibhraṣṭo<BR>
nirguṇo mad-apāśrayaḥ || [BhP 11.25.26]<BR>
<BR>
spaṣṭam || 11.25 || śrī-bhagavān ||35||<BR>
<BR>
[36]<BR>
<BR>
atha bhoktṛtvaṃ saṃvedana-rūpatvena yathā tathā tatraiva cid-rūpe<BR>
paryavasyatīty āha bhoktṛtve sukha-duḥkhānāṃ puruṣaṃ prakṛteḥ param iti<BR>
[BhP 3.26.8] || kāraṇam iti pūrveṇaivānvayaḥ || 3.26 || śrī-kapila-devaḥ ||36||<BR>
<BR>
[37]<BR>
<BR>
atha paramātmaika-śeṣatveti vyākhyeyam | ekaḥ paramātmano'nyaḥ<BR>
śeṣo'ṃśaḥ | sa cāsau sa ca eka-śeṣaḥ | paramātmana eka-śeṣaḥ paramātmaika-<BR>
śeṣaḥ | tasya bhāvas tattvaṃ tad eva svabhāvaḥ prakṛtir yasya sa<BR>
paramātmaika-śeṣatva-svabhāvaḥ | tathābhūtaś cāyaṃ sarvadā mokṣa-<BR>
daśāyām apīty arthaḥ | etādṛśatvaṃ cāsya svataḥ svarūpata eva na tu<BR>
paricchedādinā | tadīya-svābhāvikācintya-śaktyā svābhāvika-tadīya-raśmi-<BR>
paramāṇu-sthānīyatvāt aupādhikāvathāyās tv aṃśena prakṛti-śeṣatvam api<BR>
bhavati iti ca svata ity asya bhāvaḥ | śakti-rūpatvaṃ cāsya taṭastha-śakty-<BR>
ātmakatvāt, tathā tadīya-raśmi-sthānīyatve'pi nitya-tad-āśrayitvāt tad-<BR>
vyatirekeṇa vyatirekāt | hetur bhāvo'sya sargāder ity anusāreṇa jagat-sṛṣṭau<BR>
tat-sādhanatvāt | dravya-svarūpatve'pi pradhāna-sāmyāc cāvagamyate | uktaṃ<BR>
ca prakṛti-viśeṣatvena tasya śaktitvam -<BR>
<BR>
viṣṇu-śaktiḥ parā proktā<BR>
kṣetrajñākhyā tathā parā |<BR>
avidyā karma-saṃjñākhyā<BR>
tṛtīyā śaktir ucyate || iti viṣṇu-purāṇe [ViP 6.7.61] |<BR>
<BR>
bhūmir āpo'nalo vāyur ity [Gītā 7.4] ādau bhinnā prakṛtir aṣṭadhety<BR>
anantaram | <BR>
<BR>
apareyam itas tv anyāṃ <BR>
prakṛtiṃ viddhi me parām |<BR>
jīva-bhūtāṃ mahābāho<BR>
yayedaṃ dhāryate jagat || iti śrī-gītopaniṣatsu ca |<BR>
<BR>
viṣṇu-śaktiḥ parā proktety ādi viṣṇu-purāṇa-vacane tu tisṝṇām eva pṛthak<BR>
śaktitva-nirdeśāt kṣetrajñasyāvidyā-karma-sambandhena śaktitvam iti parās<BR>
tam | kintu svarūpenaivety āyātam | tathā ca gītam mamaivāṃśa iti |<BR>
ataevāpareyam itas tv anyām ity uktam | kṣetrajña etā manaso vibhūtīr ity<BR>
ādau kṣetrajña-śabdaś ca śuddhe'pi pravartate kṣetra-śabdasyopalakṣaṇa-<BR>
mātratvāt |<BR>
<BR>
tad evaṃ śaktitve'py anyatvam asya taṭasthatvāt | taṭasthatvaṃ ca māyā-śakty-<BR>
atītatvāt | asyāvidyāparābhavādi-rūpeṇa doṣeṇa paramātmano lepābhāvāc<BR>
cobhaya-koṭāv apraveśāt | tasya tac-chaktitve saty api paramātmanas tal-<BR>
lepābhāvaś ca yathā kvacid eka-deśa-sthe raśmau chāyayā tiraskṛte'pi<BR>
sūryasyātiraskāras tadvat | uktaṃ ca taṭasthatvaṃ śrī-nārada-pañcarātre -<BR>
<BR>
yat taṭasthaṃ tu cid-rūpaṃ<BR>
sva-saṃvedyād vinirgatam |<BR>
rañjitaṃ guṇa-rāgeṇa <BR>
sa jīva iti kathyate || ity ādau |<BR>
<BR>
ato viṣṇu-purāṇe'py antarāla eva paṭhito'sau | anyatvaṃ ca śrutau asmān<BR>
māyī sṛjate viśvam etat tasmiṃś  cānyo māyayā saṃniruddhaḥ [ŚvetU 4.9] |<BR>
tayor anyaḥ pippalaṃ svādv atti ity ādau | ataevoktaṃ vaiṣṇave vibheda-janake<BR>
jñāne nāśam ātyantikaṃ gate | ātmano brahmaṇo bhedam asantaṃ kaḥ<BR>
kariṣyatīti | devatva-manuṣyatvādi-lakṣaṇo viśeṣato yo bhedas tasya janake'py<BR>
ajñāne nāśaṃ gate brahmaṇaḥ paramātmanaḥ sakāśād ātmano jīvasya yo<BR>
bhedaḥ svābhāvikas taṃ bhedam asantaṃ kaḥ kariṣyati api tu santaṃ<BR>
vidyamānam eva sarva eva kariṣyatīty arthaḥ | uttaratra pāṭhe nāsantam ity<BR>
etasya vidheyatvād anyārthaḥ kaṣṭa-sṛṣṭa eveti mokṣadāyām api tad-<BR>
aṃśatvāvyabhicāraḥ svābhāvika-śaktitvād eva | ataevāvidyā-vimokṣa-<BR>
pūrvaka-svarūpāvashtiti-lakṣaṇāyāṃ muktau tal-līnasya tat-sādharmyāpattir<BR>
bhavati | nirañjanaḥ paramaṃ sāmyam upaitīty ādi-śrutibhyaḥ | idaṃ jñānam<BR>
upāśritya mama sādharmyam āgatāḥ | svarge'pi nopajāyate pralaye na<BR>
vyathanti ceti śrī-gītopaniṣadbhyaś ca | ataeva brahma veda brahmaiva<BR>
bhavatīty [Muṇḍ 3.2.9] ādiṣu ca brahma-tādātmyam eva bodhayati |<BR>
svābhāvyāpattir upapatter itivat | tad evaṃ śaktitve siddhe śakti-śaktimatoḥ<BR>
parasparānupraveśāt śaktimad-vyatireke śakti-vyatirekāt cittvāviśeṣāc ca<BR>
kvacid abheda-nirdeśa ekasminn api vastuni śakti-vaividhya-darśanāt bheda-<BR>
nirdeśaś ca nāsamañjasaḥ | śrī-rāmānujīyās tu adhiṣṭhānādhiṣṭhātror api<BR>
jīveśayor abheda-vyapadeśo vyakti-jātyor gavādi-vyapadeśavad iti manyante |<BR>
yathā śrī-viṣṇu-purāṇe[*ENDNOTE #7]-<BR>
<BR>
yo'yaṃ tavāgato deva-<BR>
samīpaṃ devatā-gaṇaḥ |<BR>
sa tvam eva jagat-sraṣṭā<BR>
yataḥ sarva-gato bhavān || iti |<BR>
<BR>
śrī-gītāsu ca - sarvaṃ samāpnoṣi tato'si sarva iti | tatra jñānecchūn prati<BR>
śāstram abhedam upadiśati bhaktīcchūn prati tu bhedam eva | kvacit tu<BR>
paramātma-pratibimbatvaṃ yad asya śrūyate, yathā -<BR>
<BR>
yathā puruṣa ātmānam ekam ādarśa-cakṣuṣor dvidhā-bhūtam evekṣeta<BR>
tathaivāntaram āvayor iti | tad api jñānecchūn praty abheda-dṛṣṭi-<BR>
poṣaṇārtham evocyate na vāstava-vṛttyaiva pratibimbatvena | advayavāda-<BR>
guru-mate'py ambuvad agrahaṇād[*ENDNOTE #8] iti [Vs 3.2.19] nyāya-<BR>
virodhād vṛddhi-hrāsa-bhāktvam antrabhāvād ubhaya-sāmañjasyād evam iti<BR>
[Vs 3.2.20] nyāyena yathā-kathañcit pratibimba-sādṛśya-mātrāṅgīkārāc ca |<BR>
tad etat tasya parmātmāṃśa-rūpatāyā nityatvaṃ śrī-gītopaniṣadbhir api<BR>
darśitam mamaivāṃśo jīva-loke jīva-bhūtaḥ sanātana iti | tad evaṃ aṃśatvaṃ<BR>
tāvad āha tatra samaṣṭeḥ --<BR>
<BR>
eṣa hy aśeṣa-sattvānām<BR>
ātmāṃśaḥ paramātmanaḥ |<BR>
ādyo 'vatāro yatrāsau<BR>
bhūta-grāmo vibhāvyate || [BhP 3.6.8]<BR>
<BR>
ṭīkā ca - aśeṣa-sattvānām prāṇinām ātmā vyaṣṭīnāṃ tad-aṃśatvāt aṃśo<BR>
jīvaḥ | avatāratoktis tasmin nārāyaṇāvirbhāvābhiprāyeṇety eṣā || 3.6 || śrī-<BR>
śukaḥ || 37 ||<BR>
<BR>
[38]<BR>
<BR>
atha vyaṣṭeḥ -<BR>
<BR>
ekasyaiva mamāṃśasya<BR>
jīvasyaiva mahāmate |<BR>
bandho'syāvidyayānāder<BR>
vidyayā ca tathetaraḥ || [BhP 11.11.4]<BR>
<BR>
itaro mokṣaḥ | atra raśmi-paramāṇu-sthānīyo vyaṣṭiḥ | tatra sarvābhimānī<BR>
kaścit samaṣṭir iti jñeyam || 11.11 || śrī-bhagavān ||38||<BR>
[39]<BR>
<BR>
tatra śaktitvenaivāṃśatvaṃ vyañjayanti -<BR>
<BR>
sva-kṛta-pure'py amīṣv abahir-antara-saṃvaraṇaṃ <BR>
tava puruṣaṃ vadanty akhila-śakti-dhṛto'ṃśa-kṛtam | [BhP 10.87.20] iti |<BR>
<BR>
abahir-antara-saṃvarṇaṃ bahir bahiraṅgāṇi kāraṇāni kāryāṇi antar<BR>
antaraṅgāni tair asaṃvaraṇaṃ kārya-kāraṇair asaṃspṛṣṭam | aṃśa-kṛtam<BR>
aṃśam ity arthaḥ | akhila-śakti-dhṛtaḥ sarva-śakti-dharasyeti viśeṣaṇaṃ jīva-<BR>
śakti-viśiṣṭasyaiva tava jīvo'ṃśo na tu śuddhasyeti gamayitvā jīvasya tac-<BR>
chakti-rūpatvenaivāṃśatvam ity anenaivāṃśatvam ity etad vyañjayanti | atha<BR>
taṭasthatvaṃ ca sa yad ajayā tyajām anuśayītety ādau vyaktam asti<BR>
ubhayakoṭāv apraviṣṭatvād eva || 10.87 || śrutayaḥ śrī-bhagavantam ||39||<BR>
<BR>
[40]<BR>
<BR>
atha jñānecchuṃ prati jīveśayor abhedam āha --<BR>
<BR>
ahaṃ bhavān na cānyas tvaṃ<BR>
tvam evāhaṃ vicakṣva bhoḥ |<BR>
na nau paśyanti kavayaś<BR>
chidraṃ jātu manāg api || [BhP 4.28.62]<BR>
<BR>
spaṣṭaṃ || 4.28 || śrī-paramātmā purañjanam || 40 ||<BR>
<BR>
[41]<BR>
tatra pūrvokta-rītyā prathamaṃ tāvat sarveṣām eva tattvānāṃ<BR>
parasparānupraveśa-<BR>
vivakṣayaikyaṃ pratīyate ity evaṃ śaktimati paramātmani jīvākhya-śakty-<BR>
anupraveśa-vivakṣaiva tayor aikya-pakṣe hetur ity abhipraite śrī-bhagavān --<BR>
<BR>
parasparānupraveśāt<BR>
tattvānāṃ puruṣarṣabham |<BR>
paurvāparya-prasaṅkhyānaṃ<BR>
yathā vaktur vivakṣitam || [BhP 11.22.7]<BR>
<BR>
ṭīkā ca - anyonyasminn anupraveśād vaktur yathā vivakṣitaṃ tathā pūrvā<BR>
alpa-saṅkhyā aparā adhika-saṅkhyā tayor bhāvaḥ paruvāparyaṃ tena<BR>
prasaṅkhyānaṃ gaṇanam ity eṣā || 11.22|| śrī-bhagavān || 41 ||<BR>
<BR>
[42]<BR>
<BR>
athāvyatirekeṇa cid-rūpatvāviśeṣeṇāpi tayor aikyam upadiśati -<BR>
<BR>
puruṣeśvarayor atra na vailakṣaṇyam aṇv api |<BR>
tad-anya-kalpanāpārthā iti [BhP 11.22.11] |  <BR>
ṭīkā ca - kathaṃ tarhi pañcaviṃśati-pakṣas tatrāha puruṣeti | vailakṣaṇyaṃ<BR>
visadṛśatvaṃ nāsti dvayor api cid-rūpatvāt | atas tayor atyantam anyatva-<BR>
kalpanā-pārthā ity eṣā | atra sadṛśatvānanyatvābhyāṃ tayoḥ śakti-<BR>
śaktimattvaṃ darśitam | tenāvyatireko'pi || 11.21 || śrī-bhagavān ||42||<BR>
<BR>
[43]<BR>
<BR>
atha bhaktīcchuṃ prati tayor bhedam upadiśati | <BR>
<BR>
yadā rahitam ātmānaṃ<BR>
bhūtendriya-guṇāśayaiḥ |<BR>
svarūpeṇa mayopetaṃ<BR>
paśyan svārājyam ṛcchati || [BhP 3.9.33] <BR>
<BR>
ātmānaṃ jīvaṃ svarūpeṇa tasyā jīva-śakter āśraya-bhūtena śaktimatā mayā<BR>
upetaṃ yuktam | svārājyaṃ sārṣṭyādikam || 3.9 || grabhodaśāyī<BR>
brahmāṇam ||43||<BR>
<BR>
[44]<BR>
<BR>
tatra bhede hetum āha -<BR>
<BR>
anādy-avidyā-yuktasya <BR>
puruṣasyātma-vedanam |<BR>
svato na sambhavād anyas<BR>
tattvajño jñānado bhavet || [BhP 11.22.10]<BR>
<BR>
ṭīkā ca - svato na sambhavati, anyatas tu sambhavāt | svataḥ sarvajñaḥ<BR>
parmeśvaro'nyo bhaved iti aḍ-viṃśati-tattva-poakṣābhiprāyaḥ ity eṣā |<BR>
jñānadatvam atra jñānāj jñātuś ca vailakṣaṇyam īśvarasya bodhayaty eveti<BR>
bhāvaḥ | evaṃ tvatto jñānaṃ hi jīvānāṃ pramoṣas te'tra śaktitaḥ [BhP 11.22.28]<BR>
ity uddhava-vākyaṃ cāgre |<BR>
<BR>
atra yadi jīvājñānakalpitam eva tasya parameśvaratvaṃ syāt tarhi sthāṇu-<BR>
puruṣavat tasya jñāna-dattam api na syād ity ataḥ satya eva jīveśvara-bheda<BR>
ity evaṃ śrīmad-īśvareṇaiva svayaṃ tasya<BR>
pāramarthikeśvarābhimānitvenaivāstitvaṃ mūḍhān prati bodhitam iti<BR>
spaṣṭam | bheda-vādinaś cātraiva prakaraṇe yathā viviktaṃ yad vaktraṃ<BR>
gṛhṇīmo yukti-sambhavād ity atra parama-vivekajas tu bheda eveti | tathā,<BR>
māyāṃ madīyām udagṛhya vadatāṃ kiṃ nu durghaṭam iti [BhP 11.22.4] ca<BR>
manyate |<BR>
<BR>
nanu,<BR>
<BR>
śrutiḥ pratyakṣam aitihyam anumānaṃ catuṣṭayam |<BR>
pramāṇeṣv anavasthānād vikalpān sa virajyate || ity [BhP 11.19.17] <BR>
<BR>
atra bheda-mātraṃ niṣidhyate vikalpa-śabdasya saṃśayārthatvāt | saṃśayaṃ<BR>
parityajya vastuny eva niṣṭhā karotīty arthaḥ | ataeva karmaṇāṃ<BR>
pariṇāmitvād āviriñcyād amaṅgalam | vipaścin naśvaraṃ paśyed adṛṣṭam<BR>
api dṛṣṭavad ity atrāsyottara-śloke'pi viriñcam evāvadhiṃ kṛtvā naśvaratva-<BR>
dṛṣṭir uktā na tu vaikuṇṭhādikam apīti || 11.19 || śrī-bhagavān ||44||<BR>
<BR>
[45]<BR>
<BR>
anyatrāpi śrī-jāmātṛ-munibhir upadiṣṭasya jīva-lakṣaṇasyaviopajīvyatvena<BR>
taṃ lakṣayati tribhiḥ -<BR>
<BR>
ahaṃ mamābhimānotthaiḥ<BR>
kāma-lobhādibhir malaiḥ |<BR>
vītaṃ yadā manaḥ śuddham<BR>
aduḥkham asukhaṃ samam || [BhP 3.25.16]<BR>
<BR>
tadā puruṣa ātmānaṃ<BR>
kevalaṃ prakṛteḥ param |<BR>
nirantaraṃ svayaṃ-jyotir<BR>
aṇimānam akhaṇḍitam || [BhP 3.25.17]<BR>
<BR>
jñāna-vairāgya-yuktena<BR>
bhakti-yuktena cātmanā |<BR>
paripaśyaty udāsīnaṃ<BR>
prakṛtiṃ ca hataujasam || [BhP 3.25.18]<BR>
<BR>
spaṣṭaiva yojanā | tavāham iti padyena sa ātmā nitya-nirmala iti | ātmānam<BR>
ity anenaivāham artha iti | anyathā hy ātmatva-pratīty-abhāvaḥ syāt |<BR>
kevalam ity anenaika-rūpa-svarūpa-bhāg iti | prakṛteḥ param ity anena vikāra-<BR>
rahitaḥ | bhakti-yuktenety anena paramātma-prasādādhīna-tat-prakāśatvāt<BR>
nirantaram ity anena nityatvāt paramātmaika-śeṣatvam iti | svayaṃ jyotir ity<BR>
anena svasmai svayaṃ prakāśa iti jñāna-mātrātmako na ca iti ca | aṇimānam<BR>
ity anenāṇur eveti prati-kṣetraṃ bhinna iti ca | akhaṇḍitam ity anena vicchinna-<BR>
jñānādi-śaktitvāt jñātṛtva-kartṛtva-bhoktṛtva-nija-dharmaka iti<BR>
vyañjitam || 3.25 || śrī-kapiladevaḥ ||45||<BR>
<BR>
[46]<BR>
<BR>
tathedam api prāktana-lakṣaṇā-viruddham -<BR>
<BR>
ātmā nityo 'vyayaḥ śuddha<BR>
ekaḥ kṣetra-jña āśrayaḥ |<BR>
avikriyaḥ sva-dṛg hetur<BR>
vyāpako 'saṅgy anāvṛtaḥ || [BhP 7.7.19]<BR>
<BR>
etair dvādaśabhir vidvān<BR>
ātmano lakṣaṇaiḥ paraiḥ |<BR>
ahaṃ mamety asad-bhāvaṃ<BR>
dehādau mohajaṃ tyajet || [BhP 7.7.20]<BR>
<BR>
avyayaḥ apakṣaya-śūnyaḥ | eko na tu dehedriyādi-saṅghāta-rūpaḥ | kṣetrajño<BR>
jñātṛtvādi-dharmakaḥ | indriyādīnām āśrayaḥ | svābhāvika-jñātṛtvād<BR>
evāvikriyaḥ | svadṛk svasmai svayaṃ prakāśaḥ | hetuḥ sargādi-nimittam | tad<BR>
uktaṃ śrī-sūtena - hetur jīvo'sya sargāder avidyā-karma-kāraka [BhP 12.7.18]<BR>
iti | vyāpako vyāpti-śīlaḥ | asaṅgī anāvṛtaś ca svataḥ prakāśa-rūpatvāt |<BR>
ahaṃ mamety asadbhāvaṃ dehādau mohajaṃ tyajed iti dehādy-adhikaraṇakasya<BR>
mohajasyaiva tyāgo na tu svarūpa-bhūtasyety ahama artha iti | vyajjate | tad<BR>
evaṃ jīvas taad -aṃśatvāt sūkṣma-jyotī-rūpa ity eke | tathaiva hi<BR>
kaustubhāṃśatvena vyañjitam | tathā ca skānda-prabhāsa-khaṇḍe jīva-<BR>
nirūpaṇe -<BR>
<BR>
na tasya rūpaṃ varṇā vā pramāṇaṃ dṛśyate kvacit |<BR>
na śakyaṃ kathituṃ vāpi sūkṣmaś cānanta-vigrahaḥ ||<BR>
bālāgra-śata-bhāgasya śatadhā kalpitasya ca |<BR>
tasmāt sūkṣmataro devaḥ sa cānantyāya kalpyte ||<BR>
āditya-varṇaṃ sūkṣmābham ab-bindum iva puṣkare |<BR>
nakṣatram iva paśyanti yogino jñāna-cakṣuṣā || iti ||<BR>
<BR>
||7.9|| śrī-prahlādo'sura-bālakān ||46||<BR>
<BR>
[47]<BR>
<BR>
tad evam anantā eva jīvākhyās taṭasthāḥ śaktayaḥ | tatra tāsāṃ varga-<BR>
dvayam | eko vargo'nādita eva bhagavad-unmukhaḥ anyas tv anādita eva<BR>
bhagavat-parāṅmukhaḥ | svabhāvatas tadīya-jñāna-bhāvāt tadīya-<BR>
jñānābhāvāc ca | atra prathamo'ntaraṅgāśakti-vilāsānugṛhīto nitya-<BR>
bhagavat-parikara-rūpo garuḍādikaḥ | yathoktaṃ pādmottara-khaṇḍe tripād-<BR>
vibhūter lokās tv ity ādau bhagavat-sandarbhodāhṛte (81) | asya ca<BR>
taṭasthatvaṃ jīvatva-prasiddher īśvaratva-koṭāv apraveśāt | aparasya tat-<BR>
parāṅmukhatva-doṣeṇa labdha-cchidrayā māyayā paribhūtaḥ saṃsārī |<BR>
yathoktaṃ haṃsa-guhya-stave - sarvaṃ pumān veda guṇāṃś ca taj-jño na veda<BR>
sarvajñam anantam īḍe iti [BhP 6.4.25] | ekādaśe ca -- bhayaṃ<BR>
dvitīyābhiniveśataḥ syād iti [BhP 11.2.37] | <BR>
<BR>
tad-varga-dvayam evoktaṃ śrī-vidureṇāpi -<BR>
<BR>
tattvānāṃ bhagavaṃs teṣāṃ<BR>
katidhā prati-saṅkramaḥ |<BR>
tatremaṃ ka upāsīran<BR>
ka u svid anuśerate || [BhP 3.7.37] ity anena |<BR>
<BR>
tatra parameśvara-parāḍmukhānāṃ  śuddhānām api tac-chakti-viśiṣṭān<BR>
parameśvarāt sopādhikaṃ janma bhavati | tac ca janma nijopādhi-janmanā<BR>
nija-jnamābhimāna-hetukādhyātmikāvasthā-prāptir eva | tad etad āhuḥ --<BR>
<BR>
na ghaṭata udbhavaḥ prakṛti-puruṣayor ajayor<BR>
ubhaya-yujā bhavany asubhṛto jala-budbudavat |<BR>
tvayi na ime tato vividha-nāma-guṇaiḥ parame<BR>
sarita ivārṇave madhuni likhyur aśeṣa-rasāḥ || [BhP 10.87.31]<BR>
<BR>
prakṛtes traiguṇyaṃ  puruṣaṃ śuddhau jīvas tayor dvayor apy ajatvād udbhavo<BR>
na ghaṭate ye cāsubhṛta ādhyātmika-rūpāḥ sopādhayo jīvā jāyante tat-tad-<BR>
ubhaya-śakti-yujā paramātmanaiva kāraṇena jāyante prakṛti-vikāra-pralayeṇa <BR>
supta-vāsanatvāt śuddhās tāḥ paramātmani līnā jīvākhyāḥ śaktayaḥ sṛṣṭi-<BR>
kāle vikāriṇīṃ prakṛtim āsṛjya kṣbhita-vāsanāḥ satyaḥ sopādhikāvasthāṃ<BR>
prāpnuvantya eva vyuccarantīty arthaḥ | etad abhipretyaiva bhagavān eka<BR>
āsedam ity [3.5.23] ādi tṛtīya-skandha-prakaraṇe -<BR>
<BR>
kāla-vṛttyā tu māyāyāṃ<BR>
guṇa-mayyām adhokṣajaḥ |<BR>
puruṣeṇātma-bhūtena<BR>
vīryam ādhatta vīryavān || [BhP 3.5.26] <BR>
<BR>
ity anena vīrya-śabdoktasya jīvasya prakṛtāvādhānam uktam | evaṃ śrī-<BR>
gītopaniṣatsv api mama yonir mahad brahma tasmin garbhaṃ dadhāmy aham<BR>
ity [Gītā 14.3] atroktam | ṭīkākāraiś ca brahma-śabdena prakṛtir vyākhyātā<BR>
garbha-śabdena jīva iti | punar eṣa eva tṛtīye -<BR>
<BR>
daivāt kṣubhita-dharmiṇyāṃ <BR>
svasyāṃ yonau paraḥ pumān |<BR>
ādhatta vīryaṃ sāsūta <BR>
mahat tattvaṃ hiraṇmayam || [BhP 3.26.19]<BR>
<BR>
ity atra vīryaṃ cic-chaktim iti ṭīkāyāṃ vyākhyātamataḥ śaktitvam asya ṭīkā-<BR>
sammatam | tato'kasmād udbhava-mātrāṃśe dṛṣṭāntaḥ | jala-budbudavad iti |<BR>
ataḥ punar api pralaya-samaye ime sopādhikā jīvās tvayi bimbasthānīya-<BR>
mūla-cid-rūpe raśmi-sthānīya-cid-eka-lakṣaṇa-śuddha-jīva-śaktimaye | tata<BR>
eva svam apīto bhavatīty ādi śrutau sva-śabdābhidheye parame paramātmani<BR>
vividha-nāma-guṇair vividhābhir devādi saṃjñābhir vividhaiḥ śubhāśubha-<BR>
guṇaiś ca saha lilyur līyante | pūrvavat pralaye'pi dṛṣṭāntaḥ sarita ivārṇava<BR>
iti aśeṣa-rasā iva madhuni iti ca | atra deva-manuṣyādi-nāma-rūpa-<BR>
parityāgena tasmin līne'pi svarūpa-bhedo'sty eva tat-tad-aṃśa-sad-bhāvād ity<BR>
abhiprāyaḥ | atra śrutayaḥ ajām ekām ity [ŚvetU 5.5] ādi | <BR>
<BR>
yathā nadyaḥ syandamānāḥ samudre<BR>
'staṃ gacchanti nāma-rūpe vihāya |<BR>
tathā vidvān nāma-rūpād vimuktaḥ <BR>
parāt paraṃ puruṣam upaiti divyam || [MuṇḍU 3.2.8] iti |<BR>
<BR>
yathā saumyemā madhu-kṛto nistiṣṭhanti nānā-rūpāṇām vṛkṣāṇāṃ rasān<BR>
samavahāram <BR>
ekatāṃ rasaṃ gamayanti || [ChāU 6.9.1] <BR>
<BR>
te yathā vivekaṃ na labhante amuṣāhaṃ vṛkṣasya raso'smīty evaṃ khalu<BR>
saumyemāḥ sarvāḥ prajāḥ sati sampadya na viduḥ sati sampadyāmaha iti || iti<BR>
[ChāU 6.9.2]<BR>
<BR>
|| 10.87 || śrutayaḥ śrī-bhagavantam ||47||<BR>
<BR>
[48]<BR>
<BR>
tad evaṃ paramātmanas taṭasthākhyā śaktir vivṛtā | antarāṅgākhyā tu<BR>
pūrvavad eva jñeyā | atha bahiraṅgākhyā vivriyate |<BR>
<BR>
eṣā māyā bhagavataḥ<BR>
sṛṣṭi-sthity-anta-kāriṇī<BR>
tri-varṇā varṇitāsmābhiḥ<BR>
kiṃ bhūyaḥ śrotum icchasi || [BhP 11.3.18]<BR>
<BR>
bhagavataḥ svarūpa-bhūtaiśvaryādeḥ | paramātmana eṣā taṭastha-lakṣaṇena<BR>
pūrvoktā jagat-sṛṣṭy-ādi-kāriṇī māyākhyā śaktiḥ | trayo varṇā yasyāḥ sā |<BR>
tathā cātharvaṇikāḥ paṭhanti | sitāsitā ca kṛṣṇā ca sarva-kāma-dughā vibhor<BR>
iti | uktaṃ ca daivī hy eṣā guṇamayī mama māyā duratyayā [Gītā 7.14]<BR>
iti ||11.3|| antarīkṣo videham ||48||<BR>
<BR>
[49]<BR>
<BR>
tasyā māyāyāś cāṃśa-dvayam | tatra guṇa-rūpasya māyākhyasya<BR>
nimittāṃśasya drava-rūpasya pradhānākhyasyopādānāṃśasya ca parasparaṃ<BR>
bhedam āha caturbhiḥ |<BR>
<BR>
atha te sampravakṣyāmi<BR>
sāṅkhyaṃ pūrva-viniścitam |<BR>
yad vijñāya pumān sadyo<BR>
jahyād vaikalpikaṃ bhramam || [BhP 11.24.1]<BR>
<BR>
ṭīkā ca - advitīyāt paramātmano māyayā prakṛti-puruṣa-dvārā sarvaṃ<BR>
dvaitam udeti punas tatraiva līyate ity anusandadhānasya puruṣasya dvandva-<BR>
bhramo nivartate iti vaktuṃ sāṅkhyaṃ prastauti atha te ity eṣā | atra pradhāna-<BR>
paryāyaḥ prakṛti-śabdhaḥ ||49||<BR>
<BR>
[50]<BR>
<BR>
āsīj jñāna-mayo arthaṃ<BR>
ekam evāvikalpitam |<BR>
yadā viveka-nipuṇā <BR>
ādau kṛta-yuge yuge || [BhP 11.24.2]<BR>
<BR>
ṭīkā ca - atho śabdaḥ kārtsnye | jñānaṃ draṣṭṛ | tena dṛśya-rūpaḥ kṛtsno'py<BR>
arthaś ca vikalpa-śūnyam ekam eva | brahmaṇy eva līnam āsīd ity arthaḥ |<BR>
ity eṣā | <BR>
tṛtīya-skandhe ca bhagavān eka āsedam agra ātmātmanāṃ vibhur ity [BhP<BR>
3.5.23] ādau yad bhagavattvena śabdyate tad evātra brahmatvena śabdyate iti<BR>
vadantīty ādivad ubhatraikam eva vastu pratipādyam | ante tu eṣa sāṅkhya-<BR>
vidhiḥ prokta ity ādau parāvara-dṛśā mayety anena bhagavad-rūpeṇāpy<BR>
avasthitiḥ spaṣṭaiva | kadety apekṣāyām āha | yadā ādau kṛta-yuge viveka-<BR>
nipuṇā janā bhavanti tasmin yuge tat pūrvasmin pralaya-samaya ity<BR>
arthaḥ ||50||<BR>
<BR>
[51]<BR>
<BR>
tan-māyā-phala-rūpeṇa<BR>
kevalaṃ nirvikalpitam |<BR>
vāṅ-mano-gocaraṃ satyaṃ<BR>
dvidhā samabhavad bṛhat || [BhP 11.24.3]<BR>
<BR>
ṭīkā ca - tad bṛhad brahma vāṅ-mano-gocaraṃ yathā bhavati tathā | māyā<BR>
dṛśyam | phalaṃ tat-prakāśaḥ | tad-rūpeṇa māyā-rūpeṇa vilāsa-rūpeṇa ca<BR>
dvidhābhūd ity eṣā | atra māyā dṛśyam iti phalaṃ tat-prakāśa iti chedaḥ |<BR>
tena brahmaṇā yad dṛśyaṃ vastu tan māyā | tasya brahmaṇo yaḥ prakāśa-<BR>
vikāśaḥ sa phalam ity arthaḥ ||51||<BR>
<BR>
[52]<BR>
<BR>
tayor ekataro hy arthaḥ<BR>
prakṛtiḥ sobhayātmikā |<BR>
jānanty anyatamo bhāvaḥ <BR>
puruṣaḥ so'bhidhīyate || [BhP 11.24.4]<BR>
<BR>
ṭīkā ca - tayor dvidhābhūtayor aṃśayor madhye ubhayātmikā kārya-kāraṇa-<BR>
rūpiṇī | ity eṣā | śrī-viṣṇu-purāṇe - viṣṇoḥ svarūpāt parato hi te'nye rūpaṃ<BR>
pradhānaṃ puruṣaś ca vipra ity [ViP 1.2.24] atra teṣām eva ṭīkā ca - parato<BR>
nirupāder viṣṇoḥ svarūpāt te prāg ukte pradhānaṃ puruṣaṃ ceti dve rūpe<BR>
anye māyā-kṛte iti || 11.24 || bhagavān ||52||<BR>
<BR>
[53]<BR>
<BR>
anyatra tayor upādāna-nimittayor aṃśayor vṛtti-bhedena bhedān apy āha --<BR>
<BR>
kālo daivaṃ karma jīvaḥ svabhāvo<BR>
dravyaṃ kṣetraṃ prāṇam ātmā vikāraḥ |<BR>
tat-saṅghāto bījaroha-pravāhas <BR>
tan-māyaiṣā tan-niṣedhaṃ prapadye || [BhP 10.63.26]<BR>
<BR>
ṭīkā ca - kālaḥ kṣobhakaḥ | karma nimittaṃ tad eva phalābhimukham<BR>
abhivyaktaṃ daivam | svabhāvas tat-saṃskāraḥ | jīvas tadvān | dravyaṃ bhūta-<BR>
sūkṣmāṇi | kṣetraṃ prakṛtiḥ | prāṇaḥ sūtram | ātmā ahaṅkāraḥ | vikāra<BR>
ekādeśendriyāṇi mahābhūtāni ceti ṣoḍaśakaḥ tat-saṅghāto dehaḥ | tasya ca<BR>
bīja-rohavat pravāhaḥ | roho'ṅkuraḥ | dehād bīja-rūpaṃ karma | tato'ṅkura-<BR>
rūpo dehaḥ | tataḥ punar evam iti pravāhaḥ | taṃ tvāṃ niṣedhāvadhi-bhūtaṃ<BR>
prapadye bhaje iti | ity eṣā | <BR>
<BR>
atra kāla-daiva-karma-svabhāvā nimittāṃśāḥ anye upādānāṃśās tadvān<BR>
jīvas tūbhayātmakas tathopādāna-varge nimitta-śakty-aṃśo'py anuvartate |<BR>
yathā jīvopādhi-lakṣaṇe'ham-ākhye tattve tadīyāham (aṃha?)-bhāvaḥ sa hy<BR>
avidyā-pariṇāma ity ādi | yathoktaṃ tṛtīyasya ṣaṣṭhe - <BR>
<BR>
ātmānaṃ cāsya nirbhinnam <BR>
abhimāno 'viśat padam |<BR>
karmaṇāṃśena yenāsau <BR>
kartavyaṃ pratipadyate || [BhP 3.6.25] iti |<BR>
<BR>
atrātmānam ahaṅkāram abhimāno rudraḥ karmaṇāhaṃ-vṛttyā iti ṭīkā ca |<BR>
atra ca yan nirbhinnaṃ tad-adhiṣṭhātnaṃ vāg-ādīndriyaṃ tṛtīyānta-<BR>
madhyātmam iti prakaraṇa-nirṇayaṣ ṭīkāyām eva kṛto'sti | bīja-rūpatvaṃ<BR>
kāraṇatā-mātra-vivakṣayā | tad evam atrāpi mūla-māyāyāḥ<BR>
sarvopādānāṃśa-mūla-bhūtaṃ kṣetra-śabdoktaṃ pradhānam apy aṃśa-rūpam<BR>
ity adhigatam | jīvas tadvān ity anena śuddha-jīvasya māyātītatvaṃ<BR>
bodhayati || 10.62 || jvaraḥ śrī-bhagavantam ||52||<BR>
<BR>
[54]<BR>
<BR>
atha nimitta-rūpāṃśasya prathame dve vṛttī āha -<BR>
<BR>
vidyāvidye mama tanū <BR>
viddhy uddhava śarīriṇām |<BR>
bandha-mokṣa-karī ādye <BR>
māyayā me vinirmitte || [BhP 11.11.3]<BR>
<BR>
ṭīkā ca -tanyete bandha-mokṣāv āvābhyām iti tanū śaktī me māyayā<BR>
vinirmite | māyā-vṛtti-rūpatvād bandha-mokṣa-karīty eka-vacanaṃ dvi-<BR>
vacanārthe | nanu tat-kāryatve bandha-mokṣayor anāditva-nityatve na syātāṃ<BR>
tatrāha ādye anādī | tato yāvad avidyāṃ prerayāmi tāvad bandhaḥ yadā<BR>
vidyāṃ dadāmi tadā mokṣaḥ sphuratīty arthaḥ |  ity eṣā |<BR>
<BR>
atra māyā-vṛttitvād iti vastuto māyā-vṛttī eva te | vinirmitatvaṃ tv<BR>
aparānanta-vṛttikayā tayā prakāśamānatvād evocyate | yato'nādī ity arthaḥ |<BR>
tathā sphuratīty asya mokṣa ity anenaivānvayaḥ | jīvasya svato muktatvam<BR>
eva | bandhas tv avidyā-mātreṇa pratītaḥ | vidyodaye tu tat prakāśate<BR>
mātram | tato nitya eva mokṣa iti bhāvaḥ | na ca vācyam eṣā māyety ādau<BR>
sāmānya-lakṣaṇo mokṣa-pradatvaṃ tasyā noktam ity asamyaaktvam iti |<BR>
antakāritvenātyanta-pralaya-rūpasya mokṣasyāpy upalakṣitatvāt | atra<BR>
vdiyākhyā vṛttir iyaṃ svarūpa-śakti-vṛtti-viśeṣa-vidyā-prakāśe dvāram eva<BR>
na tu svayam eva seti jñeyam | athāvidyākhyasya bhāgasya deva vṛttī |<BR>
āvaraṇātmikā vikṣepātmikā ca | tatra pūrvā jīva eva tiṣṭhantī tadīyaṃ<BR>
svābhāvikaṃ jñānam āvṛṇvānā | uttarā ca taṃ tad-anyathā-jñānena<BR>
sañcayantī vartata iti || 11.11 || śrī-bhagavān ||54||<BR>
[55]<BR>
<BR>
atra nimittāṃśas tv evaṃ vivecanīyaḥ | yathā nimittāṃśa-rūpayā<BR>
māyākhyayaiva prasiddhā śaktis tridhā dṛśyate jñānecchā-kriyā-rūpatvena |<BR>
tatra tasyāḥ parameśvara-jñāna-rūpatvaṃ yathā tṛtīye | <BR>
<BR>
sā vā etasya saṃdraṣṭuḥ <BR>
śaktiḥ sad-asad-ātmikā |<BR>
māyā nāma mahā-bhāga <BR>
yayedaṃ nirmame vibhuḥ || [BhP 3.5.25] iti | <BR>
<BR>
asya ṭīkāyām | sā vai dṛaṣṭṛ-dṛśyānusandhāna-rūpā | saha-dṛśyam asad-<BR>
dṛśyam ātmā svarūpam | sad-asatīr ātmā yasyās tad-ubhayānusandhāna-<BR>
rūpatvād iti | tad-icchā-rūpatvaṃ yathā tatraiva | ātmecchānugatāv ātmety<BR>
asya ṭīkāyām | ātmecchā māyā tasyānugatau laye satīti | tat-kriyā-rūpatvaṃ<BR>
caikādaśe eṣā māyā bhagavata ity udāhṛta-vacane eva draṣṭavyam | yad yadi<BR>
parameśvarasya sākṣāj jñānādikaṃ na māyā | kintu svarūpa-śaktir eva |<BR>
tathāpi taj-jñānādikaṃ prākṛte kārye na tad-arthaṃ pravartate | kintu<BR>
bhaktārtham eva pravartamānam anuṣaṅgennaiva pravartata ity agre<BR>
vivecanīyatvāt | tat-pravṛttyābhāsa-saṃvalitaṃ yan māyā-vṛtti-rūpaṃ<BR>
jñānādikam anyat tad eva taj-jñānādi-śabdenocyate | tathābhūtaṃ ca taj-<BR>
jñānādikaṃ dvividham | svabhāva-siddhatvāt kevala-parameśvara-niṣṭhaṃ<BR>
tad-dattatvāt jīva-niṣṭhaṃ ca | tatra prathamaṃ draṣṭṛ-dṛśyānusandhāna-<BR>
sisṛkṣā-kālādi-rūpaṃ dvitīyaṃ vidyāvidyā-bhogecchā-karmādi-rūpam iti |<BR>
atho-pādānāṃśasya pradhānasya lakṣaṇam |<BR>
<BR>
yat tat tri-guṇam avyaktaṃ<BR>
nityaṃ sad-asad-ātmakam |<BR>
pradhānaṃ prakṛtiṃ prāhur<BR>
aviśeṣaṃ viśeṣavat || [BhP 3.26.10]<BR>
<BR>
yat khalu tri-guṇaṃ sattvādi-guṇa-traya-samāhāras tad evāvyaktaṃ pradhānaṃ<BR>
prakṛtiṃ ca prāhuḥ | tatrāvyakta-saṃjñatve hetur aviśeṣaṃ guṇa-traya-sāmya-<BR>
rūpatvād anabhivyakta-viśeṣam ataevāvyākṛta-saṃjñaṃ ceti gamitam |<BR>
pradhāna-saṃjñatve hetuḥ viśeṣavat svakārya-rūpāṇāṃ mahad-ādi-viśeṣāṇām<BR>
āśraya-rūpatayā tebhyaḥ śreṣṭham | prakṛti-saṃjñatve hetuḥ | sad-asad-<BR>
ātmakaṃ sad-asatsu kārya-kāraṇa-rūpeṣu mahad-ādiṣu kāraṇatvād anugata<BR>
ātmā svarūpaṃ yasya tat | tathā nityaṃ pralaye kāraṇa-mātrātmanāvasthita-<BR>
sarvāṃśatvena sṛṣṭi-sthityoś ca pañcīkṛtāṃśatvenāvikṛtaṃ svarūpaṃ yasya<BR>
tādṛśam iti brahmatvaṃ mahad-ādi-rūpatvaṃ ca vyāvṛttam | brahmaṇo<BR>
nirguṇatvāt mahad-ādīnāṃ cāvyaktāpekṣayā kāryarūpatvāt | evaṃ ca śrī-<BR>
viṣṇu-purāṇe  --<BR>
<BR>
avyaktaṃ kāraṇaṃ yat tat<BR>
pradhānam ṛṣi-sattamaiḥ |<BR>
procyate prakṛtiḥ sūkṣmā <BR>
nityaṃ sad-asad-ātmakam ||<BR>
<BR>
akṣayyaṃ nānyad ādhāram<BR>
ameyam ajaraṃ dhruvam |<BR>
śabda-sparśa-vihīnaṃ tad-<BR>
rūpādibhir asaṃhitam ||<BR>
<BR>
triguṇaṃ taj-jagad-yonir<BR>
anādi-prabhavāpyayam |<BR>
tenāgre sarvam evāsīd<BR>
vyāptaṃ vai pralayād anu || ity ādi [ViP 1.2.19-21] |<BR>
<BR>
idam eva pradhānam anāder jagataḥ sūkṣmāvasthā-rūpam<BR>
avyākṛtāvyaktādy-abhidhaṃ vedāntibhir api parameśvarādhīnatayā manyate<BR>
tad-adhīnatvād arthavad ity [Vs 1.4.3] ādi-nyāyeṣu niṣidhyate tu sāṅkhyavat<BR>
svatantratayā ānumānikam apy ekeṣām iti cen na śarīra-rūpaka-vinyasta-<BR>
gṛhīter darśayati ca ity ādi-nyāyeṣu [Vs 1.4.1] |  śvetāśvataropaniṣadi<BR>
pradhāna-śabdaś ca śrūyate | pradhāna-kṣetrajña-patir guṇeśaḥ saṃsāra-<BR>
bandha-sthiti-mokṣa-hetur ity ādau ||3.26|| śrī-kapiladevaḥ ||55||<BR>
<BR>
[56]<BR>
<BR>
tad evaṃ sandarbha-dvaye śakti-traya-vivṛtiḥ kṛtā | tatra nāmābhinnatā-janita-<BR>
bhrānti-hānāya saṅgraha-ślokāḥ -<BR>
<BR>
māyā syād antaraṅgāyāṃ bahiraṅgā ca sā smṛtā |<BR>
pradhāne'pi kvacid dṛṣṭā tad-vṛttir mohinī ca sā |<BR>
ādye traye syāt prakṛtiś cic-chaktis tv antaraṅgikā |<BR>
śuddha-jīve'pi te dṛṣṭe tatheśa-jñāna-vīryayoḥ ||<BR>
cinmāyā-śakti-vṛttyos tu vidyā-śaktir udīryate |<BR>
cic-chakti-vṛttau māyāyāṃ yoga-māyā samā smṛtā ||<BR>
pradhānāvyākṛtāvyaktaṃ traiguṇye prakṛtau param |<BR>
na māyāyāṃ na cic-chaktāv ity ādy ūhyaṃ vivekibhiḥ || iti |<BR>
<BR>
atha māyā-kāryaṃ jagal lakṣyate -<BR>
<BR>
tatas tenānuviddhebhyo<BR>
yuktebhyo 'ṇḍam acetanam |<BR>
utthitaṃ puruṣo yasmād<BR>
udatiṣṭhad asau virāṭ || [BhP 3.26.51]<BR>
<BR>
etad aṇḍaṃ viśeṣākhyaṃ<BR>
krama-vṛddhair daśottaraiḥ |<BR>
toyādibhiḥ parivṛtaṃ<BR>
pradhānenāvṛtair bahiḥ<BR>
yatra loka-vitāno 'yaṃ<BR>
rūpaṃ bhagavato hareḥ || [BhP 3.26.52]<BR>
<BR>
teneśvareṇānubiddhebhyaḥ kṣubhtebhyo mahad-ādibhyo'ṇḍam acetanam<BR>
utthitam | yasmād aṇḍāsau virāṭ puruṣas tūdatiṣṭhat | bhagavataḥ<BR>
puruṣasya || 3.26 || śrī-kapiladevaḥ ||56||<BR>
<BR>
[57]<BR>
<BR>
tad evaṃ bhagavato rūpam ity uktes tasyāpi prāgvad-aprākṛtatvam āpatati |<BR>
tan-niṣedhāyāha | <BR>
<BR>
amunī bhagavad-rūpe<BR>
mayā te hy anuvarṇite |<BR>
ubhe api na gṛhṇanti<BR>
māyā-sṛṣṭe vipaścitaḥ || [BhP 2.10.35]<BR>
<BR>
amunī amū upāsanārthaṃ bhagavaty āropite jagad-ātmake sthūla-<BR>
sūkṣmākhye virāṭ hiraṇya-garbhāpara-paryāye samaṣṭi-śarīre ye mayā<BR>
tubhyam anuvarṇite  te ubhe api vipaścito na gṛhṇanti vastutayā nopāsate kiṃ<BR>
tarhi tadīya-bahiraṅgādhiṣṭhānatayaivety arthaḥ | tad uktaṃ vaiṣṇave -<BR>
<BR>
yad etad dṛśyate mūrtam <BR>
etaj-jñānātmanas tava | <BR>
bhrānti-jñānena paśyanti <BR>
jagad-rūpam ayoginaḥ || iti [ViP 1.4.39] | <BR>
<BR>
etan-mūrtaṃ jagad bhrānti-jñānenaiva tava rūpaṃ jānantīty arthaḥ | śrutiś ca<BR>
- nedaṃ yad idam upāsata iti | yad idaṃ jagad upāsate prāṇinaḥ nedaṃ<BR>
brahmeti śrī-rāmānuja-bhāṣyam  | ataeva  na gṛhṇantīty atra  hetur māyā-<BR>
sṛṣṭe na tu svarūpa-śakti-prādurbhāvite | anena caturbhujādi-lakṣaṇasya<BR>
sākṣād-rūpasya māyātītatvam api vyaktam | atrāsya jagato māyāmayasya<BR>
puruṣa-rūpatve puruṣa-guṇāvatārāṇāṃ viṣṇv-ādīnāṃ sattvādiamayās tad-<BR>
aṃśā rūpāṇīti jñeyam | tāny apekṣya coktaṃ mārkaṇḍeye -- <BR>
<BR>
viṣṇuḥ śarīra-grahaṇam aham īśāna eva ca |<BR>
kāritās te yato'tas tvāṃ kaḥ stotuṃ śaktimān bhavet || iti |<BR>
<BR>
śarīra-śabdasya tat-tan-nija-śarīra-vācitve tu tad-grahaṇāt pūrvaṃ viṣṇv-ādi-<BR>
bhedāsambhavāt tan-nirdeśānupapatteḥ || 2.10 || śrī-śukaḥ || 57 ||<BR>
<BR>
[58]<BR>
<BR>
pūrvaṃ māyā-sṛṣṭe ity uktam | tatra māyā-śabdasya nājñānārthatvam | tad-<BR>
vāde hi sarvam eva jīvādi-dvaitam ajñānenaiva sva-svarūpe brahmaṇi kalpyate<BR>
iti matam | nirahaṅkārasya kenacid dharmāntareṇāpi rahitasya sarva-<BR>
vilakṣaṇasya cin-mātrasya brahmaṇas tu nājñānāśrayatvaṃ na cājñāna-<BR>
viṣayatvaṃ na ca brahma-hetutvaṃ sambhavatīti | paramālaukika-vastutvād<BR>
acintya-śaktitvaṃ tu sambhavet | yat khalu cintāmaṇy-ādāv api dṛśyate,yatā<BR>
tridoṣaghnauṣadhivat paraspara-virodhinām api guṇānāṃ dhāriṇyā tasya<BR>
niravayavatvādike saty api sāvayavatvādikam aṅgīkṛtam | tatra śabdaś cāsti<BR>
pramāṇam | vicitra-śaktiḥ puruṣaḥ purāṇaḥ cānveṣāṃ śaktayas tādṛśaḥ syur<BR>
ity ādikāḥ śvetāśvataropaniṣad-ādau | ātmeśvaro'tarkya-sahasra-śaktir ity<BR>
[BhP 3.33.3] ādikaḥ śrī-bhāgavatādiṣu | tathā ca brahma-sūtram - ātmani<BR>
caivaṃ vicitrāś ca hi iti [Vs. 2.1.28] | <BR>
<BR>
tatra dvaitānyathānupapattyāpi brahmaṇy-ajñānādikaṃ kalpayituṃ na śaktaye<BR>
asambhavād eva | brahmaṇy acintya-śakti-sad-bhāvasya yukti-labdhatvāt<BR>
śrutatvāc ca dvaitānyathānupapattiś ca dūre gatā | tataś cācintya-śaktir eva<BR>
dvaitopapattīkāraṇaṃ paryavasīyate | tasmān nirvikārādisvabhāvena sato'pi<BR>
paramātmano'cintya-śaktyā viśvākāratvādinā pariṇāmādikaṃ bhavati<BR>
cintāmaṇy-ayaskāntādīnāṃ sarvārtha-prasava-loha-cālavādivat | tad etad<BR>
aṅgīkṛtaṃ śrī-bādarāyaṇena śrutes tu śabda-mūlatvād iti [Vs 2.1.27] |<BR>
<BR>
tatas tasya tādṛśa-śaktitvāt prākṛtavan-māyā-śabdasyendra-jāla-vidyā-<BR>
vācitvam api na yuktam | kintu mīyate vicitraṃ nirmīyate'nayeti vicitrārtha-<BR>
kara-śakti-vācitvam eva | tasmāt paramātma-pariṇāma eva śāstra-<BR>
siddhāntaḥ | tad etac ca bhagavat-sandarbhe vivṛtam asti | tatra<BR>
cāpariṇatasyaiva mato'cintayā śaktyā pariṇāma ity āsau san-<BR>
mātratāvabhāsamāna-svarūpa-vyūha-rūpa-dravyākhya-śakti-rūpeṇaiva<BR>
pariṇamate na tu svarūpeṇeti gamyate | yathaiva cintāmaṇiḥ | atas tan-<BR>
mūlatvān na paramātmopādānatā-sampratipatti-bhaṅgaḥ | tad uktam<BR>
ekādaśe śrī-bhagavatā -<BR>
<BR>
prakṛtir yasyopādānam <BR>
ādhāraḥ puruṣaḥ paraḥ |<BR>
sato'bhivyañjakaḥ kālo<BR>
brahma tat-tritayas tv aham || [BhP 11.24.19] iti |<BR>
<BR>
ataeva kvacid asya brahmopādānatvaṃ kvacit pradhānopādānatvaṃ śrūyate |<BR>
tatra sā māyākhyā pariṇāma-śaktiś ca dvividhā varṇyate | nimittāṃśo māyā<BR>
upādānāṃśaḥ pradhānam iti | tatra kevalā śaktir nimittaṃ tad vyūha-mayī<BR>
tūpādānam iti vivekaḥ | ataeva śrutāv api vijñānaṃ cāvijñānaṃ ceti [TaittU<BR>
2.6.1]  kascyacid bhāgasyācetanatā śrūyate | <BR>
atha mūla-pramāṇe śrī-bhāgavate'pi tṛtīyādau mukhya eva sṛṣṭi-prastāve<BR>
ca jñāna-vairāgyāṅgatvena ca purṇāntara-gati-sāmānya-sevitaḥ pradhāna-<BR>
pariṇāma eva sphuṭam upalabhyate | kva ca stuty-ādau jñāna-<BR>
vairāgyāṅgatayaiva vivarto'pi yaḥ śrūyate so'pi jagato nānyathā-siddhatāparaḥ<BR>
kintu paramātma-yūha-pradhāna-pariṇāmena siddhasyaiva tasya samaṣṭi-<BR>
vyaṣṭi-rūpasya yathāyathaṃ śuddhe paramātmani tad-aṃśa-rūpātmani<BR>
vātmātmīyatādhyāropitāparaḥ | <BR>
<BR>
tatra paramātmani virāddhupāsanā-vākyādi-śravaṇaṃ hetur ātmani tu tat-<BR>
tad-āveśo hetur iti vivecanīyam | anyatra siddhasya vastuna evānyatrāropo<BR>
mithyā-khapuṣpāder āropāsambhavāt pūrva-pūrva-vivarta-mātra-<BR>
siddhānādi-paramparātve dṛṣṭāntābhāvāc ca | kiṃ ca pūrvaṃ vāri-darśanād<BR>
vāry-ākārā vṛttir jātāpi tad-aprasaṅga-samaye suptā tiṣṭhati tat tulya-vastu-<BR>
darśanena tu jāgarti, tad viśeṣānusandhānaṃ vinā tad-abhedena sva-<BR>
tantrāropayati tasmān na vāri mithyā, na vā smaraṇa-mayī tad-ākārā vṛttir,<BR>
na vā tat-tulyaṃ marīcikādi vastu kintu tad-abhedenāropa evāyathārthatvān<BR>
mithyā | svapne ca māyā-mātraṃ tu kārtsnyenānabhivyakta-svarūpatvād iti<BR>
nyāyena [Vs 3.2.3] jāgrad-dṛṣṭa-vastv-ākārāyāṃ mano-vṛttau paramātma-<BR>
māyā tad-vastv-abhedam āropayatīti pūrvavat | tasmād vastu tasya na kvacid<BR>
api mithyātvam | śuddha ātmani paramātmani vā tādṛśa-tad-āropa eva<BR>
mithyā na tu viśvaṃ mithyeti | tato jagataḥ paramātma-jātatvena sākṣāt-tad-<BR>
ātmīyatvābhāvād abudhānām eva tatra śuddhe tat-tad-buddhiḥ | <BR>
<BR>
yadyapi śuddhāśrayam eva jagat tathāpi jagatā tat-saṃsargo nāsti | tad uktam<BR>
asaktaṃ sarvabhṛc caiva iti gītāsu [Gītā 13.14] | tathā deha-gehādāv<BR>
ātmātmīyatājñānaṃ teṣām eva syād ity ubhayatraivāropaḥ śāstre śrūyate |<BR>
yathā yad etad dṛśyate mūrtam ity [ViP 1.4.39] ādikaṃ viṣṇu-purāṇe | yathā<BR>
vā <BR>
<BR>
tvām ātmānaṃ paraṃ matvā <BR>
paramātmānam eva ca | <BR>
ātmā punar bahir mṛgya <BR>
aho akṣajanājñatā || iti [BhP 10.14.27] |<BR>
<BR>
tvām ātmānaṃ sarveṣāṃ mūla-rūpaṃ param itaraṃ tad-viparītaṃ matvā tathā<BR>
param itaraṃ jīvam eva ca mūla-rūpātmānaṃ matvā sāṅkhya-vida iva tasya<BR>
tathā manyamānasya punaḥ sa jīvātmā bahir mṛgyo bhavati | tasya tenaiva<BR>
hetunā labdha-cchidrayā māyayā dehātma-buddhiḥ kāryata ity arthaḥ | aho<BR>
ajña-janatāyā ajñatā kramāj jñāna-bhraṃśa ity arthaḥ | tad uktaṃ haṃsa-<BR>
guhya-stave -<BR>
<BR>
deho 'savo 'kṣā manavo bhūta-mātrām<BR>
ātmānam anyaṃ ca viduḥ paraṃ yat |<BR>
sarvaṃ pumān veda guṇāṃś ca taj-jño<BR>
na veda sarva-jñam anantam īḍe || [BhP 6.4.25] iti |<BR>
<BR>
tathā śrī-bhagavad-uddhava-saṃvāde -<BR>
<BR>
ātmā parijñānamayo vivādo<BR>
hy astīti nāstīti bhidātma-niṣṭhaḥ |<BR>
vyartho'pi naivoparameta puṃsāṃ<BR>
mattaḥ parāvṛtta-dhiyāṃ svalokāt || iti [BhP 11.22.34]<BR>
<BR>
kiṃ ca vivartasya jñānādi-prakaraṇa-paṭhitvena gauṇatvāt pariṇāmasya tu<BR>
sva-prakaraṇa-paṭhitatvena mukhyatvāt jñānādy-ubhaya-prakaraṇa-<BR>
paṭhitatvena sad-aṃśa-nyāya-siddha-prābalyāc ca pariṇāma eva śrī-<BR>
bhāgavata-tātparyam iti gamyate | tac ca bhagavad-acintyaiśvarya-jñānārthaṃ<BR>
mithyātvābhidhānaṃ tu naśvaratvābhidhānavat viśvasya paramātma-<BR>
bahirmukhatvāpādakatvād dheyatājñāna-mātrārthaṃ na tu vastv eva tan na<BR>
bhavatīti jīveśa-svarūpaikya-jñāna-mātrārthaṃ vaidharmyāc ca na<BR>
svapnādivat [Vs 2.2.29] iti nyāyena | tathā ca nāradīye - <BR>
<BR>
jagad-vilāpayāmāsur <BR>
ity ucyetātha tat smṛteḥ |<BR>
na ca tat-smṛti-mātreṇa <BR>
layo bhavati niścitam || iti |<BR>
<BR>
tatra mukhya eva sṛṣṭi-prastāve pradhāna-pariṇāmam āha --<BR>
<BR>
kāla-vṛttyā tu māyāyāṃ<BR>
guṇa-mayyām adhokṣajaḥ |<BR>
puruṣeṇātma-bhūtena<BR>
vīryam ādhatta vīryavān || [BhP 3.5.26] <BR>
<BR>
tato 'bhavan mahat-tattvam<BR>
avyaktāt kāla-coditāt |<BR>
vijñānātmātma-deha-sthaṃ<BR>
viśvaṃ vyañjaṃs tamo-nudaḥ || [BhP 3.5.27] <BR>
<BR>
bhagavān eka āsedam iti [BhP 3.5.23] prāktanānantara-granthād adhokṣajo<BR>
bhagavān puruṣeṇa prakṛti-draṣṭr-ātma-bhūtena svāṃśena dvāra-bhūtena<BR>
kālo vṛttir yasyās tayā māyayā nimitta-bhūtayā guṇa-mayyāṃ māyāyām<BR>
avyakte vīryaṃ jīvākhyam ādhatta | hantemās tisro devatā ity ādi-śruteḥ |<BR>
vijñānātmaiva mahat-tattvam | tamo-nudaḥ pralya-gatājñāna-dhvaṃsa-<BR>
kartā || 3.5 || śrī-maitreyaḥ || 58 ||<BR>
<BR>
[59]<BR>
<BR>
jñānādy-aṅgatve'py āha --<BR>
<BR>
eko nārāyaṇo devaḥ pūrva-sṛṣṭaṃ sva-māyayā |<BR>
saṃhṛtya kāla-kalayā kalpanta idam īśvaraḥ || <BR>
eka evādvitīyo'bhūd ātmādhāro'khilāśrayaḥ |<BR>
kālenātmānubhāvena sāmyaṃ nītāsu śaktiṣu |<BR>
sattvādiṣv ādi-puruṣaḥ pradhāna-puruṣeśvaraḥ || <BR>
parāvarāṇāṃ parama āste kaivalya-saṃjñitaḥ |<BR>
kevalānubhavānanda-sandoho nirupādhikaḥ || <BR>
kevalātmānubhāvena svamāyāṃ triguṇātmikām |<BR>
saṅkṣobhayan sṛjaty ādau tayā sūtram arindama || <BR>
tām āhus triguṇa-vyaktiṃ sṛjantīṃ viśvatomukham |<BR>
yasmin protam idaṃ viśvaṃ yena saṃsarate pumān || <BR>
yathorṇa-nābhir hṛdayād ūrṇāṃ santatya vaktrataḥ |<BR>
tayā vihṛtya bhūyastāṃ grasaty evaṃ maheśvaraḥ  || [BhP 11.9.16-21]<BR>
<BR>
kālaḥ kalā yasyās tayā svādhīnatayā māyayā | śrutiś ca - <BR>
<BR>
yathorṇanābhiḥ sṛjate gṛhṇate ca <BR>
yathā pṛthivyāmoṣadhayaḥ saṃbhavanti | <BR>
yathā sataḥ puruṣāt keśalomāni <BR>
tathā'kṣarāt saṃbhavatīha viśvam || iti [MuṇḍU 1.1.7] <BR>
|| 11.9 || śrī-dattātreyo yadum || 59 ||<BR>
<BR>
[60]<BR>
<BR>
tad evaṃ sūkṣma-cid-acid-vastu rūpa-śuddha-jīvāvyakta-śakteḥ<BR>
paramātmanaḥ sthūla-cetanācetana-vastu-rūpāṇy ādhyātmika-jīvādi-pṛthivy-<BR>
antāni jāyanta ity uktam |  tataḥ kevalasya paramātmano nimittatvaṃ śakti-<BR>
viśiṣṭasyopādānatvam ity ubhaya-rūpatām eva manyante | prakṛitiṃ ca<BR>
pratijñā dṛṣṭāntānurodhād ity ādau | tad evaṃ tasya sadā śuddhatvam eva |<BR>
tatra śakteḥ śaktimad-avyatirekād ananayatvam uktam |  tathā sat-kārya-<BR>
vādāṅgīkāre svāntaḥ sthita-svadharma-viśeṣābhivyakti-labdha-vikāśena<BR>
kāraṇasyaivāṃśena kāryatvam ity evaṃ vācārambhaṇaṃ vikāro nāma-dheyaṃ<BR>
mṛttikety eva satyam ity ādi-śruit-siddhaṃ kāryasya kāraṇād anyatvaṃ<BR>
kāraṇasya tu kāryād anyatvam ity āyāti |<BR>
<BR>
tad evaṃ jagat kāraṇa-śakti-viśiṣṭāt paramātmano'nanyad evedaṃ jagatas tv<BR>
abhāvanya evety āha --<BR>
<BR>
idaṃ hi viśvaṃ bhagavān ivetaro<BR>
yato jagat-sthāna-nirodha-sambhavāḥ<BR>
tad dhi svayaṃ veda bhavāṃs tathāpi te<BR>
prādeśa-mātraṃ bhavataḥ pradarśitam || [BhP 1.5.20]<BR>
<BR>
idaṃ viśvaṃ bhagavān iva bhagavato'nanyad ity arthaḥ | tasmād itaras<BR>
taṭasthākhyo jīvaś ca sa iveti pūrvavat | ataeva etad-ātmyam idaṃ sarvam iti<BR>
sarvaṃ khalv idaṃ brahmeti śrutḥ | yato bhagavataḥ | bhavato bhavantaṃ prati<BR>
pradeśa-mātraṃ kiñcin-mātraṃ darśitam ity arthaḥ || 1.5 || śrī-nāradaḥ śrī-<BR>
vyāsam || 60 ||<BR>
<BR>
[61]<BR>
<BR>
spaṣṭam evāha -<BR>
<BR>
so 'yaṃ te 'bhihitas tāta<BR>
bhagavān viśva-bhāvanaḥ |<BR>
samāsena harer nānyad<BR>
anyasmāt sad-asac ca yat || [BhP 2.7.50]<BR>
<BR>
so'yaṃ samāsena saṅkṣepeṇābhihitaḥ | kathaṃ taṭastha-lakṣaṇenaivety āha |<BR>
sat kāryaṃ sthūlam aśuddha-jīva-jagad-ākhyaṃ cetanācetanaṃ vastu | asat<BR>
karaṇaṃ sūkṣmaṃ śuddha-jīva-pradhānākhyaṃ cid-acid-vastu ca yat tat sarvaṃ<BR>
harer anyan na bhavati sūkṣmasya tac-chakti-rūpatvāt sthūlasya tat-kārya-<BR>
rūpatvād iti bhāvaḥ | idam eva śrī-haṃsa-devenoktaṃ - aham eva na<BR>
matto'nyad iti budhyadhvam añjasā iti [BhP 11.13.24]  | jagatas tad-ananyatve'pi<BR>
śuddhasya tasya tad-doṣa-sāṅkaryaṃ nāstīty āha anyasmād iti || 2.7 || śrī-<BR>
brahmā śrī-nāradam ||61||<BR>
<BR>
[62]<BR>
tatrānanyatve yuktiṃ vivṛṇoti pañcabhiḥ -<BR>
<BR>
ādāv ante janānāṃ sad<BR>
bahir antaḥ parāvaram |<BR>
jñānaṃ jñeyaṃ vaco vācyaṃ<BR>
tamo jyotis tv ayaṃ svayam || [BhP 7.15.57]<BR>
<BR>
janānāṃ dehādīnām ādau kāraṇatvena ante cāvadhitvena yat paramātma-<BR>
lakṣaṇaṃ sarva-kāraṇaṃ vastu sad vartamānaṃ tad eva svayaṃ bahir bhogyaṃ<BR>
anta-bhoktṛ paravaraṃ cocca-nīcaṃ tamo'prakāśaḥ jyotiḥ prakāśaś ca sphurati<BR>
nānyat | anyasya tad vinā svataḥ sphuraṇānirūpyatvād iti bhāvaḥ | <BR>
<BR>
[63]<BR>
<BR>
nanu kathaṃ tarhi tasmād atyanta-pṛthag ivāthajātaṃ pratīyate tatrāha -<BR>
<BR>
ābādhito 'pi hy ābhāso<BR>
yathā vastutayā smṛtaḥ |<BR>
durghaṭatvād aindriyakaṃ<BR>
tadvad artha-vikalpitam || [BhP 7.15.58]<BR>
<BR>
ābādhitas tarka-virodhena sarvato bādhitaḥ svātantrya-sattāyāḥ sakāśān <BR>
nirasto'pi yathā ābhāsaḥ sūryādi-prati-raśmir bālādibhiḥ pṛthak prakāśam<BR>
ānatād arthanād vastutayā svatantra-padārthatayā smṛtaḥ kalpitaḥ tadvad<BR>
aindriyaka sarvaṃ mūḍhaiḥ svatantrārthatvena vividhaṃ kalpitaṃ tat tu na<BR>
tattva-dṛṣṭyā svātantrya-nirūpaṇasya durghaṭatvād ity arthaḥ |<BR>
<BR>
[64]<BR>
<BR>
tad evāha dvābhyām -<BR>
<BR>
kṣity-ādīnām ihārthānāṃ<BR>
chāyā na katamāpi hi |<BR>
na saṅghāto vikāro 'pi<BR>
na pṛthaṅ nānvito mṛṣā || [BhP 7.15.59]<BR>
<BR>
kṣity-ādīnāṃ pañca-bhūtānāṃ chāyā aikya-buddhyālambana-rūpaṃ dehādi-<BR>
saṅghātārambha-pariṇāmānāṃ madhye katamāpy anyatamāpi na bhavati |<BR>
na tāvat teṣāṃ saṅghāto vṛkṣāṇām iva vanam eka-deśākarṣaṇe<BR>
sarvākarṣaṇānupapatteḥ | na hy ekasmin vṛkṣa ākṛṣṭe sarvaṃ vanam<BR>
ākṛṣyate | na ca vikāraḥ ārabdho'vayavī | api-śabdāt pariṇāmo'pi | kutaḥ |<BR>
kim avayavebhyaḥ pṛthag ārabhyate pariṇamate ca tad-anvito vā | na tāvad<BR>
atyantaṃ pṛthak tathā apratīteḥ | na cānvitaḥ | sa kiṃ pratyavayavam anveti<BR>
aṃśena vā | ādye aṅguli-mātre'pi deha-buddhiḥ syāt | dvitīye tasyāpy<BR>
aṃśāṅgīkāre saty anavasthāpātaḥ syāt | ato dehādeḥ svātantryeṇāvasthitir<BR>
mṛṣaiveti | <BR>
<BR>
[65]<BR>
evaṃ dehādeḥ svātantryeṇānirūpyatvam uktvā tad-dhetūnāṃ kṣity-ādīnām<BR>
api tathaivānirūpyatvam āha <BR>
<BR>
dhātavo 'vayavitvāc ca<BR>
tan-mātrāvayavair vinā |<BR>
na syur hy asaty avayaviny<BR>
asann avayavo 'ntataḥ || [BhP 7.15.60]<BR>
<BR>
dhārayantīti | dhātavo mahābhūtāni tan-mātraiḥ sūkṣmair avayavair vinā na<BR>
syuḥ | avayavitvāt teṣām api | tarhy avayava eva svatantra iti cet tatrāha ukta-<BR>
prakāreṇāvayavini nirūpayitum asati avayavo'py antato nirūpayitum asann iva<BR>
syāt | avayavi-pratīty-anyathānupapattiṃ vinā paramāṇu-lakṣaṇāvayava-sad-<BR>
bhāve pramāṇābhāvād ity arthaḥ | tad uktaṃ pañcame - <BR>
<BR>
evaṃ niruktaṃ kṣiti-śabda-vṛttam ity [BhP 5.12.9] ādi | tasmād aikya-<BR>
buddhyālambana-rūpaṃ yat pratīyate tat sarvatra paramātma-lakṣaṇaṃ sarva-<BR>
kāraṇaṃ vastv eveti sādhūktam ādāv ante janānāṃ sad ity ādinā | evam eva<BR>
tṛtīye'py uktam -<BR>
<BR>
iti tāsāṃ sva-śaktīnāṃ satīnām asametya saḥ |<BR>
prasupta-loka-tantrāṇāṃ niśāmya gatim īśvaraḥ ||<BR>
kāla-saṃjñā tato devīṃ vibhrac chaktim urukramaḥ |<BR>
trayoviṃśatit-tattvānāṃ gaṇaṃ yugapad āviśat ||<BR>
so 'nupraviṣṭo bhagavāṃś ceṣṭārūpeṇa taṃ gaṇam<BR>
bhinnaṃ saṃyojayām āsa suptaṃ karma prabodhayan || iti [BhP 3.6.1-3]<BR>
<BR>
ataeva yasya pṛthivī śarīram ity ādi-śrutau [BṛhadU 3.7.3] sarvasya<BR>
paramātma-śarīratvena prasiddhiḥ paramātmanas tu śarīratvena | tad evam<BR>
avayava-rūpeṇa pradhāna-pariṇāmaḥ sarvatrāvayavī tu paramātma-vastv eveti<BR>
siddham | tato'py amithyātvam eva jagata upapadyeta ||<BR>
<BR>
[66]<BR>
<BR>
nanu yadi paramātma-vastv eva sarvatrāvayavī dehaḥ syāt tataś ca tatraiva<BR>
brāhmaṇatvādi-saṃjñā-prāpte guṇa-doṣa-hetū vidhi-niṣedhāv api syātāṃ | tau<BR>
ca na sambhavataḥ | tasmād anya evāvayavī yujyate | ity āśaṅkyāha -<BR>
<BR>
syāt sādṛśya-bhramas tāvad<BR>
vikalpe sati vastunaḥ |<BR>
jāgrat-svāpau yathā svapne<BR>
tathā vidhi-niṣedhatā || [BhP 7.15.61]<BR>
<BR>
vastunaḥ paramātmano vikalpe saṃśaye satīti tasya tādṛśatvena nirṇayo yāvan<BR>
na syāt ity arthaḥ | tāvad eva tasmāt sarvaikya-buddhi-nidānāt pṛthag<BR>
dehaikya-buddhiḥ sādṛśya-bhramaḥ syāt | pūrvāparāvayavānusandhāne sati<BR>
parasparam āsajyaikatra sthitatvenāvayavatva-sādhāraṇyena caikya-sādṛśyāt<BR>
pratyavayavam ekatayā pratīteḥ | so'yaṃ deha iti bhrama eva bhavatīty arthaḥ |<BR>
prativṛkṣaṃ tad idaṃ vanam itivat | yathoktaṃ svayaṃ bhagavatā -<BR>
so'yaṃ dīpo'rciṣāṃ yadvat srotasāṃ tad idaṃ jalam |<BR>
so'yaṃ pumān iti nṝṇāṃ mṛṣā dhīr gor mṛṣāyuṣām || iti [BhP 11.22.45] |<BR>
<BR>
tataś ca tatraiva brāhmaṇatvādy-abhimāne sati svapna-vaiṣayakau jāgrat-<BR>
svapnāv iva tad-viṣayakau vidhi-niṣedhau syātām ity āha jāgrad iti | tathā<BR>
tena prakāreṇa vidher vidhitā niṣedhasya niṣedhatety arthaḥ | evaṃ <BR>
<BR>
parasvabhāva-karmaṇi na praśaṃsen na garhayet |<BR>
viśvam ekātmakaṃ paśyan prakṛtyā puruṣeṇa ca || [BhP 11.28.1] <BR>
<BR>
ity ādir ekādaśāṣṭaviṃśatitamādhyāyo jñeyaḥ | tatra ca kiṃ bhadraṃ kim<BR>
abhadraṃ vā dvaitasyāvastunaḥ kiyad ity ādikaṃ syāt sādṛśya-bhramas tāvad<BR>
ity ādy-anusāreṇaiva vyākhyeyam | avastu yad dvaitaṃ tasyety arthaḥ | tasmāt<BR>
svātantryeṇa nirūpaṇāśaktyā paramātmano ænanyad eva sarvam iti<BR>
prakaraṇārthaḥ || <BR>
<BR>
||7.15 || śrī-nāradaḥ śrī-yudhiṣṭhiram || 66||<BR>
<BR>
[67]<BR>
<BR>
ata āha -<BR>
<BR>
tvaṃ vāyur agnir avanir viyad ambu mātrāḥ<BR>
prāṇendriyāṇi hṛdayaṃ cid anugrahaś ca |<BR>
sarvaṃ tvam eva saguṇo viguṇaś ca bhūman<BR>
nānyat tvad asty api mano-vacasā niruktam || [BhP 7.9.48] <BR>
<BR>
hṛdayam antar-indriyaṃ mano buddhyāhaṅkāra-cittātmakaṃ, cit śuddo jīvaḥ |<BR>
anugrahaḥ sva-sammukhī-karaṇa-śaktiḥ | kiṃ bahunā sa-guṇo māyikaḥ<BR>
viguṇaś cāmāyikaḥ sarvārthas tvam eveti || 7.9 || śrī-prahlādaḥ śrī-<BR>
nṛsiṃham ||67||<BR>
<BR>
[68]<BR>
<BR>
atha tasya māyā-śakti-kārya-māyā-jīvebhyo'nyatvaṃ ca spaṣṭayati -<BR>
<BR>
yatholmukād visphuliṅgād<BR>
dhūmād vāpi sva-sambhavāt |<BR>
apy ātmatvenābhimatād<BR>
yathāgniḥ pṛthag ulmukāt || [BhP 3.28.40]<BR>
<BR>
bhūtendriyāntaḥ-karaṇāt<BR>
pradhānāj jīva-saṃjñitāt |<BR>
ātmā tathā pṛthag draṣṭā<BR>
bhagavān brahma-saṃjñitaḥ || [BhP 3.28.41]<BR>
<BR>
ayam arthaḥ | sva-sambhavāt svopādāna-kāraṇāt ulmukāt kāṣṭha-muṣṭy-<BR>
upādhikāt | agner hetor yā visphuliṅgo yaś ca dhūmas tasmāt tasmād yathā<BR>
tat-tad-upādānam agniḥ pṛthag yathā ca tasmād ulmukāt tad-upādāna, asāv<BR>
agniḥ pṛthak | kīdṛśād api tat-trayād apy ātmatvenābhimatāt nāpakatayā<BR>
dhūme'gny-aṃśa-sad-bhāvenāgni-svarūpatayā pratītād api tathā visphuliṅga-<BR>
sthānīyāj jīva-saṃjñitāj jīvāt ulmuka-sthānīyāt pradhānāt<BR>
pradhānopādhika-bhagavat-tejasaḥ dhūma-sthānīyād bhūtādeḥ sarvopādāna-<BR>
rūpo bhagavān pṛthak | ya evātmā svāṃśena tat-tad-antaryāmitayā<BR>
paramātmā | kvacid adhikāriṇi nirviśeṣa-cinmātratayā sphuran brahma-<BR>
saṃjñitaś ca | yata eva draṣṭā teṣām ādi-madhyāntāvasthā-<BR>
sākṣīti || 3.28 || śrī-kapiladevaḥ ||68||<BR>
<BR>
[69]<BR>
<BR>
tatra yeṣāṃ manaḥ paramātmani nāsti, te paramātmātmake jagaty asad aṃśam<BR>
eva gṛhṇanti, ye tu paramātma-vidas te sad-aṃśam eva gṛhṇantīty āhur<BR>
bhāgavatāḥ |<BR>
<BR>
sad iva manas tirvṛt tvayi vibhāty asadām anujāt<BR>
sad abhimṛśanty aśeṣam idam ātmatayātmavidaḥ |<BR>
na hi vikṛtiṃ tyajanti kanakasya tad-ātmatayā<BR>
svakṛtam anupraviṣṭam idam ātmatayāvasitam || [BhP 10.87.26]<BR>
<BR>
tvayy asad avartamānaṃ yan manas tat khalu trivṛt tri-guṇa-kārye jagati<BR>
vartamānaṃ sat tvayi  sad iva vartamānam iva  vibhāti | darvīsūparasa-<BR>
nyāyena svāvagāḍhe jagati sato'pi paramātmano grahaṇābhāvāt | na tu<BR>
vartamānam eva vibhātīty arthaḥ | ataevāsad-aṃśasya triguṇa-māyāmayatvaṃ<BR>
manomayatvaṃ coktam -<BR>
<BR>
yad idaṃ manasā vācā<BR>
cakṣurbhyāṃ śravaṇādibhiḥ |<BR>
naśvaraṃ gṛhyamāṇaṃ ca <BR>
viddhi māyā-manomayam || iti | [BhP 11.7.7]<BR>
<BR>
ye tv ātma-vidas tvad-dhetor aaste āmanujāt sopādhika-jīvasvarūpam<BR>
abhivyāpya idam aśeṣaṃ jagad eva ātmatayā tvad-rūpatayā sad abhimṛśanti<BR>
teṣāṃ sad-aṃśa eva dṛṣṭir nānyatrety arthaḥ | <BR>
<BR>
tatra dṛṣṭāntaḥ na hi vikṛtam iti | teṣāṃ kanaka-mātraṃ mṛgayamānānāṃ<BR>
kanaka-vaṇijāṃ hi kanaka-vikāre sundara-kurūpākāratāyāṃ dṛṣṭir nāsti |<BR>
śuddha-kanaka-mātra-gṛāhitvāt tathātma-vidām apīti bhāvaḥ |<BR>
dārṣṭāntike'pi tad-ātmatve hetu-trayam āhuḥ idaṃ jagat svena sac-chakti-<BR>
viśiṣṭena upādāna-rūpeṇa tvayā kṛtaṃ paścāt siddhe'pi kārye kāraṇāṃśa-<BR>
vyabhicāritayāntaryāmitayā ca svena tvayā praviṣṭaṃ punaḥ pralaye'py<BR>
ātmatayā sac-chakti-viśiṣṭa-sad-rūpatayaivāvasitaṃ ceti | evaṃ dṛṣṭānte'pi<BR>
vivecanīyam | tad etat sarvam abhipretyoktaṃ vaiṣṇave -<BR>
<BR>
jñāna-svarūpam akhilaṃ <BR>
jagad etad abuddhayaḥ |<BR>
artha-svarūpaṃ paśyanto<BR>
bhrāmyante moha-samplave ||<BR>
<BR>
ye tu jñāna-vidaḥ śuddha-<BR>
cetasas te'khilaṃ jagat |<BR>
jñānātmakaṃ prapaśyanti<BR>
tvad-rūpaṃ parameśvara || iti || [ViP 1.4.40-41]<BR>
<BR>
||10.87|| śrutayaḥ ||69||<BR>
<BR>
[70]<BR>
<BR>
tad evaṃ pariṇāmādikaṃ sādhitam | vivartaś ca parihṛtaḥ | tato vivarta-<BR>
vādinām iva rajju-sarpavan na mithyātvaṃ kintu ghaṭavan naśvaratvam eva<BR>
tasya | tato mithyātvābhāve'pi trikāla-vyabhicārabhāvāj jagato na sattvam |<BR>
<BR>
vivarta-pariṇāmāsiddhatvena tad-doṣa-dvayābhāvavaty eva hi vastūni sattvaṃ<BR>
vidhīyate | yathā paramātmani tac-chaktau vā | sad eva saumyedam agra āsīd<BR>
ity ādau idaṃ-śabdoktaṃ jagat | sūkṣmāvasthā-lakṣaṇa-tac-chakti-brahmaṇor<BR>
mithas tādātmyāpannayoḥ sac-chabda-vacanāt | ataḥ sat-kārya-vādaś ca<BR>
sūkṣmāvasthām avalambyaiva pravartate | tad evaṃ sthite'pi punar āśaṅkate | <BR>
<BR>
nanu sad-upādānaṃ jagat kathaṃ tadvan naśvaratām api bhajan na khalu sat<BR>
syāt | yadi ca naśvaraṃ syāt tarhi kathaṃ śukti-rajatavat vyabhicāritvena<BR>
kevala-vivartāntaḥ pāti na syāt | tad etat praśnam uṭṭaṅkya pariharanti ||<BR>
<BR>
sata idam utthitaṃ sad iti cen nanu tarka-hataṃ<BR>
vyabhicarati kva ca kva ca mṛṣā na tathobhaya-yuk |<BR>
vyavahṛtaye vikalpa iṣito'ndha-paramparayā <BR>
bhramayati bhāratī ta uruvṛttibhir uktha-jaḍān || [BhP 10.87.36]<BR>
<BR>
idaṃ viśvaṃ dharmi sad iti sādhyo dharmaḥ sata utpannatvāt yad yata<BR>
utpannaṃ tat khalu tad-ātmakam eva dṛṣṭaṃ | yathā kanakād utpannaṃ<BR>
kuṇḍalādikaṃ tad-ātmakaṃ tadvat | tatrotthitam eva na tu śuktau rajatam iva |<BR>
tatrāropitam iti siddhāntinaḥ svamatam anūditaṃ naivety āhuḥ | <BR>
<BR>
nanu tarka-hatam iti | apādāna-nirdeśena bheda-pratīter viruddha-hetutvāt |<BR>
nanu nāmedaṃ sādhayāmaḥ | kintu tata utpannatvena kuṇḍalādivad bhedam<BR>
anūdya pratiṣedhāmaḥ | tatrābheda eva syād ity āśaṅkyānaikāntikatvena<BR>
hetuṃ dūṣayati | vyabhicarati kva ceti | kva ca kutrāpi kāraṇa-dharmānugatir<BR>
vyabhicarati | kārya-kāraṇa-dharmasya savāṃśenānugataṃ bhavatīti niyamo<BR>
na vidyata ity arthaḥ | dahanādy-udbhavae prabhādau dāhakatvādi-<BR>
dharmādarśanād iti bhāvaḥ | <BR>
<BR>
dve rūpe brahmaṇas tasya mūrtaṃ cāmūrtam eva ca |  <BR>
kṣarākṣara-svarūpe te sarva-bhūteṣv avasthite || <BR>
akṣaraṃ tat-paraṃ brahma kṣaraṃ sarvam idaṃ jagad | ity [ViP 1.22.55] ādy-<BR>
anantaram |<BR>
<BR>
eka-deśa-sthitasyāgner jyotsnā vistāriṇī yathā |<BR>
parasya brahmaṇaḥ śaktis tathedam akhilaṃ jagat || ity [ViP 1.22.56] etad |<BR>
<BR>
evaṃ vyākhyātaṃ śrī-svāmibhir eva śrī-viṣṇu-purāṇe - nanv akṣarasya para-<BR>
brahmaṇas tad-vilakṣaṇaṃ kṣara-rūpaṃ kathaṃ syād ity āśaṅkya<BR>
dṛṣṭāntenopapādayati ekadeśeti | prādeśikasyāgner dīpāder dāhakasyāpi<BR>
tad-vilakṣaṇā jyotsnā prabhā yathā tat-prakāśa-vistāras tathā brahmaṇaḥ<BR>
śakti-kṛta-vistāra idam akhilaṃ jagad iti | <BR>
<BR>
prakṛtam anusarāmaḥ | nanu tarhi vyabhicāritve śukti-rajatavad evāstu |<BR>
tatrāhuḥ kva ca mṛṣeti | kva ca śuktādāv eva prātītika-mātra-sattākaṃ<BR>
rajatādikaṃ mṛṣā | anyatra yatra ubhayaṃ pratītim artha-kriyā-kāritvaṃ ca<BR>
yunakti bhajate tatra na tathā mṛṣeti | <BR>
<BR>
nanu kūṭatāmrikādiṣv arthakriyā-kāritāpi dṛśyete ity āśaṅkyāhuḥ<BR>
vyavṛtaya iti | kraya-vikrayādi-lakṣaṇa-vyavahārāyaiva vikalpo bhrama iṣṭaḥ |<BR>
na tu tat-tat-prasiddha-samyag-artha-kriyā-kāritāyai | tad-dānādau yathāvat<BR>
puṇya-phalādikaṃ krītvā śuṇṭhī-jñānena bhakṣitam api nārogya-janakaṃ<BR>
pratuyta mārakam eva iti | tasmāt tat-tat-prasiddha-samyag-artha-kriyā-<BR>
kāritayaiva satyatvam aṅgī-kriyate | ekāṅgena sā kūṭa-sarpādau bhayādi-<BR>
rūpā tvasty eveti na tad-dhetuḥ | kiṃ cāndha-paramparayeti | <BR>
<BR>
sa ca kraya-vikrayādi-lakṣaṇa-vyavahāro'pi na tu yathārtha-tāmrikasyeva tad-<BR>
vyavahāra-kuśaleṣv api kintv andha-paramparayaiva | atas tatra tadīya-<BR>
kuśaleṣv asiddhatvena vyavahārasyābhyāsa-mātratvāt tasmād anyathā<BR>
nānumeyam | dhūmābhāse hi vahni-vyabhicārasyaucityam eveti bhāvaḥ | tad<BR>
evam artha-kriyā-kāritvenāsty evetarasya bhrama-vastu-vailakṣyāt satyatvam<BR>
iti vivartavādini niraste punar anaśvara-vādī pratyuttiṣṭhate | <BR>
<BR>
nanv apāma somam amṛtā abhūma akṣayyaṃ ha vai cāturmāsa-yājinaḥ<BR>
sukṛtaṃ bhavatīti [Atharva-śira Upaniṣad 3] śrutyaiva karma-phalasya<BR>
nityatva-pratipādanān naśvaratvaṃ na ghaṭate ity āśaṅkyāhuḥ bhramayatīti |<BR>
he bhagavan te tava bhāratī uru-vṛttibhiḥ vahnībhir gauṇa-lakṣaṇādibhir<BR>
vṛttibhiḥ uktha-jaḍān ukthāni yajñe śasyante tatra jaḍāḥ karma-śraddhā-<BR>
bharākrānta-manda-mataya ity arthaḥ tān bhramayati | ayaṃ bhāvaḥ na hi<BR>
vedaḥ karma-phala:a nityam abhipraiti | kintu lakṣaṇayā prāśastya-mātram |<BR>
anyeṣāṃ vākyānāṃ vidhy-eka-vakyatvena vidhāv eva tātparyāt | anyathā<BR>
vākya-bheda-prasaṅgaḥ tad yatheha karma-jito lokaḥ kṣīyate evam evāmutra<BR>
puṇya-jito lokaḥ kṣīyata [ChāU 8.1.6] iti nyāyopārta hi śruty-antara-virodhaś<BR>
ca | ataḥ karma-jaḍānām idaṃ bhrama-mātraṃ jagat tu satyam api pariṇāma-<BR>
dharmatvena naśvaram eveti | tad uktaṃ bhaṭṭenaiva athavetihāsa-purāṇa-<BR>
prāmāṇyāt sṛṣṭi-pralayāv apīṣyete iti |  <BR>
<BR>
athavā nābhedaṃ sādhayāma ity ādikam āśaṅkya prasiddhasya sattā-trayasya<BR>
mitho vailakṣaṇyāt pariharati | kva ca ghaṭādau artha-kriyā-kāriṇy api<BR>
vyabhicarati satteti śeṣaḥ | vastv-antarasyārtha-kriyākāritāyām asāmrthyāt<BR>
deśāntare svayam aidyamānatvāt kālāntare tirobhāvitvāc ca | kva ca śukti-<BR>
rajatādau tatrāpi tadānīm api mṛṣā artha-kriyā-kāritvābhāvāt |  yā tūbhaya-<BR>
yuk ubhayatra ghaṭādi-sattāyāṃ śukti-rajatādi-sattāyāṃ ca yug yogo yasyāḥ |<BR>
yayā sā sattā labdha-padā bhavatīty arthaḥ | sā parama-kāraṇa-sattā na tathā<BR>
kintu sarvatrāpi sarvadāpi tat-tad-upādhy-anurūpa-sarvārtha-kriyādy-<BR>
adhiṣṭhāna-rūpety arthaḥ | tasmād artha-kriyā-kāritvena satyam api<BR>
pariṇatatvena ghaṭavan naśvaram eva jagat na pratīta-mātra-sattākaṃ na<BR>
cānaśvara-sattākam iti paraspara-vailakṣaṇya-darśanāt katham ekam anyad<BR>
bhavitum arhatīti bhāvaḥ | <BR>
<BR>
kūṭa-tāmrikatvam āśaṅkyāhuḥ vyavahṛtaya iti | vikalpyate anyatrāropyate<BR>
iti vikalpaḥ svataḥ-siddhas tāmrikādir arthaḥ sa eva vyavahṛtaye iṣitaḥ | ayam<BR>
arthaḥ | atra kūṭa-tāmrikeṇa yaṃ vyavahāraṃ manyase so'pi na tena sidhyati |<BR>
kiṃ tarhi satya-tāmrikeṇaiva | arthāntaraṃ vyavahartur hṛdi tasyaiva<BR>
pratyakṣatvāt | kūṭa-tāmrikam atropalakṣaṇam eva kvacit taṃ vināpi tava<BR>
gṛhe tāmriko datta iti paścād dātavya iti vā chala-prayoge smaryamāṇenāpi<BR>
tena tathā vyavahāra-siddheḥ | tasmād vyavahāra-rūpāpy artha-kriyā-kāritā<BR>
tasyaiva bhavatīti sa satya eva | anyathā satyasya tāmrikasyābhāve śatam apy<BR>
andhānāṃ na paśyatīti nyāyena kūṭa-tāmrika-paramparayāpi vyavahāro'pi<BR>
na sidhyed ity āhuḥ | andha-paramparayeti | andha-paramparā doṣāt sa eva<BR>
vyavahṛtaya iṣita ity anvayaḥ | yathāndha-paramparayā vyavahāro na sidhyet<BR>
tathā kūṭa-tāmrika-paramparayāpīty arthaḥ | ittham eva vijñāna-vādo'pi<BR>
nirākṛtaḥ | śaṅkara-śārīrike'pi anāditve'py andha-paramparā-<BR>
nyāyenāpratiṣṭhaivānavasthā vyavahāra-vilopinī syāt | nābhiprāya-siddhir<BR>
ity uktam | <BR>
<BR>
etad uktaṃ bhavati - yathedaṃ suvarṇaṃ kena krītam iti praśne kaścid āha<BR>
anenāndheneti | anena kathaṃ paricitam iti punar āha tenāndhena<BR>
paricāyitam | tena ca kathm ity āha kenāpy apareṇāndhenety<BR>
andhaparamparayāpi na sidhed vyavahāraḥ | kintu tatrāndha-paramparāyāyṃ<BR>
yady eko'pi cakṣṣmān sarvādi-pravartako bhavati tadaiva sidhyati | yathā ca<BR>
tatra sarveṣv api cakṣuṣmata eva vyavahāra-sādhakatvaṃ | tathā kasmiṃścit<BR>
tāmrike prathamaṃ satye saty eva vyavahāraḥ sidhyati | tatra ca satyasaiva<BR>
vyavahāra-sādhakatvaṃ | tad anusandhānenaiva tatra pravṛtteś cakṣuṣmata iva<BR>
pravartakatvāt tataś ca na tāmrika satya iti sthite, yatra tad-vyavahāra-kuśalaḥ<BR>
parīkṣayā satyatāvagamyate sa eva kūṭa-tāmrike'py āropyamāṇaḥ satyo<BR>
bhavet | tad evam artha-kriyā-kāritvena tasya satyatve tad-upalakṣitaṃ viśvam<BR>
eva bhrama-vastu-vilakṣaṇaṃ satyam iti siddham | paramātmana evāvayavitva-<BR>
vyavahāra-sādhitatvād yuktam eva tat  | tathā ca bhramādibhiḥ stutam -<BR>
satyasya yonim [BhP 10.2.26] iti | tat satyam ity ācakṣata iti śrutiś ca | śiṣṭam<BR>
anyat samānam |<BR>
<BR>
[71]<BR>
<BR>
evaṃ jagataḥ satyatvam aṅgīkṛtaṃ tac ca naśvaram iti | tatra naśvaratvaṃ<BR>
nātyantikaṃ kintv avyaktatayā sthiter adṛśyatā-mātram eva | sat-kāryatā-<BR>
samprattipatteḥ  | yad bhūtaṃ bhavac ca bhaviṣyac cety ādi śruteḥ | ataeva<BR>
śuktitve rajatvam iva tasyāvyakta-rūpatve jagattvam asan na bhavati | paṭavac<BR>
ca iti [Vs 2.1.20] nyāyena jagad eva hi sūkṣmatāpannam avyaktam iti<BR>
dṛśyatvena bhrānti-rajata-kakṣam api jagat tad-vilakṣaṇa-sattākaṃ<BR>
tathātmavad apariṇatatvābhāvena naikāvastha-sattākam ity evam artha-<BR>
siddhaye tad-anantaram evāhuḥ |<BR>
<BR>
na yad idam agra āsa na bhaviṣyad ato nidhanād<BR>
anumitam antarā tvayi vibhāti mṛṣaika-rasa |<BR>
ata upamīyate draviṇa-jāti-vikalpa-pathair <BR>
vitatha-mano-vilāsa-mṛtam ity avayasnty abudhāḥ || [BhP 10.87.37]<BR>
<BR>
yad yadi idaṃ viśvam agre sṛṣṭeḥ pūrvaṃ nāsat nāsīt tadā na bhaviṣyan<BR>
nābhaviṣyad eva aḍāgamābhāva ārṣaḥ ākāśe kusumam iveti | śrutayaś āsīd<BR>
eveti vadanti sad eva saumyedam agra āsīt ātmā vā yad idam agra āsīd ity<BR>
ādyāḥ | tad evaṃ sūkṣmatayā tvat-tādātmyena sthitaṃ kāraṇāvastham idaṃ<BR>
jagat vistṛtataya kāryāvasthaṃ bhavati | ato yan-nidhanān nāśa-mātrād dhetoḥ<BR>
śuktau rajatam iva tvayi tad idam antarā sṛṣṭi-madhya eva na tv agre cānte<BR>
ca vibhātīty anumitaṃ tan mṛṣeti pramāṇa-siddhaṃ na bhavatīty arthaḥ | tatra<BR>
hetum āhur ekarase iti  | anubhavāntarā-viṣayānanda-svāda iti | yasminn<BR>
anubhūte sati viṣayāntara-sphūrtir na sambhavati tasmiṃs tvayi śukty-ādi-<BR>
nikṛṣṭa-vastūnīva viṣayāropaḥ kathaṃ syād ity arthaḥ | <BR>
<BR>
dadhati sakṛn manas tvayi ya ātmani nitya-sukhe <BR>
na punar upāsate puruṣa-sāra-harāvasthān || ity [BhP 10.87.35] asmākam<BR>
evokteḥ ||<BR>
<BR>
ato'cintya-śaktyā svarūpād acyutasyaiva tava pariṇāma-svīkāreṇa draviṇa-<BR>
jātīnāṃ dravya-mātrāṇāṃ mṛl-lohādīnāṃ vikalpā bhedā ghaṭa-<BR>
kuṇḍalādayas teṣāṃ panthāno mārgāḥ prakārās tair evāsmābhir upamīyate<BR>
na tu kutrāpi bhramara-jatādibhiḥ | yasmād evaṃ tasmād vitathā mano-<BR>
vilāsāḥ ya etādṛśam eva ṛtaṃ tad-rūpaṃ brahma vedaṃ jagad ity abudhā<BR>
evāvayanti manyante | tasya tad-adhiṣṭhānatvāsamabhavād iti bhāvaḥ | ita-<BR>
śabda-prayogas tv atra mithyāsambandha-rāhitya-vyañjanārtham va kṛta iti<BR>
jñeyam | <BR>
<BR>
atra sat-kāryavādinām ayam abhiprāyaḥ | mṛt-piṇḍādi-kārakair yo ghaṭa<BR>
utpadyate sann asan vā | ādye piṣṭa-peṣaṇam | dvitīye kriyāyāḥ kārakaiś ca<BR>
tat-siddhir iti dik | tasmān na prakaṭam eva sanna cātyantam asan kintv<BR>
avyaktatayā mṛt-piṇḍe eva sthito'sau yathā kāraka-tan-niṣpanna-kriyā-yogena<BR>
vyajyate | tathā parama-kāraṇe tvayi sthitaṃ viśvaṃ tvat-svābhāvika-śakti-tan-<BR>
niṣpanna-kriyā-yogeneti | atra sva-vedāntitva-prakhyāpakānām anyathā-<BR>
yukti-viruddham eva | mana eva bhūta-kāryam iti hi tatra prasiddhaṃ yukti-<BR>
viruddhaṃ ca | mano'haṅkārādīnāṃ manaḥ-kalpitatvāsambhavāt | tathā hi<BR>
sati veda-viruddho'nīśvara-vādaś ca prasajyeta | sa ca ninditaḥ pādme -<BR>
<BR>
śrutayaḥ smṛtayaś caiva yuktayaś ceśvaraṃ param |<BR>
vadanti tad-viruddhaṃ yo vadet tasmān na cādhamaḥ || iti | <BR>
<BR>
asatyam apratiṣṭhante jagad āhur anīśvaram |<BR>
aparaspara-sambhūtaṃ kim anyat kāma-haitukam || iti [Gītā 16.8]<BR>
<BR>
śrī-gītopaniṣadam anīśvara-vādina eva vyācakṣate | asatyaṃ mithyā-bhūtaṃ<BR>
satyāsatyābhyām anirvacanīyatvenāpratiṣṭhaṃ nirdeśa-śūnyaṃ sthāṇau<BR>
puruṣatvavat brahmaṇīśvaratvasyājñāna-mātra-kalpitatvād īśvarābhimānī<BR>
tatra kaścin nāstīty anīśvaram eva jagat aparaspara-sambhūtam anādy-<BR>
ajñāna-paramparā-sambhūtam aparasparāḥ kriyā-sātatye ataḥ kāma-haitukaṃ<BR>
manaḥ saṅkalpa-mātra-jātaṃ svapnavad ity arthaḥ | atra pravṛttiṃ cety ādinā<BR>
teṣāṃ saṃskāra-doṣa uktaḥ | <BR>
<BR>
etāṃ dṛṣṭim ity [Gītā 16.9] ādinā tu gatiś ca nindiṣyate iti jñeyam ebhir eva<BR>
brahmaṇa aiśvaryopādir māyāpi jīvājñāna-kalpitā tayaiva jagat-sṛṣṭir iti<BR>
matam | yad uktaṃ tadīya-bhāṣye tad-ananyatvam ity [Vs 2.1.15] ādi-sūtre -<BR>
sarva-jñeśvarasyātmabhūte ivāvidyā-kalpite nāma-rūpe tatvātattvābhyām<BR>
anirvacanīye saṃsāra-prapañca-bīja-bhūte sarvajñeśvarasya māyā-śaktiḥ<BR>
prakṛtir iti śruti-smṛtyor abhilapyete iti | kintv atra vidyāvidye mama tanū ity<BR>
[BhP 11.11.3] ādi śrī-bhagavad-vākyena tu viruddham iti |  ato māyāvādatayā<BR>
cāyaṃ vādaḥ khyāyate | <BR>
<BR>
tad evaṃ ca pādmottara-khaṇḍe devīṃ prati pāṣaṇḍa-śāstraṃ gaṇatayā śrī-<BR>
mahādevenoktam -<BR>
<BR>
māyāvādam asac chāstraṃ pracchannaṃ bauddham ucyate |<BR>
mayaivaṃ kathitaṃ devi kalau brāhmaṇa-rūpiṇā ||<BR>
vedānte tu mahā-śāstre māyāvādam avaidikam |<BR>
mayaiva vakṣyate devi jagatāṃ nāśa-kāraṇāt || iti |<BR>
<BR>
tac cāsurāṇāṃ mohanārthaṃ bhagavata evājñayeti tatraivoktam asti | tayā ca<BR>
pādma evānyatra śaive ca -- <BR>
<BR>
dvāparādau yuge bhūtvā kalayā mānuṣādiṣu |<BR>
svāgamaiḥ kalpatais tvaṃ ca janān mad-vimukhān kuru ||<BR>
<BR>
iti śrī-bhagavad-vākyam iti dik | ataevoktaṃ śrī-nṛsiṃha-purāṇe yama-<BR>
vākyam - <BR>
<BR>
viṣadhara-kaṇa-bhakṣa-śaṅkaroktīr <BR>
daśabala-pañca-śikhākṣa-pāda-vādān | <BR>
mahad api suvicārya loka-tantraṃ <BR>
bhagavad-uktim ṛte na siddhir asti || iti |<BR>
<BR>
 sarve'tra vāda-granthā eva nirdiṣṭā na tu mantra-granthā iti nāmākṣaram<BR>
eva sākṣān nirdiṣṭam iti ca nānyathā mananīyam | ato yat kvacit tat-tat-<BR>
praśaṃsā vā syāt  tad api nitānta-nāstika-vādaṃ nirjityāṃśenāpy āstikya-<BR>
vādaḥ khyāpita ity apekṣayā jñeyam | tasmāt svatantra īśvara eva sarva-<BR>
sraṣṭā na tu jīvaḥ | svājñānena sva-śaktyaivety āyātam | tad uktaṃ śrī-<BR>
bādarāyaṇenāpi bahutra saṃjñā-mūrti-k ptis tu trivṛt kurvata upadeśād ity<BR>
[Vs 2.4.20] ādiṣu | <BR>
<BR>
atas tan-mano'sṛjata manaḥ prajāpatim ity ādau manaḥ-śabdena samaṣṭi-<BR>
mano'dhiṣṭhātā śrīmān aniruddha eva | bahu syāṃ prajāyeya iti [Chā 6.2.3]<BR>
tat-saṅkalpa eva vā vācyaḥ | satya-svābhāvikācintya-śaktiḥ parameśvaras<BR>
tuccha-māyikam api na kuryāt cintāmaṇīnām adhipatiḥ svayaṃ cintāmaṇir<BR>
eva vā kūṭa-kanakādivat | tathā ca mādhva-bhāṣya-pramāṇitā śrutiḥ -<BR>
athainam āhuḥ satya-karmeti satyaṃ hy evedaṃ viśvam asṛjata iti |  evaṃ ca --<BR>
<BR>
satya-vrataṃ satya-paraṃ tri- satyaṃ <BR>
satyasya yoniṃ nihitaṃ ca satye |<BR>
satyasya satyam ṛta- satya-netraṃ<BR>
satyātmakaṃ tvāṃ śaraṇaṃ prapannaḥ || [BhP 10.2.26]<BR>
<BR>
ity atra satya-saṅkalpatvaṃ satya-pārāyaṇatvaṃ sṛṣṭy-ādi-līlā-trayeṣu<BR>
satyatvaṃ satyasya viśvasya kāraṇatvaṃ satya eva viśvasminn antaryāmitayā<BR>
sthitatvaṃ satyasya tasya sthitatā-hetutvaṃ satya-vacanasyāvyabhicāri-diṣṭeś ca<BR>
pravartakatvaṃ satya-rūpatvam ity eteṣām arthānām ākūtaṃ paripāṭī ca<BR>
saṅgacchate | anyathā satyasya yonim ity  ādau traye tatrāpi nihitaṃ ca satya<BR>
ity atrākasmād  ardha-jaratīya-nyāyena kaṣṭa-kalpanāmayārthāntare tu<BR>
bhagavatā sva-pratiśrutaṃ satya-kṛtaṃ yat tat tad yuktam evety ato<BR>
brahmādibhis tathā stave svārasya-bhaṅgaḥ syāt prakrama-bhaṅgaś ca |<BR>
tasmāt satyam eva viśvam iti sthitam || 10.87 || śrutayaḥ śrī-bhagavantam ||71||<BR>
<BR>
[72]<BR>
<BR>
tad eva na yad idam agra āsety anena prākṛta-layo'pi sat-kārya-<BR>
vāde'nugamitaḥ  | ātyantike tu mokṣa-lakṣaṇa-laye na pṛthivyādīnāṃ nāśaḥ |<BR>
jīva-kṛtena tathā bhāvanā-mātreṇa svābhāvika-paramātma-śakti-mayānāṃ<BR>
teṣāṃ nāśāyukteḥ | labdha-mokṣeṣu śrī-parīkṣitādiṣu tad-deha-sthānām api<BR>
pṛthivy-ādy-aṃśānāṃ sthiteḥ śravaṇāt tathā hiraṇyagarbhāṃśānāṃ buddhy-<BR>
ādīnām api bhaviṣyati | atas teṣv adhyāsa-parityāga evātyantika-laya ity<BR>
ucyate | ataeva <BR>
<BR>
ghaṭe bhinne ghaṭākāśa <BR>
ākāśaḥ syād yathā purā | <BR>
evaṃ dehe mṛte jīvo <BR>
brahma sampadyate punaḥ || ity atra |<BR>
<BR>
tathā -<BR>
<BR>
evaṃ samīkṣya cātmānam ātmany ādhāya niṣkale |<BR>
daśantaṃ takṣakaṃ pāde lelihānaṃ viṣānalam ||<BR>
na drakṣyasi śarīraṃ tvaṃ viśvaṃ ca pṛthag-ātmanaḥ || [BhP 12.5.12]<BR>
<BR>
ity atrāpy upādheḥ saṃyoga eva partiyajyate na tu tasya mithyātvaṃ<BR>
pratipādyate | <BR>
<BR>
tathā hi buddhīndriyety ādi-prakaraṇam | tatra tad-āśrayatva-tat-<BR>
prakāśyatva-tad-avyatiriktatvebhyo hetubhyo buddhīndriyādīnāṃ<BR>
paramātma-svabhāva-śaktimayatvam āha |<BR>
<BR>
buddhīndriyārtha-rūpeṇa <BR>
jñānaṃ bhāti tad-āśrayam |<BR>
dṛśyatvāvyatirekābhyām <BR>
ādy-antavad avastu yat || [BhP 12.4.23]<BR>
<BR>
antaḥkaraṇa-bahiḥ-karaṇa-viṣaya-rūpeṇa paramātma-lakṣaṇaṃ jñānam eva<BR>
bhāti tasmād anyad eva buddhy-ādi-vastv ity arthaḥ | yatas tad-āśrayaṃ teṣām<BR>
āśraya-rūpaṃ taj jñānam | klībtvam ārṣam | tathāpi rāja-bhṛtyayor ivātyanta-<BR>
bhedaḥ syāt | tatra hetv-antare'py āha | dṛśyatvaṃ tat-prakāśyatvam<BR>
avyatirekas tad-vyatireke vyatirekaḥ tābhyām | tasmāt eka-deśa-sthitasyāgner<BR>
jyotsnā vistāriṇī yathā | ity [ViP 1.22.56] ādivad buddhy-ādīnāṃ tat-<BR>
svābhāvika-śaktimayatvam eva setsyatīti bhāvaḥ | yat khalv ādy-antavat<BR>
śukty-ādau kadācid evāropitaṃ rajataṃ tat punar avastu tad-āśrayakatva-tat-<BR>
prakāśakatva-tad-avyatirekābhāvāt | śukty-ādi-vastu na bhavati śukty-<BR>
ādibhyo'nanyan na bhavatīty arthaḥ | tataś caika-vijñānena sarva-vijñāna-<BR>
pratijñā viruddheteti bhāvaḥ ||72|| <BR>
<BR>
[73]<BR>
<BR>
evam asat-kārya-vādāntare'pi jñeyam | ekasyāpi<BR>
vastuno'ṃśabhedenāśrayāśrayitvaṃ svayam eva dṛṣṭāntena spaṣṭayati --<BR>
<BR>
dīpaś cakṣuṣaś ca rūpaṃ ca <BR>
jyotiṣo na pṛthag bhavet |<BR>
evaṃ dhīḥ khāni mātrāś ca <BR>
na syur anyatamādṛtāt || [BhP 12.4.24]<BR>
<BR>
dīpaś cakū-rūpāṇāṃ mahābhūta-jyotir-aṃśa-rūpatvāt dīpādikaṃ na tataḥ<BR>
pṛthak | evaṃ dhī-prabhṛtīni ṛtāt paramātmano na pṛthak syuḥ | tathāpi<BR>
yathā mahā-bhūta-jyotir dīpādi-doṣeṇa na lipyate  tathā buddhyadi-doṣeṇa<BR>
paramātmāpi | tadvad asyāpy anyatamatvād ity āha anyatamād iti | <BR>
<BR>
[74]<BR>
<BR>
tad evaṃ dhī-prabhṛtīnāṃ paramātma-svābhāvika-śaktimayatvam uktvā<BR>
tathāpi tebhyo bahiraṅgaa-śaktimayebhyo'ntaraṅga-śakti-taṭastha-śakti-<BR>
viśiṣṭa-paramātmano 'nyatamatvena teṣām aśuddhatva-vyañjanayā sa-<BR>
doṣatvam uktvā teṣ dhī-vṛttiṣu tāvac chuddhasyaiva jīvasya sakāraṇam<BR>
adhyāsam āha --<BR>
<BR>
buddher jāgaraṇaṃ svapnaḥ <BR>
suṣuptir iti cocyate |<BR>
māyāmātram idaṃ rājan <BR>
nānātvaṃ pratyag-ātmani || [BhP 12.4.25]<BR>
buddhi-vṛtti-rūpaṃ jāgaraṇaṃ svapnaḥ suṣuptir itīdaṃ pratyag-ātmani śuddha-<BR>
jīve viśvatairjasa-prājñatvākhyaṃ nānātvaṃ māyā-mātraṃ māyā-kṛtādhyāsa-<BR>
mātreṇa jātam ity arthaḥ | <BR>
<BR>
[75]<BR>
<BR>
tataḥ paramātmani buddhy-ādi-mayasya jagataḥ sato'pi samparkaḥ sutarāṃ<BR>
nāstīty arthaṃ cāha --<BR>
<BR>
yathā jaladharā vyomni <BR>
bhavanti na bhavanti ca |<BR>
brahmaṇīdaṃ tathā viśvam <BR>
avayavyudayāpyayāt || [BhP 12.4.26]<BR>
yathā vyomni vyoma-kārya-vāyu-jyotiḥ-salila-pārthivāṃśa-dhūma-pariṇatā<BR>
jaladharāḥ sveṣām evāvayavinām udayād bhavanti dṛśyante | apy ayān na<BR>
bhavanti na dṛśyante ca te ca tan na spṛśantīti jñeyam | tathā brahmaṇīdaṃ<BR>
viśvam iti yojyam | tataḥ sūkṣma-rūpeṇa tasya sthitir asty eva jagac-chakti-<BR>
viśiṣṭa-kāraṇāstitvāt | ittham evoktam sato'bhivyañjakaḥ kāla iti ||75||<BR>
<BR>
[76]<BR>
<BR>
tad evaṃ vaktuṃ kāraṇāstitvaṃ dṛṣṭāntena pratipādayati --<BR>
<BR>
satyaṃ hy avayavaḥ proktaḥ <BR>
sarvāvayavinām iha |<BR>
vinārthena pratīyeran <BR>
paṭasyevāṅga tantavaḥ || [BhP 12.4.27]<BR>
<BR>
sarveṣām avayavināṃ sthūla-vastūnām avayavaḥ kāraṇaṃ satyaṃ satyo<BR>
vyabhicāra-rahitaḥ proktaḥ | loke yathā darśnād ity āha vineti ||76||<BR>
<BR>
[77]<BR>
<BR>
 arthena sthūla-rūpeṇa paṭenāpi vinā tasmin kāryāstitvam api vyatirekeṇa<BR>
pratipādayati |<BR>
<BR>
yat sāmānya-viśeṣābhyām <BR>
upalabhyeta sa bhramaḥ | [BhP 12.4.28]<BR>
<BR>
ayam arthaḥ | yady evam ucyate pūrvaṃ sūkṣmākāreṇāpi jagan nāsīt kintu<BR>
sāmānyaṃ kevalaṃ śuddhaṃ brahmaivāsīt tad eva śaktyā nimitta-bhūtayā<BR>
viśeṣākāreṇa jagad-rūpeṇa pariṇatam iti tad asat | yataḥ yad eva sāmānya-<BR>
viśeṣābhyām upalabhyeta sa bhramo vivarta-vāda eva | tatra hi śuddhaṃ<BR>
brahmaivājñāna-rūpayā śaktyā jagattayā vivṛtam iti mataṃ na cāsmākaṃ tad-<BR>
abhyupapattiḥ pariṇāmavādasya sat-kāryatā-pūrvakatvād ity arthaḥ ||77||<BR>
<BR>
[78]<BR>
nanv apūrvam eva kāryam ārambha-vivarta-vādinām iva yuṣmākam api<BR>
jñāyatāṃ tatrāha -<BR>
<BR>
anyonyāpāśrayāt sarvam <BR>
ādyantavad avastu yat || [BhP 12.4.28]<BR>
<BR>
yadādyantarvad apūrvaṃ kāryaṃ tat punar avastu nirūpaṇāsaham ity arthaḥ |<BR>
tatra hetur anyonyopaśrayāt | yāvat kāryaṃ na jāyate tāvat kāraṇatvaṃ mṛt-<BR>
śukty-āder na sidhyati kāraṇatvāsiddhau ca kāryaṃ na jāyata eveti  paraspara-<BR>
sāpekṣatva-doṣāt | tataḥ kāraṇatva-siddhaye kārya-śaktis tatrāvaśyam<BR>
abhupagantavyā | sā ca kārya-sūkṣmāvasthaiveti kāryāstitvaṃ sidhyati |<BR>
tathāpi sth”la-rūpatā-pādakatvān mṛd-ādeḥ kāraṇatvam api sidhyatīti<BR>
bhāvaḥ |<BR>
<BR>
[79]<BR>
<BR>
tad evaṃ svābhāvaika-śaktimayam eva paramātmano jagad ity upasaṃharati -<BR>
-<BR>
<BR>
vikāraḥ khyāyamāno'pi <BR>
pratyag-ātmānam antarā |<BR>
na nirūpyo'sty aṇur api <BR>
syāc cec cit-sama ātmavat || [BhP 12.4.29]<BR>
<BR>
yadyapi khyāyamāmanaḥ prakāśamāna eva tathāpi svalpo'pi vikāraḥ pratyag-<BR>
ātmānaṃ paramātmānaṃ vinā tad-vyatirekeṇa svatantratayā na nirūpyo'sti |<BR>
tad uktaṃ tad-ananyatva-vivaraṇa eva | yadi ca taṃ vināpi syāt tadā cit-samaḥ<BR>
syāc cid-rūpeṇa samaḥ sva-prakāśa evābhaviṣyat | ātmavat paramātmavan<BR>
nityaikāvasthaś cābhaviṣyat | <BR>
<BR>
[80]<BR>
<BR>
nanu yadi paramātmānaṃ vinā vikāro nāsti tarhi paramātmanaḥ sopādhitve<BR>
nirupādhitvaṃ na sidhyati | tasmāt sopādher nirupādhir any eva kim ity<BR>
atrāha --<BR>
<BR>
na hi satyasya nānātvam <BR>
avidvān yadi manyate |<BR>
nānātvaṃ chidrayor yadvaj <BR>
jyotiṣor vātayor iva || [BhP 12.4.30]<BR>
<BR>
satyasya paramātmano nānātvaṃ na hi vidyate | yadi tasya nānātvaṃ manyate<BR>
tarhy avidvān yatas tasya nirupādhitva-sopādhitva-lakṣaṇaṃ nānātvaṃ<BR>
mahākāśa-ghaṭākāśayor yadvat tadvad gṛhāṅgana-gata-sarva-vyāpi-tejasor<BR>
iva bāhya-śarīra-vāyvor iva ceti | <BR>
<BR>
[80]<BR>
<BR>
yasmād vikāraḥ khyāyamāno'pi pratyag-ātmānam antarā na nirūpyo'sty aṇur<BR>
api tasmāt sarva-śabda-vācyo'pi sa eveti sa-dṛṣṭāntam āha -<BR>
<BR>
yathā hiraṇyaṃ bahudhā samīyate <BR>
nṛbhiḥ kiryābhir vyavahāra-vartmasu |<BR>
evaṃ vacobhir bhagavān adhokṣajo <BR>
vyākhyāyate laukika-vaidikair janaiḥ || [BhP 12.4.31]<BR>
<BR>
kriyābhis tat-tad-vacana-bhedair bahudhā kaṭaka-kuṇḍādi-rūpeṇa yathā<BR>
suvarṇam eva vacobhis tat-tan-nāmabhiḥ pratīyate tathā laukiak-vaidikaiḥ<BR>
sarvair eva vacobhir bhagavān eva vyākhyāyate | tad uktam - sarva-<BR>
nāmābhidheyaś ca sarva-vedeḍitaś ca saḥ iti skānde | <BR>
<BR>
[81]<BR>
<BR>
tad evaṃ jagataḥ paramātma-svābhāvika-śaktimayatvam uktvā tena ca jīva-<BR>
kartṛkeṇa jñānena tan-nāśana-sāmarthyaṃ vyajya mokṣārthaṃ tad-adhyāsa-<BR>
parityāgam upadeṣṭuṃ paramātma-śaktimayasyāpi tasyopādhyadhyātmakasya<BR>
jīva-svarūpa-prakāśāvarakatva-rūpaṃ doṣaṃ sadṛṣṭāntam upapādayati --<BR>
<BR>
yathā ghano'rka-prabhavo'rka-darśito<BR>
hy arkāṃśa-bhūtasya ca cakṣuṣas tamaḥ |<BR>
evaṃ tv ahaṃ brahma-guṇas tad-īkṣito<BR>
brahmāṃśakasyātmana ātma-bandhanaḥ || [BhP 12.4.32]<BR>
<BR>
arka-raśmaya eva megha-rūpeṇa pariṇatā varṣanti | (!)<BR>
<BR>
agnau prāptāhutiḥ samyag ādityam upatiṣṭhate | <BR>
ādityāj jāyata vṛṣṭir vṛṣṭer annaṃ tataḥ prajāḥ | iti vacanāt |<BR>
<BR>
ayam arthaḥ | yathārka-prabhavo'rkeṇaiva darśitaḥ prakā-<BR>
śitaś ca ghano niviḍo meghaḥ | arkāṃśa-bhūtasya cakṣuṣas tamaḥ divi<BR>
bhūmau ca mahāndhakāra-rūpo bhavati | evam ahaṃ prākṛtāhaṅkāro<BR>
brahma-guṇaḥ paramātma-śakti-kārya-bhūtaḥ tadīkṣitas tenaiva<BR>
paramātmanā prakāśitaś ca brāhmāṃśakasya taṭastha-śakti-rūpatvāt<BR>
paramātmano yo hīnāṃśas tasyātmano jīvasyātma-bandhanaḥ svarūpa-<BR>
prakāśāvarako bhavati | <BR>
<BR>
[82]<BR>
<BR>
sa cādhyāsa-parityāgaḥ svato na bhavati kintu paramātma-jijñāsayā tat-<BR>
prabhāvenaiveti vaktuṃ pūrvavad eva dṛṣṭānta-paaripāṭīm āha --<BR>
<BR>
ghano yadārka-prabhavo vidīyaryate<BR>
cakṣuḥ svarūpaṃ ravim īkṣate tadā |<BR>
yadā hy ahaṅkāra upādhir ātmano<BR>
jijñāsayā naśyati tarhy anusmaret || [BhP 12.4.33]<BR>
<BR>
ghano yathārka-prabhavo vidīryate iti dṛṣṭāntāṃśe tad-vidāraṇasya na<BR>
cakṣuḥ-śakti-sādhyatvam kintu sūrya-prabhāva-sādhyatvam iti vyaktam |<BR>
anena dārṣṭāntike'pi ātmanaḥ paramātmano jijñāsayā jātena tat<BR>
prasādenāhaṅkāro naśyati palāyate ity atrāṃśe puruṣa-jñāna-sādhyatvam<BR>
ahaṅkāra-nāśasya khaṇḍitam | ato vivarta-vādo nābhyupagataḥ | atra<BR>
copādhir iti viśeṣaṇena svarūpa-bhūtāhaṅkāras tv anya eveti spaṣṭībhūtam |<BR>
evaṃ yathā dṛṣṭānteghana-prāya-mahāndhakārāvaraṇābhāvāt tat-<BR>
prabhāveṇa yogyatālābhāc ca cakṣḥ kartṛ bhūtaṃ svarūpaṃ karma-bhūtam<BR>
īkṣate sva-svarūpa-prakāśam astitvena jānāti sva-śakti-prākaṭyaṃ labhata ity<BR>
arthaḥ | kadācit tadīkṣaṇonmukhaḥ san raviṃ cekṣate tathā dārṣṭāntike'py<BR>
anusmaret smartur anusandhātuṃ yogyo bhavati, ātmānaṃ ceti śeṣaḥ |<BR>
<BR>
[83]<BR>
<BR>
nigamayati - <BR>
<BR>
yadaivam etena viveka-hetinā <BR>
māyāmayāhaṅkāraṇātma-bandhanam |<BR>
cchitvācyutātmānubhavo'vatiṣṭhate<BR>
tam āhur āyantikam aṅga samplavam || [BhP 12.4.34]<BR>
<BR>
etena pūrvokta-viveka-śastreṇa | māyāmayeti viśeṣaṇaṃ svarūpa-<BR>
bhūtāhaṅkārasya vyavacchedārtham | avatiṣṭhate sva-svarūpeṇāvasthito<BR>
bhavati | na kevalam etāvad eva acyutmānubhavaḥ acyute'cyuta-nāmny ātmani<BR>
paramātmany anubhavo yasya tathābhūta eva sann avatiṣṭhate || 12.4 || śrī-<BR>
śukaḥ ||84||<BR>
<BR>
[84]<BR>
<BR>
atrāyam apy ekeṣāṃ pakṣaḥ parameśvarasya śakti-dvayam asti svarūpākhyā<BR>
māyākhyā ceti | pūrvayā svarūpa-vaibhava-prakāśanam aparayā tv indra-<BR>
jāla-vattayaiva mohitebhyo jīvebhyo viśva-sṛṣṭy-ādi-darśanam | dṛśyate<BR>
caikasya nānāvidyāvataḥ kasyāpi tathā vyavahāraḥ | na caivam<BR>
advaitavādinām iva vedanam āpatitam | satyenaiva kartrā satyam eva<BR>
draṣṭāraṃ prati satyayaiva tathā śaktyā vastunaḥ sphoraṇāt loke'pi tathaiva<BR>
dṛśyata iti bhavatv apīdaṃ nāma | <BR>
<BR>
yataḥ satyaṃ na satyaṃ naḥ <BR>
kṛṣṇa-pādābjāmodam antarā | <BR>
jagat satyam asatyaṃ vā <BR>
ko'yaṃ tasmin durāgrahaḥ || <BR>
<BR>
tad etan-mate sata idam utthitam ity ādivākyāni prāyo yathā ṭīkā-<BR>
vyākhyānam eva jñeyāni | kvacit tat-kṛtānumānādau bheda-mātrasyāsattve<BR>
prasakte vaikuṇṭhādīnām api tathātva-prasaktis tan-mate syād ity atra tu<BR>
teṣām ayam abhiprāyaḥ | vayaṃ hi yal loka-pratyakṣādi-siddhaṃ vastu tad eva<BR>
tat-siddha-vastv-antara-dṛṣṭāntena tad-dharmakaṃ sādhayāmaḥ | yat tu tad<BR>
asiddhaṃ śāstravid-anubhavaika-gamya-tādṛśatvaṃ tat punas tad-dṛṣṭānta-<BR>
parārdhādināpy anyathākartuṃ na śakyata eveti | jīveśvarābheda-sthāpanā<BR>
ca cid-rūpatā-mātra eveti | atha svābhāvika-māyā-śaktyā parameśvaro viśva-<BR>
sṛṣṭy-ādikaṃ karoti jīva eva tatra muhyatīty uktam | tatra sandehaṃ<BR>
praśnottarābhyāṃ pariharaty aṣṭabhiḥ -<BR>
<BR>
śrī-vidura uvāca<BR>
brahman kathaṃ bhagavataś<BR>
cin-mātrasyāvikāriṇaḥ |<BR>
līlayā cāpi yujyeran<BR>
nirguṇasya guṇāḥ kriyāḥ || [BhP 3.7.2] <BR>
<BR>
he brahman cin-mātrasya cinmātra-svarūpasya sataḥ svarūpa-śaktyā<BR>
bhagavataḥ śrī-vaikuṇṭhādi-gata-tādṛśaiśvaryādi-yuktasya ataeva nirguṇasya<BR>
prākṛta-guṇāspṛṣṭasya tata evāvikāriṇas tādṛk-svarūpa-śakti-vilāsa-<BR>
bhūtānāṃ kriyāṇām anantānām api sadodita-varānanta-vidha-prakāśe tasmin<BR>
nitya-siddhatvāt tat-tat-kriyāvirgbhāva-kartus tasyāvasthāantara-<BR>
prāptatvābhāvāt prākṛta-kartur iva na vikārāpattir iti | nirvikārasya ca<BR>
kathaṃ sattvādayaḥ prākṛta-guṇāḥ kathaṃ vā tadāsaṅga-hetukāḥ sthity-<BR>
ādayaḥ kriyāś ca yujyeran | tataś ca cinmātra-vastu-virodhād eva te ca tāś ca<BR>
na yujyante | bhagavattve tu svaira-ceṣṭayāpi na yujyeran ity āha līlayā<BR>
vāpīti | atrāvikāritva-nirguṇatvābhyāṃ saha cinmātra-bhagavattvaṃ cety<BR>
ubhayam api svīkṛtyaiva pūrva-pakṣiṇā pṛṣṭam | <BR>
<BR>
[85]<BR>
<BR>
tataś ca tasya cin-mātra-svarūpasya bhavatu bhagavattvaṃ tatrāsmākaṃ na<BR>
sandehaḥ | kintu tasya katham itara-guṇādi-svīkāro yujyate ity eva pṛcchata<BR>
iti vākyārthaḥ | tataś cinmātratve bhagavattve ca tasya tucchā guṇāḥ kriyāś<BR>
ca na sambhavanty eveti dviguṇībhūyaiva praśnaḥ  | līlayā vāpi kathaṃ<BR>
yujyeran iti viśadayati |<BR>
<BR>
krīḍāyām udyamo 'rbhasya<BR>
kāmaś cikrīḍiṣānyataḥ |<BR>
svatas-tṛptasya ca kathaṃ<BR>
nivṛttasya sadānyataḥ || [BhP 3.7.3] <BR>
<BR>
udyamayait pravartayati ity udyamaḥ | arbhakasya krīḍāyāṃ pravṛtti-hetuḥ<BR>
kāmo'sti | anyatas tu vastv-antareṇa bālāntara-pravartanena vā tasya<BR>
krīḍecchā bhavati | bhagavatas tu svataḥ svenātmanā svarūpa-vaibhavena ca<BR>
tṛptasya ata evānyataḥ sadā nivṛttasya ca katham anyato jīvāj jagac ca<BR>
nimittāt cikrīḍiṣeti | na ca tasya te guṇās tāṅ kriyāś ca na vidyante ity<BR>
apalapanīyam | <BR>
<BR>
[86]<BR>
<BR>
tathaiva prasiddher ity āha --<BR>
<BR>
asrākṣīd bhagavān viśvaṃ<BR>
guṇa-mayyātma-māyayā |<BR>
tayā saṃsthāpayaty etad<BR>
bhūyaḥ pratyapidhāsyati || [BhP 3.7.4] <BR>
<BR>
guṇa-mayyā traiguṇya-vyañjinyā ātmāśritayā māyayā saṃsthāpayati pālayati<BR>
pratyapidhāsyati prātilaumyena tirohitaṃ kariṣyati | jīvasya ca kathaṃ māyā-<BR>
mohitatvaṃ <BR>
<BR>
[88]<BR>
<BR>
ghaṭatīty ākṣepāntaram āha --<BR>
<BR>
deśataḥ kālato yo 'sāv<BR>
avasthātaḥ svato 'nyataḥ |<BR>
aviluptāvabodhātmā<BR>
sa yujyetājayā katham || [BhP 3.7.5] <BR>
<BR>
yo'sau deśādibhir aviluptāvabodha ātmā jīvaḥ sa katham ajayāvidyayā<BR>
yujyeta | tatra deśa-vyavadhānato deśa-gata-doṣato vā cakṣuḥ prakāśa iva<BR>
kālato vidyud iva avasthātaḥ smṛtir iva svataḥ śukti-rajatam iva anyato<BR>
ghaṭādi-vastv iva na tasyāvabodho lupyate avyāhata-svarūpa-bhūta-<BR>
jñānāśrayatvād evety arthaḥ ||<BR>
<BR>
[89]<BR>
<BR>
tatraiva virodhāntaram āha -<BR>
<BR>
bhagavān eka evaiṣa<BR>
sarva-kṣetreṣv avasthitaḥ |<BR>
amuṣya durbhagatvaṃ vā<BR>
kleśo vā karmabhiḥ kutaḥ || [BhP 3.7.6]<BR>
<BR>
eṣa eka eva bhagavān paramātmāpi sarva-kṣetreṣu sarvasya jīvasya kṣetreṣu<BR>
deheṣv avasthitaḥ | tatra sati katham amuṣa jīvasya durbhagatvaṃ svarūpa-<BR>
bhūta-jñānādi-lopaḥ karmabhiḥ kleśaś ca tasya vā kuto nāsti | na hy ekasmin<BR>
jalādau sthitayor vastunoḥ kasyacit tat-saṃsargaḥ kasyacin neti yujyata ity<BR>
arthaḥ | <BR>
<BR>
[90]<BR>
<BR>
tatra kevalaṃ cin-mātratvaṃ na sambhavatīti bhatgavattvam evāṅgīkṛtya śrī-<BR>
maitreya uvāca -<BR>
<BR>
seyaṃ bhagavato māyā<BR>
yan nayena virudhyate |<BR>
īśvarasya vimuktasya<BR>
kārpaṇyam uta bandhanam || [BhP 3.7.9]<BR>
<BR>
yayā viśva-sṛṣṭy-ādikaṃ bhavati seyaṃ bhagavato'cintya-svarūpa-śakter<BR>
māyākhyā śaktiḥ | yad yā ca nayena tarkeṇa virudhyate tarkātītatayā seyam<BR>
apy acintyety arthaḥ | yadyapy evaṃ dvayor apy acintyatvaṃ tathāpi bhagavato<BR>
m>ayety anena vyaktatvāt svarūpa-śakter antaraṅgatvād bahiraṅgāyā<BR>
māyāyā guṇaiḥ sattvādibhis tat-kāryaiḥ sthāpanādi-līlābhiś ca nāsau spṛśata<BR>
ity arthaḥ | tantreṇa cāyam arthaḥ | yad yayā māyayā yena bhagavatā saha na<BR>
virudhyate nāsau virodha-viṣayīkriyata iti ca evam eva ṣaṣṭhe navamādhyāye<BR>
- duravabodha iva tavāyam ity [BhP 6.9.34] ādinā gadyena tasya saguṇa-<BR>
kartṛtvaṃ virudhya punar atha tatrabhavān iti  [BhP 6.9.35]<BR>
gadyenāntaryāmitayā guṇa-visarga-patitatvena jīvavad bhoktṛtva-yogaṃ<BR>
sambhāvya, na hi virodha ubhayam ity [BhP 6.9.36] ādi gadyena tatra<BR>
tatrāvitarkya-śaktitvam eva ca siddhānte yojitam | <BR>
<BR>
tatra svarūpa-śakter avitarkyatvaṃ bhagavatīty ādibhir viśeṣaṇair māyāyāś<BR>
cātma-māyām ity anena darśitam | tatra svarūpa-dvayābhāvād ity asya<BR>
tathāpy acintya-śaktyā tat-kartṛtvaṃ tad-antaḥpātitvaṃ ca vidyate ity arthaḥ |<BR>
sama-viṣama-matīnām iti [BhP 6.9.37] tu gadyaṃ tathāpy uccāvaca-buddhīnāṃ<BR>
tathā sphurasīti pratipatty-arthaṃ jñeyam | duravabodha iveti prāktana-gadye<BR>
tv aśarīra iti śarīra-ceṣṭāṃ vinā aśaraṇa iti bhūmy-ādy-āśrayaṃ vinā ity<BR>
arthaḥ | <BR>
<BR>
atha tatrety ādau svakṛte'pi tasyāpi hetu-kartṛtvād yojanīyam | tasmād atrāpi<BR>
svarūpa-śakter eva prādhānyaṃ darśitam | ataeva ṛte'rthaṃ yat pratīyeta ity<BR>
[BhP 2.9.34] ādau māyāyā ābhāsa-sthānīyatvaṃ pradarśya tad-aspṛśyatvam<BR>
eva bhagavato darśitam | tvam ādyaḥ puruṣaḥ sākṣād ity ādau māyāṃ<BR>
vyudasya cic-chaktyā ity [BhP 1.7.23] anena ca tathā jñāpitam | māyā paraity<BR>
abhimukhe ca vilajjamānā ity [BhP 2.7.47] anena ca | tad evaṃ bhagavati tad-<BR>
virodhaṃ parihṛtya jīve'py avidyā-sambandham atarkyatvena darśitayā tan-<BR>
māyayaiva samādadhati | īśvarasyeti yad ity anenaiva sambadhyate | <BR>
<BR>
artha-vaśād atra ca tṛtīyayā pariṇamyate | yad yayā īśvarasya svarūpa-<BR>
jñānādibhiḥ samarthasya ataeva vimuktasya jīvasya kārpaṇyaṃ tat-tat-<BR>
prakāśa-tirobhāvas tathā bandhanaṃ tad-darśi-guṇa-maya-jāla-praveśaś ca<BR>
bhavatīti | tad uktam - tat-saṅga-bhraṃśitaiśvaryam iti [BhP 6.5.15] | tad etat<BR>
sarvam abhipretya śrutayo'py āhuḥ - sa yad ajayā tv ajām ity ādāv apeta-<BR>
bhaga iti [BhP 10.87.38] ca | <BR>
<BR>
atra mūla-padye bhagavato māyety anena bhagavattvaṃ tu māyikam ity<BR>
āyātam | indrasya māyety atra yathendratvam | <BR>
<BR>
[91]<BR>
<BR>
evaṃ pūrvatrāpi jñeyam | punar api jīvasya vastutaḥ svīya-tat-tad-<BR>
avasthatvābhāve'pi bhagavan-māyayaiva tat-tat-pratītir iti sadṛṣṭāntam<BR>
upapādayati | <BR>
<BR>
yad arthena vināmuṣya<BR>
puṃsa ātma-viparyayaḥ |<BR>
pratīyata upadraṣṭuḥ<BR>
sva-śiraś chedanādikaḥ || [BhP 3.7.10]<BR>
<BR>
yad yasya | māyayā hetor arthena vināpi | yady api tasya trikālam eva so'rtho<BR>
nāsti tathāpy ātma-viparyayaḥ ātmavismṛti-pūrvaka-parābhimāne nāham eva<BR>
tad-dharmīty evaṃrūpaḥ so'rthaḥ syāt | upadraṣṭur jīvasya | tṛtīyārthe<BR>
ṣaṣṭhī | svapnāvasthāyāṃ jīvena sva-śiraś-chedanādiko'tīvāsambhavo'rthaḥ<BR>
pratīyate | na hi tasya śiraś chinnaṃ na tu vā sva-śiraś chedaṃ ko'pi paśyet |<BR>
kintu bhagavan-māyaivānyatra-siddhaṃ tad-rūpam arthaṃ tasminn<BR>
āropayatīti | <BR>
<BR>
[92]<BR>
<BR>
māyā-mātraṃ tu kārtsnyenānabhivyakta-svarūpatvād iti nyāyena | ataeva<BR>
śuddhasyāpi sato jīvasyaupādhikenaiva rūpeṇopādhi-dharmāpattir iti<BR>
dṛṣṭāntāntareṇopapādayatīti --<BR>
<BR>
yathā jale candramasaḥ<BR>
kampādis tat-kṛto guṇaḥ |<BR>
dṛśyate 'sann api draṣṭur<BR>
ātmano 'nātmano guṇaḥ || [BhP 3.7.11]||<BR>
<BR>
yathā jale pratibimbitasyaiva candramaso jalopādhi-kṛtaḥ kampādi-guṇo<BR>
dharmo dṛśyate na tv ākāśa-sthitasya tadvad anātmanaḥ prakṛta-rūpopādher<BR>
dharmaḥ ātmana śuddhasyāsann api aham eva so'yam ity āveśān<BR>
māyayopādhi-tādātmyāpannāhaṅkārābhāsasya pratibimba-sthānīyasya tasya<BR>
draṣṭur ādhyātmikāvasthasyaiva yadyapi syāt tathāpi śuddho'sau tad-<BR>
abhedābhimānena taṃ paśyatīty arthaḥ | tad uktam ekādaśe śrī-bhagavatā -<BR>
<BR>
<BR>
nṛtyato gāyataḥ paśyan <BR>
yathaivānukaroti tām |<BR>
evaṃ buddhi-guṇān paśyann<BR>
anīho'py anukāryate || [BhP 11.22.53] iti |<BR>
<BR>
tathaivoktam - śuddho vicaṣṭe hy aviśuddha-kartur iti | vi-śabdasya cātra tad-<BR>
āveśa eva tātparyaṃ tasmād bhagavato'cintya-svarūpāntaraṅga-mahā-pravala-<BR>
śaktitvād bahiraṅgayā pravalayāpy acintayāpi māyayāpi na sṛṣṭiḥ | jīvasya<BR>
tu tayā sṛṣṭir iti siddhāntitam || 3.7 || śrī-śukaḥ || 85-92 ||<BR>
<BR>
[93]<BR>
<BR>
evaṃ sṛṣṭy-ādi-līlā-traye yojine'pi punar viśeṣataḥ saṃśayya siddhāntaḥ<BR>
kriyate sthūṇā-nikhanana-nyāyena | nanu pālana-līlāyāṃ ye ye'vatārās tathā<BR>
tatraiva sva-prasāda-vyaṭjaka-smitābhaya-mudrādi-ceṣṭayā sura-pakṣa-pāto<BR>
yuddhādi-ceṣṭayā daitya-saṃhāra ity ādikā yā yā vā līlāḥ śrūyante te ca tāś<BR>
ca svayaṃ parameśvareṇa kriyante na vā | ādye pūrva-pakṣas tad atrastha eva<BR>
pratyuta pakṣa-pātādinā vaiṣamyaṃ ca | ante teṣām avatārāṇāṃ līlānāṃ ca<BR>
na svarūpa-bhūtayā sidhyatīti sampratipatti-bhaṅgaḥ | atrocyate | satyaṃ viśva-<BR>
pālanārthaṃ parameśvaro na kiñcit karoti kintu svena sahaivāvatīrṇān<BR>
vaikuṇṭha-pārṣadān tathādhikārika-devādy-antargatān tathā taṭasthān<BR>
anyāṃś ca bhaktān ānandayituṃ svarūpa-śaktyāviṣkāreṇaiva nānāvatārān<BR>
līlāś cāsau prakāśayati | tad uktaṃ pādme -<BR>
<BR>
muhūrtenāpi saṃhartuṃ śakto yadyapi dānavān |<BR>
mad-bhaktānāṃ vinodārthaṃ karomi vividhāḥ kriyāḥ ||<BR>
darśana-dhyāna-saṃsparśair matsya-kūrma-vihaṅgamāḥ |<BR>
svāny apatyāni puṣṇanti tathāham api padmaja || iti |<BR>
<BR>
hari-bhakti-sudhodaye -<BR>
<BR>
nityaṃ ca pūrṇa-kāmasya janmāni vividhāni me |<BR>
bhakta-sarveṣṭa-dānāya tasmāt kiṃ te priyaṃ vada || iti |<BR>
<BR>
tathā śrī-kuntī-devī-vacanaṃ ca -- bhakti-yoga-vidhānārthaṃ kathaṃ paśyema<BR>
hi striya iti [BhP 1.8.20] | atra bhakti-yoga-vidhānārthaṃ tad-artham avatīrṇaṃ<BR>
tvām iti ṭīkā ca | śrī-brahma-vacanaṃ ca --<BR>
<BR>
prapañcaṃ niṣprapañco'pi<BR>
viḍambayasi bhūtale |<BR>
prapanna-janatānanda-<BR>
sandohaṃ prathituṃ prabho || [BhP 10.14.37]<BR>
<BR>
svarūpa-śaktyaivāviṣkāraś ca śrī-brahmaṇaiva darśitaḥ -<BR>
<BR>
eṣa prapanna-varado ramayātma-śaktyā yad yat kariṣyati gṛhīta-guṇāvatāra<BR>
[BhP 3.9.23] ity ādinā | gṛhītā guṇāḥ kāruṇyādayo yatra tathābhūto'vatāro<BR>
yasyety arthaḥ | tad evaṃ bhaktānandārtham eva tān prakaṭayatas<BR>
tasyānanusaṃhitam api sura-pakṣa-pātādi-viśva-pālana-rūpaṃ tan-māyā-<BR>
kāryaṃ svata eva bhavati | loke yathā kecid bhaktāḥ parasparaṃ bhagavat-<BR>
prema-mukhollāsāya militās tad anabhijñān api kāṃścin mārdaṅgikādīn<BR>
saṅgṛhya tad-guṇa-gānānandenonmattavan nṛtyanto viśveṣām evāmaṅgalaṃ<BR>
ghnanti maṅgalam api vardhayantīti | tad uktaṃ vāg gad-gadety ādau mad-<BR>
bhakti-yukto <BR>
bhuvanaṃ punātīti [BhP 11.14.24] | evam evoktam -<BR>
<BR>
sṛṣṭy-ādikaṃ harer naiva<BR>
prayojanam apekṣya tu |<BR>
kurute kevalānandād <BR>
yathā martyasya nartanam || iti | [Nārāyaṇa-saṃhitā]<BR>
<BR>
na ca vaktavyaṃ svena teṣāṃ tair api svasyānandane svatas tṛptatā-hāniḥ syāt<BR>
tathānyān parityajya ca teṣām evānandane vaiṣamyāntaram api syād iti |<BR>
tatrādye viśuddhorjita-sattva-tanum āśrite'pi muni-jane svatas tṛpti-<BR>
parākāṣṭhāṃ prāpto bhakta-vātsalya-darśanāt tad-anucara evāsau guṇo na<BR>
tu tat-pratighātīti labhyate | yathā sarvān munīn prati śrī-parīkṣid-vākyam<BR>
- <BR>
<BR>
nehātha nāmutra ca kaścanārtha<BR>
ṛte parānugraham ātma-śīlam | [BhP 1.19.23]<BR>
<BR>
tathā jaḍa-bharata-caritādau - sindhu-pataya ātma-satatvaṃ vigaṇayataḥ<BR>
parānubhāvaḥ parama-kāruṇikatayopadiśya ity ādi [BhP 5.13.24]<BR>
<BR>
śrī-nārada-pūrva-janmani -- cakruḥ kṛpāṃ yadyapi tulya-darśanāḥ;<BR>
śuśrūṣamāṇe munayo 'lpa-bhāṣiṇi | [BhP 1.5.24]<BR>
<BR>
tathā kuntī-stave -<BR>
<BR>
namo 'kiñcana-vittāya nivṛtta-guṇa-vṛttaye |<BR>
ātmārāmāya śāntāya kaivalya-pataye namaḥ || [BhP 1.8.27]<BR>
<BR>
akiñcanā bhaktā eva vittaṃ sarvasvaṃ yasyeti ṭīkā ca | tato'nyathā<BR>
cākṛtajñatā-doṣaś ca nirdoṣe bhagavaty āpatati | tataḥ siddhe tathāvidhasyāpi<BR>
bhakta-vātsalye bhaktānāṃ duḥkha-hānyā sukha-prāptyā vā svānando<BR>
bhavatīty āyātam eva | kiṃ ca parama-sāraa-bhūtāyā api svarūpa-śakteḥ sāra-<BR>
bhūtā hlādinī nāma yā vṛttis tasyā eva sāra-bhūto vṛtti-viśeṣo bhaktiḥ sā ca<BR>
raty-apara-paryāyā | bhaktir bhagavati bhakte ca nikṣipta-nijobhaya-koṭiḥ<BR>
sarvadā tiṣṭhati | ataevoktaṃ bhagavān bhakta-bhaktimān iti | tasmād<BR>
bhaktasthayā tayā bhagavatas tṛptau na svatas tṛptirtā-hāniḥ | pratyuta<BR>
śaktitvena svarūpato bhinnābhinnāyā api tasyāḥ ye yathā māṃ prapadyante<BR>
tāṃs tathaiva bhajāmy aham iti nyāyena bhakta-citta-sphuritāyā bheda-vṛtter<BR>
eva sphuraṇāt bhagavato māṃ hlādayaty asya bhaktir iti<BR>
ānandacamatkārātiśayaś ca bhavati | śakti-tadvator bhedamate'pi<BR>
viśiṣṭasyaiva svarūpatvaṃ sampratipannam | <BR>
<BR>
tad etat sarvam abhipretya bhaṇitaṃ durvāsasaṃ prati śrī-viṣṇunā -<BR>
<BR>
ahaṃ bhakta-parādhīno<BR>
hy asvatantra iva dvija |<BR>
sādhubhir grasta-hṛdayo<BR>
bhaktair bhakta-jana-priyaḥ ||<BR>
<BR>
nāham ātmānam āśāse<BR>
mad-bhaktaiḥ sādhubhir vinā |<BR>
śriyaṃ cātyantikīṃ brahman<BR>
yeṣāṃ gatir ahaṃ parā ||<BR>
<BR>
ye dārāgāra-putrāpta-<BR>
prāṇān vittam imaṃ param |<BR>
hitvā māṃ śaraṇaṃ yātāḥ<BR>
kathaṃ tāṃs tyaktum utsahe ||<BR>
mayi nirbaddha-hṛdayāḥ<BR>
sādhavaḥ sama-darśanāḥ |<BR>
vaśe kurvanti māṃ bhakty<BR>
sat-striyaḥ sat-patiṃ yathā ||<BR>
<BR>
mat-sevayā pratītaṃ te<BR>
sālokyādi-catuṣṭayam |<BR>
necchanti sevayā pūrṇāḥ<BR>
kuto 'nyat kāla-viplutam ||<BR>
<BR>
sādhavo hṛdayaṃ mahyaṃ<BR>
sādhūnāṃ hṛdayaṃ tv aham |<BR>
mad-anyat te na jānanti<BR>
nāhaṃ tebhyo manāg api || [BhP 9.4.63-68] iti |<BR>
<BR>
atra ye dārāgāreti trayam akṛtajñatā-nivāraṇe sādhavo hṛdayaṃ mahyam iti<BR>
svatas tṛpti-parihāre | bhakteḥ svarūpa-śakti-sāra-hlādinī-sāratve ca ahaṃ<BR>
bhakta-parādhīna iti dvayam | <BR>
<BR>
tatraiva bhakteṣv api bhakti-rūpeṇa tat-praveśe sati viśeṣato mat-sevayā<BR>
pratītam ity api jñeyam | tato na prāktano doṣaḥ | dvitīye'py evam<BR>
ācakṣmahe | parānandane pravṛttir dvidhā jāyate parato nijābhīṣṭa-<BR>
sampattyai kvacit tad-abhīṣṭa-mātra-sampattyai ca | tatra prathamo nātrāpy<BR>
ayuktaḥ sātmārtha-mātratayā kutrāpi pakṣapātābhāvāt | atrottara-pakṣe<BR>
para-sukhasya para-duḥkhasya cānubhavenaiva parānukūlyenaiva pravṛttīcchā<BR>
jāyate na tu yat-kiñcij-jñāna-mātreṇa cittasya para-duḥkhāsparśe kṛpā-rūpa-<BR>
vikārāsambhavāt | <BR>
<BR>
yathā kaṇṭaka-biddhāṅgo <BR>
jantor necchati tāṃ vyathām | <BR>
jīva-sāmyaṃ gato liṅgair <BR>
na tathābiddha-kaṇṭakaḥ || iti nyāyāt |<BR>
<BR>
tataś ca sadā paramānandaikarūpe'pahata-kalmaṣe bhagavati prākṛtasya<BR>
sukhābhidha-duḥkhasya prasiddha-duḥkhasya ca sūrya pecaka-cakṣur jyotiṣa<BR>
iva tamasa iva cātyantābhāvāt tat-tad-anubhavo nāsty eva | <BR>
<BR>
yat tu bhagavati duḥkha-sambandhaṃ parijihīrṣanto'pi kecid evaṃ vadanti,<BR>
tasmin  duḥkhānubhava-jñānam asty eva, tac ca parakīyatvenaiva bhāsate na<BR>
tu svīyatveneti | tad api ghaṭṭa-kuḍyāṃ prabhātam  duḥkhānubhavo nāma<BR>
hi antaḥ-karaṇe  duḥkha-sparśaḥ, sa ca svasmād bhavatu parasmād veti<BR>
duḥkha-sambandhāviśeṣāt | asarvajñatā-doṣaś ca sūrya-dṛṣṭāntenaiva<BR>
parihṛtaḥ, pratyuta guṇatvenaiva darśitaś ca | tasmāt tasmin yat kiñcid<BR>
duḥkha-jñānam astu, duḥkhānubhavas tu nāsty eva | yata eva kartum akartum<BR>
anyathā-kartuṃ samarthe parama-karuṇāmaya-nicaya-śiromaṇau tasmin<BR>
virājamāne'py adyāpi jīvāḥ saṃsāra-duḥkham anubhavantīty atra nairghṛṇya-<BR>
parihāraś ca bhavati | yat tu bhaktānāṃ sukhaṃ tat tasya bhakti-rūpam eva,<BR>
tathā teṣāṃ duḥkhaṃ bhagavat-prāpty-antarāyeṇaiva bhavati, tatra cādhikā<BR>
bhagavaty eva cittārdratā jāyate sā ca bhaktir eveti |<BR>
kvacid gajendrādīnām api prākṛta eva duḥkhe sa eva mama śaraṇam ity<BR>
ādinā tathaiva bhaktir udbhūtaiveti | kvacid yamalārjunādiṣu śrī-nāradādi-<BR>
bhaktānāṃ bhaktiḥ sphuṭaiveti ca sarvathā dainyātmaka-bhakta-bhakty-<BR>
anubhava eva taṃ karuṇayati na tu prākṛtaṃ duḥkhaṃ, yogye kāruṇe saty<BR>
ayogyasya kalpanānaucityaāt duḥkha-sad-bhāvo'sty eva kāraṇatve sarva-<BR>
saṃsārocchitteḥ |<BR>
<BR>
atha tasya paramparā-kāraṇatvam asty eva ced asstu na kāpi hānir iti | tasmād<BR>
ubhayathā bhaktānandane tad-bhakty-anubhava eva bhagavantaṃ<BR>
pravartayatīti siddham | tat etad uktaṃ bhavati | yady anyasya sukha-duḥkham<BR>
anubhūyāpi tat-tat-tyāgenetarasya sukhaḥ duḥkha-hāniṃ vā sampādayati<BR>
tadaiva vaiṣamyam āpatati | śrī-bhagavati tu prākṛta-sukha-<BR>
duḥkhānubhavābhāvān na tad āpatati, yathā kalpa-tarau | tad uktaṃ śrīmad-<BR>
akrūreṇa -<BR>
<BR>
na tasya kaścid dayitaḥ suhṛttamo<BR>
na cāpriyo dveṣya upekṣya eva vā |<BR>
tathāpi bhaktān bhajate yathā tathā<BR>
sura-drumo yadvad upāśrito'rthadaḥ || iti [BhP 10.38.22] |<BR>
<BR>
atra bhaktād anya eva kaścid iti jñeyam | <BR>
<BR>
kaḥ paṇḍitas tvad-aparaṃ śaraṇaṃ samīyād bhakta-priyād ṛta-giraḥ suhṛdaḥ<BR>
kṛtajñād ity [BhP 10.48.26] etad-vākyenaiva  tat-priyatva-prokteḥ | śrī-<BR>
mahādevenāpy uktam --<BR>
<BR>
na hy asyāsti priyaḥ kaścin<BR>
nāpriyaḥ svaḥ paro 'pi vā |<BR>
ātmatvāt sarva-bhūtānāṃ<BR>
sarva-bhūta-priyo hariḥ ||<BR>
<BR>
tasya cāyaṃ mahā-bhāgaś<BR>
citraketuḥ priyo 'nugaḥ |<BR>
sarvatra sama-dṛk śānto<BR>
hy ahaṃ caivācyuta-priyaḥ || [BhP 6.17.33-34]<BR>
<BR>
tathoktaṃ śrī-prahlādenāpi --<BR>
<BR>
citraṃ tavehitam aho 'mita-yogamāyā-<BR>
līlā-visṛṣṭa-bhuvanasya viśāradasya |<BR>
sarvātmanaḥ samadṛśo 'viṣamaḥ svabhāvo<BR>
bhakta-priyo yad asi kalpataru-svabhāvaḥ || [BhP 8.23.8] iti |<BR>
<BR>
arthaś ca -- yat tvaṃ bhakta-priyo'si so'pi samadṛśas  tava svabhāvo'viṣamaḥ<BR>
viṣamo na bhavati   | tatra hetu-garbha-viśeṣaṇaṃ kalpataru-svabhāva iti |<BR>
tasmād viṣama-svabhāvatayā pratīte'pi tvayy avaiṣyam ity atīva citram iti |<BR>
athavā paratrāpi kalpa-vṛkṣādi-lakṣaṇe samāna evāśrayaṇīye vastuni bhakta-<BR>
pakṣa-pāta-rūpa-vaiṣamya-darśanād vaiṣamyam api samasyaiva svabhāva ity<BR>
eva vyākhyeyam | tathā pūrvatrāpi bhaktān bhajata iti vaiṣamya eva<BR>
yojanīyam iti | vastutas tu śrī-bhagavaty acintyam aiśvaryam eva mukhyas<BR>
tad-avirodhe hetuḥ | yad uktam - namo namas te'stv ṛṣabhāya sātvatām ity<BR>
[BhP 2.4.14] ādau dvitīyasya caturthe ṭīkāyām | tad evaṃ vaiṣamya-pratītāv<BR>
apy adoṣatvāyācintyam aiśvaryam āheti | tad uktaṃ śrī-bhīṣmeṇa <BR>
<BR>
sarvātmanaḥ samadṛśo hy advayasyānahaṅkṛteḥ | <BR>
tat-kṛtaṃ mati-vaiṣamyaṃ niravadyasya na kvacit ||<BR>
tathāpy ekānta-bhakteṣu paśya bhūpānukampitam |<BR>
yan me 'sūṃs tyajataḥ sākṣāt kṛṣṇo darśanam āgataḥ || iti [BhP 1.9.21-22]<BR>
<BR>
tathā śrī-bhagavatā -<BR>
<BR>
samo 'haṃ sarvabhūteṣu <BR>
na me dveṣyo 'sti na priyaḥ<BR>
ye bhajanti tu māṃ bhaktyā <BR>
mayi te teṣu cāpy aham || iti [BhP 9.29]<BR>
<BR>
tad evaṃ tat-tad-doṣe bhakta-pakṣa-pātasya svarūpa-śakti-sāra-bhūtatve<BR>
bhakta-vinodārtham eva svarūpa-śaktyaiva svayam eva ca tat-tad-avatāra-līlāḥ<BR>
karoti bhagavān tato viśva-pālanaṃ tu svayam eva sidhyatīti sthite na vaidura-<BR>
praśnas tad-avasthaḥ | atra devādīnāṃ prākṛtatayā taiḥ saha līlāyāṃ svatas<BR>
tṛptatā-hānis teṣu tad-aṃśāveśādi-svīkāreṇāgre parihartavyā | tathā na<BR>
cāvatārādīnāṃ svarūpa-śakty-ātmatā-hāniḥ | tathā bhakta-vinodaika-<BR>
prayojanaka-svaira-līlā-kaivalyena cānyatra rāga-dveṣābhāvān na vaiṣamyam<BR>
api pratyuta pitta-dūṣita-jihvānāṃ khaṇḍād vairasya iva tasmān nigrahe'py<BR>
anubhūyamāne teṣāṃ duṣṭatādi-kṣapaṇa-lakṣaṇaṃ hitam eva bhavati | atra <BR>
<BR>
na hy asya janmano hetuḥ karmaṇo vā mahīpate | <BR>
ātma-māyāṃ vineśasya parasya draṣṭur ātmanaḥ | <BR>
yan mayā ceṣṭitaṃ puṃsaḥ sthity-utpatty-apyayāya hi | <BR>
anugrahas tan-nivṛtter ātma-lābhāya ceṣyate || [BhP 9.24.57-58]<BR>
<BR>
iti navamāntastha-śrī-śuka-vākyānusāreṇa pralaye līnopādher jīvasya<BR>
dharmādy-asambhavād upādhi-sṛṣṭy-ādinā dharmādi-sampādanenānugraha<BR>
iti tadīya=ṭīkānusāreṇa ca | tathā, <BR>
<BR>
loke bhavān jagati naḥ kalayāvatīrṇaḥ <BR>
sad-rakṣaṇāya khala-nigrahaṇāya cānyaḥ | <BR>
kaścit tadīyam abhiyāti nideśam īśa<BR>
kiṃ vā janaḥ svakṛtam ṛchati tan na vidmaḥ || [BhP 10.70.27] <BR>
<BR>
iti jarāsandha-baddha-rāja-vṛnda-nivedane'pi īśvare tvayi sad-rakṣaṇārtham<BR>
avatīrṇe'pi ced asmākaṃ duḥkhaṃ syāt tarhi kim anyaḥ kaścij jarāsandhādis<BR>
tvad-ājñām api laṅghayati kiṃ ca tvayā vakṣyamāṇo'pi janaḥ sva-karma-<BR>
duḥkhaṃ prāpnotīty eveti na vidmaḥ | na caitad ubhayam api yuktam iti<BR>
bhāvaḥ | iti tadīya-ṭīkānusāreṇa ca līlāyāḥ svairatve'pi durghaṭanī māyaiva<BR>
tadā tadā devānusarādīnāṃ tat-tat-karmodbodha-sandhānam api ghaṭayati |<BR>
yathā sva-sva-karmaṇā pṛthag eva ceṣṭamānānāṃ jīvānāṃ ceṣṭā-viśeṣāḥ<BR>
paraspara-śubhāśubha-śakuntatayā ghaṭitā bhavatīty ādikaṃ loke'pi dṛśyate |<BR>
yatra tu kvacid eṣā tal-līlājavam anugantuṃ na śaknoti tatraiva parameśituḥ<BR>
svairatā vyaktībhavati | yathā -<BR>
<BR>
guru-putram ihānītaṃ nija-karma-nibandhanam |<BR>
ānayasva mahārāja mac-chāsana-puraskṛtaḥ || [BhP 10.45.45]<BR>
<BR>
iti yama-viṣayaka-śrī-bhagavad-ādeśādau | tataś ca tasyātivirala-pracāratvān<BR>
na sarvatra kṛta-hāny-akṛtābhyāgama-prasaṅgaś ca | <BR>
<BR>
atha yadi kecid bhaktānām eva dviṣanti tadā tadā bhakta-pakṣa-<BR>
pātāntaḥpātitvād bhagavatā svayaṃ tad-dveṣe'pi na doṣaḥ | pratyuta bhakta-<BR>
viṣayaka-tad-rateḥ poṣakatvena hlādinī-vṛtti-bhūtānandollāsa-viśeṣa evāsau |<BR>
yena hi dveṣeṇa pratipada-pronmīlat-sāndrānanda-vaicitrī-samatirikta-bhakti-<BR>
rasa-marusthala-brahma-kaivalyāpādāna-rūpatvena tadīya-bhakti-rasa-mahā-<BR>
pratiyogitayā tato'nyathā duścikitsatayā ca tatrocitam | tad-uttha-bhagavat-<BR>
tejasā tat-svarūpa-śakter api tiraskāreṇa dhvaṃsābhāva-tulyatvam |<BR>
svargāpavarga-narakeṣv api tulyārtha-darśina iti [BhP 6.17.28]<BR>
nyāyenānyeṣām atīva duḥsahaṃ teṣām api kāmukānāṃ nikāmam<BR>
anabhīṣṭam uddaṇḍa-daṇḍa-viśeṣaṃ kurvaty eva bhagavati tasya sarva-hita-<BR>
paryavasāyi-cāritra-svabhāvatvād eva tat-tad-durvāra-durvāsanāmayāśeṣa-<BR>
saṃsāra-kleśa-nāśo'pi bhavati | yaḥ khalv abhedopāsakānām atikṛcchra-<BR>
sādhyaḥ puruṣārthaḥ | kvacic ca paramārtha-vastv-avabhijñānāṃ naraka-<BR>
nirviśeṣaṃ teṣāṃ kāmināṃ tu nikāmam abhīṣṭaṃ viṭakīṭānām ivāmedhyaṃ<BR>
svarga-viśeṣaṃ tebhyo dadāti sa parameśvaraḥ | ataevoktaṃ nāgapatnībhiḥ -<BR>
ripoḥ sutānām api sutavat <BR>
<BR>
pālyānāṃ devānām ity [BhP 10.16.33] arthaḥ | damam iti yato dama apīty<BR>
arthaḥ | yat tu pūtanādāv uttama-bhakta-gatiḥ śrūyata tad-bhaktānukaraṇa-<BR>
māhātmyenaiveti tatra tatra spaṣṭam eva | yathā sad-veṣād api pūtanāpi<BR>
sakulety [BhP 10.14.35]  ādi |<BR>
<BR>
atha yadi kecid bhaktā eva santo bhaktāntreṣu kathañcid aparādhyanti tadā<BR>
tenaivāparādhena bhakteṣu bhagavati ca vivartamānaṃ dveṣa-bāḍavānala-<BR>
jvālālāpam anubhūya cirāt kathañcit punaḥ sad-veṣeṇāpi bhagavat-<BR>
saṃsparśādinā saparikare tad-aparādha-doṣe vinaṣṭe svapadam eva<BR>
prāpnuvanti | na tu brahma-kaivalyam bhakti-lakṣaṇa-bījasyānaśvara-<BR>
vabhāvatvāt | teṣu bhagavataḥ krodhaś ca bāleṣu mātur iveti ||<BR>
<BR>
[93]<BR>
<BR>
tathā hi śrī-rājovāca -<BR>
<BR>
samaḥ priyaḥ suhṛd brahman<BR>
bhūtānāṃ bhagavān svayam |<BR>
indrasyārthe kathaṃ daityān<BR>
avadhīd viṣamo yathā || [BhP 7.1.1]<BR>
<BR>
paramātmatvena samaḥ suhṛt hitakārī priyaḥ prīti-viṣayo bhagavān | evaṃ<BR>
sati sāmyenaivopakartavyatvena prīti-viṣayatvena na ca sarveṣv eva prāpteṣu<BR>
kathaṃ viṣama iva daityān avadhīt | viṣamatvam upalakṣaṇam  asuhṛdi vā<BR>
priya iva ceti | <BR>
<BR>
[94]<BR>
<BR>
kiṃ ca yasya yaiḥ prayojanaṃ sidhyati sa tat-pakṣapātī bhavati | yebhyo bibheti<BR>
tān dveṣeṇa hanti na tu tad atrāstīty āha --<BR>
<BR>
na hy asyārthaḥ sura-gaṇaiḥ<BR>
sākṣān niḥśreyasātmanaḥ |<BR>
naivāsurebhyo vidveṣo<BR>
nodvegaś cāguṇasya hi || [BhP 7.1.2]<BR>
<BR>
niḥśreyasaṃ paramānandaḥ |<BR>
<BR>
[95]<BR>
<BR>
ataḥ -<BR>
<BR>
iti naḥ sumahā-bhāga<BR>
nārāyaṇa-guṇān prati |<BR>
saṃśayaḥ sumahān jātas<BR>
tad bhavāṃś chettum arhati || [BhP 7.1.3]<BR>
<BR>
guṇān anugraha-nigrahādīn prati tat-tat-saṃśayam | <BR>
 <BR>
[96]<BR>
<BR>
atra śrī-ṛṣr uvāca -<BR>
<BR>
sādhu pṛṣṭaṃ mahārāja<BR>
hareś caritam adbhutam |<BR>
yad bhāgavata-māhātmyaṃ<BR>
bhagavad-bhakti-vardhanam || [BhP 7.1.4]<BR>
<BR>
he mahārāja | idaṃ yat pṛṣṭhaṃ tat sādhu suvicāritam eva | kintu hareś<BR>
caritam adbhutam apūrvam avaiṣamye'pi viṣamatayā pratīyamānatvena<BR>
vicārātītatvāt | yad yatra hareś caritre bhagavad-bhakti-vardhanaṃ bhāgavata-<BR>
māhātmyaṃ bhāgavatānāṃ prahlādopalakṣita-bhakta-vṛndānāṃ māhātmyaṃ<BR>
vartate | anena bhāgavatārtham eva sarvaṃ karoti bhagavān na tv anyārtham<BR>
ity asyaivārthasya paryavasānaṃ bhaviṣyatīti vyañjitam | ṭīkā ca -<BR>
<BR>
sva-bhakta-pakṣa-pātena tad-vipakṣa-vidāraṇam | <BR>
nṛsiṃham adbhutaṃ vande paramānanda-vigraham || ity eṣā |<BR>
<BR>
[97]<BR>
<BR>
ato -<BR>
<BR>
gīyate paramaṃ puṇyam<BR>
ṛṣibhir nāradādibhiḥ |<BR>
natvā kṛṣṇāya munaye<BR>
kathayiṣye hareḥ kathām || [BhP 7.1.5]<BR>
<BR>
paramaṃ puṇyaṃ yathā syāt tathā yā gīyate tāṃ kathām iti yat<BR>
tadoradhyāhāreṇānvayaḥ | atra ca tair gīyamānatvena bhaktaika-sukha-<BR>
prayojanatvam eva vyañjitam |<BR>
<BR>
[98]<BR>
<BR>
tatra tatra tāvad vyañjitārthānurūpam eva praśnasyottaram āha --<BR>
<BR>
nirguṇo 'pi hy ajo 'vyakto<BR>
bhagavān prakṛteḥ paraḥ |<BR>
sva-māyā-guṇam āviśya<BR>
bādhya-bādhakatāṃ gataḥ || [BhP 7.1.6]<BR>
<BR>
yasmāt prakṛteḥ paras tasmān nirguṇaḥ prākṛta-guṇa-rahitaḥ tata evājo nitya-<BR>
siddhaḥ tata eva cāvyaktaḥ prākṛta-dehendriyādi-rahitatvān nānyena vyajyate<BR>
iti svayaṃ prakāśa-dehādir ity arthaḥ | tataś ca prakṛti-guṇottha-rāga-dveṣādi-<BR>
rahitaś ceti bhāvaḥ | evam evambhūto'pi sveṣu bhakteṣu yā māyā kṛpā<BR>
tatropito yo guṇo līlā-kautukamaya-viśuddhorjita-sattvākhyas tam<BR>
āviśyālambya bhagavān nityam eva prakāśita-ṣaḍ-guṇaiśvaryaḥ san, etad apy<BR>
upalakṣaṇaṃ kadācid ity ādau jātaḥ san lokendriyeṣu vyakto'pi san bādhya-<BR>
bādhakatāṃ gataḥ | nija-dṛṣṭi-pathe'pi sthātum asamartheṣu atikṣudreṣu<BR>
devāsurādiṣu sva-sāhāyya-pratiyoddhṛtva-sampādanāya svayaṃ sañcāritaṃ<BR>
kiñcit tad-aṃśa-lakṣaṇam eva tejaḥ samāśritya bādhyatāṃ bādhakatāṃ ca<BR>
gataḥ | yuddha-līlā-vaicitryāya pratiyoddhṛṣu tadānīṃ svasmin<BR>
prakāśyamānād api tejaso'dhikaṃ tejo'ṃśaṃ sañcārya bādhyatāṃ parājayaṃ<BR>
kadācit tu tasmān nūnaṃ sañcārya bādhakatāṃ jayaṃ prāpta ity arthaḥ | syāt<BR>
kṛpā-dambhayor māyā iti viśva-prakāśaḥ | <BR>
<BR>
atra saty apy arthāntare bhāgavatānugraha-prayojanatvenaivopakrāntatvād<BR>
upasaṃhariṣyamāṇatvāc ca gati-sāmānyāc ca chala-maya-māyayā tat-tat-<BR>
kartṛtve'py adhika-doṣāpātāc ca tan nāpekṣate | tasmād bhakta-vinodaika-<BR>
prayojanaka-svaira-līlā-kaivalyenānyatra rāga-dveṣābhāvān nātra vaiṣamyam<BR>
iti bhāvaḥ | ataeva bādhyatām api yātīti bādhaktayā sahaivoktam | tathā nija-<BR>
svarūpa-śakti-vilāsa-lakṣaṇa-līlāviṣkāreṇa sarveṣām eva hitaṃ paryavasyatīti<BR>
suhṛttādikaṃ ca nāpayātīti dhvanitam | <BR>
<BR>
[99]<BR>
atha kathaṃ so'pi viśuddha-sattvākhyo guṇaḥ prākṛto na bhavati kadā vā<BR>
kutra taṃ vīryātiśayaṃ sañcārayati kathāṃ vā kṛta-hānya-kṛtābhyābhyāgama-<BR>
prasaṅgo na bhavatīty ādikam āśaṅkyāha dvābhyām --<BR>
<BR>
sattvaṃ rajas tama iti<BR>
prakṛter nātmano guṇāḥ |<BR>
na teṣāṃ yugapad rājan<BR>
hrāsa ullāsa eva vā || [BhP 7.1.7]<BR>
<BR>
sattvādayo guṇāḥ prakṛter eva nātmanaḥ | ātmanaḥ parameśvarasya tasya tu<BR>
ye sarve'pi nityam evollāsino guṇās te tu te na bhavantīty arthaḥ | tad uktam -<BR>
 sattvādayo na santīśa [ViP 1.9.44] iti | <BR>
<BR>
hlādinī sandhinī saṃvit <BR>
tvayy eva sarva-saṃsthitau iti [ViP 1.12.69] ca |<BR>
<BR>
yasmān nātmanas te tasmād eva yugapat hrāsa eva vā ullāsa eva vā nāsti,<BR>
kintu vikāritvena parasparam upamardyatvāt kasyacit kadācit hrāsaḥ kadācit<BR>
kadācid ullāso bhavatīty arthaḥ | <BR>
<BR>
[100]<BR>
<BR>
tataś ca devādīnāṃ tat-sāhāyye surādīnāṃ ca tad-yuddhe yogyatāṃ<BR>
darśayati | tathā sattvādy-ullāsa-kāle tal-līlāyās tad-adhīnatvam iva yat<BR>
pratīyate tad anuvadan pariharati --<BR>
<BR>
jaya-kāle tu sattvasya<BR>
devarṣīn rajaso 'surān | <BR>
tamaso yakṣa-rakṣāṃsi<BR>
tat-kālānuguṇo 'bhajat || [BhP 7.1.8]<BR>
<BR>
sattvasya jaya-kāle devān ṛṣīṃś cābhajat bhajati bhagavān tat-tad-deheṣu<BR>
sattvopādhika-nija-tejaḥ sañcārayati yena ca tān sahāyamānān karotīty<BR>
arthaḥ | evaṃ rajaso jaya-kāle asureṣu raja-upādhikaṃ tamaso jaya-kāle yakṣa-<BR>
rakṣaḥsu tama-upādhikam iti yojanīyam | <BR>
<BR>
tataś ca yena tān yakṣādīn pratiyoddṝn kurvan devādīn parājitān karoti<BR>
svayam api tathā darśayatīty arthaḥ | tad evaṃ bhakta-rasa-poṣa-līlā-<BR>
vaicitryāya bādhya-bādhakatāṃ yātīti darśitam | yac ca kṣīroda-mathane<BR>
śrūyate | <BR>
<BR>
tathā surāṇ āviśad āsureṇa <BR>
rūpeṇa teṣāṃ bala-vīryam īrayan | <BR>
uddīpayan deva-gaṇāṃś ca viṣṇur <BR>
devena nāgendram abodha-rūpaḥ || [BhP 8.7.11] iti |<BR>
<BR>
tatrāpi  tad-vaicitryārtham eva tathā tat-tad-āveśas tasyeti labhyate | <BR>
<BR>
nanv āyātā tasya tat-tad-guṇodbodhakālapāravaśyena svaira-līlatā-hāniḥ |<BR>
tataś ca guṇa-sambandhātiśaye vaiṣyādikaṃ ca spaṣṭam evety āśaṅkyāha tat-<BR>
kālānuguṇa iti | teṣāṃ sattvādīnāṃ kāla evānuguṇo yasya saḥ | bhagavac-<BR>
charaṇa itivat samāsaḥ | svairam eva krīḍati tasmin nityam eva tad-<BR>
anugatikayā māyayā tad-anusāreṇaivānādi-siddha-pravāhaṃ taṃ jagat-karma-<BR>
samudāyaṃ prerya sva-vṛtti-viśeṣa-rūpatvena pravartyamānaḥ sattvādi-<BR>
guṇānāṃ kāla eva tad-adhīno bhavatīty arthaḥ | kālasya māyā-vṛttitvam<BR>
udāhṛtaṃ kālo daivam ity ādau tvan-māyaiṣeti | yad vā teṣāṃ kālo'pi<BR>
sadānugato bhaktānugraha-mātrārtha-svaira-ceṣṭātmaka-prabhāva-lakṣaṇo<BR>
guṇo yasya sa ity arthaḥ | tato'pi tac-ceṣṭānusāreṇaiva māyayā tat-tat-<BR>
pravartanam iti bhāvaḥ | yad uktam -<BR>
<BR>
yo 'yaṃ kālas tasya te 'vyakta-bandho <BR>
ceṣṭām āhuś ceṣṭate yena viśvam || [BhP 10.3.26] iti |<BR>
<BR>
tathā cobhayathāpi na pāravaśyam ity āyātam | ittham eva śrī-kapila-devo'pi<BR>
- yaḥ kālaḥ pañca-viṃśaka iti [BhP 3.26.15] | prabhāvaṃ pauruṣaṃ prāhuḥ<BR>
kālam eke yato bhayam iti [BhP 3.26.16] ca | tatra māyāvyaṅgatva-puruṣa-<BR>
guṇatva-lakṣaṇa-mata-dvayam upanyastavān | atra tasya ceṣṭā prabhāvasya<BR>
bhakta-vinodāyaiva mukhyā pravṛttiḥ | guṇodbodhādi-kāryaṃ tu tatra svata<BR>
eva bhavatīti tatra pravṛttyābhāsa eva | tataś ca pūrvo'ṃśaḥ svayam eveti<BR>
svarūpa-śakter eva vilāsaḥ paras tad-ābhāsa-rūpa evety ābhāsa-śakter<BR>
māyāyā evāntargataḥ | yo'yaṃ kāla ity ādau nimeṣādir ity uktis tu dvayor<BR>
abheda-vivakṣayaiveti jñeyam | <BR>
<BR>
ata evaṃ vyākhyeyaṃ | yathā bhṛtyasyānugato bhṛtyo'nubhṛyaḥ tathātra<BR>
prabhāva-lakṣaṇasya guṇasyānugata ābhāsa-rūpo guṇo'nuguṇaḥ | tathā ca<BR>
teṣāṃ kālo'py anuguṇo na tu sākṣād guṇo yasyeti ||<BR>
<BR>
[101]<BR>
<BR>
nanu teṣu teṣu tenāveśyamānaṃ tejaḥ kathaṃ na lakṣyate | tatrāha --<BR>
<BR>
jyotir-ādir ivābhāti<BR>
saṅghātān na vivicyate | <BR>
vidanty ātmānam ātma-sthaṃ<BR>
mathitvā kavayo 'ntataḥ || [BhP 7.1.9]<BR>
<BR>
yadyapi teṣu teṣu nija-tejo'ṃśenāviṣṭo'sau saṅghātāt sammiśratvāt na<BR>
vivicyate lokair vivektuṃ na śakyate tathāpi kavayo viveka-nipuṇā antato<BR>
mathitvā tasyāpi sāhāyyaṃ tenāpi yuddham ity ādikāsambhavārtha-niṣedhena<BR>
vivicya tad-aṃśenātmasthaṃ tat-tad-ātmani praviṣṭam ātmānam īśvaraṃ<BR>
vidanti jānanti | tatra hetu-garbho dṛṣṭāntaḥ | yasmāt tat-tejaḥ jyotir-ādi-<BR>
padārtha ivābhāti draṣṭṛṣv iti viśeṣaḥ | <BR>
<BR>
ayam arthaḥ | yathā nedaṃ maṇes tejaḥ pūrvam adarśanāt, kintu tadātapa-<BR>
saṃyogena sauraṃ teja evātra praviṣṭam iti sūrya-kāntādau tūlādi-dāhena tad-<BR>
anubhaviṣu tadā bhāti | yathā ca pūrvavad eva vāyor ayaṃ gandhaḥ pārthiva<BR>
eva praviṣṭa iti teṣv ābhāti | tathātrāpīti | <BR>
<BR>
athavā nanv evaṃ tarhi tair api krīḍatīti dṛśyata tatrāha jyotir iti | yathā<BR>
cakṣr-ādi-jyotibhiḥ svāṃśe rūpa-mātre'pi prakāśyamāne gandhādi-guṇa-<BR>
pañcakā mṛd evāsua prakāśata iti pratīyate | yathā ca karṇādi-nabhasā<BR>
svāṃśe śabda-mātre'pi gṛhyamāne dundubhir evāsāv iti pratīyate | tac ca tat-<BR>
tad-guṇānāṃ saṃmiśratvād eva bhavati na vastutaḥ | tathā kavayaḥ ātmānam<BR>
īśvaraṃ tat-tat-saṅghāta-sthatvenānyair aviviktam api ātmasthaṃ svāṃśa-<BR>
tejobhir eva krīḍantaṃ jānantīty arthaḥ | <BR>
<BR>
[102]<BR>
<BR>
yad evaṃ yuddhādi-nija-līlābhir bhakta-vinodanam eva prayojanaṃ, viśva-<BR>
pālanaṃ tu tataḥ svata eva bhavatīty uktvā, sṛṣṭi-pralayayoḥ prakṛtīkṣaṇādāv<BR>
api sarvāśaṅka-nirāsārtham atidiśan triṣv apy aviśeṣam āha -<BR>
<BR>
yadā sisṛkṣuḥ pura ātmanaḥ paro<BR>
rajaḥ sṛjaty eṣa pṛthak sva-māyayā |<BR>
sattvaṃ vicitrāsu riraṃsur īśvaraḥ<BR>
śayiṣyamāṇas tama īrayaty asau || [BhP 7.1.10]<BR>
<BR>
yadā yatra sva-ceṣṭā-lakṣaṇe kāle eṣa paraḥ parameśvaraḥ sva-māyayā<BR>
bhakta-kṛpayā ātmanaḥ puraḥ prācīna-sṛṣṭi-gata-sādhaka-bhakta-rūpāṇi<BR>
svasyādhiṣṭhānāni sisṛkṣur bhavati prakṛtyā saha teṣu līneṣu<BR>
āvirbhāvanārthām īkṣāṃ karoti tadā pṛthak svarūpa-śakter itarāsau jīva-<BR>
māyākhyā śaktiḥ pūrvavat tac-ceṣṭātmaka-prabhāvābhāsoddīptā rajaḥ sṛjati<BR>
svāṃśa-bhūtād guṇa-traya-sāmyād avyaktād vikṣipati udbodhayatīti vā | yad<BR>
vā pṛthaṅ-māyānugata eṣa kāla eva sṛjati tathāsau-padena ca kāla evocyate | <BR>
<BR>
atha vicitrāsu nānā-guṇa-vaicitrī-matīṣu tal-lakṣaṇāsu pūrṣu yadā rantum<BR>
icchur bhavati tadāsau sattvaṃ sṛjati, yadā punas tābhir eva militvā<BR>
śayiṣyamāṆaḥ śayitum icchur bhavatīty arthaḥ | tadāsau tamaḥ sṛjatīti | tato<BR>
bhakta-nimittam eva sarvā eva sṛṣṭy-ādi-kriyāḥ pravartante iti bhāvaḥ |<BR>
yathāṅgīkṛtam ekādaśasya tṛtīye ṭīkākṛdbhir api | kim arthaṃ sasarja sva-<BR>
mātrātma-prasiddhaye | svaṃ mimīte pramimīte ātmānam upāste yaḥ sa sva-<BR>
mātā tasyātmano jīvasya prakṛṣṭā ye siddhaya iti śayanam atra<BR>
puruṣāvatārasya kadācit pralayodadhau yoga-nidrā kadācid bhagavat-praveśo<BR>
vā | yadyapi sarveṣv api jīveṣu antaryāmitayā parameśvaras tiṣṭhati tathāpi<BR>
tatrāsaṃsaktatvād asthita eva bhavati tad bhakteṣu tu samāsaktatvān na<BR>
tatheti | na ca tat-saṅgādau tasyeccheti yathokta-vyākhyānam eva balavat |<BR>
tathā ca śrī-bhagavad-upaniṣadaḥ <BR>
<BR>
matsthāni sarvabhūtāni na cāhaṃ teṣv avasthitaḥ |<BR>
na ca matsthāni bhūtāni paśya me yogam aiśvaram || [Gītā 9.4-5] iti<BR>
ye bhajanti tu māṃ bhaktyā mayi te teṣu cāpy aham || [Gītā 9.29] iti ca |<BR>
<BR>
uktaṃ ca hari-bhakti-sudhodaye -<BR>
<BR>
bhaktānāṃ hṛdayaṃ śāntaṃ saśriyo me priyaṃ gṛham |<BR>
vasāmi tatra śobhaiva vaikuṇṭhākhyād ivarṇanā || iti | <BR>
<BR>
[103]<BR>
<BR>
evaṃ prasaṅgena sṛṣṭi-pralayāv api vyākhyāya punaḥ pālanam eva<BR>
vyācakṣāṇaḥ prakaraṇam upasaṃharati sārdhena --<BR>
<BR>
kālaṃ carantaṃ sṛjatīśa āśrayaṃ<BR>
pradhāna-pumbhyāṃ nara-deva satya-kṛt |<BR>
ya eṣa rājann api kāla īśitā<BR>
sattvaṃ surānīkam ivaidhayaty ataḥ |<BR>
tat-pratyanīkān asurān sura-priyo<BR>
rajas-tamaskān pramiṇoty uruśravāḥ ||  [BhP 7.1.11]<BR>
<BR>
satya-kṛt svarūpa-śakti-vilāsenaiva svayaṃ paramārtha-satya-kriyāvirbhāvaka<BR>
eva san sva-ceṣṭā-rūpaṃ kālaṃ sṛjati vyañjayati | kiṃ kurvantaṃ pradhāna-<BR>
puṃbhyāṃ ca carantaṃ tat-tat-sambandhānāṃ sādhaka-bhaktānāṃ devādi-<BR>
praviṣṭaṃ nija-tejo'ṃśānāṃ ca sāhāyyaa-hetor eva sṛjyamānatayā<BR>
utpattaivāvyakta-jīva-saṅghātābhyāṃ carantam ataeva sannidhānenaiva tayos<BR>
tat-tad-avasthānām āśrayam udbhava-hetuṃ ca | narad-deveti sambodhanena<BR>
yathā nijaiṣayā mukhyam eva kāryaṃ kurvatas tava tathaivānayad api<BR>
kṣudrataraṃ svayam eva sidhyati tadvad ihāpīti bodhitam | tato ya eṣa ceṣṭā-<BR>
rūpaḥ kāla sa sattvaṃ satrtva-pradhānaṃ surānīkameghayatīva tata eva ta-<BR>
pratyanīkān rajas-tamaḥ-pradhānān asurān pramiṇotīva hinstīva, ye tu<BR>
deveṣu bhaktā asureṣu bhakta-dveṣiṇas tān svayaṃ pālayati caiveti pūrvem<BR>
evoktam | yasmāt tac-ceṣṭā-lakṣaṇasya kālasyaivaṃ vārtā tasmād īśitāpi<BR>
edhayatīva pramiṇotīva ceti | he rājann iti pūrvābhiprāyam eva | <BR>
<BR>
nanu yadi ceśituḥ prayojanaṃ na bhavati tarhi kathaṃ kadāpy asurān api sva-<BR>
pakṣān vidhāya devair na yudhyeta, tatrāha sura-priyaḥ | sureṣu vartamānāḥ<BR>
priyā bhaktā yasya saḥ | sattva-pradhāneṣu sureṣu prāyaśas teṣāṃ sarveṣām<BR>
anugamanenaiva tasyānugamanam | kadācid bṛhaspaty-ādiṣu mahatsv<BR>
aparādhe tu teṣāṃ mālinyena suratvācchādanāt teṣāṃ tasya caiteṣv<BR>
ananugamanaṃ syād iti | jayakāle tu sattvasyety ādy uktam iti bhāvaḥ |<BR>
<BR>
nanu kathaṃ te'pi tān nānugacchanti tatrāha - rajas-tamaskān iti | atyanta-<BR>
bhagavad-bahirmukhatā-karayor guṇayor arocakatvād eveti bhāvaḥ | tary asau<BR>
sadaivāsurāṇāṃ nigraham eva karotīty athāpy asamañjasyam ity āśaṅkyāha<BR>
uruśravāḥ | uru sarvato vistṛtaṃ mahattamaṃ vā śravaḥ kīrtir yasya sa teṣām<BR>
apy anugrahaṃ karotīti bhāvaḥ | <BR>
<BR>
[104]<BR>
<BR>
tad evaṃ siddhāntaṃ pradarśya tatra sva-bhaktānugraha-mātra-prayojanas tat<BR>
tat karoti pareśa iti pratijñātārthodāharaṇāya prahlāda-jaya-vijayādi-kṛpāyāḥ<BR>
sūcakam itihāsa-viśeṣam āha --<BR>
<BR>
atraivodāhṛtaḥ pūrvam <BR>
itihāsaṃ surarṣiṇā | <BR>
prītyā mahākratau rājan <BR>
pṛcchate'jāta-śatrave || ity [BhP 7.1.12] ādi | ṭīkaiva dṛśyā || 7.1 || śrī-<BR>
śukaḥ ||93-104||<BR>
<BR>
[105-106]<BR>
<BR>
tad evaṃ sarve api vaiṣamya-nairghṛṇye parihṛte | īśvaras tu paryanyavad<BR>
draṣṭavya ity asya brahma-sūtra-nirgatārtha-nyāyasyāpy atraivāntarbhāva-<BR>
siddheḥ | iti brahma-bhagavat-paramātmāno vivṛtāḥ | tad evaṃ trivyūhatvam<BR>
eva vyākhyātam | kvacid vāsudevādi-caturvyūhāditvaṃ ca dṛśyate | sa ca<BR>
bhedaḥ kasyacit kenacid abheda-vivakṣayā ca nāyuktaḥ| tad uktaṃ mokṣa-<BR>
dharme nārāyaṇīye  --<BR>
<BR>
eka-vyūha-vibhāgo vā kvacid dvi-vyūha-saṃjñitaḥ | <BR>
tri-vyūhaś cāpi saṅkhyātaś caturvyūhaś ca dṛśyate || iti [Mbh 12.336.53]<BR>
<BR>
śrutiś ca - sa ekadhā bhavati dvidhā bhavatīty [Chā 7.26.2] ādyā | <BR>
<BR>
atha pūrva-rītyā caturvyūhatvādy-avisaṃvāditayā yad atra tri-vyūhatvaṃ tatra<BR>
prathama-vyūhasya śrī-bhagavata eva mukhyatvaṃ yat-pratipādakatvenaivāsya<BR>
śrī-bhāgavatam ity ākhyā | yathoktam - idaṃ bhāgavataṃ nāma purāṇaṃ<BR>
brahma-sammitam iti | tasya hi prādhānye ṣaḍ-vidhena liṅgena tātparyam api<BR>
paryālocyate | <BR>
<BR>
upakramopasaṃhārāv abhyāso'pūrvatā phalam | <BR>
arthavādopapattī ca liṅgaṃ tātparya-nirṇaye || ity ukta-prakāreṇa | <BR>
<BR>
tathā hi tāvad upakramopasaṃhārayor aikyena --<BR>
<BR>
janmādy asya yato 'nvayād itarataś cārtheṣv abhijñaḥ svarāṭ<BR>
tene brahma hṛdā ya ādi-kavaye muhyanti yat sūrayaḥ |<BR>
tejo-vāri-mṛdāṃ yathā vinimayo yatra tri-sargo 'mṛṣā<BR>
dhāmnā svena sadā nirasta-kuhakaṃ satyaṃ paraṃ dhīmahi || [BhP 1.1.1]<BR>
<BR>
kasmai yena vibhāsito'yam atulo jñāna-pradīpaḥ purā<BR>
tad-rūpeṇa ca nāradāya munaye kṛṣṇāya tad-rūpiṇā |<BR>
yogīndrāya tad-ātmanātha bhagavad-rātāya kāruṇyatas<BR>
tac chuddhaṃ vimalaṃ viśokam amṛtaṃ satyaṃ paraṃ dhīmahi || [BhP 12.13.19]<BR>
<BR>
tatra purvasyārthaḥ | artho'yaṃ brahma-sūtrāṇām iti gāruḍokter asya mahā-<BR>
purāṇasya brahma-sūtrākṛtrima-bhāṣyātmakatvāt prathamaṃ tad<BR>
upādāyaivāvatāraḥ | tatra pūrvam athāto brahma jijñāseti vyācaṣṭe tejo-vāri-<BR>
mṛdām ity-ādy-ardhena | yojanāyāṃ prāthamikatvād asya pūrvatvam |<BR>
<BR>
tatra brahma-jijñāseti vyācaṣṭe paraṃ dhīmahīti | paraṃ śrī-bhagavantaṃ<BR>
dhīmahi dhyāyema | tad evaṃ mukta-pragrahayā yoga-vṛttyā bṛhatvād<BR>
brahma yat sarvātmakaṃ tad-bahiś ca bhavati | tat tu nija-raśmy-ādibhyaḥ<BR>
sūrya iva sarvebhyaḥ param eva svato bhavatīti mūla-rūpatva-pradarśanāya<BR>
para-padena brahma-padaṃ vyākhyāyate | tac cātra bhagavān evety<BR>
abhimatam | puruṣasya tad-aṃśatvān nirguṇasya brahmaṇo guṇādi-hīnatvāt |<BR>
uktaṃ ca śrī-rāmānuja-caraṇaiḥ - sarvatra bṛhatva-guṇa-yogena hi brahma-<BR>
śabdaḥ | bṛhatvaṃ ca svarūpeṇa guṇaiś ca yatrānavadhikātiśayaḥ so'sya<BR>
mukho'rthaḥ | sa ca sarveśvara eveti | uktaṃ pracetobhiḥ nahyanto yad<BR>
vibhūtīnāṃ so'nanta iti gīyate | ataeva vivdha-manoharānantākāratve'pi tat-<BR>
tad-ākārāśraya-paramādbhuta-mukhyākāratvam api tasya vyañjitam | tad<BR>
evaṃ mūrtatve siddhe tenaiva paratvena na tasya viṣṇv-ādi-rūpaka-<BR>
bhagavattvam eva siddham | tasyaiva brahma-śivādi-paratvena darśitatvāt |<BR>
atra jijñāsety asya vyākhyā dhīmahīti | yatas taj-jijñāsās tāt-paryaṃ tad-<BR>
dhyāna eva | tad uktam ekādaśe svayaṃ bhagavatā --<BR>
<BR>
śabda-brahmaṇi niṣṇāto<BR>
niṣṇāyāt pare yadi |<BR>
śrutas tasya śrama-phalo<BR>
hy adhenum iva rakṣata || [BhP 11.11.18] iti |<BR>
<BR>
tato dhīmahīty anena śrī-rāmānuja-mataṃ jijñāsā-padaṃ nididhyāsana-<BR>
param eveti | svīyatvenāṅgīkaroti śrī-bhāgavata-nāmā sarva-vedādi-sāra-<BR>
rūpo'yaṃ grantha ity āyātam | dhīmahīti bahu-vacanaṃ kāla-deśa-paramparā-<BR>
sthitasya sarvasyāpi tat-kartavyatābhiprāyeṇa ananta-koṭi-<BR>
brahmāṇḍāntaryāmināṃ puruṣāṇām aṃśibhūte bhagavaty eva<BR>
dhyānasyābhidhānāt | anenaika-jīva-vāda-jīvana-bhūto vivarta-vādo'pi<BR>
nirastaḥ | dhyāyatir api bhagavato mūrtatvam api bodhayati dhyānasya mūrta<BR>
evākaṣṭārthatvāt | sati ca susādhye pumarthopāye duḥsādhyasya<BR>
puruṣāpravṛttyā svata evāpakarṣāt tad-upāsakasyaiva yuktatamatva-nirṇayāc<BR>
ca | tathā ca gītopaniṣadaḥ -<BR>
<BR>
mayy āveśya mano ye māṃ nityayuktā upāsate |<BR>
śraddhayā parayopetās te me yuktatamā matāḥ || [Gītā 12.2]<BR>
ye tv akṣaram anirdeśyam avyaktaṃ paryupāsate |<BR>
te prāpnuvanti mām eva sarvabhūtahite ratāḥ || [Gītā 12.3-4]<BR>
kleśo 'dhikataras teṣām avyaktāsakta-etasām<BR>
avyaktā hi gatir duḥkhaṃ dehavadbhir avāpyate || [Gītā 12.5]<BR>
<BR>
idam eva ca vivṛtaṃ brahmaṇā --<BR>
<BR>
śreyaḥ-sṛtiṃ bhaktim udasya te vibho<BR>
kliśyanti ye kevela-bodha-labdhaye |<BR>
teṣām asau kleśala eva śiṣyate<BR>
nānyad yathā sthūla-tuṣāvaghātinām || [BhP 10.14.4] iti |<BR>
ataevāsya dhyeyasya svayaṃ bhagavattvam eva sādhitam | śivādayaś ca<BR>
vyāvṛttāḥ | tathā dhīmahīti liṅgā dhyotitā pṛthag-anusandhāna-rahitā<BR>
prārthanā dhyānopalakṣita-bhagavad-bhajanam eva param-puruṣārthatvena<BR>
vyanakti | tato bhagvatas tu tathātvaṃ svayam eva vyaktam | tataś ca yathokta-<BR>
parama-manohara-mūrtitvam eva lakṣyate | tathā ca vedānāṃ sāmavedo'smīti<BR>
[Gītā 10.22]| tatra ca bṛhat-sāma tathā sāmnām ity [Gītā 10.35] ukta-mahimni<BR>
bṛhat-sāmni bṛhad-dhāmaṃ bṛhat-pārthivaṃ bṛhad-antarīkṣaṃ bṛhad divaṃ<BR>
bṛhad vāmaṃ bṛhadbhyo vāmaṃ vāmebhyo vāmam iti | tad evaṃ brahma-<BR>
jijñāseti vyākhyātam |<BR>
<BR>
athāta ity asya vyākhyām āha satyam iti | yatas tatrātha-śabda ānantarye ataḥ<BR>
śabdo vṛttasya hetu-bhāve vartate tasmād atheti svādhyāya-kramataḥ prāk<BR>
prāpta-karma-kāṇḍe pūrva-mīmāṃsayā samyak karma-jñānād anantaram ity<BR>
arthaḥ | ata iti tat-kramataḥ samanantaraṃ prāpta-brahma-kāṇḍe tūttara-<BR>
mīmāṃsayā nirṇeya-samyag-arthe'dhīta-carād  yat-kiñcid-anusaṃhitārthāt<BR>
kutaścid vākyād dhetor ity arthaḥ | pūrva-mīmāṃsāyāḥ pūrva-<BR>
pakṣatvenottara-mīmāṃsānirṇayottara-pakṣe'sminn avayśyāpekṣyatvād<BR>
aviruddhāṃśe sahāyatvāt karmaṇaḥ śānty-ādi-lakṣaṇa-sattva-śuddhi-hetutvāc<BR>
ca tad-anantaram ity eva labhyam | vākyāni caitāni tad yatheha karma-jito<BR>
lokaḥ kṣīyate evāmevāmutra puṇya-jito lokaḥ kṣīyate | atha ya ihātmānam<BR>
anuvidya vrajanty etāṃś ca satya-kāmāṃs teṣāṃ sarveṣu lokeṣu kāma-cāro<BR>
bhavatīti na sa punar āvartate iti sa cānantyāya kalpate iti nirañjanaḥ paramaṃ<BR>
sāmyam upaitīti | <BR>
<BR>
idaṃ jñānam upāśritya mama sādharmyam āgatāḥ |<BR>
sarge 'pi nopajāyante pralaye na vyathanti ca || iti [Gītā 14.2] |<BR>
tad etad ubhayaṃ vivṛtaṃ rāmānuja-śārīrake mīmāsā-pūrvabhāga-jñātasya<BR>
karmaṇo'lpāsthira-phalatvaṃ tad-uparitana-bhāgāvaseyasya brahma-jñānasya<BR>
tv anantāha-praphalatvaṃ śrūyate | ataḥ pūrva-vṛttān karma-jñānād anantaraṃ<BR>
brahma jñātavyam ity uktaṃ bhavati | tad āha sarvādi-vṛttikāro bhagavān<BR>
baudhāyanaḥ - vṛttān karmādhigamād anantaraṃ brahma vividiṣetīti | <BR>
<BR>
etad eva purañjanopākhyāne ca dakṣiṇa-vāma-karṇayoḥ pitṛ-hūdva-hū-śabda-<BR>
niruktau vyaktam asti | tad evaṃ samyak karma-kāṇḍa-jñānānantaraṃ brahma-<BR>
kāṇḍa-gateṣu keṣucid vākyeṣu svargādy-ānandasya vastu-vicāreṇa duḥkha-<BR>
rūpatva-vyabhicāri-sattākatva-jñāna-pūrvakaṃ brahmaṇas tv avyabhicāri-<BR>
paratamānandatvena satyatva-jñānam eva brahma-jijñāsāyāṃ hetur iti arthāta<BR>
ity asyārthe labdhe tan-nirgalitārtham evāha satyam iti | sarva-<BR>
sattādātravyabhichāri-sattākam ity arthaḥ | param ity anenānvayāt satyaṃ<BR>
jñānam anantaṃ brahmety atra [Taitt 2.1.3] śrutau ca brahmety anena | <BR>
<BR>
tad evam anyasya tad-icchādhīna-sattākatvena vyabhicāri-sattākatvam āyāti |<BR>
tad evam atra tad etad avadhi vyabhicāri-sattākam eva dhyātavanto vayam<BR>
idānīṃ tv avyabhicāri-sattākaṃ dhyāyemeti bhāvaḥ | <BR>
<BR>
atha paratvam eva vyanakti dhāmneti | atra dhāma-śabdena prabhāva ucyate<BR>
prakāśo vā | gṛha-deha-tviṭ-prabhāvā dhāmanīty amarādi-nānārtha-vargāt |<BR>
na tu svarūpam | tathā kuhaka-śabdenātra pratāraṇa-kṛd ucyate | tac ca jīva-<BR>
svarūpāvaraṇa-vikṣepakāritvādinā māyā-vaibhavam eva | tataś ca svena<BR>
dhāmnā sva-prabhāva-rūpayā sva-prakāśa-rūpayā vā śaktyā sadā nityam eva<BR>
nirastaṃ kuhakaṃ māyā-vaibhavaṃ yasmāt tam | tad uktaṃ māyāṃ vyudasya<BR>
cic-chaktyeti | tasyā api śakter āgantukatvena  svenety asya vaiyaarthyaṃ syāt |<BR>
sva-svarūpeṇety evaṃ vyākhyāne tu svenetyanenaiva caritārthatā syāt | yathā<BR>
kathañcit tathā vyākhyāne'pi kuhaka-nirasana-lakṣaṇā śaktir evāpadyate | sā<BR>
ca sādhakatama-rūpayā tṛtīyayā vyakteti | etena māyātatkārya-vilakṣaṇaṃ<BR>
yad vastu tat tasya svarūpam iti sva-svarūpa-lakṣaṇam api gamyam | tac ca<BR>
satyaṃ jñānam ānandaṃ brahmeti vijñānam ānandaṃ brahmeti [Taitt 2.1.3]<BR>
śruti-prasiddham eva | etac-chruti-lakṣakam eva ca satyam iti vinyastam | tad<BR>
evaṃ svarūpa-śaktiś ca sākṣād evopakrāntā tataḥ sutarām evāsya<BR>
bhagavattvaṃ spaṣṭam | <BR>
<BR>
atha mukhye satyatve yuktiṃ darśayati yatreti | brahmatvāt sarvatra sthite<BR>
vāsudeve bhagavati yasmin shtitas trayāṇāṃ guṇānāṃ bhūtendriya-<BR>
devatātmako yasyaiveśituḥ sargo'py ayam ṛṣā śaktyādau rajatādikam<BR>
ivāropito na bhavati | kintu yato vā imānīti śruti-prasiddhe brahmaṇi yatra<BR>
sarvadā sthitatvāt saṃjñā-mūrti-k ptis tu trivṛt kurvata upadeśād iti [Vs. 2.4.20]<BR>
yad eka-kartṛkatvāc ca satya eva | tatra dṛṣṭāntenāpy amṛṣātvaṃ sādhayati -<BR>
 teja-ādīnāṃ vinimayaḥ parasparāṃśa-vyatyayaḥ parasparasminn<BR>
aṃśenāvasthitir ity arthaḥ | sa yathā mṛṣā na bhavati kintu yathaiveśvara-<BR>
nirmāṇaṃ tathety arthaḥ | hatemās tisro devatās trivṛd ekaikā bhavati | tad<BR>
agne rohitaṃ rūpaṃ tejasas tad-rūpaṃ yat śuklaṃ tad apāṃ yat kṛṣṇaṃ tat<BR>
pṛthivyāḥ tad annasyeti śruteḥ [ChāU 6.4.1] |<BR>
<BR>
tad evam arthasyāsya śruti-mūlatvāt kalpanā-mūlas tv anyo'rthaḥ svata eva<BR>
parāstaḥ | tatra ca sāmānyatayā nirdiṣṭānāṃ teja-ādīnāṃ viśeṣatve<BR>
saṅkramaṇaṃ na śābdikānāṃ hṛdaya-madhyārohati | yadi ca tad evāmaṃsyata<BR>
tadā vārādīni marīcikādiṣu yathety evāvakṣyate | kiṃ ca tan-mate brahmatas<BR>
trisargasya mukhyaṃ janma nāsti kintyāropa eva janmety ucyate | sa punar<BR>
bhramād eva bhavati | bhramaś ca sādṛśyāvalambī | sādṛśyaṃ tu kāla-<BR>
bhedenobhayam evādhiṣṭhānaṃ karoti | rajate'pi śukti-bhrama-sambhavāt |<BR>
na caikātmakaṃ bhramādhiṣṭhānaṃ bahv-ātmakaṃ tu bhrama-kalpitam ity<BR>
asti niyamo mitho militeṣu vidūra-varti-dhūma-parvata-vṛkṣeṣv akhaṇḍa-<BR>
megha-bhrama-sambhavāt |<BR>
<BR>
tad evaṃ prakṛte'py anādita eva tri-sargaḥ pratyakṣaṃ pratīyate | brahma ca<BR>
cinmātratayā svata eva sphurad asti | tasmād anādya-jñānākrāntasya jīvasya<BR>
yathā sad-rūpatā-sādṛśyena brahmaṇi tri-sarga-bhramaḥ syāt tathā tri-sarge'pi<BR>
brahma-bhramaḥ kathaṃ na kadācit syāt | tataś ca brahmaṇa<BR>
evādhiṣṭhānatvam ity anirṇaye sarva-nāśa-prasaṅgaḥ | āropakatvaṃ tu<BR>
jaḍasyaiva cinmātrasyāpi na sambhavati | brahma ca cinmātram eva tan-<BR>
matam iti | tataś ca śruti-mūla eva vyākhyāne siddhe so'yam abhiprāyaḥ |<BR>
yatra hi yan nāsti kintv anyatraiva dṛśyate tatraiva tad-āropaḥ siddhaḥ | tataś<BR>
ca vastutas tad-ayogāt tatra tat-sattayā tat-sattā kartuṃ na śakyata eva | tri-<BR>
sargasya tu tac-chakti-viśiṣṭād bhagavato mukhya-vṛttyaiva jātatvena<BR>
śrutatvāt tad-vyatirekāt tatraiva sarvātmake so'sti | tatas tasmin na cāropitaṃ<BR>
ca | āropas tu tathāpi dhāmnety ādi-rītyaivācintya-śaktitvāt tena<BR>
liptatvābhāve'pi tac-chāṅkara-rūpa eva | tathā ca ekadeśa-sthitasyāgner<BR>
jyotsnā vistāriṇī yathety anusāreṇa tat-sattayā tat-sattā bhavati | <BR>
<BR>
tato bhagavato mukhyaṃ satyatvaṃ tri-sargasya ca na mithyātvam iti | tathā ca<BR>
śrutiḥ satyasya satyam iti tathā prāṇā vai satyaṃ teṣām eva satyam iti<BR>
(BṛhdadU 2.3.6) | prāṇa-śabdoditānāṃ sthūla-sūkṣma-bhūtānāṃ<BR>
vyavahārataḥ satyatvenādhigatānāṃ mūla-kāraṇa-bhūtaṃ parama-satyaṃ<BR>
bhagavantaṃ darśayatīti | <BR>
<BR>
atha tam eva taṭastha-lakṣaṇena ca tathā vyañjayan prathamaṃ viśadārthatayā<BR>
brahma-sūtrāṇām eva vivṛtir iyaṃ saṃhiteti bibodayiṣayā ca tad-antaraṃ<BR>
sūtram eva prathamam anuvadati janmādyasya yata iti | janmādīni sṛṣṭi-<BR>
sthiti-pralayam | tad-guṇa-sa:avijñāna-bahuvrīhi | asya viśvasya<BR>
brahmādistamba-paryantāneka-kartṛ-bhoktṛ-saṃyuktasya pratinyata-deśakāla-<BR>
nimitta-kriyā-phalāśrayasya manasāpy acintya-vividha-citra-racanā-rūpasya<BR>
yato yasmād acintya-śaktyā svayam upādāna-rūpāt kartrādi-rūpāc ca<BR>
janmādi taṃ paraṃ dhīmahīty anvayaḥ | atra viṣayā-vākyaṃ ca bhūgurvai<BR>
vāruṇir varuṇaṃ pitaram upasasāra adhīhi bho bhagavo brahmety ārabhya<BR>
yato vā imāni bhūtāni jāyante yena jātāni jīvanti yat prayanty abhisaṃviśanti<BR>
tad-vijijñāsasva tad brahma iti (TaittU 3.1.1.) tat tejo'sṛjata ity ādi (ChāU<BR>
6.2.3) ca |<BR>
<BR>
janmādikam iho lakṣaṇaṃ na tu viśeṣaṇam | tatas tad-dhyāne tan na<BR>
praviśanti | kintu śuddha eva dhyeya iti | kiṃ ca atra prāg ukta-viśeṣaṇa-<BR>
viśiṣṭa-viśva-janmādes tādṛśa-hetutvena sarva-śaktitvaṃ satya-saṅkalpatvaṃ<BR>
sarva-jñatvaṃ sarveśvaratvaṃ ca tasya sūcitam | yaḥ sarvajñaḥ sarva-vid yasya<BR>
jñānamayaṃ tapaḥ sarvasya vaśī ity ādi śruteḥ [Muṇḍ 1.1.9, 2.2.7]| tathā<BR>
paratvena nirastākhila-heya-pratyanīka-svarūpatvaṃ jñānādy-ananta-kalyāṇa-<BR>
guṇatvaṃ sūcitam | na tasya kāryaṃ kāraṇaṃ ca vidyate ity ādi śruteḥ | ye tu<BR>
nirviśeṣa-vastu jijñāsyam iti vadanti tan-mate brahma-jijñāsāyāṃ janmā̆dyasya<BR>
yata ity asaṅgataṃ syāt | niratiśaya-bṛhad-bṛṃhaṇaṃ ceti nirvacanāt | tac ca<BR>
brahma jagaj-janmādi-kāraṇam iti vacanāc ca | evam uttareṣv api sūtreṣu<BR>
sūtrodāhṛta-śrutayaś ca na tatra pramāṇam | tarkaś ca sādhya-<BR>
dharmāvyabhicāri-sādhana-dharmānvita-vastu-viṣayatvān na nirviśeṣa-<BR>
vastuni pramāṇam | jagañ-janmādibhramo yatas tad brahmati svotprekṣa-<BR>
pakṣe ca na nirviśeṣa-vastu-siddhiḥ | bhram-mūlam ajñānam ajñāna-sākṣi<BR>
brahmeti upayamāt | sākṣitvaṃ hi prakāśaika-rasatayocyate | prakāśatvaṃ tu<BR>
jaḍād vyāvartakaṃ svasya parasya ca vyavahāra-yogyatāpādana-svabhāvena<BR>
bhavati | tathā sati svaiśeṣatvaṃ tad-abhāve prakāśataiva na syāt | tucchataiva<BR>
syāt | kiṃ ca tejo-vāri-mṛdām ity anenaiva teṣāṃ vivakṣitaṃ setsyatīti<BR>
janmādyasya yata ity aprayojakaṃ syāt | atas tad-viśeṣatve labdhe sa viśeṣaḥ<BR>
śakti-rūpa eva | śaktiś cāntarāṅgā bahiraṅgā taḍasthā ceti tridhā darśitā |<BR>
tatra vikārātmakeṣu jagaj-janmādiṣu sākṣād-dhetunā bahiraṅgāyā eva syād<BR>
iti sā māyākhyā copakrāntā | taṭasthā ca vayaṃ dhīmahīty anena | <BR>
<BR>
atha yadyapi bhagavato'ṃśāt tad-upādāna-bhūta-prakṛtyākhya-śakti-viśiṣṭāt<BR>
puruṣād evāsya janmādi tathāpi bhagavaty eva tad-dhetunā paryavasati |<BR>
samudraika-deśe yasya janmādi tasya samudra eva janmādīni | yathoktam -<BR>
prakṛtir yasyopādānam <BR>
ādhāraḥ puruṣaḥ paraḥ |<BR>
sato'bhivyañjakaḥ kālo <BR>
brahma tat tritayaṃ tv aham || [BhP 11.24.19]<BR>
<BR>
tasya ca bhagavato janmādyasya yata ity anenāpi mūrtatvam eva labhyate | yato<BR>
mūrtasya jagato mūrit-śakter nidhāna-rūpa-tādṛśānānanta-para-śaktīnāṃ<BR>
nidhāna-rūpo'sāv ity ākṣipyate | tasya parama-kāruṇatvāṅgīkārāt | na ca<BR>
tasya mūrtatve saty anyato janmāpatet anavasthāpatter<BR>
ekasyaivāditvenāṅgīkārāt | sāṅkhyānām avyaktasyeva | <BR>
<BR>
sa kāraṇaṃ karaṇādhipādhipo<BR>
na cāsya kaścijjanitā na cādhipaḥ [ŚvetU 6.9]<BR>
<BR>
iti śruti-niṣedhāt | anādu-siddhāprākṛta-svābhāvika-mūrtitvena tasya tat<BR>
prasiddhiś ca | tad evaṃ mūrtatve siddhe sa ca mūrto viṣṇu-nārāyaādi-<BR>
sākṣād-rūpakaḥ śrī-bhagavān eva nānyaḥ | tathā ca -<BR>
<BR>
yataḥ sarvāṇi bhūtāni <BR>
bhavanty ādi-yugāgame |<BR>
yasmiṃś ca pralayaṃ yānti<BR>
punar eva yuga-kṣaye || <BR>
<BR>
ity ādi tat-pratipādaka-sahasra-nāmādau tatraiva tu yathoktam anirdeśya-<BR>
vapuḥ śrīmān iti | <BR>
<BR>
evaṃ ca skānde -<BR>
<BR>
sraṣṭā pātā ca saṃhartā sa eko harir īśvaraḥ |<BR>
sraṣṭṛtvādikam anyeṣāṃ dāru-yoṣāvad ucyate || <BR>
eka-deśa-kriyāvattvān na tu  sarvātmaneritam |<BR>
sṛṣṭy-ādikaṃ samastaṃ tu viṣṇor eva paraṃ bhavet || iti |<BR>
<BR>
mahopaniṣadi ca - sa brahmaṇā sṛjati sa rudreṇa vilāpayati ity ādikam | ata<BR>
eva vivṛtaṃ -<BR>
<BR>
nimittaṃ param īśasya viśva-sarga-nirodhayoḥ |<BR>
hiraṇyagarbhaḥ sarvaś ca kālasyārūpiṇas tava || iti |<BR>
<BR>
tava yo rūpa-rahitaḥ kālaḥ kāla-śaktis tasya nimitta-mātram iti vyadhikaraṇa<BR>
eva ṣaṣṭhī | tathā ādyo'vatāraḥ puruṣaḥ parasyety ādi | yad-aṃśato'sya sthiti-<BR>
janma-nāśā ity ādi ca | <BR>
<BR>
tad evam atrāpi tathāvidha-mūrtir bhagavān evopakrāntaḥ | tad evaṃ<BR>
taṭastha-lakṣaṇena paraṃ nirdhārya tad eva lakṣaṇaṃ brahma-sūtre śāstra-<BR>
yonitvāt, tat tu samanvayād ity etat-sūtra-dvayena (1.1.3-4) sthāpitam asti tatra<BR>
pūrva-sūtrasyārthaḥ | kuto brahmaṇo jagaj-janmādi-hetutvaṃ tatrāha - śāstraṃ<BR>
yonir jñāna-kāraṇaṃ yasya tattvāt | yato vāmāni bhūtānīty ādi-śāstra-<BR>
pramāṇakatvād iti | nātra darśanānataravat tarka-pramāṇakatvam |<BR>
tarkāpratiṣṭhānāt antyantātīndriyatvena pratyakṣādi-pramāṇa-viṣayatvād<BR>
brahmaṇaś ceti bhāvaḥ | vaināśikās tv avirodhā-dhyāye tarkeṇaiva<BR>
nirākariṣyante | atra tarkāpratiṣṭhānaṃ caivam - īśvaraḥ kartā na bhavati<BR>
prayojana-śūnyatvān muktātmavat | tanu-bhuvanādikaṃ jīva-kartṛkaṃ<BR>
kāryatvāta ghaṭavat | vimati-viṣayaḥ kālo na loka-śūnyaḥ kālatvāt<BR>
vartamāna-kālavad ity ādi | tad evaṃ darśanānuguṇyneśvarānumānaṃ<BR>
darśanāntara-prātikūlya-parāhatam iti śāstraika-prāmāṇikaḥ para-brahma-<BR>
bhūtaḥ sarveśvaraḥ puruṣottamaḥ | śāstraṃ tu sakaletara-pramāṇa-paridṛṣṭa-<BR>
samasta-vastu-vijātīya-sārvajñya-satya-saṅkalpatvādi-<BR>
miśrānavadhikātiśayāparimitodāra-vicitra-guṇa-sāgaraṃ nikhila-heya-<BR>
pratyanīka-svarūpaṃ pratipādayatīti na pramāṇāntarāvasita-vastu-sādharmya-<BR>
prayukta-doṣa-gandhaḥ | ataeva svābhāvikānanta-nitya-mūrtimattvam api<BR>
tasya sidhyati |<BR>
<BR>
athottara-sūtrasyārthaḥ | brahmaṇaḥ kathaṃ śāstra-pramāṇakatvaṃ tatrāha tat<BR>
tv iti | tu śabdaḥ prasaktāśaṅka-nivṛtty-arthaḥ | tac-chāstra-pramāṇakatvaṃ<BR>
brahmaṇaḥ sambhavaty eva | kutaḥ samanvayāt | anvaya-vyatirekābhyām<BR>
upapādanaṃ samanvayas tasmāt | tatrānvayaḥ satyaṃ jñānam anantaṃ brahmeti<BR>
[Taitt 2.1.3] ānando brahmeti ekam evādvitīyaṃ brahma iti | tat satyaṃ sa ātmā<BR>
iti | sad eva somyedam agra āsīd iti | ātmā vā idam eka evāgra āsīt puruṣa-<BR>
vidha iti | puruṣo ha vai nārāyaṇa iti | eko ha vai nārāyaṇa āsīd iti | bahu<BR>
syāṃ prajāyeya iti [Chā 6.2.3] | tasmād vā etasmād ātmana ākāśaḥ sambhūta<BR>
iti | tat-tejo'sṛjata iti | yato vā imāni bhūtāni jāyanta iti | puruṣo ha vai<BR>
nārāyaṇo'kāmayata atha nārāyaṇād ajo'jā̆āyata yataḥ prajāḥ sarvāṇi bhūtāni<BR>
nārāyaṇaṃ paraṃ brahma tattvaṃ nārāyaṇaḥ param ṛtaṃ satyaṃ paraṃ brahma<BR>
puruṣaṃ piṅgalam ity ādiṣu ca |<BR>
<BR>
atha vyatirekaḥ | katham asataḥ sajjāyeta iti | ko hy evānyāt kaḥ prāṇyād yad<BR>
eṣa ākāśa ānando na syād iti | eko ha vai nārāyaṇa āsīn na brahmā na ca<BR>
śaṅkara ity ādinā | sa caivaṃ paramānanda-rūpatvenaiva samanvito bhavatīti<BR>
tad upalabdhyaiva parama-puruṣārhtatva-siddher na prayojana-śūnyatvam<BR>
api |<BR>
<BR>
tad evaṃ sūtra-dvayārthe sthite tad etad vyācaṣṭe, anvayāditarataś cārtheṣv<BR>
iti | artheṣu nānā-vidheṣu veda-vākyārtheṣ satsv anvayāt anvaya-mukhena<BR>
yato yasmāt ekasmād asya janmādi pratīyate tathetarato vyatireka-mukhena<BR>
ca yasmād evāsya tataḥ pratīyata ity arthaḥ | ataeva tasya śruty-anvaya-<BR>
vyatireka-darśitena parama-sukha-rūpatvena parama-puruṣārthatvaṃ ca<BR>
dhvanitam | eko ha vai nārāyaṇa āsīd ity ādi-śāstra-pramāṇatvena prāk-<BR>
sthāpita-rūpaṃ ceti | <BR>
<BR>
athekṣater nāśabdam iti vyācaṣṭe abhijña iti | atra sūtrārthaḥ idam āmnāyate<BR>
chāndogye sad eva somyedam agra āsīd ekam evādvitīyaṃ brahma tad aikṣata<BR>
bahu syāṃ prajāyayeti | [Chā 6.2.3] | tat-tejo'sṛjatety ādi | atra paroktaṃ<BR>
pradhānam api jagat-kāraṇatvenāyāti | tac ca nety āha īkṣater iti | yasmin<BR>
śabda eva pramāṇaṃ na bhavati tad-aśabdam ānumānikaṃ pradhānam ity<BR>
arthaḥ | na tad iha pratipādyam | kuto'śabdatvaṃ tasyety āśaṅkyāha īkṣateḥ |<BR>
na tad iha pratipādyam | kuto'śabdatvaṃ tasyety āśaṅkyāha īkṣateḥ | sac-<BR>
chabda-vācya-sambandhi-vyāpāra-viśeṣābhidhāyia īkṣater dhātoḥ śravaṇāt |<BR>
tad aikṣatetīkṣaṇaṃ cācetane pradhāne na sambhavet | anyatra<BR>
cekṣāpūrvikaiva sṛṣṭiḥ | sa aikṣata lokānusṛjā iti sa imān lokān asṛjatety<BR>
ādau | īkṣaṇaṃ cātra tadeśa-sṛjya-vicārātmakatvāt sarvajñatvam eva<BR>
kroḍīkaroti | tad etad āha abhijña iti | <BR>
<BR>
nanu tadānīyam evādvitīyam ity uktes tasyekṣaṇa-sādhanaṃ na sambhavati<BR>
tatrāha svarāḍ iti | sva-svarūpeṇaiva tathā rājata iti | na tasya kāryaṃ karaṇaṃ<BR>
ca vdiyata ity ādau svābhāvikī jñāna-bala-kriyā cety ādi śruteḥ |<BR>
etenekṣaṇavan-mūrtimattvam api tasya svābhāvaikam ity āyātam |<BR>
niḥśvatitasyāny agre darśayiṣyamāṇatvāt | tac ca yathoktam eveti ca |<BR>
<BR>
atra śāstra-yonitvād ity asyārthāntaraṃ vyācaṣṭe tena iti | tac cārthāntaraṃ<BR>
yathā kathaṃ tasya jagaj-janmādi-kartṛtvaṃ kathaṃ vā nānya-tantroktasya<BR>
pradhānasya na cānyasyeti tatrāha | śāstrasya veda-lakṣaṇasya yoniḥ kāraṇaṃ<BR>
tad-rūpatvāt | evaṃ vā are asya mahato bhūtasya niśvasitam etad yadṛg-vedo<BR>
yajur-vedaḥ sāmavedo'tha vāṅgirasa itihāsa-purāṇaṃ vidyā upaniṣadaḥ<BR>
ślokāḥ sūtrāṇy upasūtrāṇi vyākhyānānīti śruteḥ | śāstraṃ hi sarva-<BR>
pramāṇāgocara-vividhānanta-jñāna-mayaṃ tasya ca kāraṇaṃ brahmaiva<BR>
śrūyata iti | <BR>
<BR>
tad evaṃ mukhyaṃ sarvajñaṃ tādṛśaṃ sarvajñatvaṃ vinā ca sarva-śṛṣṭy-<BR>
ādikam anyasya nopapadyat iti prokta-lakṣaṇaṃ brahmaiva jagat-kāraṇaṃ na<BR>
pradhānaṃ na jīvāntaram iti | tad eva vivṛtyāha tene brahma hṛdā ya<BR>
ādikavaya iti | brahma vedam ādi-kavaye brahmaṇe brahmāṇaṇaṃ hṛdāntaḥ-<BR>
karaṇa-dvāraiva, na tu vākya-dvārā | tene āvirbhāvitavān | <BR>
<BR>
atra bṛhad-vācakena brahma-padena sarva-jñāna-mayatvaṃ tasya jñāpitam |<BR>
hṛdety anenāntaryāmitvaṃ sarva-śaktimayatvaṃ ca jñāpitam | ādikavaya ity<BR>
anena tasyāpi śikṣā-nidānatvāc chāstra-yonitvaṃ ceti | śrutiś cātra <BR>
<BR>
yo brahmāṇaṃ vidadhāti pūrvaṃ <BR>
yo vai vedāṃś ca prahiṇoti tasmai | <BR>
taṃ ha devam ātma-buddhi-prakāśaṃ <BR>
mumukṣur vai śaraṇam ahaṃ prapadye || [ŚvetU 6.18] | <BR>
<BR>
mukta-jīvā api tat-kāraṇaṃ nety āha muhyantīti | yatra brahmaṇi vedakhye<BR>
sūrayaḥ śeṣādayo'pi | anena ca śayana-līlā-vyañjita-niśvasitamaya-vedo<BR>
brahmādi-vividhānana-locanaś ca yaḥ padmanābhas tad-ādi-mūrtikaḥ śrī-<BR>
bhagavān evābhihitaḥ | vivṛtaṃ caitat | pracoditā yena purā sarasvatīty [BhP<BR>
2.4.22] ādinā | <BR>
<BR>
atha tat tu samanvayād ity asyāntaraṃ, yathā śāstra-yonitve hetuś ca dṛśyate<BR>
ity āha tat tv iti | samanvayo'tra samyak sarvatomukho'nvayo vyutpattir<BR>
vedārtha-parijñātaṃ yasmāt tu śāstra-nidānatvaṃ niścīyata iti jīve samyak |<BR>
jñānam eva nāsti pradhānaṃ tv acenam eveti bhāvaḥ | sa vetti viśvaṃ na hi<BR>
tasya vetteti śruteḥ | yad etad asya tadīya-samyag-jñānaṃ vyatirekamukhena<BR>
bodhayituṃ jīvānāṃ sarveṣām api tadīya-samyag-jñānābhāvam āha<BR>
muhyantīti | sūrayaḥ śeṣādayo'pi yad yatra śabda-brahmaṇi muhyanti | tad<BR>
etad vivṛtaṃ svayaṃ bhagavatā -<BR>
<BR>
kiṃ vidhatte kim ācaṣṭe kim anūdya vikalpayet |<BR>
ity asyā hṛdayaṃ loke nānyā mad veda kaścana || iti (BhP 11.21.42) | <BR>
<BR>
anena ca sākṣād-bhagavān evābhihitaḥ | <BR>
<BR>
athekṣater nāśabdam ity asyārthāntaram abhiijña ity atraiva vyañjitam asti |<BR>
atra sūtrārthaḥ - nanv aśabdam asparśam arūpam avyayam ity ādi śruteḥ |<BR>
kathaṃ tasya śabda-yonitvaṃ, tatra hi prakṛta-brahma śabda-hīnaṃ na bhavati |<BR>
kutaḥ |<BR>
īkṣateḥ | tad aikṣata bahu syāṃ prajyāyeyety atra bahu syām iti<BR>
śabdātmakekṣa-dhātoḥ śravaṇāt | tad etad āha, abhijñaḥ | bahu syām ity ādi-<BR>
śabdātmaka-vicāra-vidagdhaḥ | sa ca śabdādi-śakti-samudāyas tasya na<BR>
prākṛtaḥ prakṛti-kṣobhāt pūrvatrāpi sad-bhāvāt | tataḥ svarūpa-bhūta evety<BR>
āha svarāḍ iti | <BR>
<BR>
atra pūrvavat tādṛśaṃ sadharmakatvaṃ mūrtimattvam api siddham | yathāhuḥ<BR>
sūtrakārāḥ antas tad-dharmopadeśād iti (Vs 1.1.10) | ato'śabdatvādikaṃ<BR>
prākṛta-śabda-hīnatvādim eveti jñeyam | atrottara-mīmāṃsādhyāya-<BR>
catuṣṭayasyāpy artho darśitaḥ | tatrānvayād itarataś ceti samanvayādhyāyasya<BR>
satyaṃ param iti phalādhyāyayeti | tathā gāyatry-artho'pi spaṣṭaḥ | tatra<BR>
janmādyasya yata iti praṇavārthaḥ sṛṣṭy-ādi-śaktimattva-vācitvāt | tad evam<BR>
evāgni-purāṇe gāyatrī-vyākhyāne proktam taj-jyotir bhagavān viṣṇur jagaj-<BR>
janmādi-kāraṇam iti | yatra tri-sargo mṛṣeti vyāhṛti-trayārthaḥ | ubhayatrāpi<BR>
lokatrayasya tad-ananyatvena vivakṣitatvāt | svarāḍ iti  savitṛ-prakāśaka-<BR>
parama-tejo-vāci | tene brahma hṛdeti buddhi-pravṛtti-preraṇā prārthanā<BR>
sūcitā | tad eva kṛpayā svadhyānāyāsmākaṃ buddhi-vṛttīḥ prerayatād iti<BR>
bhāvaḥ | evam evoktaṃ gāyatryā ca samārambha iti | tac ca tejas tatra antas<BR>
tad-dharmopadeśād ity ādinā sampratipannaṃ yan-mūrtaṃ tad-ādy-ananta-<BR>
mūrtimad eva dhyeyam iti | tatra cāgni-purāṇa-krama-vacanāni <BR>
<BR>
evaṃ sandhyā-vidhiṃ kṛtvā gāyatrīṃ ca japet smaret | <BR>
gāyatry-ukthāni śāstrāṇi bhargaṃ prāṇāṃs tathaiva ca || <BR>
tataḥ smṛteyaṃ gāyatrī sāvitrī yata eva ca | <BR>
prakāśinī sā savitur vāg-rūpatvāt sarasvatī || <BR>
taj-jyotiḥ paramaṃ brahma bhargas tejo yataḥ smṛtaḥ | <BR>
bhargaḥ syāt bhrājata iti bahulaṃ chandasīritam || <BR>
vareṇyaṃ sarva-tejobhyaḥ śreṣṭhaṃ vai paramaṃ param | <BR>
sargāpavarga-kāmair vā varaṇīyaṃ sadaiva hi || <BR>
vṛṇoter varaṇārthatvāt jāgrat-svapnādi-varjitam | <BR>
nityaṃ śuddhaṃ buddham ekaṃ nityaṃ bhargam  adhīśvaram || <BR>
ahaṃ brahma paraṃ jyotir dhyāyema hi vimuktaye | <BR>
taj-jyotir bhagavān viṣṇur jagaj-janmādi-kāraṇam || <BR>
śivaṃ kecit paṭhanti sma śakti-rūpaṃ paṭhanti ca |<BR>
kecit sūryaṃ kecid agniṃ daivatāny agni-hotriṇaḥ ||<BR>
agny-ādi-rūpo viṣṇur hi vedādau brahma gīyate |<BR>
tat padaṃ paramaṃ viṣṇor devasya svaituḥ smṛtam ||<BR>
dadhāter vā dhīmahīti manasā dhārayemahi |<BR>
no'smākaṃ yac ca bhargas tat sarveṣāṃ prāṇināṃ dhiyaḥ ||<BR>
codayāt prerayād buddhiṃ bhoktṝṇāṃ sarva-karmasu |<BR>
dṛṣṭādṛṣṭa-vipākeṣu viṣṇuḥ sūryāgni-rūpa-bhāk ||<BR>
īśvara-prerito gacchet svargaṃ vā śvabhram eva vā |<BR>
īśāvāsyam idaṃ sarvaṃ mahad-ādi-jagad dhariḥ ||<BR>
svargādyaiḥ krīḍate devī yo haṃsaḥ puruṣaḥ prabhuḥ |<BR>
dhyānena puruṣo'yaṃ ca draṣṭavyaḥ sūrya-maṇḍale ||<BR>
satyaṃ sadā-śivaṃ brahma viṣṇor yat paramaṃ padam |<BR>
devasya svaitur devo vareṇyaṃ hi turīyakam ||<BR>
yo'sāv āditya-puruṣaḥ so'sāv aham anuttamam |<BR>
janānāṃ śubha-karmādīn pravartayati yaḥ sadā || ity ādi |<BR>
<BR>
yatrādhikṛtya gāyatrīṃ varṇyate dharma-vistaraḥ | <BR>
vṛtrāsura-vadhotsiktaṃ tad-bhāgavatam ucyate || ity ādīni ca | <BR>
<BR>
tasmād bhaga brahma parā viṣṇur bhagavatac-chabdābhinna-varṇatayā tatra<BR>
tatra nirdiṣṭā api bhagavat-pratipādakā eva jñeyāḥ | madhye madhye tv<BR>
ahaṃgrahopāsanā-nirdeśas tat-sāmya iva labdhe hi tad-upāsanā-yogyatā<BR>
bhavatīti | tathā daśa-lakṣaṇartho'py atraiva dṛśyaḥ | tatra sarga-visarga-<BR>
sthāna-nirodhā jandmādy asya yataḥ ity atra | manvantareśānukathane ca<BR>
sthānāntargate poṣaṇaṃ tena ity ādau | ūtir muhyantīty ādau | muktir<BR>
jīvānām api tat-sānnidhye sati kuhaka-nirasana-vyañjake dhāmnety  ādau |<BR>
āśrayaḥ satyaṃ param ity ādau[*ENDNOTE #9] | <BR>
<BR>
sa ca svayaṃ-bhagavattvena nirṇīyatvāt śrī-kṛṣṇa eveti pūrvokta-prakāra eva<BR>
vyakta iti | tad evam asminn upakrama-vākye sarveṣu pada-vākya-tātparyeṣu<BR>
tasya dhyeyasya saviśeṣatvaṃ mūrtitvaṃ bhagavad-ākāraṃ ca vyaktam | tac ca<BR>
yuktam | svarūpa-vākyāntara-vyaktatvāt | <BR>
<BR>
yo'syotprekṣaka ādi-madhya-nidhane yo'vyakta-jīveśvaro <BR>
yaḥ sṛṣṭyedam anupraviśya ṛṣiṇā cakra-puraḥ śāsti tāḥ | <BR>
yaṃ sampadya jahāty ajām anuśayī suptaḥ kulāyaṃ yathā <BR>
taṃ kaivalya-nirasta-yonim abhayaṃ dhyāyed ajasraṃ harim || iti |[BhP 10.87.50]<BR>
<BR>
ato dharmaḥ projjhitety ādāv anantara-vākye'pi kiṃ vā parair ity ādinā<BR>
tatraiva tātparyaṃ darśitam | <BR>
<BR>
tathopasaṃhāra-vākyādhīnārthatvād upakramasya nātikamaṇīyam eva |<BR>
kasmai yena vibhāsito'yam ity ādi-darśitam tasya tādṛśa-viśeṣavattvādikam |<BR>
yathaiva ātma-gṛhītir itaravad uttarād ity atra (Vs 3.3.16) śaṅkara-<BR>
śārīrakasyāparasyāṃ yojanāyām upakramoktasya sac-chabda-<BR>
vācyasyātmatvam upasaṃhārasthād ātma-śabdāl labhyate tadvad ihāpi<BR>
catuḥślokī-vaktur bhagavattvaṃ darśitaṃ ca śrī-vyāsa-samādhāv api tasyaiva<BR>
dhyeyatvam | tad eva ca sva-sukha-nibhṛtetyādi śrī-śuka-hṛdayānugatam<BR>
iti || 1.1 || śrī-vyāsaḥ ||105||<BR>
athopasaṃhāra[*ENDNOTE #10]-vākyasyāpy ayam arthaḥ | kasmai<BR>
garbhodaka-śāyi-puruṣa-nābhi-kamalasthāya brahmaṇe tatraiva yena mahā-<BR>
vaikuṇṭhaṃ darśayatā dvitīya-skandha-varṇita-tādṛśa-śrī-mūrty-ādinā<BR>
bhagavatā vibhāsitaḥ prakāśitaḥ na tu tadāpi racitaḥ ayaṃ śrī-bhāgavata-<BR>
rūpaḥ purā pūrva-parārdhādau tad-rūpeṇa brahma-rūpeṇa tad-rūpiṇā śrī-<BR>
nārada-rūpiṇā yogīndrāya śrī-śukāya tad-ātmanā śrī-kṛṣṇa-dvaipāyana-<BR>
rūpeṇa | tad-ātmanety asyottareṇānvayaḥ | tatra tad-ātmanā śrī-śuka-<BR>
rūpeṇeti jñeyam | tad-rūpeṇety ādibhis tribhiḥ padair na kevalaṃ catuḥśloky<BR>
eva tena prakāśitā kiṃ tarhi tatra tatrāviṣṭenākhaṇḍam eva purāṇam iti<BR>
dyotitam | <BR>
<BR>
atra mad-rūpeṇa ca yuṣmabhyam iti saṅkocenānukto'pi śrī-sūta-vākya-śeṣo<BR>
gamyaḥ | evaṃ sarvasyāpi śrī-bhāgavata-guror mahimā darśitaḥ | saṅkarṣaṇa-<BR>
sampradāya-pravṛttis tu kṛṣṇa-dvaipāyana-kartṛka-prakāśanāntargataiveti<BR>
pṛthaṅ nocyate | <BR>
<BR>
tat-paraṃ satyaṃ śrī-bhagavad-ākhyaṃ tattvaṃ dhīmahi | yat tat param<BR>
anuttamam iti sahasra-nāma-stotrāt para-śabdena ca śrī-bhagavān evocyate |<BR>
ādyo'vatāraḥ puruṣaḥ parasyeti dvitīyāt | brahmādīnāṃ buddhi-vṛddhi-<BR>
prerakatvenābhidhānād gāyatryā apy artho'yaṃ grantha iti darśayati | tad<BR>
uktaṃ - gāyatrī-bhāṣya-rūpo'sau bhāratārtha-vinirṇayaḥ || iti ||<BR>
<BR>
||12.13|| śrī-sūtaḥ || 106||<BR>
<BR>
[107]<BR>
<BR>
athābhyāsena -<BR>
<BR>
kali-mala-saṃhati-kālano'khileśo<BR>
harir itaratra na gīyate hy abhīkṣṇam |<BR>
iha tu punar bhagavān aśeṣa-mūrtiḥ<BR>
parivṛto'nupadaṃ kathā-prasaṅgaiḥ || [BhP 12.12.66]<BR>
<BR>
kālenonāśanaḥ | itaratra karma-brahmādi-pratipādaka-śāstrāntare | akhileśo<BR>
virāḍ-antaryāmī nārāyaṇo'pi tat-pālako viṣṇur vāpi na gīyate kvacid gīyate<BR>
vā tatra tv abhīkṣṇaṃ naiva gīyate tu-śabdo'vadhāraṇe sākṣāt śrī-bhagavān<BR>
punar iha śrī-bhāgavate evābhīkṣṇaṃ gīyate | nārāyaṇādayo vā ye'tra<BR>
varṇitās te'py aśeṣā eva mūrtayo'vatārā yasya saḥ | tathābhūta eva gīyate na<BR>
tv itaratraiva tad-avivekenety arthaḥ | ataeva tat tat kathā-prasaṅgair anupadaṃ<BR>
padaṃ padam api lakṣyīkṛtya bhagavān eva pari sarvato-bhāvena paṭhito<BR>
vyaktam evokta iti | anenāpūrvatāpi vyākhyātā<BR>
anyatrānadhigatatvāt || 12.12 || śrī-sūtaḥ ||107||<BR>
<BR>
[108]<BR>
<BR>
atha phalenāpi -<BR>
<BR>
pibanti ye bhagavata ātmanaḥ satāṃ<BR>
kathāmṛtaṃ śravaṇa-puṭeṣu sambhṛtam |<BR>
punanti te viṣaya-vidūṣitāśayaṃ<BR>
vrajanti tac-caraṇa-saroruhāntikam || [BhP 2.2.37]<BR>
<BR>
satām ātmanaḥ prāṇeśvarasya yad vā vyadhikaraṇe ṣaṣṭhī satām ātmanaḥ<BR>
svasya yo bhagavāṃs tasyety arthaḥ | teṣāṃ bhagavati svāmitvena<BR>
mamatāspadatvāt  atra kathāmṛtaṃ prakramyamāṇaṃ śrī-bhāgavatākhyam<BR>
eva mukhyam | yasyāṃ vai śrūyamāṇāyām ity [BhP 1.7.7] ādikaṃ ca<BR>
tathaivoktam iti ||2.2|| śrī-śukaḥ ||108||<BR>
<BR>
[109]<BR>
<BR>
athārthavādena -<BR>
<BR>
yaṃ brahma varuṇendra-rudra-marutaḥ stunvanti divyaiḥ stavair<BR>
vedaiḥ sāṅga-pada-kramopaniṣadair gāyanti yaṃ sāmāgāḥ |<BR>
dhyānāvasthita-tad-gatena manasā paśyanti yaṃ yogino<BR>
yasyāntaṃ na viduḥ surāsura-gaṇā devāya tasmai namaḥ || [BhP 12.13.1]<BR>
<BR>
stavair vedaiś ca stunvanti stuvanti | dhyānenāvasthitaṃ niścalaṃ tad-gataṃ<BR>
yan-manas tena || 12.13 || śrī-sūtaḥ || 109 ||<BR>
<BR>
[110]<BR>
<BR>
athopapattyā - <BR>
<BR>
bhagavān sarva-bhūteṣu <BR>
lakṣitaḥ svātmanā hariḥ |<BR>
dṛśyair buddhy-ādibhir <BR>
draṣṭā lakṣaṇair anumāpakaiḥ || [BhP 2.2.35]<BR>
<BR>
prathama-draṣṭā jīvo lakṣitaḥ | kair dṛśyair buddhy-ādibhiḥ | tad eva<BR>
dvedhā darśayati dṛśyānāṃ jaḍānāṃ buddhy-ādīnāṃ darśanaṃ sva-prakāśaṃ<BR>
draṣṭāraṃ vinā na ghaṭata jñānopapatti-dvārā lakṣaṇaiḥ sva-prakāśa-<BR>
draṣṭṛa-lakṣakaiḥ tathā buddhy-ādīni kartṛ prayojyāni karaṇatvād<BR>
vāsyādivad iti vyāpti-dvārānumāpakair iti | <BR>
<BR>
atha bhagavān api lakṣitaḥ | kena sarva-bhūteṣu sarveṣu teṣu draṣṭṛṣu<BR>
praviṣṭena svātmanā svāṃśa-rūpeṇāntaryāmiṇā | ādau sarvair draṣṭṛbhir<BR>
antaryāmī lakṣitaḥ tatas tena bhagavān api lakṣita ity arthaḥ | sa ca sa ca<BR>
pūrvavat dvidhaiva lakṣyate | tathā hi kartṛtva-bhoktṛtvayor asvātatnrya-<BR>
darśanāt karmaṇo jaḍatvāt karmaṇo jaḍatvāt sarveṣām api jīvānāṃ tatra<BR>
tatra pravṛttir antaḥ-prayojaka-viśeṣaṃ vinā na ghaṭata ity anupapatti-<BR>
dvārāntaryāmī lakṣyate | eṣa hy anenātmanā cakṣuṣā darśayati śrotreṇa<BR>
śrāvayati manasā mānayati buddhyā bodhayati tasmād etā bāhuḥ | mṛtir<BR>
amṛtir iti bhāllaveya-śrutiś ca |<BR>
<BR>
ataeva gītopaniṣatsu - <BR>
athavā bahunaitena kiṃ jñātena tavārjuna | <BR>
viṣṭabhyāham idaṃ kṛtsnam ekāṃśena sthito jagat || iti |<BR>
<BR>
viṣṇu-purāṇe ca - sva-śakti-leśāvṛta-bhūta-sarga iti | tathā jīvāḥ prayojaka-<BR>
kartṛ-preritavyāpārāḥ | asvātantryāt | takṣādi-karma-kara-janavad ity evam<BR>
antaryāmiṇi tattve vyāpti-dvārā siddheḥ | punas tenaiva bhagavān api<BR>
sādhyate | tuccha-vaibhava-jīvāntaryāmi-svarūpam īśvara-tattvaṃ<BR>
nijāṃśitvāśrayaṃ  tathaiva paryāpteḥ | rāja-prabhutvāśrita-takṣakādi-karma-<BR>
kara prayojaka-prabhutvādivad iti | athavātra <BR>
<BR>
yathendriyaiḥ pṛthag-dvārair artho bahu-guṇāśrayaḥ | <BR>
eko nāneyate tadvad bhagavān śāstra-vartmabhiḥ || [BhP 3.32.33] ity<BR>
evodāharaṇīyam | anenaiva gati-sāmānyaṃ ca sidhyatīti || 2.2 || śrī-<BR>
śukaḥ || 110 ||<BR>
<BR>
pratyavasthāpitaṃ vadantīty ādipadyam |<BR>
<BR>
iti śrī-kali-yuga-pāvana-sva-bhajana-vibhājana-prayojanāvatāra-śrī-śrī-<BR>
bhagavat-kṛṣṇa-caitanya-deva-caraṇānucara-viśva-vaiṣṇava-rāja-sabhājana-<BR>
bhājana-śrī-rūpa-sanātanānuśāsana-bhāratī-garbhe śrī-bhāgavata-sandarbhe<BR>
paramātma-sandarbho nāma tṛtīyaḥ sandarbhaḥ ||<BR>
<BR>
śrī-bhāgavata-sandarbhe sarva-sandarbha-garbha-ge |<BR>
paramātmābhidheyo'sau sandarbho'bhūt tṛtīyakaḥ ||<BR>
<BR>
samāpto'yaṃ tṛtīyaḥ sandarbhaḥ ||<BR>
<BR>
[*ENDNOTE #1] The Yadavpur edition makes reference to Sridhar's<BR>
commentary to 3.29.13.<BR>
[*ENDNOTE #2] In Laghu-bhāgavatāmṛta 1.2.9, this is given as ā̆Sātvata-<BR>
tantra.<BR>
[*ENDNOTE #3] Not found in my edition.<BR>
[*ENDNOTE #4] This verse is first quoted in Śrīdhara's commentary to BhP<BR>
11.15.16 and later at CC 1.2.53.<BR>
[*ENDNOTE #5] Quoted above in section 22.<BR>
[*ENDNOTE #6] Above, section 19.<BR>
[*ENDNOTE #7] Not found in Gita Press edition.<BR>
[*ENDNOTE #8] ambuvad agrahaṇāt tu na tathātvam is the full sūtra.<BR>
[*ENDNOTE #9] See Tattva-sandarbha 55-56. BhP 2.10.1-7.<BR>
[*ENDNOTE #10] The verse is given above at the beginning of 106. kasmai<BR>
yena, etc. <BR>
<BR>
<BR>
<BR>
</body></html>
