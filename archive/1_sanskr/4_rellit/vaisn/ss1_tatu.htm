<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Jiva Gosvami: Satsamdarbha 1</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

Jiva Gosvami:<BR>
Satsamdarbha, part 1: Tattvasamdarbha<BR>
<BR>
with Baladeva Vidyabhusana's Tippani<BR>
<BR>
Input by ...<BR>
<BR>
<BR>
<BR>




<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>

<BR>
<BR>
śrī-bhāgavata-sandarbhe prathamaḥ<BR>
<BR>
tattva-sandarbhaḥ<BR>
<BR>
śrī-kṛṣṇo jayati |<BR>
<BR>
kṛṣṇa-varṇaṃ tviṣākṛṣṇaṃ sāṅgopāṅgāstra-pārṣadam |<BR>
yajñaiḥ saṅkīrtana-prāyair yajanti hi sumedhasaḥ  ||1|| [BhP 11.5.32]<BR>
<BR>
BD: śrīkṛṣṇo jayati | <BR>
<BR>
bhaktyābhāsenāpi toṣaṃ dadhāne <BR>
dharmādhyakṣe viśva-nistāri-nāmni |<BR>
nityānandādvaita-caitanya-rūpe <BR>
tattve tasmin nityam āstāṃ ratir naḥ ||<BR>
māyāvādaṃ yas tamaḥ-stomam <BR>
uccair nāśaṃ ninye veda-vāg-aṃśu-jālaiḥ |<BR>
bhaktir viṣṇor darśitā yena loke<BR>
jīyāt so'yaṃ bhānur ānanda-tīrthaḥ ||<BR>
<BR>
govindābhidham indirāśrita-padaṃ hasta-stha-ratnādivat |<BR>
tattvaṃ tattva-vid uttamau kṣiti-tale yau darśayāñcakratuḥ ||<BR>
<BR>
 māyāvāda-mahāndhakāra-paṭalī-sat-puṣpavantau sadā<BR>
tau śrī-rūpa-sanātanau viracitāścaryau suvaryau stumaḥ ||<BR>
<BR>
yaḥ sāṅkhya-paṅkena kutarka-pāṃśunā <BR>
vivarta-gartena ca lupta-dīdhitim |<BR>
śuddhaṃ vyadhād vāk-sudhayā maheśvaraṃ<BR>
kṛṣṇaṃ sa jīvaḥ prabhur astu no gatiḥ ||<BR>
<BR>
ālasyā apravṛttiḥ syāt puṃsāṃ yad grantha-vistare |<BR>
ato'tra gūḍhe sandarbhe ṭippany alpā prakāśyate ||<BR>
śrīmaj-jīvena ye pāṭhāḥ sandarbhe'smin pariṣkṛtāḥ |<BR>
vyākhyāyante ta evāmī nānye ye tena helitāḥ ||<BR>
<BR>
śrī-bādarāyaṇo bhagavān vyāso brahma-sūtrāṇi prakāśya tad-bhāṣya-bhūtaṃ<BR>
śrī-bhāgavatam āvirbhāvya śukaṃ tad-adhyāpitavān | tad-arthaṃ nirṇetu-<BR>
kāmaḥ śrī-jīvaḥ pratyūha-kulācala-kuliśaṃ vāñchita-pīyūṣa-balāhaka-<BR>
sveṣṭa-vastu-nirdeśaṃ maṅgalam ācarati kṛṣṇeti | nimi-nṛpatinā pṛṣṭaḥ kara-<BR>
bhājano yogī satyādi-yugāvatārānuktvā'tha kalāv api tathā śṛṇu iti tam<BR>
avadhāpyāha kṛṣṇa-varṇam iti | sumedhaso janāḥ kalāv api hariṃ bhajanti |<BR>
kaiḥ | ity āha saṅkīrtana-prāyair yajñaiḥ arcanair iti | kīdṛśaṃ tam | ity āha<BR>
kṛṣṇo varṇo rūpaṃ yasyāntar iti śeṣaḥ | tviṣā kāntyā tv akṛṣṇam | śuklo<BR>
raktas tathā pītaḥ idānīṃ kṛṣṇatāṃ gataḥ [BhP 10.8.13] iti gargokti-pāriśeṣya-<BR>
vidyud-gauram ity arthaḥ | aṅge nityānandādvaitau | upāṅgāni<BR>
śrīvāsādayaḥ | astrāṇi avidyācchettṛtvād bhagavan-nāmāni | pārṣadāṅ<BR>
gadādhara-govindāyaḥ | taiḥ sahitam iti mahābalitvaṃ vyajyate | garga-vākye<BR>
pīta iti prācīna-tad-avatārāpekṣayā | ayam avatāraḥ śveta-varāha-kalpa-<BR>
gatāṣṭa-viṃśa-vaivasvatam anvantarīya-kalau bodhyaḥ | tatratye śrī-caitanya<BR>
evokta-dharma-darśanāt | anyeṣu kaliṣ kvacic chyāmatvena kvaicc cuka-<BR>
patrābhatvena vyakter ukteḥ | channaḥ kalau yad abhavaḥ [BhP 7.9.38] iti śuklo<BR>
raktas tathā pītaḥ [BhP 10.8.13] iti | kalāv api tathā śṛṇu [BhP 11.5.31] iti  ca |<BR>
ye vimṛśanti te sumedhasaḥ | channatvaṃ ca preyasī-tviṣāvṛtatvaṃ bodhyam |<BR>
aṅkāḥ pūrvāṅkato'trānye ṭippanī-krama-bodhakāḥ | dvi-bindavas te vijñeyā<BR>
viṣayāṅkāras tv abindavaḥ | atra granthe skandhādhyāya-sūcakā yugmāṅkā<BR>
grantha-kṛtāṃ santi | tebhyo'nye ye ṭippanī-krama-bodhāyāsmābhiḥ kalpitās<BR>
te dvibindu-mastakāḥ | viṣaya-vākyebhyaḥ pare ye'ṅkās te tv abindu-mastakā<BR>
bodhyāḥ ||1||<BR>
<BR>
antaḥkṛṣṇaṃ bahir gauraṃ darśitāṅgādi-vaibhavam |<BR>
kalau saṅkīrtanādyaiḥ smaḥ kṛṣṇa-caitanyam āśritāḥ  ||2||<BR>
<BR>
BD: kṛṣṇa-varṇa-padya-vyākhyā-vyājena tad-artham āśrayati antar iti |<BR>
sphuṭārthaḥ ||2||<BR>
<BR>
jayatāṃ mathurā-bhūmau śrīla-rūpa-sanātanau |<BR>
yau vilekhayatas tattvaṃ jñāpakau pustikām imām  ||3||<BR>
<BR>
BD: athāśīr namaskāra-rūpaṃ maṅgalam ācarati jayatām iti | śrīlau jñāna-<BR>
vairāgya-tapaḥ-sampattimantau rūpa-sanātanau me guru-parama-gurū jayataḥ<BR>
nijotkarṣaṃ prakaṭayatām | mathurā-bhūmāv iti | tatra tayor adhyakṣatā<BR>
vyajyate | tayor jayo'stv ity āśāsyate | jayatir <BR>
atra tad itara-sarva-sad-vṛndotkarṣa-vacanaḥ | tad-utkarṣāśrayatvāt tayos tat-<BR>
sarva-namasyatvam ākṣipyate | tat-sarvāntaḥpātitvāt svasya tau namayāv iti<BR>
ca vyajyate | tau kīdṛśāv ity āha | yāv imāṃ samdarbhākhyāṃ pustikāṃ<BR>
vilekhayatas tasyā likhane māṃ pravartayataḥ | buddhau siddhatvāt imām ity<BR>
uktiḥ | tattvaṃ jñāpakau tattvaṃ vādya-prabhede syāt svarūpe paramātmani iti<BR>
viśva-koṣāt | pareśaṃ saparikaraṃ jñāpayiṣyantāv ity arthaḥ | kartari<BR>
bhaviṣyati ṇvul ṣaṣṭhī-niṣedhas tu akenor bhaviṣyad ādhamarṇayoḥ (Pāṇ<BR>
2.3.70) iti sūtrāt ||3||<BR>
<BR>
ko'pi tad-bāndhavo bhaṭṭo dakṣiṇa-dvija-vaṃśajaḥ |<BR>
vivicya vyalikhad granthaṃ likhitād vṛddha-vaiṣṇavaiḥ  ||4||<BR>
<BR>
BD: granthasya purātanatvaṃ svapariṣkṛtatvaṃ cāha ko'pīti | tad-bāndhavas<BR>
tayo rūpa=sanātanayor bandhur gopāla-bhaṭṭa ity arthaḥ | vṛddha-vaiṣṇavaiḥ<BR>
śrī-madhvādibhir likhitād granthāt taṃ vivicya vicārya sāraṃ gṛhītvā<BR>
grantham imaṃ vyalikhat ||4||<BR>
<BR>
tasyādyaṃ granthanālekhaṃ krāntam utkrānta-khaṇḍitam |<BR>
paryālocyātha paryāyaṃ kṛtvā likhati jīvakaḥ  ||5||<BR>
<BR>
BD: tasya bhaṭṭasya ādyaṃ purātanaṃ granthanālekhaṃ paryālocya jīvako<BR>
mal-lakṣaṇaḥ paryāyaṃ kṛtvā kramaṃ nibadhya likhati | grantha sandarbhe<BR>
caurādikaḥ | tato ṇyāsa-śrantha (Pāṇ 3.3.107) iti karmaṇi yuc granthanā<BR>
granthaḥ | tasya lekhaṃ likhanaṃ, bhāve ghañ | taṃ lekhaṃ kīdṛśam ity āha<BR>
krāntaṃ krameṇa sthitam | vyutkrāntaṃ vyutkrameṇa sthitam | khaṇḍitaṃ<BR>
chinnam iti svaśramasya sārthakyam ||5||<BR>
<BR>
yaḥ śrī-kṛṣṇa-padāmbhoja-bhajanaikābhilāṣavān |<BR>
tenaiva dṛśyatām etad anyasmai śapatho'rpitaḥ  ||6||<BR>
<BR>
BD: granthasya rahasyatvam āha yaḥ śrīti | kṛṣṇa-pāratamye'nyenānādṛte<BR>
tasyāmaṅgalaṃ syād iti | tan-maṅgalāyaitat | na tu granthāvadya-bhayāt |<BR>
tasya suvyutpannair niravadyatvena parīkṣitatvāt ||6||<BR>
<BR>
atha natvā mantra-gurūn gurūn bhāgavatārthadān |<BR>
śrī-bhāgavata-sandarbhaṃ sandarbhaṃ vaśmi lekhitum  ||7||<BR>
<BR>
BD: atheti gūḍhasya prakāśaś ca sāroktiḥ śresṭhā tathā | nānārthavattvaṃ<BR>
vedyatvaṃ sandarbhaḥ kathyate budhaiḥ | ity abhiyuktokta-laksaṇaṃ sandarbhaṃ<BR>
lekhituṃ vaśmi vāñchāmi | śrī-bhāgavataṃ sandṛbhyate grathyate'treti | halaś<BR>
ca (Pāṇ 3.3.21) ity adhikaraṇe ghañ ||7||<BR>
<BR>
yasya brahmeti saṃjñāṃ kvacid api nigame yāti cin-mātra-sattāpy<BR>
aṃśo yasyāṃśakaiḥ svair vibhavati vaśayann eva māyāṃ pumāṃś ca |<BR>
ekaṃ yasyaiva rūpaṃ vilasati parama-vyomni nārāyaṇākhyaṃ<BR>
sa śrī-kṛṣṇo vidhattāṃ svayam iha bhagavān prema tat-pāda-bhājām  ||8||<BR>
<BR>
BD: atha śrotṛ-rucy-utpattaye granthasya viṣayādīn anubandhān saṅkṣepeṇa<BR>
tāvad āha yasyeti | sa svayaṃ bhagavān śrī-kṛṣṇaḥ | iha jagati tat-pāda-<BR>
bhājāṃ tac-caraṇa-padma-sevināṃ sva-viṣayakaṃ prema vidhattām arpayatu |<BR>
sa kaḥ | ity āha yasya svarūpānubandhyākṛtiguṇa-vibhūti-viśiṣṭasyaiva śrī-<BR>
kṛṣṇasya | cinmātra-sattā anabhivyakta-tat-tad-viśeṣā jñāna-rūpā<BR>
vidyamānatā | kvacid api nigame kasmiṃścit satyaṃ jñānam anantaṃ brahma<BR>
(TaittU 2.1.1) astīty evopalabdhavyaḥ (KaṭhU 2.3.13) ity ādi-rūpe śruti-<BR>
khaṇḍe brahmeti saṃjñāṃ yāti | tādṛśatayā cintayatāṃ tathā pratītam āsīd ity<BR>
arthaḥ | bhakti-bhāvita-manasāṃ tu vyañjita-tat-tad-viśeṣā saiva puruṣatvena<BR>
pratītā bhavatīti bodhyam | satyaṃ jñānam ity upakrāntasyaivānandamaya-<BR>
puruṣatvena nirūpaṇāt | ata evam uktaṃ jitaṃ te stotre -<BR>
<BR>
na te rūpaṃ na cākāro nāyudhāni na cāspadam |<BR>
tathāpi puruṣākāro bhaktānāṃ tvaṃ prakāśate || iti |<BR>
sa caivaṃ prācīnāṅgīkṛtam iti vācyam | uktarītyā tasyāpy<BR>
anabhīṣṭatvābhāvāt | yasya kṛṣṇasyāṃśaḥ pumān māyāṃ vaśayann eva svair<BR>
aṃśakair vibhavati | kāraṇārṇavaśāyī sahasraśīrṣā puruṣaḥ saṅkarṣaṇaḥ<BR>
kṛṣṇāṃśaḥ prakṛter bhartā | tāṃ vaśe sthāpayann eva sva-vīkṣaṇa-kṣubdhayā<BR>
tayāṇḍāni sṛṣṭvā, teṣāṃ garbheṣv ambubhir ardha-pūrṇeṣu sahasra-śīrṣā<BR>
pradyumnaḥ san svair aṃśakaiḥ matsyādibhiḥ | vibhavati vibhava-saṃjñakān<BR>
līlāvatārān prakaṭayatīty arthaḥ | yasyaiva kṛṣṇasya nārāyaṇākhyam ekaṃ<BR>
mukhyaṃ rūpam | āvaraṇāṣṭakād bahiḥṣṭhe  parama-vyomni vilasati sa<BR>
nārāyaṇo yaya vilāsa ity arthaḥ | ananyāpekṣi-rūpaḥ svayaṃ bhagavān prāyas<BR>
tat-sama-guṇa-vibhūtir ākṛtyādibhir anyādṛk tu vilāsa iti sarvam etac<BR>
caturtha-sandarbhe visphuṭībhaviṣyad-vīkṣaṇīyam ||8||<BR>
<BR>
athaivaṃ sūcitānāṃ śrī-kṛṣṇa-tad-vācya-vācakatā-lakṣaṇa-sambandha-tad-<BR>
bhajana-lakṣaṇa-vidheya-saparyāyābhidheya-tat-prema-lakṣaṇa-<BR>
prayojanākhyānām arthānāṃ nirṇayāya tāvat pramāṇaṃ nirṇīyate | tatra<BR>
puruṣasya bhramādi-doṣa-catuṣṭaya-duṣṭatvāt sutarām alaukikācintya-<BR>
svabhāva-vastu-sparśāyogyatvāc ca tat-pratyakṣādīny api sadoṣāṇi  ||9||<BR>
<BR>
BD:athaivam iti | sūcitānāṃ vyañjitānāṃ caturṇām ity arthaḥ | śrī-kṛṣṇaś ca<BR>
granthasya viṣayaḥ | tad-vācya-vācaka-lakṣaṇaś ca sambandhaḥ | tad-bhajanaṃ<BR>
tac-chravaṇa-kīrtanādi-tal-lakṣaṇaṃ yad-vidheyaṃ tat-saparyāyāṃ yad<BR>
abhidheyaṃ tac ca | tat-prema-lakṣaṇaṃ prayojanaṃ ca puruṣārthas tad-<BR>
ākhyānām | eka-vācya-vācakatavaṃ paryāyatvam | samānaḥ paryāyo'syeti<BR>
saparyāyaḥ | samānārtahka-saha-śabdena samāsād asvapada-vigraho bahu-<BR>
vrīhiḥ | vopasarjanasya iti sūtrāt (Pāṇ 6.3.82) sahasya sādeśaḥ | <BR>
<BR>
saha-śabdas tu sākalpa-yaugapadya-samṛddhiṣu | <BR>
sādṛśye vidyamāne ca sambandhe ca saha smṛtaṃ || iti śrīdharaḥ |<BR>
<BR>
tatreti puruṣasya vyāvahārikasya vyutpannasyāpi bhramādi-doṣa-grastatvāt<BR>
tādṛk-pāramārthaika-vastu-sparśānarhatvāc ca  tat-pratyakṣādīni ca<BR>
sadoṣāṇīiti yojyam | bhramaḥ pramādo vipralipsā karaṇāpaṭavaṃ ceti jīve<BR>
catvāro doṣāḥ | teṣv atasmiṃs tad-buddhir bhramaḥ | yena sthāṇau puruṣa-<BR>
buddhiḥ | anavadhānatānya-cittatālakṣaṇaḥ pramādaḥ | yenāntike gīyamānaṃ<BR>
gānaṃ na gṛhyate | vañcanecchā vipralipsā | yayā'śiṣye sva-jñāto'py artho na<BR>
prakāśyate | indriyam āndyaṃ karaṇāpaṭavam | yena datta-manasāpi yathāvat<BR>
vastu na paricīyate | ete pramātṛ-jīva-doṣāḥ | parmāṇeṣu sañcaranti | teṣu<BR>
bhramādi-trayaṃ pratyakṣe, tan-mūlake'numāne ca | vipralipsā tu śabda iti<BR>
bodhyam | pratyakṣādīny aṣṭau bhavanti pramāṇāni | tatrārtha-sannikṛṣṭaṃ<BR>
cakṣurādīndriyaṃ pratyakṣam | anumiti-karaṇam anumānam (Tarka-<BR>
saṅgraha) agnyādi-jñānam anumitiḥ, tat-karaṇaṃ dhūmādi-jñānam | āpta-<BR>
vākyaṃ śabdaḥ (ibid.) | upamiti-karaṇam upamānam (ibid.) go-sadṛśo gavaya<BR>
ity ādau | saṃjñāsaṃjñi-sambandha-jñānam upamitiḥ (ibid.) tat-karaṇaṃ<BR>
sādṛśya-jñānam |<BR>
<BR>
asaidhyad-artha-dṛṣṭyā sādhakānyārthakalpanam arthāpattiḥ | yayā<BR>
divābhuñjāne pīnatvaṃ rātri-bhojanaṃ kalpayitvā sādhyate | abhāva-<BR>
grāhikānupalabdhiḥ | bhūtale ghaṭānupalabdhyā yathā ghaṭābhāvo gṛhyate |<BR>
sahasre śataṃ sambhaved iti buddhau sambhāvanā sambhavaḥ | ajñāta-<BR>
vaktṛkaṃ paramparāprasiddham aitihyam | yatheha tarau yakṣo'sti | ity evam<BR>
aṣṭau ||9||<BR>
<BR>
tatas tāni na pramāṇīty anādi-siddha-sarva-puruṣa-paramparāsi sarva-<BR>
laukikālaukika-jñāna-nidānatvād-aprākṛta-vacana-lakṣaṇo veda evāsmākaṃ<BR>
sarvātīta-sarvāśraya-sarvācintyāścarya-svabhāvaṃ vastu vividiṣatāṃ<BR>
pramāṇam  ||10||<BR>
<BR>
BD: tatas tāni ca pramāṇānīti | tato bhramādi-doṣa-yogāt | tāni<BR>
pratyakṣādīni paramārtha-pramā-karaṇāni na bhavanti | māyā-muṇḍāvaloke<BR>
tasyaivedaṃ muṇḍam ity atra pratyakṣaṃ vyabhicāri | vṛṣṭyā tat-kāla-<BR>
nirvāpita-vahnau ciraṃ dhūma-prodgāriṇi girau vahminān dhūmāt ity<BR>
anumānaṃ ca vyabhicāri dṛṣṭam | āpta-vākyaṃ ca tathā, ekenāptena muniā<BR>
sarthitasyārthasyāpareṇa tādṛśena dūṣitatvāt | ata uktaṃ nāsav ṛṣir yasya<BR>
mataṃ na bhinnam iti | <BR>
<BR>
evaṃ mukhyānām eṣāṃ sadoṣatvāt tad upajīvinām upamānādīnāṃ tathātvaṃ<BR>
susiddham eva | kiṃc cāpta-vākyaṃ laukikārtha-grahe pramāṇam eva, yathā<BR>
himādrau himam ity ādau | tad-ubhaya-nirapekṣaṃ ca tat daśamas tvam asi<BR>
ity ādau | tad-ubhayāgamye sādhakatamaṃ ca tat | grahāṇāṃ rāśiṣu sañcāre<BR>
yathā | kiṃ cāpta-vākyenānugṛhītaṃ tad-ubhayaṃ pramāpakam | dṛṣṭa-cara-<BR>
māyā-muṇḍakena puṃsā satye'py aviśvaste tasyaivedaṃ muṇḍam iti<BR>
nabhovāṇyānugṛhītaṃ pratyakṣaṃ yathā | are śītārtāḥ panthā māsminn<BR>
agniṃ sambhāvayata, vṛṣṭyā nirvāṇo'tra sa dṛṣṭaḥ kintv amuṣmin<BR>
dhūmodgāriṇi girau so'sti ity āptavākyenānugṛhītam anumānaṃ ca yatheti |<BR>
tad evaṃ pratyakṣānumāna-śabdāḥ pramāṇānīty āha manuḥ -<BR>
<BR>
pratyakṣam anumānaṃ ca  śāstraṃ ca vividhāgamam |<BR>
trayaṃ suviditaṃ kāryaṃ dharma-śuddhim abhīpsatā || iti (Manu 12.105) |<BR>
<BR>
evam asmad-vṛddhāś ca | sarva-paramparāsu brahmotpanneṣu deva-<BR>
mānavādiṣu sarveṣu vaṃśeṣu | paramparā parīpāṭyāṃ santāne'pi vadhe<BR>
kvacit iti viśvaḥ | laukika-jñānaṃ karma-vidyā | alaukika-jñānaṃ brahma-<BR>
vidyā | aprākṛteti vācā virūpa nityayā iti mantra-varṇanāt (RV 8.75.6) | <BR>
<BR>
anādi-nidhanā nityā vāg utsṛṣṭā svayambhuvā |<BR>
ādau vedamayī divyā yataḥ sarvāḥ pravṛttayaḥ || <BR>
iti smaraṇāc (Mbh 12.231.56-57) ca | sphuṭam anyat ||10||<BR>
<BR>
tac cānugataṃ tarkāpratiṣṭhānāt (Vs. 2.1.11) ity ādau, acintyāḥ khalu ye<BR>
bhāvā na tāṃs tarkeṇa yojayet [Mbh 6.5.12] ity ādau śāstra-yonitvāt (Vs. 1.1.3)<BR>
ity ādau | śrutes tu śabda-mūlatvāt (Vs. 2.1.27) ity ādau | <BR>
<BR>
pitṛ-deva-manuṣyāṇāṃ vedaś cakṣus taveśvara | <BR>
śreyas tv anupalabdhe'rthe sādha-sādhanayor api || [BhP 11.20.4]<BR>
BD: nanu ko'yam āgraho veda evāsmākaṃ pramāṇam iti cet tatrāha tac<BR>
cānumatam iti | śrī-vyāsādyair iti śeṣaḥ | tad-vāyāny āha tarketyādīni<BR>
sādhya-sādhanayor apīty antāni | tarketi brahma-sūtra-khaṇḍaḥ | tasyārthaḥ -<BR>
 paramārtha-nirṇayas tarkeṇa na bhavati puruṣa-buddhi-vaividhyena tasya<BR>
naṣṭa-pratiṣṭhatvāt | evam āha śrutiḥ naiṣā tarkeṇa matir āpaneyā<BR>
proktānyenaiva sujñānāya preṣṭha iti (KaṭhaU 1.2.9) | vyāpyāropeṇa<BR>
vyāpakāropas tarkaḥ (Tarka-saṅgraha), yady ayaṃ nirvahniḥ syāt tadā<BR>
nirdhūmaḥ syāt ity evaṃ rūpaḥ | sa ca vyāpti-śaṅkāṃ nirasyann<BR>
anumānāṅgaṃ bhaved atas tarkeṇānumānaṃ grāhyam iti | acintyāḥ ity<BR>
udyama-parvaṇi dṛṣṭam | śāstreti brahma-sūtram | na ity ākṛṣyam | upāsyo<BR>
harir anumānenopaniṣadā vā vedya iti sandehe mantavyaḥ (BṛhadU 4.5.6) iti<BR>
śruter anumānena sa vedya iti prāpte nānumānena vedyo hariḥ | kutaḥ ?<BR>
śāstram upaniṣad yonir vedana-hetur yasya tattvāt | aupaniṣadaṃ puruṣaṃ<BR>
pṛcchāmi (BṛhadU 3.9.26) ity ādyā hi śrutiḥ | śrutes tu iti brahma-sūtram<BR>
(2.1.17) | na ity anuvartate | brahmaṇi loka-dṛṣṭāḥ śramādayo doṣā na syuḥ |<BR>
kutaḥ | so'kāmayata bahu syāṃ prajāyeya (TaittU 2.6.1) iti saṅkalpa-mātreṇa<BR>
nikhila-sṛṣṭi-śravaṇāt | nanu śrutir bādhitaṃ kathaṃ brūyād iti cet tatrāha<BR>
śabdeti | avicintyārthasya śabdaika-pramāṇakatvāt | dṛṣṭaṃ caitan maṇi-<BR>
mantrādau | pitṛdeva ity uddhavoktir ekādeśe | he īśvara, tava vedaḥ<BR>
pitrādīnāṃ śreyaḥ śreṣṭhaṃ cakṣuḥ | kvety āha anupalabdhe'rtha ity ādi |<BR>
tathā ca veda evāsmākaṃ pramāṇam iti mad-vākyaṃ sarva-sammatim iti<BR>
nāpūrvaṃ mayoktam ||11||<BR>
<BR>
tatra ca veda-śabdasya samprati duṣpāratvād duradhigamārthatvāc ca tad-<BR>
artha-nirṇāyakānāṃ munīnām api paraspara-virodhād veda-rūpo vedārtha-<BR>
nirṇāyakaś cetihāsa-purāṇātmakaḥ śabda eva vicāraṇīyaḥ | tatra ca yo vā<BR>
veda-śabdo nātma-viditaḥ so'pi tad-dṛṣṭyānumeya eveti samprati tasyaiva<BR>
pramotpādakatvaṃ sthitam | tathā hi mahābhārate mānavīye ca - itihāsa-<BR>
purāṇābhyāṃ vedaṃ samupabṛṃhayet iti [Mbh 1.1.267] | pūraṇāt purāṇam iti<BR>
cānyatra | na cāvedena vedasya bṛṃhaṇaṃ sambhavati | na hy aparipūrṇasya<BR>
kanaka-valayasya trapuṇā pūraṇaṃ yujyate | <BR>
<BR>
nanu yadi veda-śabdaḥ purāṇam itihāsaṃ copādatte | tarhi purāṇam anyad<BR>
anveṣaṇīyam | yadi tu na, na tarhītihāsa-purāṇayor abhedo vedena | ucyate -<BR>
 viśiṣṭaikārtha-pratipādaka-pada-kadambasyāpauruṣeyatvād abhede'pi<BR>
svarakramabhedād bheda-nirdeśo'py upapadyate | ṛg-ādibhiḥ samam anayor<BR>
apauruṣeyatvenābhedo mādhyandina-śrutāv eva vyajyate evaṃ vā are'sya<BR>
mahato bhūtasya niśvasitam etad yad ṛg-vedo yajur-vedaḥ sāma-<BR>
vedo'tharvāṅgirasa itihāsaḥ purāṇam ity ādinā [BṛhadU 2.4.10] ||12||<BR>
<BR>
BD: evaṃ ced ṛg-ādi-vedenāstu paramārtha-vicāraḥ | tatrāha tatra ca veda-<BR>
śabdasyeti | tarhi nyāyādi-śāstrair vedārtha-nirṇetṛbhiḥ | so'stīti cet tatrāha<BR>
tad-artha-nirṇāyakānām iti | tasyaiveti itihāsa-purāṇātmakasya veda-rūpasyety<BR>
arthaḥ | samupabṛṃhayed iti vedārthaṃ spaṣṭīkuryād ity arthaḥ | purāṇād iti<BR>
vedārthasyeti bodhyam | trapuṇā sīsakena | purāṇetihāsayor veda-rūpatāyāṃ<BR>
kaścic chaṅkate nanv ity ādinā | tatra samādhatte ucyata ity ādinā | nikhila-<BR>
śakti-viśiṣṭa-bhagavad-rūpaikārtha-pratipādakaṃ yat padaka-damba-mṛgādi-<BR>
purāṇāntaṃ tasyeti | ṛgādi-bhāge svara-kramo'sti itihāsa-purāṇa-bhāge tu sa<BR>
nāstīty etad-aṃśena bhedaḥ | evaṃ vā iti maitreyīṃ patnīṃ prati yājñavalkya-<BR>
vacanam | are maitreyi asyeśvarasya mahato vibhoḥ pūjyasya vā bhūtasya<BR>
pūrva-siddhasya | sphuṭārtham anyat ||12||<BR>
<BR>
ataeva skānda-prabhāsa-khaṇḍe -<BR>
<BR>
purā tapaś cacārogram amarāṇāṃ pitāmahaḥ |<BR>
āvirbhūtās tato vedāḥ saṣaḍ-aṅga-pada-kramāḥ ||<BR>
tataḥ purāṇam akhilaṃ sarva-śāstra-mayaṃ dhruvam |<BR>
nitya-śabda-mayaṃ puṇyaṃ śata-koṭi-pravistaram ||<BR>
nirgataṃ brahmaṇo vaktrāt tasya bhedān nibodhata |<BR>
brāhmyaṃ purāṇaṃ prathamam ity ādi | [SkandaP 2.3-5]<BR>
<BR>
atra śata-koṭi-saṅkhyā brahma-loke prasiddheti tathoktam | tṛtīya-skandhe<BR>
ca ṛg-yajuḥ-sāmātharvākhyān vedān pūrvādibhir mukhaiḥ [BhP 3.12.37] ity<BR>
ādi-prakaraṇe, <BR>
<BR>
itihāsa-purāṇāni pañcamaṃ vedam īśvaraḥ |<BR>
sarvebhya eva vaktrebhyaḥ sasṛje sarva-darśanaḥ || iti | [BhP 3.12.39] <BR>
<BR>
api cātra sākṣād eva veda-śabdaḥ prayuktaḥ purāṇetihāsayoḥ | anyatra ca --<BR>
purāṇaṃ pañcamo vedaḥ | itihāsaḥ purāṇaṃ ca pañcamo veda ucyate [BhP<BR>
1.4.20] | vedān adhyāpayāmāsa mahābhārata-pañcamān [Mbh 12.340.11] ity<BR>
ādau | anyathā vedān ityādāv api pañcamatvaṃ nāvakalpeta samāna-jātīya-<BR>
niveśitatvāt saṅkhyāyāḥ | bhaviṣya-purāṇe kārṣṇaṃ ca pañcamaṃ vedaṃ yan<BR>
mahābhārataṃ smṛtam iti | tathā ca sāma-kauthumīya-śākhāyāṃ<BR>
chāndogyopaniṣadi ca -- ṛg-vedaṃ bhagavo'dhyemi yajur-vedaṃ sāma-vedam<BR>
ātharvaṇaṃ caturtham itihāsaṃ purāṇaṃ pañcamaṃ vedānāṃ vedam [ChāU<BR>
7.1.2] ity ādi | ataeva asya mahato bhūtasya [BṛhadU 2.4.10] ity ādāv itihāsa-<BR>
purāṇayoś caturṇām evāntarbhūtatva-kalpanayā prasiddha-pratyākhyānaṃ<BR>
nirastam | tad uktaṃ brāhmyaṃ purāṇaṃ prathamam ity ādi ||13||<BR>
<BR>
BD: puretyādau vedānāṃ purāṇānāṃ cāvirbhāva uktaḥ | sasṛje<BR>
āvirbhāvayāmāsa | samāneti yajña-datta-pañcamān viprān āmantrayasva<BR>
itivat | kārṣṇam iti kṛṣṇena vyāsenoktam ity arthaḥ | ataeveti pañcama-<BR>
vedatva-śravaṇād evety arthaḥ | caturṇām evāntargate | teṣv eva yat<BR>
purāvṛttaṃ yac ca pañca-lakṣaṇam ākhyānaṃ | te eva tad-bhūte grāhye | na tu<BR>
ye vyāsa-kṛta-tattvena bhuvi khyāte śūdrāṇām api śravye iti karmaṭhair yat<BR>
kalpitaṃ tan-nirastam ity arthaḥ ||13||<BR>
<BR>
pañcamatve kāraṇaṃ ca vāyu-purāṇe sūta-vākyam -<BR>
<BR>
itihāsa-purāṇānāṃ vaktāraṃ samyag eva hi |<BR>
māṃ caiva pratijagrāha bhagavān īśvaraḥ prabhuḥ ||<BR>
eka āsīd yajur vedas taṃ caturdhā vyakalpayat |<BR>
cāturhotram abhūt tasmiṃs tena  yajñam akalpayat ||<BR>
ādhvaryavaṃ yajurbhis tu ṛgbhir hotraṃ tathaiva ca |<BR>
audgātraṃ sāmabhiś caiva brahmatvaṃ cāy atharvabhiḥ || [VāyuP 60.16-18]<BR>
ākhyānaiś cāpy upākhyānair gāthābhir dvija-sattamāḥ  |<BR>
purāṇa-saṃhitāś cakre purāṇārtha-viśāradaḥ ||<BR>
yac chiṣṭaṃ tu yajurveda iti śāstrārtha-nirṇayaḥ | [VāyuP 60.21-22]<BR>
<BR>
iti brahma-yajñādhyayane ca viniyogo dṛśyate'mīṣāṃ yad-brāhmaṇānītihāsa-<BR>
purāṇāni iti | so'pi nāvedatve sambhavati | ato yad āha bhagavān mātsye --<BR>
<BR>
kālenāgrahaṇaṃ matvā purāṇasya dvijottamāḥ |<BR>
vyāsa-rūpam ahaṃ kṛtvā saṃharāmi yuge yuge || iti [MatsyaP 53.8-9]<BR>
<BR>
pūrva-siddham eva purāṇaṃ sukha-saṅgrahaṇāya saṅkalpayāmīti tatrārthaḥ |<BR>
tad-anantaraṃ hy uktam -<BR>
<BR>
caturlakṣa-pramāṇena dvāpare dvāpare sadā |<BR>
tad-aṣṭādaśadhā kṛtvā kṛtvā bhūr-loke'smin prabhāṣyate |<BR>
adyāpy amartya-loke tu śata-koṭi-pravistaram |<BR>
tad-artho'tra catur-lakṣaḥ saṅkṣepeṇa niveśitaḥ || [MatsyaP 53.9-11] iti |<BR>
<BR>
atra tu yac chiṣṭaṃ tu yajur vede ity uktatvāt tasyābhidheya-bhāgaś<BR>
caturlakṣas tv atra martya-loke saṅkṣepeṇa sāra-saṅgraheṇa niveśitaḥ | na tu<BR>
racanāntareṇa ||14||<BR>
<BR>
BD: pañcamatve kāraṇaṃ ceti | ṛg-ādibhiś caturbhiś cāturhotraṃ caturbhir<BR>
ṛtvibhir nispādyaṃ karma bhavati itihāsādibhyāṃ tan na bhavatīti tad-<BR>
bhāgasya pañcamatvam ity arthaḥ | ākhyānaiḥ pañca-lakṣaṇaiḥ purāṇāni |<BR>
upākhyānaiḥ purāvṛttaiḥ | gāthābhiś chando-viśeṣaiś ca | saṃhitā bhārata-<BR>
rūpāś cakre| tāś ca yac chiṣṭaṃ tu yajur veda tad-rūpā ity arthaḥ | brahmeti |<BR>
brahma-yajñe vedādhyayane'mīṣām itihāsādīnāṃ viniyogo dṛśyate | so'pi<BR>
viniyogas teṣām avedatve na sambhavati | kṛtvā'virbhāvya | saṅkalayāmi<BR>
saṅkṣipāmi | abhidheya-bhāgaḥ sārāṃśaḥ ||14||<BR>
<BR>
tathaiva darśitaṃ veda-sahabhāvena śiva-purāṇasya vāyavīya-saṃhitāyām -<BR>
<BR>
saṅkṣipya caturo vedāṃś caturdhā vyabhajat prabhuḥ |<BR>
vyasta-vedatayā khyāto veda-vyāsa iti smṛtaḥ ||<BR>
purāṇam api saṅkṣiptaṃ caturlakṣa-pramāṇataḥ |<BR>
adyāpy amartya-loke tu śata-koṭi-pravistaram || [ŚivaP 1.33-34]<BR>
<BR>
saṅkṣiptam ity atra teneti śeṣaḥ | skāndam āgneyam ity ādi samākhyās tu<BR>
pravacana-nibandhanāḥ kāṭhakādivat | ānupūrvīr nirmāṇa-nibandhanā vā |<BR>
tasmāt kvacid anityatva-śravaṇaṃ tv āvirbhāva-tirobhāvāpekṣayā | tad evam<BR>
itihāsa-purāṇayor vedatvaṃ siddham | tathāpi sūtādīnām adhikāraḥ | sakala-<BR>
nigama-vallī-sat-phala-śrī-kṛṣṇa-nāmavat | yathoktam - prabhāsa-khaṇḍe -<BR>
<BR>
madhura-madhuram etan maṅgalaṃ maṅgalānāṃ<BR>
sakala-nigama-vallī-sat-phalaṃ cit-svarūpam |<BR>
sakṛd api parigītaṃ śraddhayā helayā vā <BR>
bhṛgu-vara nara-mātraṃ tārayet kṛṣṇa-nāma || iti ||<BR>
<BR>
yathā coktaṃ viṣṇu-dharme - <BR>
ṛg-vedo'tha yajur-vedaḥ sāma-vedo'py atharvaṇaḥ |<BR>
adhītās tena yenoktaṃ hair ity akṣara-dvayam || iti |<BR>
<BR>
atha vedārtha-nirṇāyakatvaṃ ca vaiṣṇave -<BR>
bhārata-vyapadeśena hy āmnāyārthaḥ pradarśitaḥ |<BR>
vedāḥ pratiṣṭhitāḥ sarve purāṇe nātra saṃśayaḥ || ity ādau |<BR>
<BR>
kiṃ ca vedārtha-dīpakānāṃ śāstrāṇāṃ madhya-pātitābhyupagame'py<BR>
āvirbhāvaka-vaiśiṣṭyāt tayor eva vaiśiṣṭyam | yathā pādme --<BR>
<BR>
dvaipāyanena yad buddhaṃ <BR>
brahmādyais tan na budhyate |<BR>
sarva-buddhaṃ sa vai veda <BR>
tad buddhaṃ nānya-gocaraḥ ||15||<BR>
<BR>
BD: vyasteti | vyastā vibhaktā vedā yena tatayā  veda-vyāsaḥ smṛtaḥ |<BR>
skāndam ity ādi | skandena proktaṃ na tu kṛtam iti vaktṛ-hetukā skāndādi-<BR>
saṃjñā | kaṭhenādhītaṃ kāṭhakam ity ādi saṃjñāvat | kaṭhānāṃ vedaḥ<BR>
kāḍhakaḥ  | gotra-varaṇād vuñ (Pāṇ 4.3.126), caraṇād dharmāmnāyayor iti<BR>
vaktavyam iti sūtra-vārtikābhyām | tataś ca kañhenādhītam iti suṣṭhūktam |<BR>
anyathā janatvenānityatāpattiḥ  | ānupūrvī kramaḥ | brāhyam ity<BR>
ādikaramanirmāṇa-hetukā vā sā sā sa`jñety arthaḥ | brāhmyādikramea<BR>
purāṇa-bhāgo bodhyaḥ | tathāpi sūtādīnām iti | itihāsāder vedatve'pi tatra<BR>
śūdrādhikāraḥ strī-śūdra-dvija-bandhūnām ity ādi-vākya-balād bodhyaḥ |<BR>
bhārata-vyapadeśeneti | durūha-bhāgasya vyākhyānāt, chinna-bhāgārtha-<BR>
pūraṇāc capurāṇe vedāḥ pratiṣṭhitāḥ naiścalyena sthitā ity arthaḥ | kiṃ ceti |<BR>
vedārtha-dīpakānāṃ mānavīyādīnāṃ madhye yadyapītihāsa-purāṇayoḥ<BR>
smṛtitvenābhyupagamas tathāpi vyāsayeśvarasya tad-āvirbhāvakatvāt tad-<BR>
utkarṣa ity arthaḥ | tatra pramāṇaṃ dvaipāyanenety ādi  ||15||<BR>
<BR>
skānde -<BR>
vyāsa-citta-sthitākāśād avacchinnāni kānicit |<BR>
anye vyavaharanty etāny urīkṛtya gṛhād iva || iti |<BR>
<BR>
tathaiva dṛṣṭaṃ śrī-viṣṇu-purāṇe parāśara-vākyam -<BR>
<BR>
tato'tra mat-suto vyāsa aṣṭāviṃśatime'ntare |<BR>
vedam ekaṃ catuṣpādaṃ caturdhā vyabhajat prabhuḥ ||<BR>
yathātra tena vai vyastā veda-vyāsena dhīmatā |<BR>
vedas tathā samastais tair vyāsair anyais tathā mayā ||<BR>
tad anenaiva vyāsānāṃ śākhābhedān dvijottama |<BR>
caturyugeṣu racitān samasteṣv avadhāraya ||<BR>
kṛṣṇa-dvaipāyanaṃ vyāsaṃ viddhi nārāyaṇaṃ prabhum |<BR>
ko'nyo hi bhuvi maitreya mahābhārata-kṛd bhavet || [ViP 3.4.2-5] iti |<BR>
<BR>
skānda eva -<BR>
<BR>
nārāyaṇād viniṣpannaṃ jñānaṃ kṛta-yuge sthitam |<BR>
kiñcit tad anyathā jātaṃ tretāyāṃ dvāpare'khilam ||<BR>
gautamasya ṛṣeḥ śāpāj jñāne tv ajñānatāṃ gate |<BR>
saṅkīrṇa-buddhayo devā brahma-rudra-puraḥsarāḥ ||<BR>
śaraṇyaṃ śaraṇaṃ jagmur nārāyaṇam anāmayam |<BR>
tair vijñāpita-kāryas tu bhagavān puruṣottamaḥ ||<BR>
avatīrṇo mahāyogī satyavatyāṃ parāśarāt |<BR>
utsannān bhagavān vedān ujjahāra hariḥ svayam || iti |<BR>
<BR>
veda-śabdenātra purāṇādi-dvayam api gṛhyate | tad evam itihāsa-purāṇa-<BR>
vicāra eva śreyān iti siddham | tatrāpi purāṇasyaiva garimā dṛśyate | uktaṃ<BR>
hi nāradīye -<BR>
<BR>
vedārthād adhikaṃ manye purāṇārthaṃ varānane |<BR>
vedāḥ pratiṣṭhitāḥ sarve purāṇe nātra saṃśayaḥ ||<BR>
purāṇam anyathā kṛtvā tiryag-yonim avāpnuyāt |<BR>
sudānto'pi suśānto'pi na gatiṃ kvacid āpnuyāt || iti |16||<BR>
<BR>
BD: vyāseti | bādarāyaṇasya jñānaṃ mahākāśam | anyeṣāṃ jñānāni tu tad-<BR>
aṃśa-bhūtāni khaṇḍākāśānīti tasyeśvaratvāt sārvajñyam uktam | tato'tra<BR>
mat-sutaḥ ity ādau ca vyāsāntarebhyaḥ  pārāśaryasyeśvaratvān mahotkarṣaḥ |<BR>
nārāyaṇāt ity ādau ceśvaratvaṃ prasphuṭam uktam | gautamasya śāpāt iti |<BR>
varotpanna-nityadhānya-rāśir gautamo mahati durbhikṣe viprān abhojayat |<BR>
atha subhikṣe gantukāmāṃs tān haṭhena nyavāsayat | te ca māyānirmitāyā<BR>
go-gautama-sparśena mṛtāyā hatyām uktvā gatāḥ | tataḥ kṛta-prāyaścitto'pi<BR>
gautamas tan-māyāṃ vijñāya śaśāpa | tatas teṣāṃ jñāna-lopa iti vārāhe<BR>
kathāsti | adhikam iti | niḥśandehatvād iti bodhyam | anyathā kṛtvā<BR>
avajñāya ||16||<BR>
<BR>
skānda-prabhāsa-khaṇḍe --<BR>
<BR>
vedavan niścalaṃ manye purāṇārthaṃ dvijottamāḥ |<BR>
vedāḥ pratiṣṭhitāḥ sarve purāṇe nātra saṃśayaḥ ||<BR>
bibhety alpa-śrutād vedī mām ayaṃ cālayiṣyati |<BR>
itihāsa-purāṇais tu niścalo'yaṃ kutaḥ purā ||<BR>
yan na dṛṣṭaṃ hi vedeṣu tad dṛṣṭaṃ smṛtiṣu dvijāḥ |<BR>
ubhayor yan na dṛṣṭaṃ hi tat purāṇaiḥ pragīyate ||<BR>
yo veda caturo vedān sāṅgopaniṣado dvijāḥ |<BR>
purāṇaṃ naiva jānāti na ca sa syād vicakṣaṇaḥ || (2.90-93) iti |<BR>
<BR>
atha pruāṇānām evaṃ prāmāṇye sthite'pi teṣām api sāmastyenāpracarad-<BR>
rūpatvāt nānādevatāpratipādaka-prāyatvād arvācīnaiḥ kṣudrar-buddhibhir<BR>
artho duradhigama iti tad-avastha eva saṃśayaḥ | yad uktaṃ mātsye -<BR>
<BR>
pañcāṅgaṃ ca purāṇaṃ syād ākhyānam itarat smṛtam |<BR>
sāttvikeṣu ca kalpeṣu māhātmyam adhikaṃ hareḥ ||<BR>
rājaseṣu ca māhātmyam adhikaṃ brahmaṇo viduḥ |<BR>
tadvad agneś ca māhātmyaṃ tāmaseṣu śivasya ca |<BR>
saṅkīrṇeṣu sarasvatyāḥ pitṝṇāṃ ca nigadyate || iti |<BR>
<BR>
atrāgnes tat-tad-aganu pratipādyasya tat-tad-yajñasyety arthaḥ | śivasya ceti<BR>
cakārāch chivāyāś ca | saṅkīrṇeṣu sattva-rajas-tamomayeṣu kalpeṣu bahuṣu |<BR>
sarasvatyāḥ nānāvāṇyātmaka-tad-upalakṣitāyā nānādevatāyā ity arthaḥ |<BR>
pitṝṇāṃ karmaṇā pitṛlokaḥ [BAU 1.5.16] iti | śrutes tat prāpaka-karmaṇām<BR>
ity arthaḥ ||17||<BR>
<BR>
BD: vedavad iti | purāṇārtho vedavat sarva-sammata ity arthaḥ | nanu<BR>
paṇḍitaiḥ kṛtād veda-bhāṣyāt tad-artho grāhya iti  cet tatrāha bibhetīti |<BR>
akṛte bhāṣye siddhe kiṃ tena kṛtrimeṇeti bhāvaḥ | atheti asndigdhārthatayā<BR>
purāṇānām eva prāmāṇye pramākaraṇatva ity arthaḥ | arvācīnaiḥ kṣdra-<BR>
buddhibhir iti | yasya vibhūtayo'pīdṛśyaḥ sa harir eva sarva-śreṣṭha iti<BR>
tadaikārthyam - <BR>
<BR>
veda rāmāyaṇe caiva purāṇe bhārate tathā |<BR>
ādāv ante ca madhye ca hariḥ sarvatra gīyate || (HV 132.95)[*ENDNOTE #1]<BR>
<BR>
iti harivaṃśoktam ajānadbhir ity arthaḥ ||17||<BR>
<BR>
tad evaṃ sati tat-tat-kalpa-kathāmayatvenaiva mātsya eva prasiddhānāṃ tat-tat-<BR>
purāṇānāṃ vyavasthā jñāpitā | tāratamyaṃ tu kathaṃ syāt yenetara-nirṇayaḥ<BR>
kriyeta | sattvādi-tāratamyenaiveti cet, sattvāt sañjāyate jñānam (Gītā 14.17)<BR>
iti sattvaṃ yad brahma-darśanam iti ca nyāyāt sāttvikam eva purāṇādika<BR>
paramārtha-jñānāya prablama ity āyātam | tathāpi paramārthe'pi nānā-<BR>
bhaṅgyā vipratipadyamānānāṃ samādhānāya kiṃ syāt | yadi sarvasyāpi<BR>
vedasya purāṇasya cārtha-nirṇayāya tenaiva śrī-bhagavatā vyāsena brahma-<BR>
sūtraṃ kṛtaṃ tad-avalokanenaiva sarvo'rtho nirṇaye ity ucyate | tarhi nānya-<BR>
sūtrakāra-muny-anugatair manyeta | kiṃ cātyanta-gūḍhārthānām<BR>
alpākṣarāṇāṃ tat-sūtrāṇām anyārthatvaṃ kaścid ācakṣīta | tataḥ katarad<BR>
ivātra samādhānam | tad eva samādheyam yady ekatamam eva purāṇa-<BR>
lakṣaṇam apauruṣeyaṃ śāstraṃ sarva-vedetihāsa-purāṇānām artha-sāraṃ<BR>
brahma-sūtropajīvyaṃ ca bhavad bhuvi sampūrṇaṃ pracarad-rūpaṃ syāt |<BR>
satyam uktam, yata eva ca sarva-pramāṇānāṃ cakravarti-bhūtam asmad-<BR>
abhimataṃ śrīmad-bhāgavatam evodbhāvitaṃ bhavatā ||18||<BR>
<BR>
BD: tad evam iti | mātsya eveti | purāṇa-saṅkhyā-tad-dāna-phala-<BR>
kathanāñcite'dhyāya iti bodhyam | tāratamyam iti | apakarṣotkarṣa-rūpaṃ<BR>
yenetarasyotkṛṣṭasya purāṇasya nirṇayaḥ syād ity arthaḥ | sāttvika-purāṇam<BR>
evotkṛṣṭam iti bhāvena svayam āha sattvād iti | pṛcchati tathāpīti,<BR>
paramārtha-nirṇayāya sāttvika-śāstrāṅgīkāre'pīty arthaḥ | nānā-bhaṅgyeti<BR>
 |  saguṇaṃ nirguṇaṃ jñāna-guṇakaṃ jaḍam ity ādikaṃ kuṭila-yukti-kadambair<BR>
nirūpayatām ity arthaḥ | nānā-sūtra-kāreti | gautamādy-anusāribhir ity<BR>
arthaḥ | nanu brahma-sūtra-śāstre sthite kāpekṣā tad-anya-sūtrāṇām iti cet<BR>
tatrāha kiṃ cātyanteti | pṛṣṭaḥ prāha tad eveti | brahma-sūtropajīvyam iti |<BR>
yena brahma-sūtraṃ sthirārthaṃ syād ity arthaḥ | pṛṣṭasya hṛd-gataṃ<BR>
sphuṭayati satyam uktam ity ādinā ||18||<BR>
<BR>
yat khalu purāṇa-jātam āvirbhāvya brahma-sūtraṃ ca praṇīyāpya<BR>
aparituṣṭena tena bhagavatā nija-sūtrāṇām akṛtrima-bhāṣya-bhūtaṃ<BR>
samādhi-labdham āvirbhāvitaṃ yasminn eva sarva-śāstra-samanvayo dṛśyate |<BR>
sarva-vedārtha-lakṣaṇāṃ gāyatrīm adhikṛtya pravartitatvāt | tathā hi tat-<BR>
svarūpaṃ mātsye -<BR>
<BR>
yatrādhikṛtya gāyatrīṃ varṇyate dharma-vistaraḥ |<BR>
vṛtrāsura-vadhopetaṃ tad-bhāgavatam iṣyate || (MatsyaP 53.20)<BR>
likhitvā tac ca yo dadyād dhema-siṃha-samanvitam |<BR>
prauṣṭha-padyāṃ paurṇamāsyāṃ sa yāti paramāṃ gatim |<BR>
aṣṭādaśa-sahasrāṇi purāṇaṃ tat prakīrtitam || (MatsyaP 53.22) iti |<BR>
<BR>
atra gāyatrī-śabdena tat-sūcaka-tad-avyabhicāri-dhīmahi-pada-saṃvalita-tad-<BR>
arthaṃ eveṣyate | sarveṣāṃ mantrāṇām ādirūpāyās tasyāḥ sākṣāt-<BR>
kathanānarhatvāt | tad-arthatā ca janmādy asya yataḥ [BhP 1.1.1], <BR>
<BR>
tena brahma hṛdā iti sarva-lokāśrayatva-buddhi-vṛtti-prerakatvādi-sāmyāt |<BR>
dharma-vistara ity atra dharma-śabdaḥ parama-dharma-paraḥ | dharmaḥ<BR>
projjhita-kaitavo'tra paramaḥ [BhP 1.1.2] ity atraiva pratipāditatvāt | sa ca<BR>
bhagavad-dhyānādi-lakṣaṇa eveti purastād vyaktībhaviṣyati ||19||<BR>
<BR>
BD: śrībhāgavataṃ stauti yat khalv ity ādi | aparituṣṭeneti | purāṇa-jāte<BR>
brahma-sūtre ca bhagavat-pāramaiśvarya-mādhuryayoḥ sandigdhatayā<BR>
gūḍhatayā coktes tatra tatra cāparitoṣaḥ | śrī-bhāgavate tu tayos tad-<BR>
vilakṣaṇatayoktes tatra paritoṣa iti bodhyam | tad-arthatā gāyatry-arthatā | sa<BR>
ca bhagavad-dhyānādi-lakṣaṇa iti | viśuddha-bhakti-mārga-bodhaka ity<BR>
arthaḥ ||19||<BR>
<BR>
evaṃ skānde prabhāsa-khaṇḍe ca yatrādhikṛtya gāyatrīm ity ādi | <BR>
<BR>
sārasvatasya kalpasya madhye ye syur narāmarāḥ | <BR>
sad-vṛttānodbhavaṃ loke tac ca bhāgavataṃ smṛtam || <BR>
<BR>
likhitvā tac ca ity ādi | aṣṭādaśa-sahasrāṇi purāṇaṃ tat prakīrtitam iti<BR>
purāṇāntaraṃ ca -<BR>
<BR>
grantho'ṣṭādaśa-sāhasro dvādaśa-skandha-sammitaḥ |<BR>
hayagrīva-brahma-vidyā yatra vṛtra-vadhas tathā |<BR>
gāyatryā ca samārambhas tad vai bhāgavataṃ viduḥ || iti |<BR>
<BR>
atra hayagrīva-brahma-vidyā iti vṛtra-vadha-sāhacaryeṇa nārāyaṇa-<BR>
varmaivocyate | hayagrīva-śabdenātrāśvaśirā dadhīcir evocyate | tenaiva ca<BR>
pravartitā nārāyaṇa-varmākhyā brahma-vidyā | tasyāśva-śirastvaṃ ca ṣaṣṭhe<BR>
yad vā aśva-śiro nāma [BhP 6.9.52] ity atra prasiddhaṃ nārāyaṇa-varmaṇo<BR>
brahma-vidyātvaṃ ca -<BR>
etac chrutvā tathovāca dadhyaṅ ātharvaṇas tayoḥ |<BR>
pravargyaṃ brahma-vidyāṃ ca sat-kṛto'satya-śaṅkitaḥ || iti <BR>
<BR>
ṭīkotthāpita-vacanena ceti | śrīmad-bhāgavatasya bhagavat-priyatvena<BR>
bhāgavatābhīṣṭatvena ca parama-sāttvikatvam | yathā pādme ambarīṣaṃ<BR>
prati gautama-praśnaḥ -<BR>
<BR>
purāṇaṃ tvaṃ bhāgavataṃ paṭhase purato hareḥ |<BR>
caritaṃ daitya-rājasya prahlādasya ca bhūpate || [PadmaP]<BR>
<BR>
tatraiva vyañjulī-māhātmye tasya tasminn upadeśaḥ -<BR>
<BR>
rātrau tu jāgaraḥ kāryaḥ śrotavyā vaiṣṇavī kathā |<BR>
gītānām asahasraṃ ca purāṇaṃ śuka-bhāṣitam |<BR>
paṭhitavyaṃ prayatnena hareḥ santoṣa-kāraṇam || [PadmaP]<BR>
<BR>
tatraivānyatra -<BR>
<BR>
ambarīṣa śuka-proktaṃ nityaṃ bhāgavataṃ śṛṇu |<BR>
paṭhasva sva-mukhenaiva yadīcchasi bhava-kṣayam || [PadmaP]<BR>
<BR>
skānde prahlāda-saṃhitāyāṃ dvārakā-māhātmye -<BR>
<BR>
śrīmad-bhāgavataṃ bhaktyā paṭhate hari-sannidhau |<BR>
jāgare tat-padaṃ yāti kula-vṛnda-samanvitaḥ ||20||<BR>
<BR>
BD: grantha ity ādau hayagrīvādi-śabdayor bhrāntiṃ nirākurvan vyācaṣṭe |<BR>
atra hayagrīvety ādinā | etac chrutveti | dadhyaṅ dadhīciḥ | pravargyam iti<BR>
prāṇa-vidyām | nanu pādmādīni sāttvikāni pañca santi | tair astu vicāra iti<BR>
cet tatrāha śrīmad iti | etasya parama-sāttvikatve pādmādi-vacanāny<BR>
udāharati purāṇaṃ tvam ity ādinā | kula-vṛndeti tat-kartṛka-śravaṇa-<BR>
mahimnā tat-kulasya ca hari-pada-lābha ity arthaḥ ||20||<BR>
<BR>
gāruḍe ca -<BR>
<BR>
pūrṇaḥ so'yam atiśayaḥ |<BR>
artho'yaṃ brahma-sūtrāṇāṃ bhāratārtha-vinirṇayaḥ ||<BR>
gāyatrī-bhāṣya-rūpo'sau vedārtha-paribṛṃhitaḥ |<BR>
purāṇānāṃ sāma-rūpaḥ sākṣād-bhagavatoditaḥ ||<BR>
dvādaśa-skandha-yukto'yaṃ śatavic-cheda-saṃyutaḥ |<BR>
grantho'ṣṭādaśa-sāhasraḥ śrīmad-bhāgavatābhidhaḥ || iti |<BR>
<BR>
brahma-sūtrāṇām arthas teṣām akṛtrima-bhāṣya-bhūta ity arthaḥ | pūrvaṃ<BR>
sūkṣmatvena manasy āvirbhūtaṃ tad eva saṅkṣipya sūtratvena punaḥ<BR>
prakaṭitam paścād vistīrṇatvena sākṣāc-chrī-bhāgavatam iti | tasmāt tad-<BR>
bhāṣya-bhūte svataḥ-siddhe tasmin satyarvacīnam anyad anyeṣāṃ<BR>
svasvakapola-kalpitaṃ tad-anugatam evādaraṇīyam iti gamyate | <BR>
<BR>
bhāratārtha-vinirṇayaḥ -<BR>
<BR>
nirṇayaḥ sarva-śāstrāṇāṃ bhārataṃ parikīrtitam |<BR>
bhārataṃ sarva-vedāś ca tulām āropitāḥ purā |<BR>
devair brahmādibhiḥ sarvair ṛṣibhiś ca samanvitaiḥ ||<BR>
vyāsasyaivājñayā tatra tvatyaricyata bhāratam |<BR>
mahattvād bhāravattvāc ca mahābhāratam ucyate ||<BR>
<BR>
ity ādy-ukta-lakṣaṇasya bhāratasyārtha-vinirṇayo yatra saḥ | śrī-bhagavaty<BR>
eva tātparyaṃ tasyāpi | tad uktaṃ mokṣa-dharme nārāyaṇīye śrī-veda-vyāsaṃ<BR>
prati janamejayena - <BR>
<BR>
idaṃ śatasahasrād dhi bhāratākhyāna vistarāt |<BR>
āmathya matimanthena jñānodadhim anuttamam ||<BR>
nava nītaṃ yathā dadhno malayāc candanaṃ yathā |<BR>
āraṇyakaṃ ca vedebhya oṣadhibhyo 'mṛtaṃ yathā ||<BR>
samuddhṛtam idaṃ brahman kathāmṛtam anuttamam |<BR>
tapo nidhe tvayoktaṃ hi nārāyaṇa kathāśrayam || [Mbh 12.331.2-4] iti |21||<BR>
<BR>
BD: gāruḍa-vacanaiś ca parama-sāttvikatvaṃ vyañjayan brahma-sūtrādy-artha-<BR>
nirṇīyakatvaṃ guṇam āha artho'yam iti | gāruḍa-vākya-padāni vyācaṣṭe<BR>
brahma-sūtrāṇām ity ādinā | tasmāt tad-bhāṣyety ādi anyad vaiṣṇavācārya-<BR>
racitam ādhunikaṃ bhāṣyaṃ tad-anugataṃ śrī-bhāgavatāviruddham<BR>
evādartavyaṃ | tad-viruddhaṃ śaṅkara-bhaṭṭa-bhāskarādi-racitaṃ tu heyam<BR>
ity arthaḥ | bhāratārtheti padaṃ vyākurvan bhārata-vākyenaiva bhārata-<BR>
svarūpaṃ darśayati nirṇayaḥ sarveti | bhārataṃ kiṃ tātparyakam ity āha<BR>
śrībhagavaty eveti | tasya bhāratasyāpīty arthaḥ | bhāratasya bhagavat-tāt-<BR>
paryakatve nārāyaṇīya-vākyam udāharati idaṃ śatety ādi ||21||<BR>
<BR>
tathā ca tṛtīye -<BR>
<BR>
munir vivakṣur bhagavad-guṇānāṃ<BR>
sakhāpi te bhāratam āha kṛṣṇaḥ |<BR>
yasmin nṛṇāṃ grāmya-sukhānuvādair<BR>
matir gṛhītā nu hareḥ kathāyām || iti [BhP 3.5.12]<BR>
<BR>
tasmād gāyatrī-bhāṣya-rūpo'sau | tathaiva hi viṣṇudharmottarādau tad-<BR>
vyākhyāne bhagavān eva vistareṇa pratipāditaḥ | atra janmādyasya ity asya<BR>
vyākhyānaṃ ca tathā darśayiṣyate | <BR>
<BR>
vedārtha-paribṛṃhitaḥ | vedārthasya paribṛṃhaṇaṃ yasmāt | tac coktam itihāsa-<BR>
purāṇābhyām ity ādi | purāṇānāṃ sāma-rūpaḥ | vedeṣu sāmavat sa teṣu<BR>
śreṣṭha ity arthaḥ | ataeva skānde -<BR>
<BR>
śataśo'tha sahasraiś ca kim anyaiḥ śāstra-saṅgrahaiḥ |<BR>
na yasya tiṣṭhate gehe śāstraṃ bhāgavataṃ kalau ||<BR>
kathaṃ sa vaiṣṇavo jñeyaḥ śāstraṃ bhāgavataṃ kalau |<BR>
gṛhe na tiṣṭhate yasya sa vipraḥ śvapacādhamaḥ ||<BR>
yatra yatra bhaved vipra śāstraṃ bhāgavataṃ kalau |<BR>
tatra tatra harir yāti tridaśaiḥ saha nārada ||<BR>
yaḥ paṭhet prayato nityaṃ ślokaṃ bhāgavataṃ mune |<BR>
aṣṭādaśa-purāṇānāṃ phalaṃ prāpnoti mānavaḥ || iti |<BR>
<BR>
śata-viccheda-saṃyutaḥ | pañcatriṃśad-adhika-śata-trayādhyāya-viśiṣṭa ity<BR>
arthaḥ | spaṣṭārtham anyat | tad evaṃ paramārtha-vivitsubhiḥ śrī-bhāgavatam<BR>
eva sāmprataṃ vicāraṇīyam iti sthitam | hemādrer vrata-khaṇḍe -<BR>
<BR>
strī-śūdra-dvijabandhūnāṃ trayī na śruti-gocarā |<BR>
karma-śreyasi mūḍhānāṃ śreya evaṃ bhaved iha |<BR>
iti bhāratam ākhyānaṃ kṛpayā muninā kṛtam || [BhP 1.4.25]<BR>
<BR>
iti vākyaṃ śrī-bhāgavatīyatvenotthāpya bhāratasya vedārtha-tulyatvena<BR>
nirṇayaḥ kṛta iti | tan-matānusāreṇa tv evaṃ vyākhyeyam bhāratārthasya<BR>
vinirṇayaḥ | vedārtha-tulyatvena viśiṣya nirṇayo yatreti | yasmād eva:a<BR>
bhagavat-paras tasmād eva yatrādhikṛtya gāyatrīm iti kṛta-lakṣaṇa-śrīmad-<BR>
bhāgavata-nāmā granthaḥ śrī-bhagavat-parāyā gāyatryā bhāṣya-rūpo'sau |<BR>
tad uktaṃ yatrādhikṛtya gāyatrīm ity ādi | tathaiva hy agni-purāṇe tasya<BR>
vyākhyāne vistareṇa pratipāditaḥ | tatra tadīya-vyākhyā-dig-darśanaṃ yathā -<BR>
<BR>
<BR>
taj-jyotiḥ paramaṃ brahma bhargas tejo yataḥ smṛtaḥ | <BR>
<BR>
ity ārabhya punar āha -<BR>
<BR>
taj-jyotir bhagavān viṣṇur jagaj-janmādi-kāraṇam || <BR>
śivaṃ kecit paṭhanti sma śakti-rūpaṃ paṭhanti ca |<BR>
kecit sūryaṃ kecid agniṃ daivatāny agni-hotriṇaḥ ||<BR>
agny-ādi-rūpo viṣṇur hi vedādau brahma gīyate |<BR>
<BR>
atra janmādyasya ity asya vyākhyānaṃ ca tathā darśayiṣyate | kasmai yena<BR>
vibhāsito'yam [BhP 12.13.19] ity upasaṃhāra-vākye ca tac-chuddham [BhP<BR>
12.13.19] ity ādi-samānam evāgni-purāṇe tad vyākhyānam |<BR>
<BR>
nityaṃ śuddhaṃ paraṃ brahma nitya-bhargam adhīśvaram |<BR>
ahaṃ jyotiḥ paraṃ brahma dhyāyema hi vimuktaye || iti |<BR>
<BR>
atrāhaṃ brahmeti nādevo devam arcayet iti nyāyena yogyatvāya svasya<BR>
tākṛktva-bhāvanā darśitā | dhyāyemeti ahaṃ tāvat dhyāyeyaṃ sarve ca vayaṃ<BR>
dhyāyemety arthaḥ | tad etan-mate tu mantre'pi bharga-śabdo'yam adanata eva<BR>
syāt | supāṃ suluk ity [Pāṇ 7.1.39] ādinā chāndasa-sūtreṇa tu<BR>
dvitīyaikavacanasyāmaḥ su-bhāvo jñeyaḥ |<BR>
<BR>
yat tu dvādaśe oṃ namaste ity ādi [BhP 12.6.67] gadyeṣu tad-arthatvena sūryaḥ<BR>
stutaḥ | tat paramātma-dṛṣṭyaiva, na tu svātantryeṇety adoṣaḥ |<BR>
<BR>
tathaivāgre śrī-śaunaka-vākye brūhi naḥ śraddadhānānāṃ vyūhaṃ<BR>
sūryātmano hareḥ iti | na cāsya bhargasya sūrya-maṇḍala-<BR>
mātrādhiṣṭhānatvam | mantre vareṇya-śabdena | atra ca granthe para-<BR>
śabdena paramaiśvarya-paryantatāyā darśitatvāt | <BR>
<BR>
tad evam agni-purāṇe'py uktam --<BR>
<BR>
dhyānena puruṣo'yaṃ ca draṣṭavyaḥ sūrya-maṇḍale |<BR>
satyaṃ sadā-śivaṃ brahma viṣṇor yat paramaṃ padam || iti |<BR>
<BR>
trilokī-janānām upāsanārthaṃ pralaye vināśini sūrya-maṇḍale<BR>
cāntaryāmitayā prādurbhūto'yaṃ puruṣo dhyānena draṣṭavya upāsitavyaḥ |<BR>
yat tu viṣṇos tasya mahā-vaikuṇṭha-rūpaṃ paramaṃ padam | tad eva satyaṃ<BR>
kāla-trayāvyabhicāri, sadā-śivam upadrava-śūnyaṃ yato brahma-svarūpam ity<BR>
arthaḥ | tad etad gāyatrīṃ procya purāṇa-lakṣaṇa-prakaraṇe yatrādhikṛtya<BR>
gāyatrīm ity ādy apy uktam agni-purāṇe | tasmāt <BR>
<BR>
agneḥ purāṇaṃ gāyatrīṃ sametya bhagavat-parām |<BR>
bhagavantaṃ tatra matvā jagaj-janmādi-kāraṇam ||<BR>
yatrādhikṛtya gāyatrīm iti lakṣaṇa-pūrvakam |<BR>
śrīmad-bhāgavataṃ śaśvat pṛthvyāṃ jayati sarvataḥ ||<BR>
<BR>
tad evam asya śāstrasya gāyatrīm adhikṛtya pravṛttir darśitā |<BR>
<BR>
yat tu sārasvata-kalpam adhikṛtyeti pūrvam uktam | tac ca gāyatryā bhagavat-<BR>
pratipādaka-vāg-viśeṣa-rūpa-sarasvatītvād upayuktam eva | yad uktam agni-<BR>
purāṇe -<BR>
<BR>
gāyatry-ukthāni śāstrāṇi bhargaṃ prāṇāṃs tathaiva ca || <BR>
tataḥ smṛteyaṃ gāyatrī sāvitrī yata eva ca | <BR>
prakāśinī sā savitur vāg-rūpatvāt sarasvatī || <BR>
<BR>
atha krama-prāptā vyākhyā vedārtha-paribṛṃhita iti | vedārthānāṃ<BR>
paribṛṃhaṇaṃ yasmāt | tac coktam itihāsa-purāṇābhyām iti | purāṇānāṃ<BR>
sāma-rūpa iti vedeṣu sāmavat purāṇeṣu śreṣṭha ity arthaḥ | purāṇāntarāṇāṃ<BR>
keṣāṃcid āpātato rajas-tamasī juṣamāṇais tat-paratvāpratītatve'pi vedānāṃ<BR>
kāṇḍa-traya-vākyaika-vākyatāyāṃ yathā sāmnā tathā teṣāṃ śrī-bhāgavatena<BR>
pratipādye śrī-bhagavaty eva paryavasānam iti bhāvaḥ | tad uktam -<BR>
<BR>
vede rāmāyaṇe caiva purāṇe bhārate tathā |<BR>
ādāv ante ca madhye ca hariḥ sarvatra gīyate || iti | [HV 132.95]<BR>
<BR>
pratipādayiṣyate ca tad idaṃ paramātma-sandarbhe | sākṣād bhagavatoditam<BR>
iti | kasmai yena vibhāsito'yam [BhP 12.13.19] ity upasaṃhāra-vākyānusāreṇa<BR>
jñeyam | śata-viccheda-saṃyuta iti | vistāra-bhiyā na viviriyate | tad evaṃ<BR>
śrīmad-bhāgavataṃ sarva-śāstra-cakravarti-padam āptam iti sthite hema-<BR>
siṃha-samanvitam ity atra hema-siṃhāsanam ārūḍham iti ṭīkākārair yad<BR>
vyākhyātaṃ tad eva yuktam |<BR>
<BR>
ataḥ śrīmad-bhāgavatasyaivābhyāsāvaśyakatvaṃ śreṣṭhatvaṃ ca skānde<BR>
nirṇītam - śataśo'tha sahasraiś ca kim anyaiḥ śāstra-saṅgrahaiḥ | tad evaṃ<BR>
paramārtha-vivitsubhiḥ śrī-bhāgavatam eva sāmprataṃ vicāraṇīyam iti<BR>
sthitam ||22||<BR>
<BR>
BD: nanu śrī-bhāgavatasya bhāratārtha-nirṇāyakatvaṃ kathaṃ pratītam iti<BR>
cet tatrāha tathā tṛtīya iti | munir iti maitreyaṃ prati viduroktiḥ | te<BR>
maitreyasya guru-putratvāt sakhā kṛṣṇo vyāsaḥ | grāmyā<BR>
gṛhidharmakartavyatādi-lakṣaṇā vyāvahārikī mūṣika-viḍāla-gṛdhra-gomāyu-<BR>
dṛṣṭāntopetā ca kathā | tat-tat-svārtha-kautuka-kathā-śravaṇāya bhārata-<BR>
sadasi samāgatānāṃ nṝṇāṃ śrī-gītādi-śravaṇena harau matir gṛhītā syād<BR>
iti tat-kathānuvāda eva | vastuto bhagavat-param eva bhāratam iti śrī-<BR>
bhāgavatena nirṇītam ity arthaḥ |  sāmavedavadasya śraiṣṭhyaṃ skānda-<BR>
vākyaṃ śataśo'thetyādi prakaṭārtham | tad evam iti | ukta-guṇa-gaṇe siddhe<BR>
satīty arthaḥ ||22||<BR>
<BR>
ataeva satsv api nānā-śāstreṣv etad evoktam - kalau naṣṭa-dṛśām eṣa<BR>
purāṇārko'dhunoditaḥ [BhP 1.3.45] iti | arkatā-rūpakeṇa tad vinā nānyeṣāṃ<BR>
samyag-vastu-prakāśakatvam iti pratipadyate | yasyaiva śrīmad-bhāgavatasya<BR>
bhāṣya-bhūtaṃ śrī-hayaśīrṣa-pañcarātre śāstra-prastāve gaṇitaṃ tantra-<BR>
bhāgavatābhidhaṃ tantram | yasya sākṣāc chrī-hanumadbhāṣya-<BR>
vāsanābhāṣya-sambandhokti-vidvatkāmadhenu-tattvadīpikā-<BR>
bhāvārthadīpikā-paramahaṃsapriyā-śukahṛdayādayo vyākhyā-granthāḥ |<BR>
tathā muktāphala-harilīlā-bhaktiratnāvaly-ādayo nibandhāś ca vividhā eva<BR>
tat-tan-mata-prasiddha-mahānubhāva-kṛtā virājante | yad eva ca hemādri-<BR>
granthasya dāna-khaṇḍe purāṇa-dāna-prastāve matsya-purāṇīya-tal-lakṣaṇa-<BR>
dhṛtyā praśastam | hemādri-pariśeṣa-khaṇḍasya kāla-nirṇaye ca kali-yuga-<BR>
dharma-nirṇaye kaliṃ sabhājayanty āryāḥ (BhP 11.5.36) ity ādikaṃ yad-<BR>
vākyatvenotthāpya yat pratipādita-dharma eva kalāv aṅgīkṛtaḥ | <BR>
<BR>
atha yad eva kaivalyam apy atikramya bhakti-sukha-vyāhārādi-liṅgena nija-<BR>
matasyāpy upari virājamānārthaṃ matvā yad apauruṣeyaṃ vedānta-<BR>
vyākhyānaṃ bhayād acālayataiva śaṅkarāvatāratayā prasiddhena<BR>
vakṣyamāṇa-svagopanādi-hetuka-bhagavad-ājñā-pravartitādvaya-vādenāpi<BR>
tan-mātra-varṇita-viśva-rūpa-darśana-kṛta-vrajeśvarī-vismaya-śrī-vraja-<BR>
kumārī-vasana-cauryādikaṃ govindāṣṭakādau varṇayatā taṭasthībhūya nija-<BR>
vacaḥ-sāphalyāya spṛṣṭam iti ||23||<BR>
<BR>
BD: ataeveti varṇita-lakṣaṇād utkarṣād eva hetor ity arthaḥ | purātanānām<BR>
ṛṣīṇām ādhunikānāṃ ca vidvattamānām upādeyam idaṃ śrī-bhāgavatam<BR>
ity āha yasyaiveti | virājante samprati pracarantīty arthaḥ | dharma-śāstra-<BR>
kṛtāṃ copādeyam etad ity āha yad eva ca hemādrīty ādi | tat-pratipādito<BR>
dharmaḥ kṛṣṇa-saṅkīrtana-lakṣaṇaḥ | nanu ced īdṛśaṃ śrī-bhāgavataṃ tarhi<BR>
śaṅkarācāryaḥ kutas tan na vyācaṣṭeti cet tatrāha | atha yad eva kaivalyam<BR>
ity ādi | ayaṃ bhāvaḥ pralayādhikārī khalu harer bhakto'ham upaniṣad-ādi<BR>
vyākhyāya tat-siddhāntaṃ vilāpya tasyājñāṃ pālitavān evāsmi | atha tad<BR>
atipriye śrī-bhāgavate'pi cālite sa prabhur mayi kupyed ato na tac cālyam |<BR>
evaṃ sati me sārajñatā sukha-sampac ca na syād ataḥ kathañcit tat<BR>
sparśanīyam iti tan-mātroktaṃ viśva-rūpa-darśanādi-sva-kāvye nibabandheti<BR>
tena cādṛta tad iti sarva-mānyaṃ śrī-bhāgavatam iti ||23||<BR>
<BR>
yad eva kila dṛṣṭvā śrī-madhvācārya-caraṇair vaiṣṇavāntarāṇāṃ tac-<BR>
chiṣyāntara-puṇyāraṇyādi-rītika-vyākhyā-praveśa-śaṅkayā tatra<BR>
tātparyāntaraṃ likhadbhir vartmopadeśaḥ kṛta iti ca sātvatā varṇayanti |<BR>
tasmād yuktam uktaṃ tatraiva prathama-skandhe -<BR>
<BR>
tad idaṃ grāhayāmāsa sutam ātmavatāṃ varam |<BR>
sarva-vedetihāsānāṃ sāraṃ sāraṃ sumuddhṛtam || [BhP 1.3.41-42]<BR>
<BR>
dvādaśe -<BR>
sarva-vedānta-sāraṃ hi śrī-bhāgavatam iṣyate |<BR>
tad-rasāmṛta-tṛptasya nānyatra syād ratiḥ kvacit || [BhP 12.13.15]<BR>
<BR>
tathā prathame --<BR>
<BR>
nigama-kalpa-taror galitaṃ phalaṃ<BR>
śuka-mukhād amṛta-drava-saṃyutam |<BR>
pibata bhāgavataṃ rasam ālayaṃ<BR>
muhur aho rasikā bhuvi bhāvukāḥ || [BhP 1.1.3]<BR>
<BR>
ataeva tatraiva -<BR>
<BR>
yaḥ svānubhāvam akhila-śruti-sāram ekam<BR>
adhyātma-dīpam atititīrṣatāṃ tamo 'ndham |<BR>
saṃsāriṇāṃ karuṇayāha purāṇa-guhyaṃ<BR>
taṃ vyāsa-sūnum upayāmi guruṃ munīnām || [BhP 1.2.3]<BR>
<BR>
śrī-bhāgavata-mataṃ tu sarva-matānām adhīśa-rūpam iti sūcakam | sarva-<BR>
munīnāṃ sabhā-madhyam adhyāsyopadeṣṭṛtvena teṣāṃ gurutvam api tasya<BR>
tatra suvyaktam ||24|| <BR>
<BR>
BD: śrī-madhvamunes tu paramopāsyaṃ śrī-bhāgavatam ity āha yad eva<BR>
kileti | śaṅkareṇa naitad vicālitaṃ kintv ādṛtam eveti vibhāvyety arthaḥ kintu<BR>
tac-chiṣyaiḥ puṇyāraṇyādibhir etad anyathā vyākhyātaṃ tena vaiṣṇavānāṃ<BR>
nirguṇa-cinmātra-param idam iti bhrāntiḥ syād iti śaṅkayā hetunā tad-<BR>
bhrānti-cchedāya tatra tātparyāntaraṃ bhagavat-paratā-rūpaṃ tato'nyat<BR>
tātparyaṃ likhadbhis tasya vyākhyāna-vartmopadiṣṭaṃ vaiṣṇavān pratīti |<BR>
madhvācārya-caraṇair iti atyādara-sūcaka-bahutva-nirdeśaḥ | sva-<BR>
pūrvācāryatvād iti bodhyam | vāyudevaḥ khalu madhva-muniḥ<BR>
sarvajño'tivikramī yo dig-vijayinaṃ caturdaśa-vidyaṃ caturdaśabhiḥ kṣaṇair<BR>
nirjityāsanāni tasya caturdaśa jagrāha | sa ca tac-chiṣyaḥ<BR>
padmanābhābhidhāno babhūveti prasiddham | tasmād iti prokta-guṇakatvād<BR>
dhetor ity arthaḥ | ālayam iti mokṣam abhivyāpyety arthaḥ | ya iti andhaṃ<BR>
tamo'vidyām atititīrṣatāṃ saṃsāriṇāṃ karuṇayā yaḥ purāṇa-guhyaṃ śrī-<BR>
bhāgavatam āhety anvayaḥ | svānuybhāvam asādhāraṇa-prabhāvam ity<BR>
arthaḥ ||24||<BR>
<BR>
yataḥ --<BR>
<BR>
tatropajagmur bhuvanaṃ punānā<BR>
mahānubhāvā munayaḥ sa-śiṣyāḥ |<BR>
prāyeṇa tīrthābhigamāpadeśaiḥ<BR>
svayaṃ hi tīrthāni punanti santaḥ ||<BR>
<BR>
atrir vasiṣṭhaś cyavanaḥ śaradvān<BR>
ariṣṭanemir bhṛgur aṅgirāś ca |<BR>
parāśaro gādhi-suto 'tha rāma<BR>
utathya indrapramadedhmavāhau ||<BR>
<BR>
medhātithir devala ārṣṭiṣeṇo<BR>
bhāradvājo gautamaḥ pippalādaḥ |<BR>
maitreya aurvaḥ kavaṣaḥ kumbhayonir<BR>
dvaipāyano bhagavān nāradaś ca ||<BR>
<BR>
anye ca devarṣi-brahmarṣi-varyā<BR>
rājarṣi-varyā aruṇādayaś ca |<BR>
nānārṣeya-pravarān sametān<BR>
abhyarcya rājā śirasā vavande ||<BR>
<BR>
sukhopaviṣṭeṣv atha teṣu bhūyaḥ<BR>
kṛta-praṇāmaḥ sva-cikīrṣitaṃ yat |<BR>
vijñāpayām āsa vivikta-cetā<BR>
upasthito 'gre 'bhigṛhīta-pāṇiḥ || [BhP 1.19.8-12] ity ādy-anantaram -<BR>
<BR>
tataś ca vaḥ pṛcchyam imaṃ vipṛcche<BR>
viśrabhya viprā iti kṛtyatāyām |<BR>
sarvātmanā mriyamāṇaiś ca kṛtyaṃ<BR>
śuddhaṃ ca tatrāmṛśatābhiyuktāḥ || [BhP 1.19.24] <BR>
<BR>
iti pṛcchati rājñi -<BR>
<BR>
tatrābhavad bhagavān vyāsa-putro<BR>
yadṛcchayā gām aṭamāno 'napekṣaḥ |<BR>
alakṣya-liṅgo nija-lābha-tuṣṭo<BR>
vṛtaś ca bālair avadhūta-veṣaḥ || [BhP 1.19.25] <BR>
<BR>
tataś ca -- pratyutthitās te munayaḥ svāsanebhyaḥ (BhP 1.19.28) ity-ādy-ante <BR>
sa saṃvṛtas tatra mahān mahīyasāṃ<BR>
brahmarṣi-rājarṣi-devarṣi-saṅghaiḥ |<BR>
vyarocatālaṃ bhagavān yathendur<BR>
graharkṣa-tārā-nikaraiḥ parītaḥ || (BhP 1.19.30) ity uktam || 25|| <BR>
BD: munīnāṃ gurum ity  uktam | tat katham ity atrāha yata iti | yata ity asya<BR>
ity uktam iti pareṇa sambandhaḥ | aurva iti vipra-vaṃśaṃ vināśayadbhyo<BR>
duṣṭebhyaḥ kṣatriyebhyo bhayād garbhād ākṛṣyorau tan-mātrā sthāpitas<BR>
tato jātaḥ kṣatriyāṃs tān svena tejasā bhasmīcakāra iti<BR>
bhārate[*ENDNOTE #2] kathāsti | nigṛhīta-pāṇi-yojitāñjali-puṭaḥ | evaṃ<BR>
kartavyasya bhāva itikartavyatā | tasyāṃ viṣaye sarvāvasthāyāṃ puṃsaḥ kiṃ<BR>
kṛtyam | tatrāpi mriyamāṇaiś ca kiṃ kṛtyam | tac ca śuddhaṃ hiṃsā-śūnyaṃ,<BR>
tatrāmṛśata yūyam | gāṃ pṛthivīm | anapekṣo niḥspṛhaḥ | nijasya śuddhi-<BR>
pūrti-kartuḥ sva-svāminaḥ kṛṣṇasya lābhena tuṣṭaḥ | tatra sabhāyām ||25||<BR>
<BR>
atra yadyapi tatra śrī-vyāsa-nāradau tasyāpi guru-parama-gurū, tathāpi punas<BR>
tan-mukha-niḥsṛtaṃ śrī-bhāgavataṃ tayor apy aśrutacaram iva jātam ity evaṃ<BR>
śrī-śukas tāv apy upadideśa deśyam ity abhiprāyaḥ | yad uktaṃ śuka-<BR>
mukhād amṛta-dravya-saṃyutam (1.1.3) iti | tasmād evam api śrī-<BR>
bhāgavatasyaiva sarvādhikyam | mātsyādīnāṃ yat purāṇādhikyaṃ śrūyate tat<BR>
tv āpekṣikam iti | aho kiṃ bahunā, śrī-kṛṣṇa-pratinidhi-rūpam evedam  | yata<BR>
uktaṃ prathama-skandhe--<BR>
<BR>
kṛṣṇe sva-dhāmopagate dharma-jñānādibhiḥ saha |<BR>
kalau naṣṭa-dṛśām eṣa purāṇārko 'dhunoditaḥ || (BhP 1.3.45) iti |<BR>
<BR>
ataeva sarva-guṇa-yuktatvam asyaiva dṛṣṭaṃ dharmaḥ projjhita-kaitavo'tra<BR>
(1.1.2) ity ādinā, <BR>
<BR>
vedāḥ purāṇaṃ kāvyaṃ ca prabhur mitraṃ priyeva ca |<BR>
bodhayantīti hi prāhus trivṛd bhāgavataṃ punaḥ ||<BR>
<BR>
iti muktāphale hemādri-kāra-vacanena ca | tasmān manyantāṃ vā kecit<BR>
purāṇāntareṣu veda-sāpekṣatvaṃ śrī-bhāgavate tu tathā sambhāvanā svayam<BR>
eva nirastaity api svayam eva labdhaṃ bhavati | ataeva parama-śruti-rūpatvaṃ<BR>
tasya | yathoktam --<BR>
<BR>
kathaṃ vā pāṇḍaveyasya rājarṣer muninā saha |<BR>
saṃvādaḥ samabhūt tāta yatraiṣā sātvatī śrutiḥ || (BhP 1.4.7) iti |<BR>
<BR>
atha yat khalu sarvaṃ purāṇa-jātam āvirbhāvyety ādikaṃ pūrvam uktaṃ tat<BR>
tu prathama-skandha-gata-śrī-vyāsa-nārada-saṃvādenaiva prameyam ||26||<BR>
<BR>
BD: vaktavyaṃ yojayaty atra yadyapīty-ādinā | tasmād evam iti tad-vaktuḥ<BR>
śrī-śukasya sarva-gurutvenāpīty arthaḥ | āpekṣikam iti etad-anya-<BR>
purāṇāpekṣayety arthaḥ | atha paramotkarṣam āha aho kim iti # ataeveti<BR>
kṛṣṇa-pratinidhitvāt kṛṣṇavat sarva-guṇa-yuktatvam ity arthaḥ | priyeva<BR>
kānteva | trivṛt vedādi-traya-guṇa-yuktam ity arthaḥ | tasmād iti veda-<BR>
sāpekṣatvaṃ veda-vākyena purāṇa-prāmāṇyam ity arthaḥ | ataeveti<BR>
paramārthāvedakatvād vedāntasyeva bhāgavatasya parama-śruti-rūpatvam ity<BR>
arthaḥ | yatra saṃvāde | sātvatī vaiṣṇavīty arthaḥ | artheti - idaṃ bhagavatā<BR>
pūrvam ity ādi-dvādaśokter brahma-nārāyaṇa-saṃvāda-rūpam aṣṭādaśasu<BR>
madhye prakaṭitaṃ, vyāsa-nārada-saṃvāda-rūpaṃ tatraiva praveśitaṃ, tad-<BR>
ubhayasya lakṣaṇa-saṅkhye tu mātsyādāv ukte iti bodhyam ity arthaḥ | evam<BR>
eva bhāratopakrame'pi dṛṣṭam | ādāv ākhyānair vinā caturviṃśati-sahasraṃ<BR>
bhārataṃ tatas taiḥ sahitaṃ pañcāśat-sahasraṃ tatas tais tato'py adhikam ito'py<BR>
adhikam iti tadvat ||26||<BR>
<BR>
tad evaṃ parama-niḥśreyasa-niścayāya śrī-bhāgavatam eva<BR>
paurvāparyāvirodhena vicāryate | tatrāsmin sandarbha-ṣaṭkātmake granthe<BR>
sūtra-sthānīyam avatārikā-vākyaṃ viṣaya-vākyaṃ śrī-bhāgavata-vākyam |<BR>
bhāṣya-rūpā tad-vyākhyā tu samprati madhya-deśādau vyāptān advaita-<BR>
vādino nūnaṃ bhagavan-mahimānam avagāhayituṃ tad-vādena karburita-<BR>
lipīnāṃ parama-vaiṣṇavānāṃ śrīdhara-svāmi-caraṇānāṃ śuddha-vaiṣṇava-<BR>
siddhāntānugatā cet tarhi yathāvad eva vilikhyate | kvacit teṣām evānyatra-<BR>
dṛṣṭa-vyākhyānusāreṇa draviḍādi-deśa-vikhyāta-parama-bhāgavatānāṃ<BR>
teṣām eva bāhulyena tatra vaiṣṇavatvena prasiddhatvāt | śrī-bhāgavata eva,<BR>
kvacit kvacin mahārāja draviḍeṣu ca bhūriśaḥ (BhP 11.5.39) ity anena<BR>
prathita-mahimnāṃ sākṣāc chrī-prabhṛtitaḥ pravṛtta-sampradāyānāṃ śrī-<BR>
vaiṣṇavābhidhānāṃ śrī-rāmānuja-bhagavat-pāda-viracita-śrī-bhāṣyādi-<BR>
dṛṣṭa-mata-prāmāṇyena mūla-grantha-svārasyena cānyathā ca | advaita-<BR>
vyākhyānaṃ tu prasiddhatvān nātivitāyate ||27||<BR>
<BR>
BD: tad evam iti | nanu veda evāsmākaṃ pramāṇam iti pratijñāya purāṇam<BR>
eva tat svīkarotīti kim idaṃ kautukam iti cen maivaṃ bhramitavyam | evaṃ vā<BR>
are'sya mahato bhūtasya (BṛhadU 2.4.10) ity ādi-śrutyaiva purāṇasya<BR>
vedatvābhidhānāt | vedeṣu vedāntasyaiva purāṇeṣu śrī-bhāgavatasya<BR>
śraiṣṭhya-nirṇayāc ca tad eva pramāṇam iti kim asaṅgatam uktam iti | atha<BR>
brahma-sūtra-bhāṣya-rītyā sandarbhasyāsya pravṛttir ity āha tatrasminn iti |<BR>
vicārārhavākyaṃ viṣaya-vākyam | bhāṣya-rūpā tad-vyākhyeti | ayam arthaḥ<BR>
śrīdhara-svāmino vaiṣṇavā eva, taṭ-ṭīkāsu bhagavad-vigraha-guṇa-vibhūti-<BR>
dhāmnāṃ tat-pārṣada-tanūnāṃ ca nityatvokteḥ | bhagavad-bhakteḥ<BR>
sarvotkṛṣṭa-mokṣānuvṛttyor ukteś ca tathāpi kvacit kvacin māyāvādollekhas<BR>
tad-vādino bhagavad-bhaktau praveśayituṃ baḍiśāmiṣārpaṇa-nyāyenaiveti<BR>
viditam iti | śuddha-vaiṣṇaveti yathā sāṅkhyādi-śāstrāṇām aviruddhāṃśaḥ<BR>
sarvaiḥ svīkṛtas tadvad idaṃ bodhyam | kvacit teṣām eveti kvacit<BR>
sthalāntarīya-svāmi-vyākhyānusāreṇa  śrī-bhāṣyādi-dṛṣṭa-mata-<BR>
prāmāṇyena mūla-śrī-bhāgavata-svārasyena cānyathā ca bhāṣya-rūpā tad-<BR>
vyākhyā mayā likhyata iti  mat-kapola-kalpanaṃ kiñcid api nāstīti<BR>
pramāṇopetātra ṭīkety arthaḥ | nanu pūrva-pakṣa-jñānāyādvaitaṃ ca<BR>
vyākhyeyam iti tatrāha advaiteti ||27||<BR>
<BR>
atra ca sva-darśitārtha-viśeṣa-prāmāṇyāyaiva, na tu śrīmad-bhāgavata-<BR>
vākya-prāmāṇyāya, pramāṇāni śruti-purāṇādi-vacanāni yathā-dṛṣṭam<BR>
evodāharaṇīyāni | kvacit svayam adṛṣṭākarāṇi ca tattva-vāda-gurūṇām<BR>
anādhunikānāṃ pracura-pracārita-vaiṣṇava-mata-viśeṣāṇāṃ dakṣiṇādi-deśa-<BR>
vikhyāta-śiṣyopaśiṣyībhūta-vijayadhvaja-vyāsatīrthādi-veda-vedārtha-vid-<BR>
varāṇāṃ śrī-madhvācārya-caraṇānāṃ bhāgavata-tātparya-bhārata-tātparya-<BR>
brahma-sūtra-bhāṣyādibhyaḥ saṅgṛhītāni | taiś caivam uktaṃ bhārata-<BR>
tātparye - <BR>
<BR>
śāstrāntarāṇi saṃjānan vedāntasya prasādataḥ |<BR>
deśe deśe tathā granthān dṛṣṭvā caiva pṛthag-vidhān ||<BR>
yathā sa bhagavān vyāsaḥ sākṣān nārāyaṇaḥ prabhuḥ |<BR>
jagāda bhāratādyeṣu tathā vakṣye tad-īkṣayā || iti | <BR>
<BR>
tatra tad-uddhṛtā śrutiś caturveda-śikhādyā, purāṇaṃ ca gāruḍādīnāṃ<BR>
samprati sarvatrāpracarad-rūpam aṃśādikam | saṃhitā ca mahā-saṃhitādikā<BR>
tantraṃ ca tantra-bhāgavatādikaṃ brahma-tarkādikam iti jñeyam ||28||<BR>
<BR>
BD: atreti | iha granthe yāni śruti-purāṇādi-vacanāni mayā dhriyante tāni<BR>
svadarśitārtha-viśeṣa-prāmāṇyaiva | na tu śrī-bhāgavata-vākya-prāmaṇyāya,<BR>
tasya svataḥ pramāṇatvāt | tāni ca yathā-dṛṣṭam evodāharaṇīyāni mūla-<BR>
granthān vilokyotthāpitānīty arthaḥ | kānicid vākyāni tu mad-adṛṣṭākarāṇy<BR>
asmad-ācārya-śrī-madhvamuni-dṛṣṭākarāṇy eva kvacin mayā dhriyanta ity<BR>
āha kvacid iti | mad-vyākhyānaṃ kvacid artha-viśeṣe prāmāṇyāya śrī-<BR>
madhvācārya-caraṇānāṃ bhāgavata-tātparyādibhyo granthebhyaḥ<BR>
saṅgṛhītāni śruti-purāṇādi-vacanāni dhriyanta ity anuṣaṅgaḥ | atrāsya<BR>
grantha-kartuḥ satyavāditvaṃ dhvanitam | kaumāra-brahmacaryavān<BR>
naiṣṭhiko yaḥ satya-taponidhiḥ svapne'py anṛtaṃ noce ceti prasiddham | teṣāṃ<BR>
kīdṛśānām ity āha tattveti | sarvaṃ vastu satyam iti vādas tattva-vādas tad-<BR>
upadeṣṭṝṇām ity arthaḥ | anādhunikānām atiprācīnānāṃ kenacic<BR>
chāṅkareṇa saha vivāde madhvasya mataṃ vyāsaḥ svīcakre | śaṅkarasya tu<BR>
tatyājetyaitihyam asti | pracāriteti bhaktānāṃ viprāṇām eva mokṣaḥ | devā<BR>
bhakteṣu mukhyāḥ | viriñcasyaiva sāyujyam | lakṣmyā jīvakoṭitvam ity evaṃ<BR>
mata-viśeṣaḥ | dakṣiṇādideśeti tena gauḍe'pi mādhavendrādayas tad-<BR>
upaśiṣyāḥ katicid babhūvur ity arthaḥ | śāstrāntarāṇīti tena svasya dṛṣṭa-<BR>
sarvākaratā vyajyate dig-vijayitvaṃ cety upodghāto vyākhyātaḥ ||28||<BR>
<BR>
atha namaskurvann eva tathābhūtasya śrīmad-bhāgavatasya tātparya-tad-<BR>
vaktur hṛdaya-niṣṭhā-paryālocanayā saṅkṣepatas tāvan nirdhārayati -<BR>
<BR>
sva-sukha-nibhṛta-cetās tad-vyudastāny abhāvo'<BR>
py ajita-rucir alīlākṛṣṭa-sāras tadīyam |<BR>
vyatanuta kṛpayā yas tattva-dīpaṃ purāṇaṃ<BR>
tam akhila-vṛjina-ghnaṃ vyāsa-sūnuṃ nato'smi || [BhP 12.12.69]<BR>
<BR>
ṭīkā ca śrīdhara-svāmi-viracitā - śrī-guruṃ namaskaroti | sva-sukhenaiva<BR>
nibhṛtaṃ pūrṇaṃ ceto yasya saḥ | tenaiva vyudasto'nyasmin bhāvo bhāvanā<BR>
yasya tathābhūto'py ajitasya rucirābhir līlābhir ākṛṣṭaḥ sāraḥ sva-sukha-<BR>
gataṃ dhairyaṃ yasya saḥ | tattva-dīpaṃ paramārtha-prakāśakaṃ śrī-<BR>
bhāgavataṃ yo vyatanuta taṃ nato'smi ity eṣā | evam eva dvitīye tad-vākyam<BR>
eva prāyeṇa munayo rājan (BhP 2.1.7) ity ādi-padya-trayam anusandheyam |<BR>
atrākhila-vṛjinaṃ tādṛśa-bhāvasya pratkūlam udāsīnaṃ ca jñeyam | tad evam<BR>
iha sambandhi-tattvaṃ brahmānandād api prakṛṣṭo rucira-līlāvaśiṣṭaḥ<BR>
śrīmān ajita eva | sa ca pūrṇatvena mukhyatayā śrī-kṛṣṇa-saṃjña eveti śrī-<BR>
bādarāyaṇa-samādhau vyaktībhaviṣyati | tathā prayojanākhyaḥ puruṣārthaś<BR>
ca tādṛśa-tad-āsakti-janakaṃ tal-līlāśravaṇādi-lakṣaṇaṃ tad-bhajanam evety<BR>
āyātam | atra vyāsa-sūnum iti brahma-vaivartānusāreṇa śrī-kṛṣṇa-varāj<BR>
janmata eva māyayā tasyāspṛṣṭatvaṃ sūcitam || 12.12 || śrī-sūtaḥ śrī-<BR>
śaunakam ||29||<BR>
<BR>
BD: atha yasya brahmeti (TattvaS, verse viii) padyoktam sambandhi-kṛṣṇa-<BR>
tattvaṃ, tad-bhakti-lakṣaṇam abhidheyaṃ, tat-prema-lakṣaṇaṃ pumarthaṃ ca<BR>
nirūpatayā padyena tāvad-granthaṃ pravartayan granthakṛd avatārayati atheti<BR>
maṅgalārtham | yasmin śāstra-vaktur hṛdaya-niṣṭhā pratīyate tad eva<BR>
śāstra-pratipādya-vastu, na tv anyad ity arthaḥ | sveti tadīyam ajita-nirūpakaṃ<BR>
purāṇam ity arthaḥ | ṭīkā ceti sva-sukheneti | svam asādhāraṇaṃ jīvānāndād<BR>
utkṛṣṭam | guḍād iva madhu, yad-anabhibyakta-saṃsthāna-guṇa-vibhūti-līlam<BR>
ānanda-rūpaṃ sva-prakāśaṃ brahma-śabda-vyapadeśyaṃ vastu tenety arthaḥ |<BR>
rucirābhir iti pāramaiśvarya-samaveta-mādhurya-sambhinnatvān<BR>
manojñābhir ānandaika-rūpābhiḥ pānaka-rasa-nyāyena sphurad-ajita-tat-<BR>
parikarādibhir līlābhir ity arthaḥ | atrākhileti | pratikūlaṃ pratyākhyāyakam |<BR>
udāsīnaṃ tyājakam ity arthaḥ | aṅka-yugmaṃ skandhādhyāyayor jñāpakam |<BR>
śrī-sūtaḥ śrī-śaunakaṃ prati nirdhārayatīty avatārikāvākyena sambandhaḥ |<BR>
evam uttaratra sarvatra bodhyam ||29||<BR>
<BR>
tādṛśam eva tātparyaṃ karisyamāṇa-tad-grantha-pratipādya-tattva-nirṇaya-<BR>
kṛte tat-pravaktṛ-śrī-bādarāyaṇa-kṛte samādhāv api saṅkṣepata eva<BR>
nirdhārayati -<BR>
<BR>
bhakti-yogena manasi samyak praṇihite 'male |<BR>
apaśyat puruṣaṃ pūrṇaṃ māyāṃ ca tad-apāśrayam ||<BR>
yayā sammohito jīva ātmānaṃ tri-guṇātmakam |<BR>
paro 'pi manute 'narthaṃ tat-kṛtaṃ cābhipadyate ||<BR>
anarthopaśamaṃ sākṣād bhakti-yogam adhokṣaje |<BR>
lokasyājānato vidvāṃś cakre sātvata-saṃhitām ||<BR>
yasyāṃ vai śrūyamāṇāyāṃ kṛṣṇe parama-pūruṣe |<BR>
bhaktir utpadyate puṃsaḥ śoka-moha-bhayāpahā ||<BR>
sa saṃhitāṃ bhāgavatīṃ kṛtvānukramya cātma-jam |<BR>
śukam adhyāpayām āsa nivṛtti-nirataṃ muniḥ || (BhP 1.7.4-8)<BR>
<BR>
tatra --<BR>
sa vai nivṛtti-nirataḥ sarvatropekṣako muniḥ |<BR>
kasya vā bṛhatīm etām ātmārāmaḥ samabhyasat || (BhP 1.7.9)<BR>
<BR>
iti śaunaka-praśnānantaraṃ ca -<BR>
ātmārāmāś ca munayo nirgranthā apy urukrame |<BR>
kurvanty ahaitukīṃ bhaktim ittham-bhūta-guṇo hariḥ ||<BR>
harer guṇākṣipta-matir bhagavān bādarāyaṇiḥ |<BR>
adhyagān mahad ākhyānaṃ nityaṃ viṣṇu-jana-priyaḥ || (BhP 1.7.10-11)<BR>
<BR>
bhakti-yogena premṇā | <BR>
<BR>
astv evam aṅga bhagavān bhajatāṃ mukundo<BR>
muktiṃ dadāti karhicit sma na bhakti-yogam || (BhP 5.6.18)<BR>
ity atra prasiddheḥ | praṇihite samāhite samādhinānusmara tad-viceṣṭitam<BR>
(BhP 1.5.13) iti taṃ prati śrī-nāradopadeśāt | pūrṇadasya mukta-pragrahayā<BR>
vṛttyā -<BR>
<BR>
bhagavān iti śabdo'yaṃ tathā puruṣa ity api |<BR>
vartate nirupādhiś ca vāsudeve'khilātmani ||<BR>
<BR>
iti pādmottara-khaṇḍa-vacanāvaṣṭambhena, tathā - <BR>
<BR>
kāma-kāmo yajet somam akāmaḥ puruṣaṃ param ||<BR>
akāmaḥ sarva-kāmo vā mokṣa-kāma udāra-dhīḥ |<BR>
tīvreṇa bhakti-yogena yajeta puruṣaṃ param || (BhP 2.3.9-10)<BR>
<BR>
ity asya vākya-dvayasya pūrva-vākye puruṣaṃ paramātmānaṃ prakṛty-<BR>
ekopādhim uttara-vākye puruṣaṃ pūrṇaṃ nirupādhim iti ṭīkānusāreṇa ca<BR>
pūrṇaḥ puruṣo'tra svayaṃ bhagavān ucyate ||30||<BR>
<BR>
BD: grantha-vaktuḥ śukasya yatra niṣṭhāvadhāritā | tatraiva grantha-kartur<BR>
vyāsasyāpi niṣṭhām avadhārayitum avatārayati tādṛśam eveti | nivṛtti-nirataṃ<BR>
brahmānandād anyasmin spṛhā-virahitam | kasyeti saṃhitābhyāsasya kiṃ<BR>
phalam ity arthaḥ | adhyagād adhītavān | mukta-pragrahayeti yathāśvaḥ<BR>
pragrahe mukte balāvadhi dhāvaty evaṃ pūrṇa-śabdaḥ pravṛttaḥ<BR>
pūrṇatvāvadhi pravarteteti vaktuṃ tad-avadhiś ca svayaṃ-bhagavaty eveti<BR>
tathocyata ity arthaḥ ||30||<BR>
<BR>
pūrvam iti pāṭhe pūrvam evāham ihāsam, iti tat-puruṣasya puruṣatvam iti<BR>
śrauta-nirvacana-viśeṣa-puraskāreṇa ca sa evocyate | tam apaśyat śrī-veda-<BR>
vyāsa iti svarūpa-śaktim antam evety etat svayam eva labdham pūrṇaṃ<BR>
candram apaśyad ity ukte kāntim antam apaśyad iti labhyate | ataeva -<BR>
<BR>
tvam ādyaḥ puruṣaḥ sākṣād <BR>
īśvaraḥ prakṛteḥ paraḥ<BR>
māyāṃ vyudasya cic-chaktyā <BR>
kaivalye sthita ātmani || [BhP 1.7.23] ity uktam |<BR>
<BR>
ataeva māyāṃ ca tad-apāśrayam ity anena tasmin apa apakṛṣṭa āśrayo<BR>
yasyāḥ | nilīya sthitatvād iti māyāyā na tat-svarūpa-bhūtatvam ity api<BR>
labhyate | vakṣyate ca - māyā paraity abhimukhe ca vilajjamānā iti [BhP<BR>
2.7.47] | svarūpa-śaktir iyam atraiva vyaktībhaviṣyati anarthopaśamaṃ sākṣād<BR>
bhakti-yogam adhokṣaje [BhP 1.7.6] ity anena ātmārāmāś ca [BhP 1.7.10] ity<BR>
anena ca | pūrvatra hi bhakti-yoga-prabhāvaḥ khalv asau māyābhibhāvakatayā<BR>
svarūpa-śakti-vṛttitvenaiva gamyate | paratra ca te guṇā brahmānandasyāpy<BR>
uparicaratayā svarūpa-śakteḥ parama-vṛttitām evārhantīti | māyādhiṣṭhātṛ-<BR>
puruṣas tu tad-aṃśatvena, brahma ca tadīya-nirviśeṣāvirbhāvatvena, tad-<BR>
antarbhāva-vivakṣayā pṛthaṅ nokte iti jñeyam | ato'tra pūrvavad eva<BR>
sambandhi-tattvaṃ nirdhāritam ||31||<BR>
<BR>
BD: pāṭhāntareṇāpi sa evārtha iti vyākhyātum āha pūrvam iti | īśvarasyaiva<BR>
pūrva-vartitvāt puruṣatvam ity arthaḥ | sa eveti svayaṃ bhagavān eva |<BR>
svarūpa-śaktimattve pramāṇam āha tvam iti | śrutiś cātrāsti | parāsya śaktir<BR>
vividhaiva śrūyate svābhāvikī jñāna-bala-kriyā ca iti (ŚvetU 6.8) | eṣaiva<BR>
hlādinī sandhinīty ādinā smaryate | ity uktam iti kaṇṭhataḥ pāṭhitam<BR>
arjunenety arthaḥ | māyāto'nyeyaṃ bodhyety āha ataevety ādinā | mūla-<BR>
vākyena svarūpa-bhūtā cic-chaktir iyaṃ bodhitāstīy āha ataevety ādinā |<BR>
paṭṭa-mahiṣīva svarūpa-śaktiḥ, bahir dvāra-sevikeva māyā-śaktir ity<BR>
ubhayor mahad-antaraṃ bodhyam | bhagavad-bhakter bhagavad-guṇānāṃ ca<BR>
svarūpa-śakti-sārāṃśatvaṃ sayuktikam āha pūrvatra hītyādinā |<BR>
brahmānandasyeti anabhivyakta-saṃsthānādi-viśeṣasyeti bodhyam | nanu<BR>
paramātma-rūpas tādṛśa-brahma-rūpaś cāvirbhāvaḥ kuto vyāsena na dṛṣṭa<BR>
iti cet tatrāha māyādhiṣṭhātr iti ||31||<BR>
<BR>
atha prāk-pratipāditasyaivābhedhyeasya prayojanasya ca sthāpakaṃ jīvasya<BR>
svarūpata eva parameśvarād vailakṣaṇyam apaśyad ity āha- yayā māyayā<BR>
sammohito jīvaḥ svayaṃ cid-rūpatvena triguṇātmakāj jaḍāt paro'py ātmānaṃ<BR>
triguṇātmakaṃ jaḍaṃ dehādi-saṅghātaṃ manute | tan-manana-kṛtam anarthaṃ<BR>
saṃsāra-vyasanaṃ cābhipadyate | tad evaṃ jīvasya cid-rūpatve'pi yayā<BR>
sammohita iti manute iti ca svarūpa-bhūta-jñāna-śālitvaṃ vyanakti<BR>
prakāśaika-rūpasya tejasaḥ svapara-prakāśana-śaktivat | ajñānenāvṛtaṃ<BR>
jñānaṃ tena muhyanti jantavaḥ (Gītā 5.25) iti śrī-gītābhyaḥ | tad evaṃ<BR>
upādher eva jīvatvaṃ tan-nāśasyaiva mokṣatvam iti matāntaraṃ parihṛtavān |<BR>
atra yayā sammohitaḥ ity anena tasyā eva tatra kartṛtvaṃ bhagavatas<BR>
tatrodāsīnatvaṃ matam | vakṣyate ca --<BR>
<BR>
vilajjamānayā yasya sthātum īkṣā-pathe'muyā <BR>
vimohitā vikatthante mamāham iti durdhiyaḥ || [BhP 2.5.13] iti |<BR>
<BR>
atra vilajjamānayā ity anenedam āyāti tasyā jīva-sammhohanaṃ karma śrī-<BR>
bhagavate na rocata iti yadyapi sā svayaṃ jānāti, tathāpi bhayaṃ<BR>
dvitīyābhiniveśataḥ syād īśād apetasya (BhP 11.2.37) iti diśā jīvānām<BR>
anādi-bhagavad-ajñāna-maya-vaimukhyam asahamānā svarūpāvaraṇam<BR>
asvarūpāveśaṃ ca karoti ||32||<BR>
<BR>
jīvo yenśvaraṃ bhajet bhaktyā ca tasmin premāṇaṃ vindet tato māyayā<BR>
vimuktaḥ syāt tam īśvarāj jīvasya vāstavaṃ bhedam apaśyad iti vyācaṣṭe,<BR>
atha prāg ity ādinā | jīvasyeti vailakṣaṇyam iti sevakatva-sevyatvāṇutva-<BR>
vibhutva-rūpa-nitya-dharma-hetukaṃ bhedam ity arthaḥ | nanu cin-mātro<BR>
jīvaḥ yo vijñāne tiṣṭhan (BṛhadU 3.7.22), vijñānaṃ yajñaṃ tanute (TaittU<BR>
2.5.1) ity ādau cid-dhātutva-śravaṇāt, na tasya dharma-bhūtaṃ nityaṃ jñānam<BR>
asti yena moha-manane varṇanīye | tasmāt sattvā sañjāyate jñānam (Gītā<BR>
14.17) ity ādi-vākyāt, sattve yā caitanyasya cchāyā, tad eva sattvopahitasya<BR>
tasya jñānaṃ yena moha-manane vyāsena dṛṣṭe syātām iti cet tatrāha tad<BR>
evam ity ādinā | chāyābhāvāc ca na tat-kalpanaṃ yuktam iti bhāvaḥ | nanu<BR>
svarūpa-bhūtaṃ jñānaṃ katham iti cet tatrāha parkāśaiketi | ahi-<BR>
kuṇḍalādhikaraṇe (Vs. 3.2.28) bhāṣitam etad draṣṭavyam | tṛtīya-sandarbhe<BR>
vistarīṣyāma etat | tad evam upādher iti antaḥkaraṇaṃ jīvaḥ antaḥ-karaṇa-<BR>
nāśo jīvasya mokṣa iti śaṅkara-mataṃ dūsitam | tathā sati paro'pīty ādi-<BR>
vyākopād iti bhāvaḥ | atreti tatra jīva-mohane karmaṇi | tasyā māyāyāḥ  |<BR>
vilajjeti brahma-vākyam | amuyā māyayā | asahamāneti dāsyā ucitam etat<BR>
karma yat svāmi-vimukhān duḥkhākarotīti | īśa-vaimukhyena pihitaṃ jīvaṃ<BR>
māyā pidhatte, ghaṭenāvṛtaṃ dīpaṃ yathā tama āvṛṇotīti ||32||<BR>
<BR>
śrī-bhagavāṃś cānādita eva bhaktāyāṃ prapañcādhikāriṇyāṃ tasyāṃ<BR>
dākṣiṇyaṃ laṅghituṃ na śaknoti | tathā tad-bhayenāpi jīvānāṃ sva-<BR>
sāmmukhyaṃ vāñchann upadiśati -- <BR>
<BR>
daivī hy eṣā guṇa-mayī mama māyā duratyayā |<BR>
mām eva ye prapadyante māyām etāṃ taranti te || iti [Gītā 7.14]<BR>
<BR>
satāṃ prasaṅgān mama vīrya-saṃvido<BR>
bhavanti hṛt-karṇa-rasāyanāḥ kathāḥ |<BR>
taj-joṣaṇād āśv apavarga-vartmani<BR>
śraddhā ratir bhaktir anukramiṣyati || (3.25.25)<BR>
<BR>
līlayā śrīmad-vyāsa-rūpeṇa tu viśiṣṭayā tad-upadiṣṭavān ity anantaram<BR>
evāyāsyati | anarthopaśamaṃ sākṣād iti | tasmād dvayor api tat tat samañjasaṃ<BR>
jñeyam |<BR>
<BR>
nanu māyā khalu śaktiḥ śaktiś ca kārya-kṣamatvaṃ | tac ca dharma-viśeṣaḥ |<BR>
tasyāḥ kathaṃ lajjādikam | ucyate evaṃ saty api bhagavati tāsāṃ śaktīnām<BR>
adhiṣṭhātṛ-devyaḥ śrūyante, yathā kenopaniṣadi mahendra-māyayoḥ<BR>
saṃvādaḥ | tad āstāṃ, prastutaṃ prastūyate ||33||<BR>
<BR>
BD: nanv īśvaraḥ kathaṃ tan mohanaṃ sahate | tatrāha bhagavāṃś ceti | tarhi<BR>
kṛpālutā-ksiḥ | tatrāha tatheti | tad-bhayenāpīti māyāto yaj-jīvānāṃ bhayaṃ<BR>
tenāpi hetunety arthaḥ | tataś ca na tat-ksatir ity arthaḥ | daivīti prapattiś<BR>
ceyaṃ sat-prasaṅga-hetukaiva tad-upadiṣṭā yayā sāmmukhyaṃ syāt tad viddhi<BR>
praṇipātena (Gītā 4.34) ity ādi tad-vākyāt | satāṃ prasaṅgāt ity ādy-agrima-<BR>
vākyāc ca | līlayeti līlāvatāreṇa | viśiṣṭatayeti ācārya-rūpeṇety arthaḥ |<BR>
tasmād iti dvayor māyā-bhagavator api | tat tad iti | mohanaṃ sāmmukhya-<BR>
vāñchā cety arthaḥ | nanu māyāyā mohana-lajjana-kartṛtvam uktaṃ tat kathaṃ<BR>
jaḍāyās tasyāḥ sambhaved iti śaṅkate - nanu māyeti | dharma-viśeṣa<BR>
utsāhādivad ity arthaḥ | siddhāntayati ucyata iti | adhiṣṭhātṛ-devya iti |<BR>
vindhyādi-girīṇāṃ yathādhiṣṭhātṛ-mūrtayas tadvat | keneti tasyāṃ brahma<BR>
ha devebhyo vijigye (KenaU 3.1) ity ādi-vākyam asti | tatrāgni-vāyu-<BR>
maghonaḥ sagarvān vīkṣya tad-garvam apanetuṃ paramātmāvirabhūt | tam<BR>
ajānantas te jijñāsayāmāsuḥ | teṣāṃ vīryaṃ parīkṣamāṇaḥ sa tṛṇaṃ<BR>
nidadhau | sarvaṃ daheyam ity agniḥ | sarvam ādadīyeti vāyuś ca bruvaṃs tan-<BR>
nirdagdhum ādayetuṃ ca nāśakat | jñātuṃ pravṛttān madhonas tu sa<BR>
tiro'dhatta | tad-ākāśe maghavā haimavatīm umām ājagāma | kim etad iti<BR>
papraccha | sā ca brahmaitad ity uvāceti  niṣkṛṣṭam ||33||<BR>
<BR>
tatra jīvasya tādṛśa-cid-rūpatve'pi parameśvarato vailakṣaṇyaṃ tad-apāśrayam<BR>
iti, yathā sammohita iti ca darśayati ||34||<BR>
BD: tatra jīvasyeti māyāṃ ca tad-apāśrayām itīśvarasya māyā-niyantṛtvaṃ<BR>
yayā sammohito jīva iti jīvasya māyā-niyamyatvaṃ ca | tena svarūpata īśāj<BR>
jīvasya bheda-paryāyaṃ vailakṣaṇyaṃ dṛṣṭavān iti prasphuṭam | apaśyat ity<BR>
anena kālo'py ānītaḥ | tad evam īśvara-jīva-māyā-kālākhyāni catvāri<BR>
tattvāni samādhau śrī-vyāsena dṛṣṭāni | tāni nityāny eva | atha ha vāva<BR>
nityāni puruṣaḥ prakṛtir ātmā kālaḥ ity evaṃ bhāllaveya-śruteḥ | nityo<BR>
nityānāṃ cetanaś cetanānām eko bahūnāṃ yo vidadhāti kāmān (KaṭhaU<BR>
2.2.13) iti kāṭhakāt | <BR>
<BR>
ajām ekāṃ lohita-śukla-kṛṣṇāṃ <BR>
bahvīḥ prajāḥ sṛjamānāṃ sarūpāḥ | <BR>
ajo hy eko juṣamāṇo'nuśete <BR>
jahāty enāṃ bhukta-bhogām ajo'nyaḥ || iti śvetāśvatarāṇāṃ mantrāc ca<BR>
(ŚvetU 4.5) |<BR>
<BR>
avikārāya śuddhāya nityāya parmātmane |<BR>
sadaika-rūpa-rūpāya viṣṇave sarva-jiṣṇave || (ViP 1.2.1)<BR>
pradhānaṃ puruṣaṃ cāpi praviśyātmecchayā hariḥ |<BR>
kṣobhayāmāsa samprāpte sarga-kāle vyayāvyayau || (ViP 1.2.29)<BR>
avyaktaṃ kāraṇaṃ yat tat pradhāna ṛṣi-sattamaiḥ |<BR>
procyate prakṛtiḥ sūkṣmā nityaṃ sad-asad-ātmakam || (ViP 1.2.19)<BR>
anādir bhagavān kālo nānto'sya dvija vidyate |<BR>
avyucchinnās tatas tv ete sarga-sthity-anta-saṃyamāḥ || (ViP 1.2.26)<BR>
<BR>
iti śrī-vaiṣṇavāc ca | teṣv īśvaraḥ śaktimān svatantraḥ jīvādayas tu tac-<BR>
chaktayo'svatantrāḥ | <BR>
<BR>
viṣṇu-śaktiḥ parā proktā kṣetrajñākhyā tathāparā |<BR>
avidyā-karma-saṃjñānyā tṛtīyā śaktir iṣyate || (ViP 6.7.61)<BR>
<BR>
iti śrī-vaiṣṇavāt | sa yāvad urvyā bharam īśvareśvaraḥ svakāla-śaktyā<BR>
kṣapayaṃś cared bhuvi (BhP 10.1.22) iti śrī-bhāgavatāc ca | tatra<BR>
vibhuvijñānam īśvaraḥ, aṇu-vijñānaṃ jīvaḥ | ubhayaṃ nitya-jñāna-guṇakam |<BR>
sattvādi-guṇa-traya-viśiṣṭaṃ jaḍaṃ dravyaṃ māyā | guṇa-traya-śūnyaṃ bhūta-<BR>
vartamānādi-vyavahāra-kāraṇaṃ jaḍaṃ dravyaṃ tu kālaḥ | karmāpy anādi<BR>
vināśi cāsti na karmāvibhāgād iti cen nānāditvāt iti (Vs 2.1.35) iti sūtrād iti<BR>
vastu-sthitiḥ śruti-smṛti-siddhā veditavyā ||34||<BR>
<BR>
yarhy eva yad ekaṃ cid-rūpaṃ brahma māyāśrayatā-valitaṃ vidyāmayaṃ tarhy<BR>
eva tan-māyā-viṣayatāpannam avidyā-paribhūtaṃ cety uktam iti jīveśvara-<BR>
vibhāgo ævagataḥ | tataś ca svarūpa-sāmarthya-vailakṣaṇyena tad dvitayaṃ<BR>
mitho vilakṣaṇa-svarūpam evety āgatam ||35||<BR>
<BR>
BD: yat tu ekam evādvitīyam (ChāU 6.2.1), vijñānam ānandaṃ brahma<BR>
(BṛhadU 3.9.28), neha nānāsti kiñcana (BṛhadU 4.4.19) ity ādi-śrutibhyo<BR>
nirviśeṣa-cin-mātrādvaitaṃ brahma vāstavyam | atha sadasad-vilakṣaṇatvād<BR>
anirvacanīyena vidyāvidyā-vṛttikenājñānena sambandhāt tasmād<BR>
vidyopahitam īśvara-caitanyam avidyopahitaṃ jīva-caitanyaṃ cābhūt | svarūpa-<BR>
jñānena nivṛtte tv ajñāne na tatreśvara-jīva-bhāvaḥ, kintu nirviśeṣādvitīya-<BR>
cinmātra-rūpāvasthitir bhaved ity āha māyī śaṅkaraḥ | tatrāha yarhy eva yad<BR>
ekam iti visphuṭārtham | ity uktam iti | yugapad evākasmād evājñāna-yogād<BR>
ekasya bhāgasya vidyāśrayatvam anyasyāvidyā-parābhūtir iti | kim<BR>
aparāddhaṃ tena brahmaṇā yena vividha-vikṣepa-<BR>
kleśānubhavabhājanatābhūt | punar apy ākasmikājñāna-<BR>
sambandhasyāśakyatvād vaktum iti na tad uktarītyā tad-vibhāgo vācyaḥ<BR>
kintu śrī-vyāsa-dṛṣṭa-rītyaiva so'smābhir avagata ity arthaḥ ||35||<BR>
<BR>
na copādhitāratamyamaya-pariccheda-pratibimbatvādi-vyavasthayā tayor<BR>
vibhāgaḥ syāt ||36|| <BR>
<BR>
BD: yat tu indro māyābhiḥ puru-rūpa īyate (RV  6.47.18, BṛhadU 2.5.19) ity<BR>
ādi-śrutes tasyādvitīyasya brahmaṇo māyayā paricchedād īśvara-jīva-<BR>
vibhāgaḥ syāt | tatra vidyayā paricchinno mahān khaṇḍa īśvaraḥ | avidyayā<BR>
paricchinnaḥ kanīyān khaṇḍas tu jīvaḥ | yathā ghaṭenāvacchinnaḥ<BR>
śarāveṇāvacchinnaś cākāśa-khaṇḍo mahad-alpatā-vyapadeśaṃ bhajati |<BR>
<BR>
yathā hy ayaṃ jyotir ātmā vivasvān<BR>
apo bhittvā bahudhaiko'nugacchan |<BR>
upādhinā kriyate bheda-rūpo<BR>
devaḥ kṣetreṣv evam ajo'yam ātmā || (śruti?) <BR>
<BR>
ity ādiṣu brahmaṇas tasya pratibimba-śravaṇāt tad-vibhāgaḥ syāt | vidyāyāṃ<BR>
pratibimba īśvaraḥ | avidyāyāṃ pratibimbas tu jīvaḥ | yathā sarasi raveḥ<BR>
pratibimbaḥ yathā ca ghaṭe pratibimbo mahad-alpatva-vyapadeśaṃ bhajate<BR>
tadvad ity āha śaṅkaraḥ | tad idaṃ nirasanāya darśayati na ceti | anayā rītyā<BR>
tayor vibhāgo na ca syād ity anvayaḥ ||36||<BR>
<BR>
tatra yady upādher anāvidyakatvena vāstavatvaṃ tarhy aviṣayasya tasya<BR>
pariccheda-viṣayatvāsambhavaḥ | nirdharmakasya vyāpakasya niravayavasya<BR>
ca pratibimbatvāyogo'pi | upādhi-sambandhābhāvāt bimba-pratibimba-<BR>
bhedābhāvāt, dṛśyatvābhāvāc ca | upādhi-paricchinnākāśastha-jyotir-<BR>
aṃśasyeva pratibimbo dṛśyate, na tv ākāśasya dṛśyatvābhāvād eva ||37||<BR>
<BR>
BD: kuto na vācya iti tad-anupapatter evety āha tatra yady upādher iti |<BR>
pariccheda-pakṣaṃ nirākaroti anāvidyakatvena rajju-bhujaṅgavad-ajñāna-<BR>
racitatvābhāvena vastu-bhūtatve satīty arthaḥ | aviṣayasyeti agṛhyo na hi<BR>
gṛhyate iti (BṛhadU 3.9.26) śruteḥ sarvāspṛśyasya tasya brahmaṇa ity arthaḥ |<BR>
idam atra bodhyam - na ca ṭaṅka-cchinna-pāṣāṇa-khaṇḍavad-vāstavopādhi-<BR>
cchinno brahma-khaṇḍa-viśeṣa īśvaro jīvaś ca | brahmaṇo'cchedyatvād<BR>
akhaṇḍatvābhyupagamāc ca | ādimattvāpattaiś ceśvara-jīvayoḥ | yata ekasya<BR>
dvidhā tridhā vidhānaṃ chedaḥ | nāpy acchinna evopādhi-saṃyukto brahma-<BR>
pradeśa-viśeṣa eva sa saḥ | upādhau calaty upādhi-saṃyukti-brahma-pradeśa-<BR>
calanāyogāt pratikṣaṇam upādhi-saṃyukta-brahma-pradeśa-bhedād<BR>
anukṣaṇam upahitatvānupahitatvāpatteḥ | na ca kṛtsnaṃ brahmaivopahitaṃ sa<BR>
saḥ | anupahita-brahma-vyapadeśāsiddheḥ | nāpi brahmādhiṣṭhānam |<BR>
upādhir eva sa saḥ |  muktāvīśa-jīvābhāvāpatter iti tucchaḥ pariccheda-<BR>
vādaḥ |<BR>
<BR>
atha pratibimba-pakṣaṃ nirākaroti nirdharmakasyety ādinā |<BR>
nirdharmakasyopādi-sambandhābhāvāt | vyāpakasya bimba-pratibimba-<BR>
bhedābhāvāt | niravayavasya dṛśyatvābhāvāc ca brahmaṇaṅ pratibimba<BR>
īśvaro jīvaś ca nety arthaḥ | rūpādi-dharma-viśiṣṭasya paricchinnasya<BR>
sāvayavasya ca sūryādes tad-vidūre jalādy-upādhau pratibimbo dṛṣṭaḥ tad-<BR>
vilakṣaṇasya brahmaṇaḥ sa na śakyo vaktum ity arthaḥ | nanv ākāśasya<BR>
tādṛśasyāpi pratibimba-darśanād brahmaṇaḥ sa bhaviṣyatīti cet tatrāha<BR>
upādhīti graha-nakṣatra-prabhā-maṇḍalasyety arthaḥ | anyathā vāyukāla-<BR>
diśām api sa darśanīyaḥ | yat tu dhvaneḥ partidhvanir iva brahmaṇaḥ<BR>
pratibimbaḥ syād ity āha tan na cāru | arthāntaratvād iti pratibimba-vādo'py<BR>
atitucchaḥ ||37||<BR>
<BR>
tathā vāstava-paricchedādau sati sāmānādhikaraṇya-jñāna-mātreṇa na tat-<BR>
tyāgaś ca bhavet | tat-padārtha-prabhāvas tatra kāraṇam iti ced asmākam eva<BR>
mata-sammatam ||38|| <BR>
<BR>
BD: brahmaivāham iti jñāna-mātreṇa tad-rūpāvasthitiḥ syād iti yad-<BR>
abhimataṃ tat kahlūpādher vāstavatva-pakṣe na sambhavatīty āha tathā<BR>
vāstaveti | ādinā pratibimbo grāhyaḥ | na khalu nigaḍitaḥ kaścid dīno<BR>
rājaivāham iti jñāna-mātrād rājā bhavan dṛṣṭa iti bhāvaḥ | nanu<BR>
brahmānusandhi-sāmarthyād bhaved iti cet tatrāha tat-padārtheti | tathā ca<BR>
tvan-mata-kṣatir iti ||38||<BR>
<BR>
upādher āvidyakatve tu tatra tat-paricchinnatvāder apy aghaṭamānatvād<BR>
āvidyakatvam eveti ghaṭākāśādiṣu vāstavopādhimaya-tad-darśanayā na<BR>
teṣām avāstava-svapna-dṛṣṭāntopajīvināṃ siddhāntaḥ sidhyati,<BR>
ghaṭamānāghaṭamānayoḥ saṅgateḥ kartum aśakyatvāt | tataś ca teṣāṃ tat<BR>
tat sarvam avidyāvilasitam eveti svarūpam aprāptena tena tena tat-tad-<BR>
vyavasthāpayitum aśakyam ||39|| <BR>
<BR>
BD: athopādher āvidyakatva-pakṣe pariccehdādi-vāda-dvayaṃ nirākaroti<BR>
upādher iti | āvidyakatve rajju-bhujaṅgādivan mithyātve satīty arthaḥ |<BR>
tatropādhi-paricchinnatva-tat-pratibimbatvayor apy anupapadyamānatvān<BR>
mithyātvam eveti hetoḥ | ghaṭākāśādiṣ ghaṭa-paricchinnākāśe ghaṭāmbu-<BR>
pratibimbākāśe ca vāstavoopādhimaya-tad-ubhaya-dṛṣṭānta-darśanayā teṣāṃ<BR>
cinmātrādvaitnām ekajīvavāda-pariniṣṭhatvād avāstava-svapna-<BR>
dṛṣṭāntopajīvināṃ siddhānto na sidhyati | <BR>
<BR>
upādher mithyātve tena paricchedaḥ  pratibimbaś ca brahmaṇo mithaiva syāt |<BR>
ato mithyopādhi-dṛṣṭāntatvena satya-ghaṭa-ghaṭāmbunoḥ pradarśanam<BR>
asamañjasam eva | ghaṭa-ghaṭāmbu-dṛṣṭānta-pradarśanaṃ ghaṭamānaṃ,<BR>
vidyāvidhā-vṛtti-rūpa-dārṣṭāntika-pradarśanaṃ sva-ghaṭa-mānam | tayoḥ<BR>
saṅgatiḥ sādṛśya-vilakṣaṇā kartum aśakyaiva sādṛśyābhāvāt | tataś ceti tat<BR>
tat sarvaṃ pariccheda-pratibimba-kalpanam avidyāvilasitam ajñāna-<BR>
vijṛmbhitam eva | iti evam-ukta-rītyā | svarūpam aprāptena asiddhena | tena<BR>
paricchedavādena | tena pratibimbavādena ca | tat-tad-vyavasthāpayituṃ<BR>
pratipādayitum aśakyam | tataś ca hantṛ-hata-nyāyena vyāsa-dṛṣṭa-<BR>
prakārakas tad-vibhāgo dhruvaḥ ||39||<BR>
<BR>
iti brahmāvidyayoḥ paryavasāne sati yad eva brahma cin-<BR>
mātratvenāvidyāyogasyātyantābhāvāspadatvāc chuddhaṃ tad eva tad-yogād<BR>
aśuddhyā jīvaḥ | punas tad eva jīvāvidyā-kalpita-māyāśrayatvād īśvaras tad<BR>
eva ca tan-māyā-viṣayatvāj jīva iti virodhas tad-avastha eva syāt | tatra ca<BR>
śuddhāyāṃ city avidyā | tad-avidyā-kalpitopādhau tasyām īśvarākhyāyāṃ<BR>
vidyeti, tathā vidyāvattve'pi māyikatvam ity asamañjasā ca kalpanā syād ity<BR>
ādy anusandheyam ||40||<BR>
<BR>
BD: nanu paricchedādi-vāda-dvaye nāsmākaṃ tātparyaṃ tasyājña-bodhanāya<BR>
kalpitatvāt | kintv eka-jīva-vāda eva tad asti | <BR>
<BR>
sa eva māyā parimohitātmā <BR>
śarīram āsthāya karoti sarvam |<BR>
striyanna-pānādi-vicitra-bhogaiḥ <BR>
sa eva jāgrat parituṣṭim eti || (KaivalyaU 12) <BR>
<BR>
ity ādi kaivalyopaniṣadi tasyiavopapāditatvāt | tad-vādaś cettham ekam<BR>
evādvitīyam ity ādy ukta-śrutibhyo'dvitīya-cin-mātro hy ātmā | sa cātmany<BR>
avidyayā guṇamayīṃ māyāṃ tad-vaiṣamyajāṃ kārya-saṃhitaṃ ca kalpanyann<BR>
asmad-artham ekaṃ yuṣmad-arthāṃś ca bahūn kalpayati | tatrāsmad-arthaḥ<BR>
sva-svarūpaḥ puruṣaḥ | yuṣmad-arthaś ca mahad-ādīni bhūmy-antāni jaḍāni |<BR>
sva-tulyāni puruṣāntarāṇi, savaśvarākhyaḥ puruṣa-viśeṣaś cety evaṃ<BR>
trividhaḥ | jīveśāv ābhāsena karoti māyā cāvidyā ca svayam eva bhavati iti<BR>
(NTU 2.9) iti śruty-antarāc ca | guṇa-yogād eva kartṛtva-bhoktṛtve<BR>
tatrātmany adhyaste | yathā svapne kaścid rājadhānīṃ rājānaṃ tat-prajāś ca<BR>
kalpayati, tan-niyamyam ātmānaṃ ca manyate, tadvat | jāte ca jñāne, jāgare<BR>
ca sati, tato'nyan na kiñcid astīti cinmātram ekam ātma-svastv iti |<BR>
<BR>
tam imaṃ vādaṃ nirākartum āha iti brahmeti | iti evaṃ pūrvokta-rītyā<BR>
paricchedādi-vāda-dvayasya pratyākhyāne jāte, brahma cāvidyā ceti dvayoḥ<BR>
paryavasāne satīty arthaḥ | atyantābhāvāspadatvād iti agṛhyo na hi gṛhyate<BR>
(BṛhadU 3.9.26) ity ādi śruter evety arthaḥ | virodhas tad-avastha iti<BR>
vorodhatvād evāśakya-vyavasthāpana ity arthaḥ | tava ca śuddhāyām iti<BR>
śuddhe brahmaṇy akasmād avidyā-sambandhas tat-sambandhāt tasya<BR>
jīvatvam | tena jīvena kalpitāyā māyāyā āśrayo bhūtvā tad<BR>
brahmaiveśvaraḥ | tasyeśvarasya māyayā paribhūtaṃ brahmaiva taj-jīvaḥ | ity<BR>
ādi vipralāpo'yam aviduṣām eva, na tu viduṣām iti bhāvaḥ | māyikatvaṃ<BR>
pratārakatvam ity arthaḥ | sa eva māyā iti śrutis tu brahmāyatta-vṛttikatva-<BR>
brahma-vyāpyatvābhyāṃ brahmaṇo'natirikto jīva ity eva nivedayantī<BR>
gatārthā | jīveśau iti śrutis tu māyā-vimohita-tārkikādi-parikalpita-jīveśa-<BR>
paratayā gatārtheti na kiñcid anupapannam || 40 ||<BR>
<BR>
kiṃ ca, yady atrābheda eva tātparyam abhaviṣyat tarhy ekam eva<BR>
brahmājñānena bhinnaṃ, jñānena tu tasya bhedamayaṃ duḥkhaṃ vilīyata ity<BR>
apaśyad ity evāvakṣyat | tathā śrī-bhagaval-līlādīnāṃ vāstavatvābhāve sati<BR>
śrī-śuka-hṛdaya-virodhaś ca jāyate ||42||<BR>
<BR>
BD: anupapatty-antaram āha kiṃ ceti | atra śrī-bhāgavate śāstre | ity eveti<BR>
pūrṇaḥ puruṣaḥ kaścid asti tad-āśritayā māyayā jīvo vimohito'narthaṃ<BR>
bhajati | tad-anarthopaśamanī ca pūrṇasya tasya bhaktiḥ ity apaśyat | ity evaṃ<BR>
nāvakṣyad ity arthaḥ ||41||<BR>
<BR>
tasmāt pariccheda-pratibimbatvādi-pratipādaka-śāstrāṇy api kathañcit tat-<BR>
sādṛśyena gauṇyaiva vṛttyā pravarteran | ambuvad agrahaṇāt tu na tathātvam<BR>
(Vs. 3.2.19), vṛddhi-hrāsa-bhāktvam antar- (page 98) bhāvād ubhaya-<BR>
sāmañjasyodevam (Vs 3.2.20) iti pūrvottara-pakṣamaya-nyāyābhyām ||42||<BR>
<BR>
BD: tasmād iti | tat-sādṛśyena paricchinna-pratibimba-tulyatvenety arthaḥ |<BR>
siṃho devadattaḥ ity atra yathā gauṇyā vṛttyā siṃha-tulyatvaṃ<BR>
devadattasyocyate, na tu siṃhatvaṃ tadvad ity arthaḥ | nanv evaṃ kena nirṇītam<BR>
iti cet | sūtrakṛtā śrī-vyāsenaiveti tat sūtra-dvayaṃ darśayati |<BR>
<BR>
tatraikena tadvāda-dvayam asambhavān nirasyati ambuvad iti | yathāmbunā<BR>
bhū-khaṇḍasya paricchedaḥ, evam upādhinā brahma-pradeśasya sa syāt | na,<BR>
ambunā bhūkhaṇḍasyevopādhinā brahma-pradeśasya grahaṇābhāvāt | agṛhyo<BR>
na hi gṛhyate (BṛhadU 3.9.26) iti hi śrutiḥ | ato na tathātvaṃ brahmaṇa<BR>
upādhi-paricchinnatvaṃ nety arthaḥ |<BR>
<BR>
yad vā, ambuni yathā raveḥ partibimbaḥ paricchinnasya gṛhyate, evam<BR>
upādhau brahmaṇaḥ pratibimbo vyāpakasya na gṛhyate | ato na tathātvam<BR>
tasya pratibimbo nety arthaḥ | tarhi śāstra-dvayaṃ kathaṃ saṅgacchate |<BR>
tatrāha, vṛddhīti dvitīyena | tad dvayaṃ na mukhya-vṛttyā pravartate | kintu<BR>
vṛddhi-hrāsa-bhāktvaṃ guṇāṃśam ādāyaiva | yathā mahad-alpau bhū-<BR>
khaṇḍau, yathā ca ravi-tat-pratibimbau vṛddhi-hrāsa-bhājau, tathā pareśa-<BR>
jīvau syātām | kutaḥ? antarbhāvāt | etasminn aṃśe śāstra-tātparya-pūrteḥ |<BR>
evaṃ saty ubhayor dṛṣṭāntāntikayoḥ sāmañjasyāt saṅgater ity arthaḥ | pūrva-<BR>
nyāyena paricchedādi-vāda-dvayasya khaṇḍanam, uttara-nyāyena tu gauṇa-<BR>
vṛttyā tasya vyavasthāpanam iti | brahmaṇaḥ khaṇḍaḥy pratibimbo vā jīva<BR>
eveti sūtra-kṛtāṃ matam | īśo'pi brahmaṇaḥ khaṇḍaḥ pratibimbo veti<BR>
māyinām īśa-vimukhānāṃ matam iti bodhavyam ||42||<BR>
<BR>
tata evābheda-śāstrāṇy ubhayoś cid-rūpatve jīva-samūhasya durghaṭa-<BR>
ghaṭanā-paṭīyasyā svābhāvika-tad-acintya-śaktyā svabhāvata eva tad-raśmi-<BR>
paramāṇu-guṇa-sthānīyatvāt tad-vyatirekeṇāvyatirekeṇa ca virodhaṃ<BR>
parihṛtyāgre muhur api tad etad-vyāsa-samādhi-labdha-siddhānta-yojanāya<BR>
yojanīyāni ||43||<BR>
<BR>
BD: tata iti paricchedādi-śāstra-dvayasya tat-sādṛśyārthakatvena nītatvād eva<BR>
hetoḥ | tvaṃ vā aham asmi bhagavo deva, ahaṃ vai tvam asi tattvam asi ity<BR>
ādīny abheda-śāstrāṇi | tad etad vyāsa-samādhi-siddhānta-yojanāya muhur<BR>
apy agre yojanīyānīti sambandhaḥ | kena hetunety āha ubhayor īśa-jīvayoś<BR>
cid-rūpatvena hetunā | yathā gaura-śyāmayos taruṇa-kumārayor vā viprayor<BR>
vipratvenaikyam | tataś ca jātyaivābhedo, natu vyaktor ity arthaḥ | tathā jīva-<BR>
samūhasya durghaṭa-ghaṭanā-paṭīyasyā tad-acintya-śaktyā svabhāvata eva<BR>
tad-raśmi-paramāṇu-guṇa-sthānīyatvāt tad-vyatirekeṇa, avyatirekeṇa ca<BR>
hetunā virodhaṃ parihṛtyeti | pareśasya kahlu svarūpānubandhinī parākhyā<BR>
śaktir uṣṇateva raver asti | parāsya śaktir vividhaiva śrūyate svābhāvikī <BR>
jñāna-bala-kriyā ca (ŚvetU 6.8) iti mantra-varṇāt | viṣṇu-śaktiḥ parā proktā<BR>
(ViP 6.7.61) iti smaraṇāc ca | sā hi tad-itarān nikhilān niyamayati | yasmāt tad<BR>
anye sarve'rthāḥ svasvabhāvam atyajanto vartante | prakṛtiḥ kālaḥ karma ca<BR>
svāntaḥ-sthitam apīśvaraṃ sparṣṭuṃ na śaknoti | kintu tato bibhyed eva<BR>
svasvabhāve tiṣṭhati | jīva-gaṇāś ca tat-sajātīyo'pi na tena samparcituṃ<BR>
śaknoti kintu tamāśrayann eva vṛttiṃ labhate | mukhya-prāṇam iva śrotrādir<BR>
indriya-gaṇa iti | tathā yad-attir yad-adhīnā sa tad-rūpaḥ ity abheda-<BR>
śāstrasyāpi bheda-śāstreṇa sārdham avirodho'yaṃ śrī-vyāsa-samādhi-labdha-<BR>
siddhānta-savyapekṣa iti | tathā cātreśa-jīvayoḥ svaruūpābhedo nāstīti<BR>
siddham ||43||<BR>
<BR>
tad evaṃ māyāśrayatva-māyā-mohitatvābhyāṃ sthite dvayor bhede tad-<BR>
bhajanasyaivābhidheyatvam āyātam ||44||<BR>
<BR>
tad evam iti sphuṭārtham | tad-bhajanasya māyā-nivārakasyety arthaḥ ||44||<BR>
<BR>
ataḥ śrī-bhagavata eva sarva-hitopadeṣṭṛtvāt, sarva-dhuḥkha-haratvāt,<BR>
raśmīnāṃ sūryavat sarveṣāṃ parama-svarūpatvāt sarvādhika-guṇa-śālitvāt,<BR>
parama-premayogatvam iti prayojanaṃ ca sthāpitam ||45|| <BR>
<BR>
BD: māyā-moha-nivārakatvād yasya bhajanam abhidheyaṃ, sa bhagavān eva<BR>
bhajatāṃ prema-yogya ity arthād āgatam ity āha ata iti | ato māyāmoha-<BR>
nivāraka-bhajanatvād bhagavata eva parama-prema-yogyatvam iti<BR>
sambandhaḥ | jīvātmā prema-yogyaḥ, paramātmā bhagavāṃs tu parama-<BR>
prema-yogya ity arthaḥ | kuta ity apekṣāyāṃ hetu-catuṣṭayam āha sarveti |<BR>
raśmīnām ity ādi - sūryo yathā raśmīnāṃ svarūpaṃ na, kintu parama-<BR>
svarūpam eva bhavaty evaṃ jīvānāṃ bhagavān iti svarūpaikyaṃ nirastam |<BR>
antaryāmi-brāhmaṇāt saubāla-brāhamaṇāc ca jīvātmanaḥ paramātmanaḥ<BR>
śarīrāṇi bhavanti, sa tu teṣāṃ śarīrī iti bhedaḥ prasphuṭo jñātaḥ | ataḥ<BR>
sarvādhiketi ||45||<BR>
<BR>
tatrābhidheyaṃ ca tādṛśatvena dṛṣṭavān api, yatas tat-pravṛtty-arthaṃ śrī-<BR>
bhāgavatākhyām imāṃ sātvata-saṃhitāṃ pravartitavān ity āha anartheti |<BR>
bhaktiyogaḥ śravaṇa-kīrtanādi-lakṣaṇaḥ sādhana-bhaktiḥ, na tu prema-<BR>
lakṣaṇaḥ | anuṣṭhānaṃ hy upadeśāpekṣaṃ prema tu tat-prasādāpekṣam iti<BR>
tathāpi tasya tat-prasāda-hetos tat-prema-phala-garbhatvāt sākṣād<BR>
evānarthopaśamanatvaṃ, na tv anyasāpekṣatvena | yat karmabhir yat tapasā<BR>
jñāna-vairāgyataś ca yat ity ādau (BhP 11.20.32), sarvaṃ mad-bhakti-yogena<BR>
mad-bhakto labhate'ñjasā | svargāpavargaṃ (BhP 11.20.33) ity ādeḥ | jñānādes<BR>
tu bhakti-sāpekṣatvam eva śreyaḥ-sṛtiṃ bhaktim (BhP 10.14.4) ity ādeḥ |<BR>
<BR>
athavā anarthasya saṃsāra-vyasanasya tāvat sākṣād-avyavadhānenopaśamanaṃ<BR>
sammohādi-dvayasya tu premākhya-svīya-phala-dvārety arthaḥ | ataḥ<BR>
pūrvavad evātrābhidheyaṃ darśitam ||46||<BR>
<BR>
BD: tatrābhīti | tādṛśatvena māyānivārakatvena | dṛṣṭavān api śrī-vyāsaḥ |<BR>
anuṣṭhānaṃ kṛti-sādhyam | tat-prasādeti bhagavad-anugrahety arthaḥ | tasya<BR>
śravaṇādi-lakṣaṇasya | anya-sāpekṣatvena karmādi-parikaratvena | jñānādes<BR>
tv iti jñānam atra yasya brahma (page 6) ity ukta-brahma-viṣayakam |<BR>
sammohādīyādi-padād ātmano jaḍa-dehādi-rūpatā-mananaṃ grāhyam | ata<BR>
iti | atra anartheti vākye ||46||<BR>
<BR>
atha pūrvadeva prayojanaṃ ca spaṣṭayituṃ pūrvoktasya pūrṇa-puruṣasya ca<BR>
śrī-kṛṣṇa-svarūpatvaṃ vyañjayituṃ, grantha-phala-nirdeśa-dvārā tatra tad-<BR>
anubhavāntaraṃ pratipādayann āha yasyām iti | bhaktiḥ premā śravaṇa-<BR>
rūpayā (page 109) sādhana-bhaktyā sādhyatvāt | utpadyate āvirbhavati |<BR>
tasyānuṣaṅgikaṃ guṇam āha śoketi | atraiṣāṃ saṃskāro'pi naśyatīti bhāvaḥ |<BR>
(page 110) prītir na yāvan mayi vāsudeva na mucyate deha-yogena tāvat iti<BR>
(BhP 5.5.6) śrī-ṛṣabhadeva-vākyāt | parama-puruṣe pūrvokta-pūrṇa-puruṣe |<BR>
kim ākāra ity apekṣāyām āha kṛṣṇe | kṛṣṇas tu bhagavān svayam ity ādi<BR>
śāstra-sahasra-bhāvitāntaḥ-karaṇānāṃ paramparayā tat-prasiddi-madhya-<BR>
pātināṃ cāsāṅkhya-lokānāṃ tan-nāma-śravaṇa-mātreṇa yaḥ prathama-<BR>
pratīti-viṣayaḥ syāt, tathā tan-nāmnaḥ prathamākṣara-mātraṃ mantrāya<BR>
kalpamānaṃ yasyābhimukhyāya syāt tad-ākāra ity arthaḥ | āhuś ca nāma-<BR>
kaumudī-kārāḥ | kṛṣṇa-śabdasya tamāla-śyāmala-tviṣi yaśodāyāḥ<BR>
stanandhaye para-brahmaṇi rūḍhiḥ iti ||47||<BR>
<BR>
BD: atheti | prayojanaṃ bhagavat-prema-lakṣaṇam | tatreti tatra samādhau śrī-<BR>
vyāsasyānyam anubhavam ity arthaḥ | āvirbhavatīti premṇaḥ<BR>
parāsārāṃśatvenotpatty-asambhavād ity arthaḥ | tasyeti premṇaḥ | atra premṇi<BR>
sati | kṛṣṇas tu bhagavān svayaṃ iti śrī-sūtādīnāṃ śrī-jayadevādīnāṃ<BR>
cāsaṅkhya-lokānām ity arthaḥ | tan-nāma iti tan-nāmnaḥ iti cobhayatra<BR>
kṛṣṇeti nāma bodhyam | rūḍhir iti prakṛti-pratyaya-sambandhaṃ vinaiva<BR>
yaśodā-sute prasiddhir maṇḍapa-śabdasyeva gṛha-viśeṣa ity arthaḥ ||47||<BR>
<BR>
atha tasyaiva prayojanasya brahmānandānubhavād api paramatvam<BR>
anubhūtavān | yatas tādṛśaṃ śukam api tad-ānanda-vaiśiṣṭya-lambhanāya<BR>
tām adhyāpayāmāsety āha sa saṃhitām iti | kṛtvānukramya ceti prathamataḥ<BR>
svayaṃ saṅkṣepeṇa kṛtvā paścāt tu śrī-nāradopadeśād anukrameṇa vivṛtyety<BR>
arthaḥ | ataeva śrīmad-bhāgavataṃ bhāratānantaraṃ yad atra śrūyate, yac<BR>
cānyatrāṣṭādaśa-purāṇānantaraṃ bhāratam iti tad-dvayam api samāhitaṃ<BR>
syāt | brahmānandānubhava-nimagnatvāt nivṛtti-nirataṃ sarvato nivṛttau<BR>
nirataṃ, tatrāvyabhicāriṇam apīty arthaḥ ||48||<BR>
<BR>
BD: atheti brahmānandād yasya brahmety ukta-vastu-sukhād api |<BR>
paramatvam utkṛṣṭatvam anubhūtavān śrī-vyāsaḥ | tādṛśaṃ tad-<BR>
ānandānubhavainam api | tad-ānandeti kṛṣṇa-premānanda-prāpaṇāyety<BR>
arthaḥ | ata eveti | yad atreti atra śrī-bhāgavate | ayatra mātsyādau aṣṭādśa-<BR>
purāṇāni kṛtvā satyavatī-sutaḥ | cakre bhāratam ākhyānaṃ vedārthair<BR>
upabṛṃhitam ity anenety arthaḥ | tatreti nivṛttāv ity arthaḥ ||48||<BR>
<BR>
tam etaṃ śrī-veda-vyāsasya samādhi-jātānubhavaṃ śrī-śaunaka-<BR>
praśnottaratvena viśadayan sarvātmārāmānubhavena sahetukaṃ saṃvādayati<BR>
ātmārāmāś ceti | nirgranthā vidhi-niṣedhātītā nirgatāhaṅkāra-granthayo<BR>
vā | ahaitukīṃ phalānusandhi-rahitām | atra sarvākṣepaparihārārtham āha<BR>
itthambhūta ātmārāmāṇām apy ākarṣaṇa-svabhāvo guṇo yasya sa iti | tam<BR>
evārthaṃ śrī-śukasyāpy anubhavena saṃvādayati harer guṇeti | śrī-<BR>
vyāsadevād yat-kiñcic-chrutena guṇena pūrvam ākṣiptā matir yasya saḥ |<BR>
paścād adhyagāt mahad-vistīrṇam api | tataś ca tat-saṅkathā-sauhārdena<BR>
nityaṃ viṣṇu-janāḥ priyā yasya tathābhūto vā, teṣāṃ priyo vā svayam abhavad<BR>
ity arthaḥ |<BR>
<BR>
ayaṃ bhāvaḥ brahma-vaivartānusāreṇa pūrvaṃ tāvad ayaṃ garbham ārabhya<BR>
śrī-kṛṣṇasya svaritayā māyā-nivārakatvaṃ jñātavān | tatra śrī-vyeda-vyāsas<BR>
tu taṃ vaśīkartuṃ tad-ananya-sādhanaṃ śrī-bhāgavatam eva jñātvā, tad-<BR>
guṇātiśaya-prakāśamayāṃs tadīya-padya-viśeṣān kathañcc chrāvayitvā tena<BR>
tam ākṣipta-matiṃ kṛtvā, tad eva pūrṇaṃ tam adhyāpayāmāseti śrī-<BR>
bhāgavata-mahimātiśayaḥ proktaḥ | tad evaṃ darśitaṃ vaktuḥ śrī-śukasya<BR>
vedavyāsasya ca samāna-hṛdayam | tasmād vaktur hṛdayānurūpam eva<BR>
sarvatra tātparyaṃ paryālocanīyaṃ nānyathā | yad yat tad anyathā<BR>
paryālocanaṃ, tatra tatra kupatha-gāmitaiveti niṣṭaṅkitam || 1.7 || śrī-sūtaḥ ||<BR>
49 ||<BR>
<BR>
BD: samādhi-dṛṣṭasyārthasya sarva-tattvajña-sammatatvam āha tam ity<BR>
ādinā | nirgatāhaṅkāreti | mahat-tattvāj jāto'yam ahaṅkāraḥ | na tu<BR>
svarūpānubandhīti bodhyaṃ, dvitīye sandarbhe evam eva nirṇeṣyamāṇatvāt |<BR>
tadīya-padya-viśeṣān iti pūtanādhātrī-gati-dāna-pāṇḍava-sārathya-<BR>
pratīhāratvādi-pradarśakān katicic chlokān ity arthaḥ | brahma-vaivarte śuko<BR>
yoni-jātaḥ, bhārate tv ayoni-jātaḥ kathyate | dāra-grahaṇaṃ kanyā-santatiś<BR>
ceti | tad etat sarvaṃ kalpa-bhedena saṅgamanīyam ||49||<BR>
<BR>
atha krameṇa vistaratas tathaiva tātparyaṃ nirṇetuṃ sambandhābhidheya-<BR>
prayojaneṣu ṣaḍbhiḥ sandarbhair nirṇeṣyamāṇeṣu prathamaṃ yasya vācya-<BR>
vācakatā-sambandhīdaṃ śāstraṃ tad eva dharmaḥ projjhita-kaitavaḥ ity ādi-<BR>
padye sāmānyākāratas tāvad āha vedyaṃ vāstavam atra vastu (BhP 1.1.2) iti ||<BR>
ṭīkā ca atra śrīmati sundare bhāgavate vāstavaṃ paramārtha-bhūtaṃ vastu<BR>
vedyaṃ, na tu vaiśeṣikādivad dravya-guṇādi-rūpam ity eṣā ||1.1|| veda-<BR>
vyāsaḥ ||50||<BR>
<BR>
BD: saṅkṣepeṇoktaṃ sambandhādikaṃ vistareṇa darśayitum upakramate<BR>
athetyādi | tathaiveti śrī-śukādi-hṛdayānusāreṇety arthaḥ | sāmānyata iti<BR>
anirdiṣṭa-svarūpa-guṇa-vibhūti-kathanāyety arthaḥ | vaiśeṣikādivad iti<BR>
kaṇāda-gautamokta-śāstravad ity arthaḥ ||50||<BR>
<BR>
atha kiṃ rūpaṃ tad-vastu-tattvam ity atrāha vadanti tat tattva-vidas tattvaṃ yaj<BR>
jñānam advayam iti (BhP 1.2.11) | jñānaṃ cid-eka-rūpam | advayatvaṃ cāsya<BR>
svayaṃ-siddhatādṛśātādṛśatattvāntarābhāvaāt svaśaktyeka-sahāyatvāt |<BR>
paramāśrayaṃ taṃ vinā tāsām asiddhatvāc ca | tattvam iti parama-<BR>
puruṣārthatā-dyotanayā parama-sukha-rūpatvaṃ tasya bodhyate | ataeva tasya<BR>
nityatvaṃ ca darśitam ||1.2|| śrī-sutaḥ ||52||<BR>
<BR>
BD: svarūpa-nideśa-pūrvakaṃ tattvaṃ vaktum avatārayati atha kim iti | svayaṃ<BR>
siddheti ātmanaiva siddhaṃ khalu svayaṃ siddham ucyate | svayaṃ dāsās<BR>
tapasvinaḥ ity atra tapasv-dāsyam ātmanā tapasvinaiva siddhaṃ pratīyate<BR>
tadvat | tādṛśaṃ ca pareśa-vastv eva, na tu tādṛśam api jīva-caitanyaṃ, na tv<BR>
atādṛśaṃ prakṛti-kāla-lakṣaṇaṃ jaḍa-vastu | tad-abhāvād advayatvam | tayoḥ<BR>
svayaṃsiddhatvābhāvaḥ kutaḥ | ity atrāha paramāśrayaṃ taṃ vineti | sva-<BR>
śaktyeka-sahāye'py advaya-padaṃ prayujyate dhanur dvitīyaḥ pāṇḍur iti |<BR>
<BR>
nanu vedānte vjñānam ānandaṃ brahma iti | vijñānānada-svarūpaṃ brahma<BR>
paṭhyate, iha jñānam iti katham | tatrāha tattvam iti | idam atra tattvam ity<BR>
ukte sāre vastuni tattva-śabdo nīyate | sāraṃ ca sukham eva sarveṣām<BR>
upāyānāṃ tad-arthatvāt | tathā ca sukha-rūpatvam api tasyāgatam | nanu<BR>
jñānaṃ sukhaṃ cānityaṃ dṛṣṭaṃ tatrāha ataeveti | svayaṃsiddhatvena<BR>
vyākhyānān nityaṃ tad ity arthaḥ | sad-akāraṇaṃ yat tan nityaṃ iti hi<BR>
tīrthakārāḥ | evaṃ ca tādṛśa-brahma-sambandhīdaṃ śāstram ity uktam ||51||<BR>
<BR>
nanu nīla-pītādy-ākāraṃ kṣaṇikam eva jñānaṃ dṛṣṭam, tat punar advayaṃ<BR>
nityaṃ jñānaṃ kathaṃ lakṣyate yan-niṣṭham idaṃ śāstram | ity  atrāha sarva-<BR>
vedānta-sāraṃ yad brahmātvekatva-lakṣaṇam | vastv advitīyaṃ tan-niṣṭham<BR>
iti (BhP 12.13.12) satyaṃ jñānam anantaṃ brahma iti yasya svarūpam uktam,<BR>
yenāśrutaṃ śrutaṃ bhavati (Chā 6.1.3) iti yad-vijñānena sarva-vijñānaṃ<BR>
pratijñātam | sad eva saumyedam agra āsīt (Chā U 6.2.1) ity ādinā nikhila-<BR>
jagad-eka-kāraṇatā | tad aikṣata bahu syām (ChāU 6.2.3) ity anena satya-<BR>
saṅkalpatā ca yasya pratipāditā, tena brahmaṇā svarūpa-śaktibhyāṃ sarva-<BR>
bṛhattamena sārdham | anena jīvenātmanā (Chā U 6.3.2) iti<BR>
tadīyoktāvidantānirdeśena tato bhinnatve'py ātmatānirdeśena tad-ātmāṃśa-<BR>
viśeṣatvena labdhasya bādarāyaṇa-samādhi-dṛṣṭa-yukter atyabhinnatā-<BR>
rahitasya jīvātmano yad ekatvaṃ tattvam asi (ChāU 6.8.7) ity ādau jātyā tad-<BR>
aṃśa-bhūta-cid-rūpatvena samānākāratā | tad eva lakṣaṇaṃ prathamato jñāne<BR>
sādhakatamaṃ yasya tathābhūtaṃ yat sarva-vedānta-sāram advitīyaṃ vastu tan-<BR>
niṣṭhaṃ tad-eka-viṣayam idaṃ śrī-bhāgavatam iti prāktana-<BR>
padyasthenānuṣaṅgaḥ | yathā janma-prabhṛti kaścid gṛha-guhāvaruddhaḥ<BR>
sūryaṃ vividiṣuḥ kathaṅcid gavākṣa-patitaṃ sūryāṃśu-kaṇaṃ darśayitvā<BR>
kenacid upadiśyate eṣa sa iti | etat tad-aṃśa-jyotiḥ-samānākāratayā tan-mahā-<BR>
jyotir-maṇḍalam anusandhīyatām ity arthas tadvat | jīvasya tathā tad-<BR>
aṃśatvaṃ ca tac-chakti-viśeṣa-siddhatvenaiva paramātma-sandarbhe<BR>
sthāpayiṣyāmaḥ | tad etaj-jīvādi-lakṣaṇāṃśa-viśiṣṭatayaivopaniṣadas tasya<BR>
sāṃśatvam api kvacid upadiśanti | niraṃśatvopadeśikā śrutis tu kevala-tan-<BR>
niṣṭhā | atra kaivalyaika-prayojanam iti caturtha-pādaś ca kaivalya-padasya<BR>
śuddhatva-mātra-vacanatvena śuddhatvasya ca śuddha-bhaktitvena<BR>
paryavasānena prīti-sandarbhe vyākhyāsyate ||12|13|| śrī-sūtaḥ ||52||<BR>
<BR>
BD: ārthikaṃ nityatvaṃ sthiraṃ kurvan, śāstrasya viśiṣṭa-brahma-<BR>
sambandhitvam āha - nanu nīlety ādinā | anena jīvenety ādi | tadīyoktau<BR>
paradevatā-vākye | tad-ātmāṃśa-viśeṣatvena tad-vibhinnāṃśatvena, na tu<BR>
matsyādivat  svāṃśatvenety arthaḥ | jīvātmano yad ekatvam iti jīvasya cid-<BR>
rūpatvena jātyā yad-brahma-samānākāratvaṃ tad eva tasya brahmaṇā<BR>
sahaikyam iti vyakti-bhedaḥ prasphuṭaḥ | evam eva yathetyādi-dṛṣṭāntenāpi<BR>
darśitaḥ | tad etad iti upaniṣadaḥ so'kāmayata bahu syām ity ādyāḥ |<BR>
niraṃśatvopadeśiketi satyaṃ jñānam anantam (TaittU 2.1), niṣkalaṃ niṣriyaṃ<BR>
śāntaṃ niravadyaṃ nirañjanam (ŚvetU 6.19) ity ādyā śrutis tu kevala-tan-<BR>
niṣṭhā viśeṣyamātra-parety arthaḥ | anabhivyakta-saṃsthāna-guṇakaṃ brahma<BR>
vadatīti yāvat ||52||<BR>
<BR>
tatra yadi tvam-padārthaysa jīvātmano jñānatvaṃ nityatvaṃ ca prathamato<BR>
vicāra-gocaraḥ syāt tadaiva tat-padārthasya tādṛśatvaṃ subodhaṃ syād iti | tad<BR>
bodhayitum anyārthaś ca parāmarśaḥ (Vs. 1.3.20) iti nyāyena jīvātmanas tad-<BR>
rūpatvam āha |<BR>
<BR>
nātmā jajāna na mariṣyati naidhate'sau<BR>
na kṣīyate savanavid-vyabhicāriṇāṃ hi |<BR>
sarvatra śaśvad anapāyy upalabdhi-mātraṃ<BR>
prāṇo yathendriya-balena vikalpitaṃ sat || (BhP 11.3.38)<BR>
<BR>
ātmā śuddho jīvaḥ | na jajāna na jātaḥ | janmābhāvād eva tad-anantarāstitā-<BR>
lakṣaṇo vikāro'pi nāsti | naidhate na vardhate | vṛddhy-abhāvād eva<BR>
vipariṇāmo'pi nirastaḥ | hi yasmāt | vyabhicāriṇām āgamāpāyināṃ bāla-<BR>
yuvādi-dehānāṃ deva-manuṣyādy-ākāra-dehānāṃ vā | savanavit tat-tat-kāla-<BR>
draṣṭā | nahy avasthāvatāṃ draṣṭā tad-avastho bhavatīty arthaḥ | niravasthaḥ<BR>
ko'sāv ātmā | ata āha upalabdhi-mātraṃ jñānaika-rūpam | kathambhūtam |<BR>
sarvatra dehe, śaśvat sarvadā anuvartamānam iti | <BR>
<BR>
nanu nīla-jñānaṃ naṣṭaṃ pīta-jñānaṃ jātam iti pratīter na<BR>
jñānasyānapāyitvam | tatrāha indriya-baleneti | sad eva jñānam ekam indriya-<BR>
balena vividhaṃ kalpitam | nīlādy-ākārā vṛttaya eva jāyante naśyanti ca na<BR>
jñānam iti bhāvaḥ | ayam āgamāpāyitadavadhi-bhedena prathamas tarkaḥ |<BR>
draṣṭṛ-dṛśya-bhedena dvitīyo'pi tarko jñeyaḥ | vyabhicāriṣv avasthā-<BR>
vyabhicāre dṛṣṭāntaḥ prāṇo yatheti |<BR>
<BR>
BD: jīvātmani jñāte paramātmā sujñātaḥ syād ity uktam | tad arthaṃ<BR>
jīvātmānaṃ nirūpayiṣyann avatārayati tatra yadīty ādinā | anyārthaś ceti<BR>
brahma-sūtram | dahara-vidyā chāndogye paṭhyate yad idam asmin brahma-<BR>
pure daharaṃ puṇḍarīkaṃ veśma daharo'sminn antar-ākāśas tasmin yad-antas<BR>
tad anveṣṭavyam (ChāU 8.1.1) iti | atropāsakasya śarīraṃ brahma-puraṃ, tatra<BR>
hṛt-puṇḍarīkastho daharaḥ paramātmā dhyeyaḥ kathyate | tatrāpahata-<BR>
pāpmatvādi-guṇāṣṭakam anveṣṭavyam upadiśyata iti siddhāntitam | tad-<BR>
vākya-madhye sa eṣa samprasādo'smāc charīrāt samutthāya paraṃ jyotir<BR>
upasampadya svena rūpeṇābhiniṣpadyate, sa uttamaḥ puruṣaḥ (Chā 8.12.3) iti<BR>
vākyaṃ paṭhitam | atra samprasādo labdha-vijñāno jīvas tena yat paraṃ jyotir<BR>
upapannaṃ sa eva puruṣottama ity arthaḥ | dahara-vākyāntarāle jīva-<BR>
parāmarśaḥ kim artham iti cet tatrāha anyārtha iti | tatra jīva-<BR>
parāmarśo'nyārthaḥ | yaṃ prāpya jīvaḥ sva-svarūpeṇābhiniṣpadyate sa<BR>
paramātmeti paramātma-jñānārtha ity arthaḥ | na jajāneti jāyate'sti vardhate<BR>
vipariṇamate'pakṣīyate naśyati ca iti bhāva-vikārāḥ ṣaṭ paṭhitāḥ | te jīvasya<BR>
na santi iti samudāyārthaḥ | nanu nīla-jñānam ity ādi jñāna-rūpam<BR>
ātmavastu jñātṛ bhavati | prakāśa-vastu sūryaḥ prakāśayitā yathā | tataś ca<BR>
svarūpānubandhitvāj jñānaṃ tasya nityaṃ, tasyendriya-praṇālyā nīlādi-niṣṭhā<BR>
yā viṣayatā vṛtti-pada-vācyā saiva nīlādyapagame naśyatīti ||53||<BR>
<BR>
<BR>
dṛṣṭāntaṃ vivṛṇvann indriyādilayena nirvikārātmopalabdhiṃ darśayati --<BR>
<BR>
aṇḍeṣu peśiṣu taruṣv aviniściteṣu <BR>
prāṇo hi jīvam upadhāvati tatra tatra |  <BR>
sanne yad indriya-gaṇe'hami ca prasupte <BR>
kūṭastha āśayam ṛte tad anusmṛtir naḥ || [BhP 11.3.39]<BR>
<BR>
aṇḍeṣu aṇḍajeṣu | peśiṣu jarāyujeṣu | taruṣu udbhijjeṣu | aviniściteṣu<BR>
svedajeṣu | upadhāvati anuvartate | evaṃ dṛṣṭānte nirvikāratvaṃ pradarśya<BR>
dārṣṭāntike'pi darśayati | katham | tadaivātmā savikāra iva pratīyate yadā<BR>
jāgare indriya-gaṇaḥ | yadā ca svapne tat-saṃskāravān ahaṅkāraḥ | yadā tu<BR>
prasuptaṃ tadā tasmin prasupta indriya-gaṇe sanne līne | ahami anaṅkāre ca<BR>
sanne līne | kūṭastho nirvikāra evātmā | kutaḥ | āśayam ṛte liṅga-śarīram<BR>
upādhiṃ vinā | vikāra-hetor upādher abhāvāt ity arthaḥ | <BR>
<BR>
nanv ahaṅkāra-paryantasya sarvasya laye śūnyam evāvaśiṣyate | kva tadā<BR>
kūṭastha ātmā | ata āha tad-anusmṛtir naḥ | tasyākhaṇḍātmanaḥ suṣpti-<BR>
sākṣiṇaḥ smṛtiḥ naḥ asmākaṃ jāgrad-draṣṭṝṇāṃ jāyate etāvantaṃ kālaṃ<BR>
sukham aham asvāpsaṃ na kiñcid avediṣam iti | ato'nanubhūtasya<BR>
tasyāsmaraṇād asty eva suṣptau tādrg-ātmānubhavaḥ | viṣaya-<BR>
sambandhābhāvāc ca na spaṣṭa iti bhāvaḥ | ataḥ sva-prakāśa-mātra-vastunaḥ<BR>
sūryādeḥ prakāśavad upalabhdi-mātrasyāpy ātmana upalabhdiḥ svāśraye'sty<BR>
evety āyātam | tathā ca śrutiḥ -- yad vai tan na paśyati paśyan vai<BR>
draṣṭavyān na paśyati, na hi draṣṭur dṛṣṭorviparilopo vidyate (BṛhadU<BR>
4.3.23) iti | <BR>
<BR>
ayaṃ sākṣi-sākṣya-vibhāgena tṛtīyas tarkaḥ | duḥkhi-premāspadatva-<BR>
vibhāgena caturtho'pi tarko'vagantavyaḥ ||55||<BR>
<BR>
BD: dṛṣṭāntam iti prāṇasya nānā-deheṣv aikarūpyān nirvikāratvam ity<BR>
arthaḥ | tasminn ātmani | upādher liṅga-śarīrasya | abhāvād viśleṣād ity<BR>
arthaḥ | tadāpy atisūkṣmāyā vāsanāyāḥ sattvān mukter abhāva iti jñeyam |<BR>
prākṛtāhaṅkāre līne'pi svarūpānubandhino'ham arthasya sattvāt tena sukham<BR>
aham asvāpsam iti vimarśo bhavatīti pratipādayitum āha nanv ity ādi |<BR>
śūnyam eveti ahaṃ-pratyayṃ vinātmano'pratīter iti bhāvaḥ | akhaṇḍātmana<BR>
iti | aṇu-rūpatvād vibhāgānarhasyety arthaḥ | <BR>
<BR>
nanu svāpād utthitasyātmano,haṅkāreṇa yogāt sukham aham asvāpsam iti<BR>
vimarśo jāgare sidhyati | suṣuptau tu cin-mātraḥ sa iti cet tatrāha<BR>
ato'nanubhūtasyeti  | anubhava-smaraṇayoḥ sāmānādhikaraṇyād ity arthaḥ |<BR>
tasmāt tasyām apy anubhavitaivātmeti siddham | nanūpalabdhi-mātram ity<BR>
uktam | tasyopalabdhṛtvaṃ katham | tatrāha ata ity ādi | yad vai iti | tad-ātma-<BR>
caitanyaṃ kartṛ | suṣuptau na paśyatīti yad ucyate tat khalu draṣṭavya-<BR>
viṣayābhāvād eva, na tu draṣṭṛtvābhāvād ity arthaḥ | sphuṭam anyat ||54||<BR>
<BR>
tad uktaṃ -<BR>
<BR>
anvaya-vyatirekākhyas tarkaḥ syāc caturātmakaḥ |<BR>
āgamāpāyitadavadhi-bhedena prathamo mataḥ ||<BR>
draṣṭṛ-dṛśya-vibhāgena dvitīyo'pi matas tathā |<BR>
sākṣi-sākṣya-vibhāgena tṛtīyaḥ sammataḥ satām ||<BR>
duḥkhi-premāspadatvena caturthaḥ sukha-bodhakaḥ ||<BR>
<BR>
||11.3|| iti śrī-pippalāyano nimim ||55||<BR>
<BR>
BD: padyayor vyākhyāne catvāras tarkā yojitās tān abhiyuktoktābhyāṃ<BR>
sārdhakārikābhyāṃ nirdiśati anvayeti | tarka-śabdena tarkāṅgakam<BR>
anumānaṃ bodhyam | āgamāpāyino dṛśyāt sākṣyād duḥkhāspadāc ca<BR>
dehāder ātmā bhidyate | tad-avadhitvāt, tad-draṣṭṛtvāt, tat-sākṣitvāt,<BR>
premāspadatvāc ceti krameṇa hetavo neyāḥ | vyatirekaś cohyaḥ  ||55||<BR>
<BR>
evambhūtānāṃ jīvānāṃ cin-mātraṃ yat svarūpaṃ tayaivākṛtyā tad-aṃśitvena<BR>
ca tad-abhinnaṃ yat tattvaṃ tad atra vācyam iti vyaṣṭi-nirdeśa-dvārā<BR>
proktam | tad eva hy āśraya-saṃjñakaṃ mahāpurāṇa-lakṣaṇa-rūpaiḥ<BR>
sargādibhir arthaiḥ samaṣṭi-nirdeśa-dvārāpi lakṣyata ity atrāha dvābhyām -<BR>
-<BR>
<BR>
atra sargo visargaś ca sthānaṃ poṣaṇam ūtayaḥ |<BR>
manvantareśānukathā nirodho muktir āśrayaḥ ||<BR>
daśamasya viśuddhy-arthaṃ navānām iha lakṣaṇam |<BR>
varṇayanti mahātmānaḥ śrutenārthena cāñjasā || (BhP 2.10.1-2)<BR>
<BR>
manvantarāṇi ceśānukathāś ca manvantareśānukathāḥ | atra sargādayo<BR>
daśārthā lakṣyanta ity arthaḥ | tatra ca daśamasya viśuddhy-arthaṃ tattva-<BR>
jñānārthaṃ navānāṃ lakṣaṇaṃ svarūpaṃ varṇayanti | nanv atra naivaṃ<BR>
pratīyate | ata āha śrutena śrutyā kaṇṭhoktyaiva stutayādi-sthāneṣu, añjasā<BR>
sākṣād varṇayanti | arthena tātparya-vṛttyā ca tat-tad-ākhyāneṣu ||56||<BR>
<BR>
BD: īśvara-jñānārthaṃ jīva-svarūpa-jñānaṃ nirṇītam | atha tat-<BR>
sādṛśyeneśvara-svarūpaṃ nirṇetuṃ pūrvoktaṃ yojayati evambhūtānām ity<BR>
ādinā | cin-mātraṃ yat svarūpam iti cetayitṛ ceti bodhyaṃ pūrva-nirūpaṇāt |<BR>
tatahivākṛtyeti cinmātratve sati cetayitṛtvaṃ yākṛtir jātis tayety arthaḥ | ākṛtis<BR>
tu striyāṃ rūpe sāmānya-vapuṣor api iti medinī | tad-aṃśitvena jīvāṃśitvena<BR>
cety arthaḥ | tad-abhinnaṃ jīvābhinnaṃ yad brahma-tattvam | aṃśaḥ khalv<BR>
aṃśino na bhidyate vyaṣṭir ity arthaḥ | jīvādi-śaktimad brahma samaṣṭiḥ |<BR>
jīvas tu vyaṣṭiḥ | tādṛśa-samaṣṭi-brahma-nirūpaṇena tasya tathātvaṃ<BR>
vaktavyam ity arthaḥ | daśamasya ceśvarasya | avaśiṣṭaḥ sphuṭārthaḥ ||56||<BR>
<BR>
tam eva daśamaṃ vispaṣṭayituṃ teṣāṃ daśānāṃ vyutpādikāṃ sapta-ślokīm<BR>
āha --<BR>
<BR>
bhūta-mātrendriya-dhiyāṃ janma sarga udāhṛtaḥ<BR>
brahmaṇo guṇa-vaiṣamyād visargaḥ pauruṣaḥ smṛtaḥ || (BhP 2.10.3)<BR>
<BR>
bhūtāni khādīni | mātrāṇi ca śabdādīni indriyāṇi ca | dhī-śabdena mahad-<BR>
ahaṅkārau | guṇānāṃ vaiṣamyāt pariṇāmāt | brahmaṇaḥ parameśvarāt<BR>
kartṛ-bhūtādīnāṃ janma sargaḥ | puruṣo vairājo brahmā, tat-kṛtaḥ pauruṣaś<BR>
carācara-sargo visarga ity arthaḥ |<BR>
<BR>
sthitir vaikuṇṭha-vijayaḥ poṣaṇaṃ tad-anugrahaḥ<BR>
manvantarāṇi sad-dharma ūtayaḥ karma-vāsanāḥ<BR>
avatārānucaritaṃ hareś cāsyānuvartinām<BR>
puṃsām īśa-kathāḥ proktā nānākhyānopabṛṃhitāḥ || (BhP 2.10.4-5)<BR>
<BR>
vaikuṇṭhasya bhagavato vijayaḥ sṛṣṭānāṃ tat-tan-maryādā-pālanenotkarṣaḥ |<BR>
sthitiḥ sthānam | tataḥ sthiteṣu svabhakteṣu tasyānugrahaḥ poṣaṇam |<BR>
manvantarāṇi tat-tan-manvantara-sthitānāṃ manvādīnāṃ tad-anugṛhītānāṃ<BR>
satāṃ caritāni, tāny eva dharmas tad-upāsanākhyaḥ sad-dharmaḥ | tatraiva<BR>
sthitau nānā-karma-vāsanā ūtayaḥ | sthitāv eva harer avatārānucaritam<BR>
asyānuvartināṃ ca kathā īśānukathāḥ proktā ity arthaḥ |<BR>
<BR>
nirodho 'syānuśayanam ātmanaḥ saha śaktibhiḥ |<BR>
muktir hitvānyathā rūpaṃ sva-rūpeṇa vyavasthitiḥ || (BhP 2.10.6)<BR>
<BR>
sthity-anantaraṃ cātmano jīvasya śaktibhiḥ svopādhibhiḥ sahāsya harer<BR>
anuśayanaṃ, hari-śayanānugatatvena śayanaṃ nirodha ity arthaḥ | tatra hareḥ<BR>
śayanaṃ prapañcaṃ prati dṛṣṭi-nimīlanam | jīvānāṃ śayanaṃ tatra laya iti<BR>
jñeyam | tatraiva nirodhe'nyathārūpam avidyādhyastam ajñatvādikaṃ hitvā<BR>
svarūpeṇa vyavasthitir muktiḥ ||57||<BR>
<BR>
BD: sargādīn daśa vyutpādayati tad evam ity ādinā | brahmaṇaḥ<BR>
parameśvarād iti | kāraṇa-sṛṣṭiḥ pārameśvarī | kārya-sṛṣṭis tu vairiñcīty<BR>
arthaḥ | muktir iti bhagavad-vaimukhyānugatayā'vidyayā racitam anyathā-<BR>
rūpaṃ devam ānavādibhāvaṃ hitvā tat-sāmmukhyānupravṛttayā tad-bhaktyā<BR>
vināśya, svarūpeṇāpahata-pāpmatvādi-guṇāṣṭaka-viśiṣṭena jīva-svarūpeṇa<BR>
jīvasya vyavasthitir viśiṣṭā punar āvṛtti-śūnyā punar āvṛtti-śūnyā bhagavat-<BR>
sannidhau sthitir muktir ity arthaḥ ||57||<BR>
<BR>
ābhāsaś ca nirodhaś ca yato 'sty adhyavasīyate<BR>
sa āśrayaḥ paraṃ brahma paramātmeti śabdyate | [BhP 2.10.7]<BR>
ābhāsaḥ sṛṣṭiḥ | nirodho layaś ca yato bhavati | adhyavasīyata upalabhyate<BR>
jīvānāṃ jñānendriyeṣu prakāśate ca | sa brahmeti paramātmeti prasiddha<BR>
āśrayaḥ kathyate | iti śabdaḥ prakārārthaḥ | tena bhagavān iti ca | asya vivṛtir<BR>
agre vidheyā ||58||<BR>
<BR>
BD: atha navabhiḥ sargādibhir lakṣaṇīyam āśraya-tattvam āha ābhāsaś ceti |<BR>
yata iti hetau pañcamī ||58||<BR>
<BR>
sthitau ca tatrāśraya-svarūpam aparokṣānubhavena vyaṣṭi-dvārāpi spaṣṭaṃ<BR>
darśayitum adhyātmādi-vibhāgam āha -<BR>
<BR>
yo 'dhyātmiko 'yaṃ puruṣaḥ so 'sāv evādhidaivikaḥ |<BR>
yas tatrobhaya-vicchedaḥ puruṣo hy ādhibhautikaḥ ||<BR>
ekam ekatarābhāve yadā nopalabhāmahe |<BR>
tritayaṃ tatra yo veda sa ātmā svāśrayāśrayaḥ || [BhP 2.10.8-9]<BR>
<BR>
yo'yam ādhyātmikaḥ puruṣaś cakṣur-ādi-karaṇābhimānī draṣṭā jīvaḥ | sa<BR>
evādhidaivikaś cakṣur ādy-adhiṣṭhātā sūryādiḥ | deha-sṛṣṭeḥ pūrvaṃ<BR>
karaṇānāām adhiṣṭhānābhāvenākṣamatayā karaṇa-prakāśa-<BR>
kartṛtvābhimāni-tat-sahāyayor ubhayor api tayor vṛtti-bhedānudayena jīvatva-<BR>
mātrāviśeṣāt | tataś cobhayaḥ karaṇābhimāni-tad-adhiṣṭhātṛ-devatā-rūpo<BR>
dvirūpo vicchedo yasmāt | sa ādhibhautikaś cakṣur golakādy-upalakṣito dṛśyo<BR>
dehaḥ puruṣa iti puruṣasya jīvasyopādhiḥ | sa vā eṣa puruṣo'nna-rasa-mayaḥ<BR>
[TaittaU 2.1] ity ādi śruteḥ ||59||<BR>
<BR>
BD: nanu karaṇābhimānino jīvasya karaṇa-pravartaka-sūryāditvam atra<BR>
katham | tatrāha deha-sṛṣṭeḥ pūrvam iti karaṇānām iti | adhiṣṭhānābhāvena<BR>
cakṣr golakādyabhāvenety arthaḥ | ubhayor api tayor vṛtti-bhedānudayeneti<BR>
karaṇānāṃ viṣaya-grahaṇaṃ vṛttiḥ | devatānāṃ tu tatra pravartakatvaṃ vṛttiḥ |<BR>
ayam atra niṣkarṣaḥ dehotpatteḥ pūrvam api jīvena sārdham indriyāṇi tad-<BR>
devatāś ca santy eva | tadā teṣāṃ vṛtty-abhāvāj jīve'ntarbhāvo vivakṣitaḥ |<BR>
utpanne tu dehe tayor vibhāgo yad-bhavatīty āha tataś cobhaya iti ||59||<BR>
<BR>
ekam ekatarābhāva ity eṣām anyonya-sāpekṣa-siddhatve nānāśrayatvaṃ<BR>
darśayati | tathā hi dṛśyaṃ vinā tat-pratīty-anumeyaṃ karaṇaṃ na sidhyati |<BR>
nāpi draṣṭā na ca tad vinā karaṇa-pravṛtty-anumeyas tad-adhiṣṭhātā<BR>
sūryādiḥ | na ca taṃ vinā karaṇaṃ pravartate | na ca tad vinā dṛyam ity<BR>
ekatarasyābhāva ekaṃ nopalabhāmahe | tatra tadā tat-tritayam<BR>
ālocanātmakena pratyayena | yo veda sākṣitayā paśyati sa paramātmā<BR>
āśrayaḥ | teṣām api parasparam āśrayatvam astīti tad-vyavacchedārthaṃ<BR>
viśeṣaṇaṃ svāśrayo'nanyāśrayaḥ | sa cāsāv anyeṣām āśrayaś ceti |<BR>
tatrāṃśāṃśinoḥ śuddha-jīva-paramātmanor abhedāṃśa-svīkāreṇaivāśraya<BR>
uktaḥ | ataḥ paro'pi manute'nartham [BhP 1.7.5] iti | <BR>
<BR>
jāgrat-svapna-suṣuptaṃ ca guṇato buddhi-vṛttayaḥ |<BR>
tāsāṃ vilakṣaṇo jīvaḥ sākṣitvena vivakṣitaḥ || [BhP 11.13.27] iti |<BR>
<BR>
śuddho vicaṣṭe hy aviśuddha-kartuḥ [BhP 5.11.12] ity ādy uktasya sākṣi-<BR>
saṃjñinaḥ śuddha-jīvasyāśrayatvaṃ na śaṅkanīyam | athavā nanv<BR>
ādhyātmikādīnām apy āśrayatvam asty eva | satyam | tathāpi<BR>
parasparāśrayatvān na tatrāśrayatākaivalyam iti te tv āśraya-śabdena<BR>
mukhyatayā nocyanta ity āha ekam iti | tarhi sākṣiṇa evāstām āśrayatvam |<BR>
tatrāha tritayam iti | sa ātmā sākṣī jīvas tu yaḥ svāśrayo'nanyāśrayaḥ<BR>
paramātmā sa evāśrayo yasya tathābhūta iti | vakṣyate ca haṃsa-guhya-stave<BR>
sarvaṃ pumān veda guṇāṃś ca taj-jño na veda sarvajñam anantam īḍe iti [BhP<BR>
6.4.25] | tasmāt ābhāsaś ca ity ādinoktaḥ paramātmaivāśraya iti ||2.10|| śrī-<BR>
śukaḥ ||60||<BR>
<BR>
BD: ādhyātmikādīnāṃ trayāṇāṃ mithaḥ sāpekṣatvena siddhes teṣām<BR>
āśrayatvaṃ nāstīti vyācaṣṭe ekam ekatarety ādinā | tritayam ādhyātmikādi-<BR>
tritayam | nanu śuddhasya jīvasya dehendriyādi-sākṣitvābhidhānenānyān<BR>
apekṣatva-siddhes tasyāśrayatvaṃ kuto na brūsa tatrāha atrāṃśāṃśinor iti |<BR>
aṃśināṃśo'pīha gṛhīta ity arthaḥ | asantoṣād vyākhyāntaram athaveti | tarhīti<BR>
sākṣiṇaḥ śuddha-jīvasya | sarvam iti pumān jīvaḥ ||60||<BR>
<BR>
asya śrī-bhāgavatasya mahā-purāṇatva-vyañjaka-lakṣaṇaṃ prakārāntareṇa ca<BR>
vadann api tasyaivāśrayatvam āha dvayena -<BR>
<BR>
sargo'syātha visargaś ca vṛttī rakṣāntarāṇi ca |<BR>
vaṃśo vaṃśānucaritaṃ saṃsthā hetur apāśrayaḥ ||<BR>
daśabhir lakṣaṇair yuktaṃ purāṇaṃ tad-vido viduḥ |<BR>
kecit pañca-vidhaṃ brahman mahad-alpa-vyavasthayā ||[BhP 12.7.9-10]<BR>
<BR>
antarāṇi manvantarāṇi | pañca-vidham -<BR>
<BR>
sargaś ca pratisargaś ca vaṃśo manvantarāṇi ca |<BR>
vaṃśānucaritaṃ ceti purāṇaṃ pañca-lakṣaṇam || iti kecid vadanti |<BR>
<BR>
sa ca matabhedo mahad-alpa-vyavasthayā mahā-purāṇam alpa-purāṇam iti<BR>
bhinnādhikaraṇatvena | yadyapi viṣṇu-purāṇādāv api daśāpi tāni lakṣyante |<BR>
tathāpi pañcānām eva prādhānyenoktatvād alpatvam | atra daśānām<BR>
arthānāṃ skandheṣu yathākramaṃ praveśo na vivakṣitaḥ | teṣām dvādaśa-<BR>
saṅkhyatvāt | dvitīya-skandhoktānāṃ teṣāṃ tṛtīyādiṣ yathā-saṅkhyaṃ na<BR>
samāveśaḥ | nirodhādīnāṃ daśamādiṣv aṣṭama-varjam | anyeṣām apy<BR>
anyeṣu yathokta-lakṣaṇatayā samāveśanāśakyatvād eva | tad uktaṃ śrī-<BR>
svāmibhir eva -<BR>
<BR>
daśame kṛṣṇa-sat-kīrti-vitānāyopavarṇyate |<BR>
dharma-glāni-nimittas tu nirodho duṣṭa-bhūbhujām || iti |<BR>
<BR>
prākṛtādi-caturdhā yo nirodhaḥ sa tu varṇitaḥ | iti |<BR>
<BR>
ato'tra skandhe śrī-kṛṣṇa-rūpasyāśrayasyaiva varṇana-prādhānyaṃ tair<BR>
vivakṣitam | uktaṃ ca svayam eva - daśame daśamaṃ lakṣyam āśritāśraya-<BR>
vigraham iti | evam anyatrāpy unneyam | ataḥ prāyaśaḥ sarve'rthāḥ sarveṣv<BR>
eva skandheṣu guṇatvena vā mukhyatvena vā nirūpyanta ity eva teṣām<BR>
abhimatam | śrutenārthena cāñjasā ity atra ca tathaiva pratipannaṃ sarvatra<BR>
tat-tat-sambhavāt | tataś ca parthama-dvitīyayor api mahā-purāṇatāyāṃ<BR>
praveśaḥ syāt | tasmāt kramo na gṛhītaḥ ||61||<BR>
<BR>
BD: asyeti | prakārāntareṇeti kvacin-nāmāntaratvād arthāntaratvāc cety<BR>
arthaḥ | etāni daśa-lakṣaṇāni kecit tṛtīyādiṣu krameṇa sthūla-dhiyo<BR>
yojayanti | tān nirākurvann āha dvitīya-skandhoktānām iti | aṣṭādaśa-<BR>
sahasritvaṃ dvādaśa-skandhitvaṃ ca bhāgavata-lakṣaṇaṃ vyākupyeta |<BR>
adhyāya-pūrtau bhāgavatatvoktiś ca na sambhaved iti ca bodhyam | śuka-<BR>
bhāṣitaṃ ced bhāgavataṃ tarhi prathamasya dvādaśa-śeṣasya ca<BR>
tattvānāpattiḥ | tasmād aṣṭādaśa-sahasri tat-pitur ācāryāc chukenādhītaṃ<BR>
kathitaṃ ceti sāmprataṃ saṃvādās tu tathaivānādi-siddhā iti sāmpratam ||61||<BR>
<BR>
atha sargādīnāṃ lakṣaṇam āha -<BR>
<BR>
avyākṛta-guṇa-kṣobhān mahatas trivṛto'hamaḥ |<BR>
bhūta-mātrendriyārthānāṃ sambhavaḥ sarga ucyate || (BhP 12.7.11)<BR>
<BR>
pradhāna-guṇa-kṣobhān mahān, tasmāt triguṇo'haṅkāraḥ | tasmād bhūta-<BR>
mātrāṇāṃ bhūta-sūkṣmāṇām indriyāṇāṃ ca | sthūla-bhūtānāṃ ca | tad-<BR>
upalakṣita-tad-devatānāṃ ca sambhavaḥ sargaḥ | kāraṇa-sṛṣṭiḥ sarga ity<BR>
arthaḥ  |<BR>
<BR>
puruṣānugṛhītānām eteṣāṃ vāsanāmayaḥ |<BR>
visargo'yaṃ samāhāro bījād bījaṃ carācaram || (BhP 12.7.12)<BR>
<BR>
puruṣaḥ paramātmā | eteṣāṃ mahad-ādīnāṃ, jīvasya pūrvakarma-vāsanā-<BR>
pradhāno'yaṃ samāhāraḥ | kārya-bhūtaś carācara-prāṇi-rūpo bījād bījam<BR>
iva pravāhāpanno visarga ucyate | vyaṣṭi-sṛṣṭi-visarga ity arthaḥ | anenotir ay<BR>
uktā -<BR>
<BR>
vṛttir bhūtāni bhūtānāṃ carāṇām acarāṇi ca |<BR>
kṛtā svena nṝṇāṃ tatra kāmāc codanayāpi vā || (BhP 12.7.13)<BR>
<BR>
carāṇāṃ bhūtānāṃ sāmānyato'carāṇi, cakārāc carāṇi ca kāmād vṛttiḥ | tatra<BR>
tu nṝṇāṃ svena svabhāvena kāmāc codanayāpi vā yā niyatā vṛttir<BR>
jīvikākṛtā, sā vṛttir ucyata ity arthaḥ |<BR>
<BR>
rakṣācyutāvatārehā viśvasyānuyuge yuge |<BR>
tiryaṅ-martyarṣideveṣu hanyante yais trayī-dviṣaḥ || (BhP 12.7.14)<BR>
<BR>
yair avatāraiḥ | aneneśakathā | sthānaṃ poṣaṇaṃ ceti trayam uktam |<BR>
<BR>
manvantaraṃ manur devā manu-putrāḥ sureśvarāḥ |<BR>
ṛṣayo'ṃśāvatārāś ca hareḥ ṣaḍ-vidham ucyate || (BhP 12.7.15)<BR>
<BR>
manvādyācaraṇa-kathanena sad-dharma evātra vivakṣita ity arthaḥ | tataś ca<BR>
prāktana-granthenaikārthyam |<BR>
<BR>
rājñāṃ brahma-prasūtānāṃ vaṃśas traikāliko'nvayaḥ |<BR>
vaṃśyānucaritaṃ teṣāṃ vṛttaṃ vaṃśadharāś ca ye || (BhP 12.7.16)<BR>
<BR>
teṣāṃ rājñāṃ ye ca vaṃśa-dharās teṣāṃ vṛttaṃ vaṃśyānucaritam || 62 ||<BR>
<BR>
BD: uddiṣṭānāṃ sargādīnāṃ krameṇa lakṣaṇāni darśayitum āha -<BR>
athetyādi | avyākṛteti trivṛt-padaṃ mahato'pi viśeṣaṇaṃ bodhyam | sāttvikī<BR>
rājasaś caiva tāmasaś ca tridhā mahān (ViP 1.2.34) iti śrī-vaiṣṇavāt |<BR>
puruṣaḥ paramātmā viriñcāntaḥstha iti bodhyam | sphuṭārthāni śiṣṭāni ||62||<BR>
<BR>
naimittikaḥ prākṛtiko nitya ātyantiko layaḥ |<BR>
saṃstheti kavibhiḥ proktaś caturdhāsya svabhāvataḥ || (BhP 12.7.17)<BR>
<BR>
asya parameśvarasya | svabhāvataḥ śaktitaḥ | ātyantika ity anena muktir apy<BR>
atra praveśitā |<BR>
<BR>
hetur jīvo'sya sargāder avidyā-karma-kārakaḥ |<BR>
yaṃ cānuśayinaṃ prāhur avyākṛtam utāpare || (BhP 12.7.18)<BR>
<BR>
hetur nimittam | asya viśvasya | yato'yam avidyayā karma-kārakaḥ | yam eva<BR>
hetuṃ kecic caitanya-prādhānenānuśayinaṃ prāhuḥ | apara upādhi-<BR>
prādhānyenāvyākṛtam iti |<BR>
<BR>
vyatirekānvayo yasya jāgrat-svapna-suṣuptiṣu |<BR>
māyāmayeṣu tad brahma jīva-vṛttiṣv apāśrayaḥ || (BhP 12.7.19)<BR>
<BR>
śrī-bādarāyaṇa-samādhi-labdhārtha-virodhād atra ca jīva-śuddha-svarūpam<BR>
evāśrayatvena na vyākhyāyate kintv ayam evārthaḥ | jāgrad-ādiṣv avasthāsu,<BR>
māyāmayeṣu māyā-śakti-kalpiteṣu mahad-ādi-dravyeṣu ca | kevala-<BR>
svarūpeṇa vyatirekaḥ parama-sākṣitayānvayaś ca yasya tad brahma jīvānāṃ<BR>
vṛttiṣu śudda-svarūpatayā sopādhitayā ca vartaneṣu sthitiṣv apāśrayaḥ |<BR>
sarvam aty atikramyāśraya ity arthaḥ | apa ity etat kahlu varjane, varjanaṃ<BR>
cātikrame paryavasyatīti | tad evam apāśrayābhivyakti-dvāra-bhūtaṃ hetu-<BR>
śabda-vyapadiṣṭasya jīvasya śuddha-svarūpa-jñānam āha dvābhyām | <BR>
<BR>
padārtheṣu yathā dravyaṃ tan-mātraṃ rūpa-nāmasu |<BR>
bījādi-pañcatāṃ tāsu hy avasthāsu yutāyutam || <BR>
virameta yadā cittaṃ hitvā vṛtti-trayaṃ svayam |<BR>
yogena vā tad-ātmānaṃ vedehāyā nivartate || (BhP 12.7.20-21)<BR>
<BR>
rūpa-nāmātmakeṣu padārtheṣu ghaṭādiṣu yathā dravyaṃ pṛthivyādi yutam<BR>
ayutaṃ ca bhavati | kārya-dṛṣṭiṃ vināpy upalambhāt | tathā tan-mātraṃ<BR>
śuddhaṃ jīva-caitanya-mātraṃ vastu garbhādhānādi-pañcatāntāsu navasv apy<BR>
avasthāsv avidyayā yutaṃ svatas tv ayutam iti śuddham ātmānam itthaṃ<BR>
jñātvā nirviṇṇaḥ sann apāśrayānusandhāna-yogyo bhavatīty āha virameteti |<BR>
vṛtti-trayaṃ jāgrat-svapna-suṣupti-rūpam | ātmānaṃ paramātmānam | svayaṃ<BR>
vāsudevāder iva māyāmayatvānusandhānena deva tyāder ivāniṣṭhitena<BR>
yogena vā | tataś cehāyās tad-anuśīlana-vyatirikta-ceṣṭāyāḥ || 1.7 || śrī-<BR>
sūtaḥ || uddiṣṭaḥ sambandhaḥ ||63||<BR>
<BR>
BD: pūrvoktāyāṃ daśa-lakṣaṇyāṃ muktir eka-lakṣaṇam | asyāṃ tu<BR>
caturvidhānāṃ saṃsthāyāṃ ātyantika-laya-śabditā muktir ānīteti | yaṃ<BR>
cānuśayinam iti bhukta-śiṣṭa-karma-viśiṣṭo jīvonuśayīty ucyate | rūpeti<BR>
mūrtyā saṃjñayā copeteṣv ity arthaḥ | kārya-dṛṣṭim iti ghaṭādibhyaḥ pṛthag<BR>
api pṛthvyādeḥ prāpter ity arthaḥ | apāśrayeti īśvara-dhyāna-yogyo bhavatīty<BR>
arthaḥ | svayam iti vāmadevaḥ khalu garbhasya eva paramātmānaṃ bubudhe,<BR>
yogena devahūtīty arthaḥ ||63||<BR>
<BR>
iti śrī-kali-yuga-pāvana-sva-bhajana-vibhājana-prayojanāvatāra-śrī-śrī-<BR>
bhagavat-kṛṣṇa-caitanya-deva-caraṇānucara-viśva-vaiṣṇava-rāja-sabhājana-<BR>
bhājana-śrī-rūpa-sanātanānuśāsana-bhāratī-garbhe śrī-bhāgavata-sandarbhe<BR>
tattva-sandarbho nāma prathamaḥ sandarbhaḥ ||<BR>
<BR>
BD: iti kalīti kali-yuga-pāvanaṃ yat sva-bhajanaṃ tasya vibhajanaṃ vistaraṇaṃ<BR>
prayojanaṃ yasya tādṛśo'vatāraḥ prādurbhāvo yasya, tasya śrī-bhagavat-<BR>
kṛṣṇa-caitanya-devasya caraṇayor anucarau, viśvasmin ye vaiṣṇava-rājās teṣāṃ<BR>
sabhāsu yat sa-bhājanaṃ sat-kāras tasya bhājane pātre ca yau śrī-rūpa-<BR>
sanātanau tayor anuśāsana-bhāratya upadeśa-vākyāni garbhe madhye yasya<BR>
tasmin ||<BR>
<BR>
ṭippaṇī tattva-sandarbhe vidyā-bhūṣaṇa-nirmitā |<BR>
śrī-jīva-pāṭha-saṃpṛktā sadbhir eṣā viśodhyatām ||<BR>
<BR>
iti śrīmad-baladeva-vidyā-bhūṣaṇa-viracitā tattva-sandarbha-ṭippaṇī<BR>
samāptā ||<BR>
<BR>
<BR>
<BR>
<BR>
[*ENDNOTE #1] Alternative reading: veda rāmāyaṇe puṇye bhārate<BR>
bharatarṣabha | ādāv cānte ca madhye ca hariḥ sarvatra gīyate ||<BR>
[*ENDNOTE #2] āruṣī tu manoḥ kanyā tasya patnī manīṣiṇaḥ | aurvas<BR>
tasyāṃ samabhavad ūruṃ bhittvā mahā-yaśāḥ || (Mbh 1.66.46)<BR>
<BR>
<BR>
<BR>
<BR>
<BR>
</body></html>
