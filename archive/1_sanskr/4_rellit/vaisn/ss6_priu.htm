<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Jiva Gosvami: Satsamdarbha 6</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

Jiva Gosvami: <BR>
Satsamdarbha, part 6: Pritisamdarbha<BR>
<BR>
Input by ...<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>

śrī-prīti-sandarbhaḥ<BR>
<BR>
tau santoṣayatā santau śrīla-rūpa-sanātanau |<BR>
dākṣiṇātyena bhaṭṭena pnuar etad vivicyate ||o||<BR>
tasyādyaṃ granthanālekhaṃ krāntam utkrānta-khaṇḍitam |<BR>
paryālocyātha paryāyaṃ kṛtvā likhati jīvakaḥ ||o||<BR>
<BR>
[1]<BR>
<BR>
atha prīti-sandarbho lekhyaḥ | iha khalu śāstra-pratipādyaṃ parama-tattvaṃ<BR>
sandarbha-catuṣṭayena pūrvaṃ sambaddham | tad-upāsanā ca tad-anantara-<BR>
sandarbheṇābhihitā | tat-krama-prāptatvena prayojanaṃ khalv adhunā<BR>
vivicyate |<BR>
<BR>
puruṣa-prayojanaṃ tāvat sukha-prāptir duḥkha-nivṛttiś ca | śrī-bhagavat-<BR>
prītau tu sukhatvaṃ duḥkha-nivartakatvaṃ cātyantikam iti | etad uktaṃ bhavati<BR>
yat khalu parama-tattvaṃ śāstra-pratipādyatvena pūrvaṃ nirṇītaṃ, tad eva sad-<BR>
ananta-paramānandatvena siddham | śrutāv api saiṣānandasya mīmāṃsā<BR>
bhavati ity ārabhya mānuṣānandataḥ prājātyānanda-paryantaṃ daśa-kṛtvaḥ<BR>
śata-guṇitatayā krameṇa teṣām ānandotkarṣa-parimāṇaṃ pradarśya punaś<BR>
ca tato'pi śata-guṇatvena para-brahmānandaṃ pradarśyāpy aparitoṣāt yato<BR>
vāco nivartante ity ādi ślokena tad-ānandasyānantyatvam eva sthāpitaṃ<BR>
vilakṣaṇatvaṃ ca | ko hy evānyāt kaḥ prāṇyāt yad eṣa ākāśa ānando na syād<BR>
ity anena nānā-svarūpa-dharmato'pi tasya kevalānanda-svarūpatvam eva ca<BR>
darśitam | tathābhūta-mārtaṇḍādi-maṇḍalasya kevala-jyotiṣṭvavat |<BR>
<BR>
atha jīvaś ca tadīyo'pi taj-jñāna-saṃsargābhāva-yuktatvena tan-māyā-<BR>
parābhūtaḥ sann ātma-svarūpa-jñāna-lopān māyā-kalpitopādhyāveśāc<BR>
cānādi-saṃsāra-duḥkhena sambadhyata iti paramātma-sandarbhādāv eva<BR>
nirūpitam asti | tata idaṃ labhyate parama-tattva-sākṣātkāra-lakṣaṇaṃ taj-<BR>
jñānam eva paramānanda-prāptiḥ | saiva parama-puruṣārtha iti |<BR>
svātmājñāna-nivṛttiḥ duḥkhātyanta-nivṛttiś ca nidāne tad-ajñāne gate sati<BR>
svata eva sampadyate | pūrvasyāḥ parama-tattva-svaprakāśatābhivyakti-<BR>
lakṣaṇa-mātrātmakatvād uttarasyāś ca dhvaṃsābhāva-rūpatvād<BR>
anaśvaratvam | uktaṃ ca pūrvasyāḥ parama-puruṣārthatvaṃ dharmasya hy<BR>
apavargasya ity ādinā [BhP 1.2.9], <BR>
<BR>
tac-chraddadhānā munayo jñāna-vairāgya-yuktayā |<BR>
paśyanty ātmani cātmānaṃ bhaktyā śruta-gṛhītayā || ity antena [BhP 1.2.12] |<BR>
<BR>
svataḥ sarva-duḥkha-nivṛttiś ca tatraivoktā - bhidyate hṛdaya-granthir [BhP<BR>
1.2.13] ity ādinā | śrī-viṣṇu-purāṇe ca -<BR>
<BR>
nirastātiśayāhlāda-sukha-bhāvaika-lakṣaṇā |<BR>
bheṣajaṃ bhagavat-prāptir ekāntātyantikī matā || [ViP 6.5.59] iti |<BR>
<BR>
śrutau ca - ānandaṃ brahmaṇo vidvān na bibheti kutaścaneti [TaittU 2.4.1] |<BR>
eṣa eva ca mukti-śabdārthaḥ | saṃsāra-bandha-ccheda-pūrvakatvāt | yathoktaṃ<BR>
śrī-sūtena -<BR>
<BR>
yadaivam etena viveka-hetinā<BR>
māyā-mayāhaṅkaraṇātma-bandhanam |<BR>
chittvācyutātmānubhavo 'vatiṣṭhate<BR>
tam āhur ātyantikam aṅga samplavam || [BhP 12.4.34] iti |<BR>
<BR>
acyutākhye ātmani paramātmani anubhavo yasya tathābhūtaḥ san avatiṣṭhate<BR>
yat tam ātyantikaṃ samplavaṃ muktim āhur ity arthaḥ | <BR>
<BR>
atha muktir hitvānyathā-rūpaṃ svarūpeṇa vyavasthitir ity [BhP 2.10.6] etad api<BR>
tat-tulyārtham eva | yataḥ svarūpeṇa vyavasthitir nāma svarūpa-sākṣātkāra<BR>
ucyate | tad-avasthāna-mātrasya saṃsāra-daśāyām api sthitatvāt | anyathā-<BR>
rūpatvasya ca tad-ajñāna-mātrārthatvena tad-dhānau taj-jñāna-paryavasānāt |<BR>
svarūpaṃ cātra mukhyaṃ paramātma-lakṣaṇam eva | raśmi-paramāṇūnāṃ<BR>
sūrya iva sa eva hi jīvānāṃ paramo'ṃśi-svarūpaḥ | yathoktaṃ brahmāṇaṃ prati<BR>
śrīmatā garbhodaśāyinā -<BR>
<BR>
yadā rahitam ātmānaṃ bhūtendriya-guṇāśayaiḥ |    <BR>
svarūpeṇa mayopetaṃ paśyan svārājyam ṛcchati || [BhP 3.9.33] iti |<BR>
<BR>
upetaṃ yuktam ity evākliṣṭo'rthaḥ | jīva-svarūpasyaiva gauṇānandatvaṃ<BR>
darśitam | tasmāt priyatamaḥ svātmety uktvā [BhP 10.14.54] - <BR>
<BR>
kṛṣṇam enam avehi tvam ātmānam akhilātmanām |<BR>
jagad-dhitāya so'py atra dehīvābhāti māyayā || ity anena [BhP 10.14.55],<BR>
<BR>
jīva-parayor abheda-vādas tu paramātma-sandarbhādau viśeṣato'pi<BR>
parihṛto'sti | ataeva niradhārayac chrutiḥ raso vai saḥ rasaṃ hy evāyaṃ<BR>
labdhvānandī bhavati [Taitt 2.7.1] iti | atrāṃśenāṃśi-prāptiś ca dvidhā<BR>
yojanīyā | tatrādyā brahma-prāptir māyā-vṛtty-avidyā-nāśānantaraṃ kevala-<BR>
tat-svarūpa-śakti-lakṣaṇa-tad-vijñānāvirbhāva-mātram | sā ca sva-sthāna eva<BR>
vā syāt | krameṇa sarva-loka-sarvāvaraṇātikramānantaraṃ vā syāt | upāsanā-<BR>
viśeṣānusāreṇa | dvitīyā bhagavat-prāptiś ca tasya vibhor apy asarva-<BR>
prakaṭasyatasminn evāvirbhāvena | vibhunāpi vaikuṇṭhe sarva-prakaṭena<BR>
tenācintya-śaktinā sva-caraṇāravinda-sānnidhya-prāpaṇayā ca | <BR>
<BR>
tad evaṃ sthite, sā ca muktir utkrānta-daśāyāṃ jīva-daśāyām api bhavati |<BR>
utkrāntasyopādhy-abhāve'pi tadīya-svaprakāśatā-lakṣaṇa-<BR>
dharmāvyavadhānasyaitat-sākṣātkāra-rūpatvāt | jīvatas tat-sākṣātkāreṇa<BR>
māyā-kalpitasyānyathā-bhāvasya mithātvāvabhāsāt saiṣā muktir<BR>
evātyantika-puruṣārthatayopadiśyate -<BR>
<BR>
tatrāpi mokṣa evārtha ātyantikatayeṣyate |<BR>
traivargyo 'rtho yato nityaṃ kṛtānta-bhaya-saṃyutaḥ || [BhP 4.22.35] <BR>
<BR>
iti śrī-pṛthuṃ prati śrī-sanat-kumāreṇa | śrutiś ca - yenāhaṃ nāmṛtaḥ syāṃ<BR>
kim ahaṃ tena kuryām [BAU 2.4.3] iti | tad evaṃ parama-tattva-<BR>
sākṣātkārātmakasya tasya mokṣasya parama-puruṣārthatve sthite punar<BR>
vivicyate | tac ca paramaṃ tattvaṃ dvidhāvirbhavati | aspaṣṭa-viśeṣatvena<BR>
spaṣṭa-svarūpa-bhūta-viśeṣatvena ca | tatra brahmākhyāspaṣṭa-viśeṣa-para-<BR>
tattva-sākṣātkārato'pi bhagavat-paramātmādy-ākhya-spaṣṭa-viśeṣa-tat-<BR>
sākṣātkārasyotkarṣaṃ bhagavat-sandarbhe [87] -<BR>
<BR>
jijñāsitam adhītaṃ ca brahma yat tat sanātanam |<BR>
tathāpi śocasy ātmānam akṛtārtha iva prabho || [BhP 1.5.4]<BR>
<BR>
ity ādi-prakaraṇa-praghaṭṭakena darśitavān asmi | atrāpi vacanāntaraṃ<BR>
darśayiṣyāmi | tasmāt paramātmatvādi-lakṣaṇa-nānāvastha-bhagavat-<BR>
sākṣātkāra eva tatrāpi paramaḥ | tatra saty api nirupadhi-prīty-āspadatva-<BR>
svabhāvasya tasya svarūpa-dharmāntara-vṛnda-sākṣātkṛtau paramatve prīti-<BR>
bhakty-ādi-saṃjñaṃ priyatva-lakṣaṇa-dharma-viśeṣa-sākṣātkāram eva<BR>
paramatamatvena manyante | tayā prītyaivātyantika-duḥkha-nivṛttiś ca | yāṃ<BR>
prītiṃ vinā tat-svarūpasya tad-dharmāntara-vṛndasya ca sāksātkāro na<BR>
sampadyate | yatra sā tatrāvaśyam eva sampadyate | yāvaty eva prīti-sampattis<BR>
tāvaty eva tat-sampattiḥ | sampadyamāne sampanne ca tasmin sādhikam<BR>
āvirbhavati | tad etat sarvam api yuktam eva | parama-sukhaṃ khalu bhagavatas<BR>
tad-guṇa-vṛndasya ca svarūpam | sukhaṃ ca nirupādhi-prīty-āspadam | tatas<BR>
tad-anubhave prīter eva mukhyatvam iti | tasmāt puruṣeṇa saiva<BR>
sarvadānveṣitavyeti puruṣa-prayojanatvaṃ tatraiva paramatamam iti sthitam |<BR>
krameṇodāhriyate | <BR>
<BR>
tatra saty apīty ādikam -<BR>
<BR>
sarvaṃ mad-bhakti-yogena mad-bhakto labhate 'ñjasā<BR>
svargāpavargaṃ mad-dhāma kathañcid yadi vāñchati || [BhP 11.20.33] <BR>
<BR>
ity ādi śrī-bhagavad-vākyādau | tayety ādikam | <BR>
<BR>
prītir na yāvan mayi vāsudeve<BR>
na mucyate deha-yogena tāvat | [BhP 5.5.6] iti śrī-ṛṣabhadeva-vākye |<BR>
<BR>
yām ity ādikaṃ -<BR>
<BR>
bhaktyāham ekayā grāhyaḥ<BR>
śraddhayātmā priyaḥ satām | [BhP 11.14.21] iti śrībhagavad-vākye |<BR>
<BR>
sampadyamāne ity ādikaṃ -<BR>
mad-rūpam advayaṃ brahma madhyādyanta-vivarjitam |<BR>
sva-prabhaṃ saccidānandaṃ bhaktyā jānāti cāvyayam || iti vāsudevopaniṣadi |<BR>
<BR>
yatretyādikaṃ -<BR>
bhaktir evainaṃ nayati, bhaktir evainaṃ darśayati<BR>
bhakti-vaśaḥ puruṣo bhaktir eva bhūyasī || iti māṭhara-śrutau |<BR>
yāvatītyādikam - <BR>
<BR>
bhaktiḥ pareśānubhavo viraktir<BR>
anyatra caiṣa trika eka-kālaḥ |<BR>
prapadyamānasya yathāśnataḥ syus<BR>
tuṣṭiḥ puṣṭiḥ kṣud-apāyo 'nu-ghāsam || kavi-yogeśvara-vākye [BhP 11.2.42]<BR>
<BR>
evaṃ tat tvam asi [ChU 6.8.7] ity-ādi-śāstram api tat-prema-param eva jñeyam |<BR>
tvam evāmuka itivat | kiṃ ca loka-vyavahāro'pi tat-para eva dṛśyate | sarve hi<BR>
prāṇinaḥ prīti-tātparyakā eva | tad-artham ātma-vyayāder api darśanāt |<BR>
kintu yogya-viṣayam alabdhvā tais tatra tava sā parivarjyate | ataḥ sarvair eva<BR>
yoga-tad-viṣaye'nveṣṭum iṣṭe sati śrī-bhagavaty eva tasyāḥ paryavasānaṃ<BR>
syād iti | tad evaṃ bhagavat-prīter eva parama-puruṣārthatve samarthite<BR>
sādhūktaṃ ôatha prīti-sandarbho lekhyaö ity ādi |<BR>
<BR>
sa eṣa eva parama-puruṣārthaḥ krama-rītyā sarvopari darśayituṃ<BR>
saṃdṛbhyate | tatrokta-lakṣaṇasya mukti-sāmānyasya śāstra-prayojanatvam<BR>
āha - sarva-vedāntety ādau kaivalyaika-prayojanam iti [BhP 12.13.12] | kevalaḥ<BR>
śuddhaḥ tasya bhāvaḥ kaivalyam | tad ekam eva prayojanaṃ parama-<BR>
puruṣārthatvena pratipādyaṃ yasya tad idaṃ śrī-bhāgavatam iti pūrva-<BR>
ślokasthenānvayaḥ | doṣa-mūlaṃ hi jīvasya parama-tattva-jñānābhāva evety<BR>
uktam - bhayaṃ dvitīyābhiniveśataḥ syād ity ādau [BhP 12.2.37], īśād<BR>
apetasyety ādibhiḥ | atas taj-jñānam eva śuddhatvam iti kaivalya-śabdasyātra<BR>
pūrvavat tad-anubhava eva tāt-paryam | <BR>
<BR>
athavā kaivalya-śabdena paramasya svabhāva evocyate | yathā skānde -<BR>
<BR>
brahmeśānādibhir devair yat prāptuṃ naiva śakyate |<BR>
sa yat svabhāvaḥ kaivalyaṃ sa bhavān kevalo hare || iti |<BR>
<BR>
kvacit svārthika-tad-dhitāntena kaivalya-śabdenāpi parama ucyate | yathā śrī-<BR>
dattātreya-śikṣāyāṃ -<BR>
<BR>
parāvarāṇāṃ parama āste kaivalya-saṃjñitaḥ |<BR>
kevalānubhavānanda-sandoho nirupādhikaḥ || iti [BhP 11.9.18] |<BR>
<BR>
tathāpy ubhayathaiva tad-anubhava eva tāt-paryam | tat-svabhāvam eva vā |<BR>
tam evānubhāvayitum idaṃ śāstraṃ pravṛttam ity arthaḥ |<BR>
<BR>
|| 12.13 || śrī-sūtaḥ || 1 ||<BR>
<BR>
[2]<BR>
<BR>
tathā cānyatra -<BR>
<BR>
etāvān eva manujair yoga-naipuṇya-buddhibhiḥ |<BR>
svārthaḥ sarvātmanā jñeyo yat-parātmaika-darśanam || [BhP 6.16.63]<BR>
<BR>
ṭīkā ca - na cātaḥ paraḥ puruṣo'stītyāha etāvān iti | parasyātmana ekaṃ<BR>
darśanam iti yat etāvān evety eṣā | paramātmanaḥ kevalasya darśanam iti<BR>
vā |<BR>
<BR>
|| 6.16 || śrī-śaṅkarṣaṇaś citreketum || 2 ||<BR>
<BR>
[3]<BR>
<BR>
saiṣā hi muktir utkrānta-daśāyāṃ dvidhā bhavati sadya eva ca, krama-rītyā<BR>
ca | tatra pūrvā | dvitīye sthiraṃ sukhaṃ cāsanam [BhP 2.2.15] ity ādi<BR>
prakaraṇānte visṛjet paraṃ yata ity atra [BhP 2.2.21] | uttarā ca tad-anantaraṃ<BR>
yadi prayāsyan nṛpa pārameṣṭyam ity ādau [BhP 2.2.22] tenātmanātmānam<BR>
upaiti śāntam ity atra [BhP 2.2.31] | jīvad-daśāyām api sā tu tad-viśeṣaṣv<BR>
agrato darśanīyā | tatra brahma-sākṣātkāra-lakṣaṇāṃ jīvan-muktim āha - <BR>
<BR>
yatreme sad-asad-rūpe pratiṣiddhe sva-saṃvidā |<BR>
avidyayātmani kṛte iti tad-brahma-darśanam || [BhP 1.3.33] <BR>
<BR>
yatra yasmin darśane sthūla-sūkṣma-rūpe śarīre sva-saṃvidā jīvātmanaḥ<BR>
svarūpa-jñānena pratiṣiddhe bhavataḥ | kena prakāreṇa ? vastuta ātmani te<BR>
na sta eva kintv avidyayaivātmani kṛte adhyaste iti etat prakāreṇety arthaḥ |<BR>
tad brahma-darśanam iti yat-tador anvayaḥ | brahmaṇo darśanaṃ<BR>
sākṣātkāraḥ | yatra sva-saṃvidety uktyā jīva-svarūpa-jñānam api tad-āśrayam<BR>
eva bhavati iti | tathā kevala-sva-saṃvidā te niṣiddhe na bhavata iti ca<BR>
jñāpitam | tataś ca jīvata evāvidyā-kalpita-māyā-kārya-sambandha-<BR>
mithyātva-jñāpaka-jīva-svarūpa-sākṣātkāreṇa tādātmyāpanna-brahma-<BR>
sākṣātkāro jīvan-mukti-viśeṣa ity arthaḥ ||<BR>
<BR>
||1.3|| śrī-sūtaḥ || 3 ||<BR>
<BR>
[4]<BR>
<BR>
īdṛśam eva tan-mukti-lakṣaṇaṃ śrī-kāpileye muktāśrayam (BhP 3.28.35-38)<BR>
ity ādi-catuṣṭaye darśitam | tatra hi pratinivṛtta-guṇa-pravāhaḥ san ātmānam<BR>
parmātmānam īkṣata iti muktāśrayam ity ādau sva-svarūpa-bhūte mahimni<BR>
avasthito niṣṭhāṃ prāptaḥ sann upalabdha-parātma-kāṣṭha iti so'py etayety<BR>
ādau svarūpaṃ jīva-brahmaṇo yāthātmyaa-madhyagamad iti dehaṃ cety<BR>
ādau | evaṃ pratibuddha-vastur iti deho'pīty ādau ceti | tasmād asya<BR>
prārabdha-karma-mātrāṇām anabhiniveśenaiva bhogaḥ | evam evoktaṃ tatra<BR>
ko mohaḥ kaḥ śoka ekatvam anupaśyata iti (Īśopaniṣad 7) | <BR>
<BR>
athāntimāṃ brahma-sākṣātkāra-lakṣaṇāṃ muktim āha - <BR>
<BR>
yady eṣoparatā devī māyā vaiśāradī matiḥ |<BR>
sampanna eveti vidur mahimni sve mahīyate || (BhP 1.3.34)<BR>
<BR>
eṣā jīvan-mukti-daśāyāṃ sthitā viśāradena parameśvareṇa dattā devī<BR>
dyotamānā matir vidyā tad-rūpā yā māyā svarūpa-śakti-vṛtti-bhūta-<BR>
vidyāvirbhāva-dvāra-lakṣaṇā sattvamayī māyā-vṛttiḥ sā yadi uparatā nivṛttā<BR>
bhavati | tadā vyavadhānābhāsasyāpi rāhityāt sampanno labdha-<BR>
brahmānanda-sampattir eveti vidur munayaḥ | tataś ca tat-sampatti-lābhāt sve<BR>
mahimni svarūpa-sampattāv api mahīyate pūjyate | prakṛṣṭa-prakāśo<BR>
bhavatīty arthaḥ || <BR>
<BR>
|| 1.3 || śrī-sutaḥ || 4 ||<BR>
<BR>
[5]<BR>
<BR>
atra pūrve tattva-bhagavat-paramātma-sandarbheṣv evaṃ mūlyena śruty-<BR>
ādibhiś ca partipāditam | (page 6)<BR>
<BR>
jīvākhya-samaṣṭi-śakti-viśiṣṭasya parama-tattvasya khalv aṃśa eko jīvaḥ |<BR>
sa ca tejo-maṇḍalasya bahiś cara-raśmi-paramāṇur iva parama-cid-eka-rasasya<BR>
tasya bahiś cara-cit-paramāṇuḥ | tatra tasya vyāpakatvāt tad-eka-deśatvam eva<BR>
jīve syāt | nirākāratayā tad-ekadeśatvaṃ na viruddham | tathāpi<BR>
bahiścaratvaṃ tad-āśrayitvāt | taj-jñānābhāvāt chāyayā raśmivat<BR>
māyayābhibhāvyatvāc ca bahiścaratvaṃ vyapadiśyate | raśmi-sthānīyatvaṃ ca<BR>
tad-vyatirekād vyatirekitayā yas tadāśrayi-bhāvaḥ | yā ca pūrva-yuktyā<BR>
bahiścaratve'py ekavastutva-śrutis tadādibhir gamyate | śaktitvaṃ ca tad-<BR>
rūpatayaiva tadīya-līlopakaraṇatvāt | aṇutvaṃ ca śabdāt hari-candana-<BR>
binduvat tasya prabhāva-lakṣaṇa-guṇenaiva sarva-deha-vyāpteḥ | sarvaṃ caitat<BR>
paramasyācintya-śaktimayatvād aviruddham iti pūrvaṃ dṛḍhīkṛtam asti śrutes<BR>
tu śabda-mūlatvāt [Vs 2.1.17] iti nyāyena, ekadeśa-sthitasyāgner ity ādinā ca |<BR>
tatra jīveśvarayor atyantābhede yugapad avidyāvidyāśratvāy-anupapattiś ca<BR>
pūrvaṃ vivṛtā | tattvam asi ity ādau lakṣaṇā tv atyantābhede tad-aṃśatve ca<BR>
samānaiva | parama-tattvasya niraṃśatva-śrutis tu dvidhā pravartate | tatra<BR>
kevala-viśeṣya-lakṣaṇa-nirdeśa-parāyā mukhyaiva pravṛttiḥ | ānanda-<BR>
mātratvāt tasya | ānandaika-rūpasya tasya svarūpa-śakti-viśiṣṭasya nirdeśa-<BR>
parāyās tu prākṛtāṃśa-leśa-rāhitya-mātre tātparyād gauṇī pravṛttiḥ | sarva-<BR>
śakti-viśiṣṭasya tasya tu sarvāṃśitvaṃ gītam eva | <BR>
<BR>
tad evaṃ tasya raśmi-paramāṇu-sthānīyāṃśatve siddhe tadvat sarvasyām api<BR>
daśāyāṃ kartṛtva-bhoktṛtvādi-svarūpa-dharmā api sidhyanti | tadvad eva ca<BR>
parameśvara-śakty-anugraheṇaiva te kārya-kṣamā bhavanti tatra teṣāṃ<BR>
prakṛti-vikāra-maya-kartṛtvādikaṃ tadīya-māyā-śakti-mayānugraheṇa |<BR>
ataeva tat-sambandhāt teṣāṃ saṃsāraḥ | svānubhava-brahmānubhava-<BR>
bhagavad- (page 7) anubhava-kartṛtvādikaṃ tu tadīya-svarūpa-śakty-<BR>
anugraheṇa | yatra tasya sarvam ātmaivābhūt tat kena kaṃ paśyed [BAU<BR>
2.4.14] śrutiś ca | tat-svarūpa-śaktiṃ vinā tad-darśanāsāmārthyaṃ dyotayati<BR>
yam evaiṣa vṛṇute tena labhya [KaṭhU 1.2.23] ity ādi-śruteḥ |<BR>
<BR>
ataeva svarūpa-śakti-sambandhān māyāntardhāne teṣāṃ saṃsāra-nāśaḥ |<BR>
yeṣāṃ tu mate muktāv ānandānubhavo nāsti | teṣāṃ pumarthatā na<BR>
sampadyate | sato'pi vastunaḥ sphuraṇābhāve nirarthakatvāat | na ca sukham<BR>
ahaṃ syām iti kasyacid icchā, kintu sukham ahan anubhavāmi ity eva | tataś<BR>
ca pravṛtty-abhāvāt tādṛśa-puruṣārtha-sādhana-preraṇāpi śāstre vyarthaiva<BR>
syāt | tan-mate kevalānanda-rūpasyājñāna-duḥkha-sambandhāsambhavāt tan-<BR>
nivṛtti-rūpaś ca puruṣārtho na ghaṭate | vigītaṃ tv īdṛśa-puruṣārthatvaṃ<BR>
prācīnabarhiṣaṃ prati śrī-nārada-vākye duḥkha-hāniḥ sukhāvāptiḥ śreyas<BR>
tan neha ceṣyate [BhP 4.25.4] tasmād asty evānubhavaḥ | tathā ca śrutiḥ -<BR>
rasaṃ hy evāyaṃ labdhvānandī bhavati iti | ātma-ratiḥ ātma-krīḍaḥ [ChāU<BR>
7.25.2] ity ādiś ca |<BR>
<BR>
yathā viṣṇudharme -<BR>
<BR>
bhinne dṛtau yathā vāyur naivānyaḥ saha vāyunā |<BR>
kṣīṇa-puṇyāgha-bandhas tu tathātmā brahmaṇā saha ||<BR>
tataḥ samasta-kalyāṇa-samasta-sukha-sampadām |<BR>
āhlādam anyam akalaṅkam avāpnoti śāśvatam ||<BR>
brahma-svarūpasya tathā hy ātmano nityadaiva saḥ |<BR>
vyutthānakāle rājendra āste hi atirohitaḥ ||<BR>
ādarśasya malābhāvād vaimalyaṃ kāśate yathā |<BR>
jñānāgni-dagdha-heyasya sa hlādo hy ātmanas tathā ||<BR>
yathā heya-guṇa-dhvaṃsād avabodhādayo guṇāḥ |<BR>
prakāśante na janyante nityā evātmano hi te ||<BR>
jñānaṃ vairāgyam aiśvaryaṃ dharmaś ca manujeśvara |<BR>
ātmano brahma-bhūtasya nityam eva catuṣṭayam ||<BR>
etad advaitam ākhyātam eṣa eva tavoditaḥ |<BR>
ayaṃ viṣṇur idaṃ brahma tathaitat satyam uttamam || iti |<BR>
<BR>
atra jīva-brahmaṇor aṃśāṃitvāṃśenaiva vāyu-dṛṣṭāntaḥ | aṃśatve'pi<BR>
bahiraṅgatvaṃ tv anyato jñeyam | ataḥ pṛthag-īśvare svarūpa-bhūtānubhave<BR>
ca sati tad-vaimukhyenānādinā labdha-cchidrayeśa-māyayā  tad-anubhava-<BR>
lopādeḥ sambhavāt kathañcit sāmmukhyena tad-anugrahān nivṛttiś cāsti |<BR>
ānandaṃ brahmaṇo vidvān [TaittU 2.4.1] ity ādi śruteḥ | na tasmāt prāṇā<BR>
utkrāmanti atraiva samavalīyante brahmaiva san brahmāpy eti [BAU 4.4.6] ity<BR>
atrāpi |<BR>
<BR>
anyo brahma-bhāvas tathānyo brahmaṇy apyaya iti spaṣṭam | brahma-<BR>
bhāvānantaraṃ tad-apyayasya punar abhidhānāt | apy eteḥ karmatayā brahma-<BR>
nirdeśāc ca | tataś ca brahmaiva sann iti tat-sāmya-tat-tādātmyāpattyāv<BR>
abheda-nirdeśaḥ | evaṃ brahma veda brahmaiva bhavati [MuṇḍU 3.2.8] ity<BR>
atrāpi vyākhyeyam | <BR>
<BR>
kvacid ekatva-śabdenāpi tathaivocyate | atra tat-sāmyaṃ yathoktam -<BR>
nirañjanaṃ parama-sāmyam upaiti [MuṇḍU 3.2.3] ity ādi śrutau | idaṃ jñānam<BR>
upāśritya mama sādharmyam āgatā (page 8) [Gītā 14.2] iti gītopaniṣatsu ca |<BR>
<BR>
ubhayaṃ coktaṃ spaṣṭam eva -<BR>
<BR>
yathodakaṃ śuddhe śuddham āsiktaṃ tādṛg eva bhavati |<BR>
evaṃ muner vijānata ātmā bhavati gautama || [Kaṭh U 2.1.15]<BR>
<BR>
tatraiva-kāreṇa na tu tad eva bhavati na tu vā tad-asādharmyeṇa pṛthag<BR>
upalabhyata iti dyotyate | skānde ca - <BR>
<BR>
udake tūdakaṃ siktaṃ miśram eva yathā bhavet |<BR>
tad vai tad eva bhavati yato buddhiḥ pravartate ||<BR>
evam evaṃ hi jīvo'pi tādātmyaṃ paramātmanā |<BR>
prāpto'pi nāsau bhavati svātantryādi-viśeṣaṇāt || iti |<BR>
<BR>
bimba-pratibimba-nirdeśaś ca ambuda-grahaṇād [Vs. 3.2.19] ity ādi-sūtra-<BR>
dvaye gauṇa eva yojitaḥ | evam evaiṣa saṃprasādo'smāc charīrāt samutthāya<BR>
paraṃ jyotir upasaṃpadya svena rūpeṇābhiniṣpadyate [ChāU 8.12.3] ity atrāpi<BR>
tathaiva bhedaḥ pratipāditaḥ | śrī-viṣṇu-purāṇe'pi vibheda-janake'jñāne<BR>
nāśam [ViP 6.7.84] ity ādau devādi-bheda-nāśānantaraṃ brahmātmanor<BR>
bhedaṃ na ko'py asantaṃ kariṣyati api tu santam eva kariṣyatīti vyākhyātam<BR>
eva |<BR>
<BR>
evam eva ṭīkā-kṛdbhiḥ sammataṃ śrī-gopānāṃ brahma-sampatty-anantaram<BR>
api vaikuṇṭha-darśanam | tasmāt sādhu vyākhyātam yady eṣoparata ity ādi<BR>
[BhP 1.3.34] tad evaṃ brahma-sampattir vyākhyātā |<BR>
<BR>
tatra śrī-viṣṇu-purāṇe paramārtha-nirṇaye rahūgaṇaṃ prati jaḍa-bharata-<BR>
vākyaṃ yathā | tatra kevala-brahmānubhavasyaiva parmārthatvaṃ nirṇetuṃ<BR>
yajñādy-apūrvasya tāvad aparamārthatvaṃ caturbhir uktam --<BR>
<BR>
ṛg-yajuḥ-sāma-niṣpādyaṃ yajña-karma-mataṃ tava |<BR>
paramārtha-bhūtaṃ tatrāpi śrūyatāṃ gadato mam ||<BR>
yat tu niṣpādyate kāryaṃ mṛdā kāraṇa-bhūtayā |<BR>
tat-kāraṇānugamanāj jāyate nṛpa mṛn-mayam ||<BR>
evaṃ vināśi-dravyaiḥ samid-ājya-kuśādibhiḥ |<BR>
niṣpādyate kriyā yā tu sā bhavitrī vināśinī ||<BR>
anāśī paramārthaś ca prājñair abhupagamyate |<BR>
tat tu nāśi na sandeho nāśi-dravyopapāditam || [ViP 2.14.21-24] iti | <BR>
<BR>
etad-dṛṣṭāntena pūjādimaya-bhakter api tādṛśatvaṃ nānumeyam |<BR>
apūrvavad-bhakter niṣpādyatvābhāvāt | guṇamayaṃ hi niṣpādyaṃ syāt<BR>
nāguṇamayam | kaivalyaṃ sāttvikaṃ jñānam [BhP 11.25.24] ity ārabhya<BR>
ekādaśe śrī-bhagavataivāguṇamayatvam aṅgīkṛtam | ataḥ svarūpa-śakti-<BR>
vṛtti-viśeṣatvena tasyāḥ bhagavat-prasāde sati svayam āvirbhāva eva na<BR>
janma | (page 9) <BR>
<BR>
sa cāvirbhāvo'nanta eva tadīya-phalānantya-śravaṇāt | tasmāt<BR>
parmeśvarānāśrayatvaṃ tatropādhir bhaviṣyati | hiṃsāyāṃ pāpotpatty-<BR>
anumitāv avihitatatvavat | jñāna-prakaraṇe cāsmin bhaktir na prastūyata iti<BR>
sādhāraṇa-yajñādikam upādāyaiva pravṛttiś ceyam | tad evaṃ yajñādi-<BR>
karmāpūrvasya vināśitvād aparamārthatvam uktvā niṣkāma-karmaṇo'pi<BR>
sāhdanatvenārthāntarasyaiva sādhyatvāt tādṛśatvam uktam ekena --<BR>
<BR>
tad evāphaladaṃ karma paramārtho matas tava |<BR>
mukti-sādhana-bhūtatvāt paramārtho na sādhanam || [ViP 2.14.25] iti |<BR>
atra bhakteḥ sādhana-bhūtatve na tādṛśatvaṃ mantavyam | bhagavat-prema-<BR>
vilāsa-rūpatayā siddhānām api tad-atyāga-śravaṇāt | tasmād idam api<BR>
pūrvavat jñeyam | <BR>
<BR>
nanu, śuddha-jīvātma-dhyānasya paramārthatvaṃ bhavet, mukti-daśāyām api<BR>
sphūrty-aṅgīkāreṇa tad-rūpasya tasyānaśvaratvāt | tad-ācchādanād adhunā<BR>
saṃsāra iti tasyaiva sādhyatvāc ca | tatroktam ekena --<BR>
<BR>
dhyānaṃ ced ātmano bhūpa paramārthārtha-śabditam |<BR>
bheda-kāri-parebhyas tat paramārtho na bhedavān || [ViP 2.14.26] iti |<BR>
<BR>
yad-vijñānena sarva-vijñānaṃ bhavati tad eva brahma śrutau paramārthatvena<BR>
pratijñātam | sarva-vijñāna-mayatvaṃ ca tasya sarvātmatvāt | agni-vijñānaṃ hi<BR>
jvālā-visphuliṅgāder api vijñāpakaṃ bhavati | ekasya jīvasya tu tadīya-jīva-<BR>
śakti-lakṣaṇāṃśa-paramāṇutvam ity atas tasya tat-sphuraṇasya ca bhedavato<BR>
na paramārthatvam ity arthaḥ |<BR>
<BR>
nanu jīvātma-paramātmanor ekatra-sthiti-bhāvanayātyanta-saṃyoge<BR>
prādurbhūte sati tasyāpi sarvātmanā syāt, tad-abhedāpatteḥ | sa ca yogo na<BR>
vinaśvaraḥ | jñānānantara-siddhatvāt | tasmāt tayor yoga eva paramārtho<BR>
bhavatu | tatroktam ekena --<BR>
<BR>
paramātmātmanor yogaḥ paramārtha itīṣyate |<BR>
mithyaitad anyad dravyaṃ hi naiti tad-dravyatāṃ yataḥ || [ViP 2.14.27] iti |<BR>
<BR>
etat paramārthatvaṃ mithyaiveṣyata ity arthaḥ | hi niścitam | yato yasmāt jīva-<BR>
lakṣaṇam anyad dravyaṃ tad-dravyatāṃ paramātma-lakṣaṇa-dravyatāṃ na<BR>
yāti | tasmāt mahā-tejaḥ praviṣṭa-svalpa-tejovad atyanta-saṃyogato'py<BR>
abhedānupapattes tayor yogo'pi na paramārtha iti bhāvaḥ | athavātra yoga-<BR>
śabdenaikatvam evocyate | tataś caitad ekatvam iti vyākhyeyam | śeṣaṃ<BR>
pūrvavat |<BR>
<BR>
tad evaṃ pūrva-pakṣān niṣidhya uttara-pakṣaṃ sthāpayitum upakrāntam<BR>
ekena --<BR>
<BR>
tasmāt śreyāṃsy aśeṣāṇi nṛpaitāni na saṃśayaḥ |<BR>
paramārthas tu bhūpālaa saṅkṣepāc chrūyatāṃ mama || [ViP 2.14.28] iti |<BR>
<BR>
śreyāṃsi paramārtha-sādhanāni | paramārtha-nirdeśas trayeṇoktaḥ --<BR>
<BR>
eko vyāpī samaḥ śuddho nirguṇaḥ prakṛteḥ paraḥ |<BR>
janma-vṛddhyādi-rahita ātmā sarva-gato'vyayaḥ ||<BR>
para-jñānayo'sadbhirnāma-jāty-ādibhir vibhuḥ |<BR>
na yogavān na na yutko'bhūn naiva pārthiva yokṣyati ||<BR>
tasyātma-para-deheṣu sato'py ekamayaṃ hi yat |<BR>
vijñānaṃ paramārtho'sau dvitano'tathya-darśinaḥ || [ViP 2.14.29-31] iti |<BR>
<BR>
ekaḥ | na tu jīvā ivāneke | jvālā-visphūliṅgeṣv agnir iva sva-śaktiṣu sva-<BR>
kāryeṣu sarveṣu vyāpnotīti vyāpi | sarva-gata ity anena jīva iva nākhaṇḍe<BR>
dehe prabhāvenaiva vyāpīti jñāpitam | jīva-jñānād api paraṃ yaj-jñānaṃ tan-<BR>
mayaḥ tat-prakāśa-pradhānaḥ | asadbhir iti viśeṣaṇāt bhagavad-rūpe<BR>
prakāśye'pi sadbhiḥ svarūpa-siddhair eva nāmādibhir yogavān bhavatīti<BR>
vijñāpitam | tasyaivaṃ-lakṣaṇasya paramātma-rūpeṇātma-para-deheṣu<BR>
ātmanaḥ pareṣām api deheṣu tat-tad-upādhi-bhedena pṛthak pṛthag iva<BR>
sato'pi ekaṃ tadīyaṃ sva-svarūpaṃ tan-mayaṃ tad-ātmakaṃ yad-vijñānaṃ tad-<BR>
anubhavaḥ (page 10) asāv eva paramārthaḥ | anāśitvāt sādhyatvāt sarva-<BR>
vijñānāntarbhāvavattvāc ceti bhāvaḥ | ye tu dvaitinaḥ tat-tad-upādhi-dṛṣṭyā<BR>
tasyāpi bhedaṃ manyante | tad-vijñānena sarva-vijñānāntarbhāvaṃ ca na<BR>
manyante | te punar atathya-darśina eveti | <BR>
<BR>
tatropādhi-bhedair aṃśa-bhede'py abhedo dṛṣṭāntena sādhito dvābhyām -<BR>
<BR>
veṇu-randhra-vibhedena bhedaḥ ṣaḍ-jādi-saṃjñtaḥ |<BR>
abheda-vyāpinī vāyos  tathā tasya mahātmanaḥ || <BR>
ekatvaṃ rūpa-bhedaś ca bāhya-karma-pravṛttijaḥ |<BR>
devādibheda-madhyās te nāsty evācaraṇo hi saḥ || [ViP 2.14.32-33] iti |<BR>
<BR>
tathā tasyaikatvam ity anvayaḥ | rūpasya tat-tad-ākārasya bhedas tu bāhyasya<BR>
tadīya-bahiraṅga-cid-aṃśasya jīvasya yā karma-pravṛttis tato jātaḥ |  sa tu<BR>
paramātmā devādi-bhedam antaryāmitayaivādhiṣṭhāyās te tat-tad-upādhi-<BR>
sambandhābhāvāc ca nāsty evāvaraṇaṃ yasya tathā-bhūtaḥ sann iti | tasmāt<BR>
tasya devādi-rūpatā tu sva-līlā-mayy eveti bhāvaḥ | <BR>
<BR>
atha śrī-bhagavat-sāksātkārasya muktitvam āha --<BR>
tato vidūrāt parihṛtya daityā; daityeṣu saṅgaṃ viṣayātmakeṣu |<BR>
upeta nārāyaṇam ādi-devaṃ; sa mukta-saṅgair iṣito 'pavargaḥ || [BhP 7.6.18]<BR>
<BR>
ṭīkā ca - yasmāt sa evāpavarga iṣṭaḥ ity eṣā | atra nārāyaṇasyāpavargatvaṃ<BR>
tat-sākṣātkṛtāv eva paryavasyati | tasyā eva saṃsāra-dhvaṃsa-pūrvaka-<BR>
paramānanda-prāpti-rūpatvāt tad-astitva-mātratve tādṛśatvābhāvāc ca ||<BR>
 <BR>
|| 7.6 || śrī-prahlādaḥ || 5 ||<BR>
<BR>
[6]<BR>
<BR>
tathā -<BR>
<BR>
satyāśiṣo hi bhagavaṃs tava pāda-padmam<BR>
āśīs tathānubhajataḥ puruṣārtha-mūrteḥ |<BR>
apy evam arya bhagavān paripāti dīnān<BR>
vāśreva vatsakam anugraha-kātaro 'smān || [BhP 4.9.17]<BR>
<BR>
ṭīkā ca - he bhagavan ! puruṣārthaḥ paramānandaḥ sa eva mūrtir yasya tasya<BR>
eva pāda-padmam | āśiṣo rājyādeḥ sakāśāt satyā āśīḥ paramārtha-phalam |<BR>
hi niścitam | kasya, tathā tena prakāreṇa tvam eva puruṣārtha ity evaṃ<BR>
niṣkāmatayā anubhajataḥ | yadyapy evaṃ tathāpi he arya he svāmin dīnān<BR>
sakāmān apy asmān ity ādikā |<BR>
<BR>
|| 4.9 || dhruvaḥ śrī-dhruva-priyam || 6 ||<BR>
<BR>
[7]<BR>
<BR>
sa cātma-sākṣātkāro dvividhaḥ | antarāvirbhāva-lakṣaṇo bahir-āvirbhāva-<BR>
lakṣaṇaś ca | (page 11) yathā -<BR>
<BR>
pragāyataḥ sva-vīryāṇi tīrtha-pādaḥ priya-śravāḥ |<BR>
āhūta iva me śīghraṃ darśanaṃ yāti cetasi || [BhP 1.6.34] ity ādau |<BR>
<BR>
te'cakṣatākṣa-viṣayaṃ sva-samādhi-bhāgyam || [BhP 3.15.38] ity ādau ca |<BR>
<BR>
tatrāntaḥ-sākṣātkāre yogyatā śrī-rudra-gīte -<BR>
<BR>
na yasya cittaṃ bahir-artha-vibhramaṃ<BR>
tamo-guhāyāṃ ca viśuddham āviśat |<BR>
yad-bhakti-yogānugṛhītam añjasā<BR>
munir vicaṣṭe nanu tatra te gatim || [BhP 4.24.59]<BR>
<BR>
tatra teṣāṃ pūrvoktānāṃ satāṃ bhakti-yogenānugṛhītaṃ viśuddhaṃ yasya<BR>
cittaṃ bāhyeṣv artheṣu bhrāntaṃ na bhavati tamo-rūpāyāṃ guhāyāṃ ca na<BR>
viśati sa munir ity ādikaṃ ca vyākhyeyam | <BR>
<BR>
bahiḥ-sākṣātkāre'pi vyatirekeṇa tathaiva nāradaṃ prati śrī-bhagavatoktam -<BR>
<BR>
hantāsmin janmani bhavān mā māṃ draṣṭum ihārhati  |<BR>
avipakva-kaṣāyāṇāṃ durdarśo 'haṃ kuyoginām || [BhP 1.6.22] iti | <BR>
<BR>
na kevalaṃ śuddha-cittatvam eva yogyatā | kiṃ tarhi ? tad-bhakti-<BR>
viśeṣāviṣkṛta-tad-icchāmaya-tadīya-sva-prakāśatā-śakti-prakāśa eva mūla-<BR>
rūpā sā, yat-prakāśena tad api niḥśeṣaṃ sidhyati | <BR>
<BR>
yathā antaḥ-sākṣātkāre bhidyate hṛdaya-granthir [BhP 1.2.21] ity ādi | tathā<BR>
bahiḥ-sākṣātkāre'pi śrī-saṅkarṣaṇaṃ prati citraketu-vākye, na hi bhagavan<BR>
na ghaṭitam idaṃ tvad-darśanān nṝṇām akhila-pāpa-kṣayaḥ [BhP 1.16.44] iti |<BR>
prahlādaṃ prati śrī-nṛsiṃha-vākye --<BR>
<BR>
sa tvaṃ śādhi sva-bhṛtyān naḥ kiṃ deva karavāma he |<BR>
etad-anto nṛṇāṃ kleśo yad bhavān akṣi-gocaraḥ || [BhP 10.86.49] iti |<BR>
<BR>
tad evaṃ tat-prakāśena niḥśeṣa-śuddha-cittatve siddhe puruṣa-karaṇāni<BR>
tadīya-sva-prakāśatā -śakti-tādātmyāpannatayaiva tat-<BR>
prakāśatābhimānavanti syuḥ | tatra bhakti-viśeṣa-sāpekṣatvam uktam tac-<BR>
chraddadhānā munayaḥ [BhP 1.2.12] ity ādau | tad-icchāmayety ādy-<BR>
udāharaṇaṃ ca brahma-bhagavator aviśeṣatayaiva dṛśyate | yathā satyavrataṃ<BR>
prati śrī-matsya-deva-vākye -<BR>
<BR>
madīyaṃ mahimānaṃ ca paraṃ brahmeti śabditam |<BR>
vetsyasy anugṛhītaṃ me sampraśnair vivṛtaṃ hṛdi || [BhP 8.24.38] iti |<BR>
(page 12)<BR>
<BR>
tathaiva hi brahmāṇaṃ prati śrī-bhagavad-vākye - manīṣitānubhāvo'yaṃ<BR>
mama lokāvalokanam [BhP 2.9.21] iti | śrī-nārāyaṇādhyātme -<BR>
<BR>
nityāvyakto'pi bhagavān īkṣyate nija-śaktitaḥ |<BR>
tām ṛte puṇḍarīkākṣaṃ kaḥ paśyetāmitaṃ prabhum || iti |<BR>
<BR>
śrutau ca -- yam evaiṣa vṛṇute tena labhyas tasyaiṣa ātmā vivṛṇute tanuṃ<BR>
svām  [KaṭhU 1.2.23] iti |<BR>
<BR>
tatas tat-karaṇa-śuddhy-apekṣāpi tac-chakti-pratiphalanārtham eva jñeyā |<BR>
evam api bhaktyā taṃ dṛṣṭvāpi mucukundādau yā mṛgayāpāpādyasthitā<BR>
śrī-bhagavatā kīrtitā, sā tu prema-vardhinyā jhaṭiti-bhagavad-aprāpti-<BR>
śaṅkā-janmanas tad-utkaṇṭhāyā vardhanārthaṃ vibhīṣikayaiva kṛtā | yat tu<BR>
tadīya-snigdhānāṃ śrī-yudhiṣṭhirādīnāṃ naraka-darśanaṃ tat khalu indra-<BR>
māyā-mayam eveti svargārohaṇa-parvaṇy eva vyaktam asti | viṣṇu-dharme<BR>
tṛtīiya-janmani datta-tila-dhenor api viprasya prasaṅga-mātreṇa narakāṇām<BR>
api svarga-tulya-rūpatā-prāpti-varṇanāt | śrī-bhāgavatena tu tad api<BR>
nāṅgīkriyate | tad-anupākhyānāt pratyutāvyavahita-bhagavat-prāpti-<BR>
varṇanāc ca | <BR>
<BR>
atha yad-avatārādāv aśuddha-cittānām api tat-sākṣātkāraḥ śrūyate, tat khalu<BR>
tad-ābhāsa eva jñeyaḥ | nāhaṃ prakāśaḥ sarvasya yoga-māyā-samāvṛtaḥ<BR>
[Gītā 7.25] iti śrī-gītopaniṣadbhyaḥ | <BR>
<BR>
yogibhir dṛśyate bhaktyā <BR>
nābhaktyā dṛśyate kvacit |<BR>
draṣṭuṃ na śakyo roṣāc ca <BR>
matsarād vā janārdanaḥ || [PadmaP 6.238.83] iti pādmottara-khaṇḍāc ca |<BR>
<BR>
adarśanaṃ cānavatāra-samaye vyāpakasyāpi darśanābhāvaḥ | avatāra-samaye<BR>
tu paramānande'pi duḥkhadatvaṃ, manorame'pi bhīṣaṇatvam, sarva-suhṛdy<BR>
api durhṛttvam ity ādiviparīta-darśanam eva | tad-aprakāśe yoga-māyā-<BR>
prakāśe ca mūlaṃ kāraṇaṃ tad-bhaktāparādhādimaya-puruṣa-<BR>
cittāsvācchyam | yat khalu tadānīntane tasya sārvatrika-prakāśe'pi<BR>
vajralepāyate | ataeva muktir hitvā [BhP 2.10.6] ity-ādi-lakṣaṇasyāvyāpter na<BR>
tasya sākṣātkārābhāsasya mukti-saṃjñatvam api | ataeva śrī-viṣṇu-purāṇe tac<BR>
ca rūpam [ViP 4.15.8] ity ādi-gadyena yadyapi śiśupālasya tad-darśanam<BR>
uktam | tathāpi nirdoṣa-darśanaṃ tv antakāla eva uktam | ātma-vadhāya<BR>
yāvad-bhagavad-dhasta-cakrāṃśu-mālojjvalam akṣaya-tejaḥ-svarūpaṃ brahma-<BR>
bhūtam apagata-dveṣādi-doṣaṃ bhagavantam adrākṣīt [ViP 4.15.9] ity anena | <BR>
<BR>
etad-anto nṝṇāṃ kleśo yad bhavān akṣi-gocaraḥ [BhP 10.83.43] ity ādikaṃ ca<BR>
nṛṣu ye svaccha-cittā ye ca tad-bhaktāparādhetara-doṣa-malina-cittās teṣāṃ<BR>
kleśa-nāśasya tadātvāpekṣayā, ye tv anyādṛśās teṣāṃ tan-<BR>
nāśasyonmukhatāpekṣayaiva - tebhyaḥ sva-vīkṣaṇa-vinaṣṭa-tamisra-<BR>
dṛgbhyaḥ kṣemaṃ tirloka-gurur artha-dṛśaṃ ca yacchan [BhP 10.83.81] iti<BR>
śravaṇāt, śrī-viṣṇu-purāṇādy-anusārāc ca | <BR>
<BR>
te cāsvaccha-cittā dvividhāḥ - bhagavad-bahirmukhā bhagavad-vidveṣiṇaś ca |<BR>
tad-bahirmukhā dvividhāḥ - labdhe tad-darśane'pi viṣayādy-abhiniveśavantas<BR>
tad-avajñātāraś ca | yathā tad-avatāra-samaye sādhāraṇa-deva-<BR>
manuṣyādayaḥ, yathā ca kṛṣṇaṃ martyam upāśritya [BhP 10.25.3] ity ādi<BR>
durvacaso mahendrādayaḥ | yata uktaṃ śrutibhiḥ -<BR>
<BR>
dadhati sakṛn manas tvayi ya ātmani nitya-sukhe<BR>
na punar upāsate puruṣa-sāra-harāvasathān | [BhP 10.87.35] iti |<BR>
<BR>
mahendraṃ prati śrī-bhagavatā ca -<BR>
<BR>
mām aiśvarya-śrī-madāndho daṇḍa-pāṇiṃ na paśyati |<BR>
taṃ bhraṃśayāmi sampadbhyo yasya cecchāmy anugraham || [BhP 10.27.16] iti |<BR>
<BR>
śrī-gopānāṃ tu viṣaya-sambandho na svārthaḥ | kintu tat-sevopayogārtha<BR>
eva | yathā (page 13) yad dhāmārtha-suhṛt-priyātma-tanaya-prāṇāśayās tvat-<BR>
kṛte [BhP 10.14.35] iti | kṛṣṇe 'rpitātma-suhṛd-artha-kalatra-kāmā [BhP<BR>
10.16.10] iti | kṛṣṇaḥ kamala-patrākṣaḥ puṇya-śravaṇa-kīrtanaḥ [BhP 10.15.42]<BR>
iti ca |<BR>
<BR>
śrī-yādava-pāṇḍavānāṃ svārtha ivāpi tat-sambandhas tad-ābhāsa eva |<BR>
yathoktam --<BR>
<BR>
śayyāsanāṭanālāpa- krīḍā-snānāśanādiṣu |<BR>
na viduḥ santam ātmānaṃ vṛṣṇayaḥ kṛṣṇa-cetasaḥ || [BhP 10.90.46] iti |<BR>
<BR>
kiṃ te kāmāḥ sura-spārhā mukunda-manaso dvijāḥ |<BR>
adhijahrur mudaṃ rājñaḥ kṣudhitasya yathetare || [BhP 1.12.6] iti |<BR>
<BR>
ataḥ, evaṃ gṛheṣu saktānāṃ pramattānāṃ tad-īhayā [BhP 1.13.17] ity ādikaṃ<BR>
jahal-lakṣaṇayā tad-upalakṣitān dhṛtarāṣṭrādīn apekṣyoktam |<BR>
ataevānantaraṃ viduras tad abhipretya [BhP 1.13.18] ity ādau | tena<BR>
dhṛtarāṣṭrasyaiva śikṣā, na tu teṣām api | <BR>
<BR>
kvacic ca līlā-śaktir eva svayaṃ tal-līlā-mādhurya-poṣāya pratikūleṣv<BR>
anukūleṣu cātmopakaraṇeṣu tādṛśa-śaktiṃ vinyasya tādṛśa-tat-priya-janānām<BR>
api viṣayāveśādy-ābhāsaṃ sampādayati | yathā pūtanā-varṇane -- valgu-<BR>
smitāpāṅga-visarga-vīkṣitair mano harantīṃ vanitāṃ vrajaukasām [BhP<BR>
10.16.6] iti | tad-ābhāsatva-vivakṣayā ca mano harantīṃ mano-harevācarantīm<BR>
iti śiṣṭam uktam | tad-datta-śaktitvaṃ ca tasyās tatraiva sūcitam -<BR>
<BR>
na yatra śravaṇādīni rakṣo-ghnāni sva-karmasu |<BR>
kurvanti sātvatāṃ bhartur yātudhānyaś ca tatra hi || [BhP 10.6.3] ity anena |<BR>
<BR>
tathaivedaṃ ghaṭate -<BR>
amaṃsatāmbhoja-kareṇa rūpiṇīṃ<BR>
gopyaḥ śriyaṃ draṣṭum ivāgatāṃ patim || [BhP 10.6.6] iti |<BR>
<BR>
śriyaṃ prākṛta-sampad-adhiṣṭhātrīṃ patiṃ yaṃ kañcit tad-ucita-prācīna-<BR>
puṇya-bhājam ity arthaḥ | pūrvavad eva tāṃ tīkṣṇa-cittām [BhP 10.6.9] ity<BR>
ādau tat-prabhayā ca dharṣite nirīkṣyamāṇe jananī hy atiṣṭhatām [BhP<BR>
10.6.9] ity uktam | <BR>
<BR>
evam eva kvacit tādṛśānām api māyābhibhavābhāso mantavyaḥ | yathā<BR>
prāyo māyās tu me bhartur nānyā me'pi vimohinī [BhP 10.13.37] ity ādiṣu<BR>
śrī-baladevādīnām | yathā daitya-janmani jaya-vijayayoḥ | <BR>
<BR>
atra pūrveṣāṃsvalpa eva tad-ābhāsaḥ | tayos tu samyag iti viśeṣaḥ, tat<BR>
premādīnām anāvaraṇād āvaraṇāc ca | tatra tayor vaira-bhāva-prāptau<BR>
khalu muni-kṛtatvaṃ na syāt | mataṃ tu me [BhP 3.16.29] ity atra bhagavad-<BR>
icchāyās tat-kāraṇatvena sthāptitatvāt | <BR>
<BR>
nāpi sā tadīya-vaira-bhāvāya sampadyate svecchāmayasya ity ādibhyaḥ |<BR>
traivargikāyāsa-vighātam asmat-patir vidhatte puruṣasya śakra [BhP 10.14.2]<BR>
ity ādibhiḥ kaimutyāpātāc ca | yathā coktam - tathā na te mādhava tāvakāḥ<BR>
kvacid bhraśyanti mārgāt tvayi baddha-sauhṛdāḥ [BhP 10.2.33] iti | na ca tayor<BR>
eva svāparādha-bhoga-śīghra-nistārārtham api tādṛśīcchā jātā iti vācyam |<BR>
tādṛśaiḥ parama-bhaktaiḥ hi bhaktiṃ vinā sālokyādikam api nāṅgīkriyate |<BR>
tat-sad-bhāve nirayo'py aṅgīkriyata iti (page 14) nātyantikaṃ vigaṇayanty api<BR>
[BhP 3.15.48] ity ādeḥ | kāmaṃ bhavaḥ sva-vṛjinair nirayeṣu nas tād [BhP<BR>
3.15.49] ity ādeś ca | <BR>
<BR>
ataevābhyām api tathaiva prārthitam - <BR>
<BR>
mā vo 'nutāpa-kalayā bhagavat-smṛti-ghno<BR>
moho bhaved iha tu nau vrajator adho 'dhaḥ [BhP 3.15.36] ity anena |<BR>
<BR>
na ca tayor vāstava-vaira-bhāve sati bhaktāntarāṇām api sukhaṃ syād iti<BR>
vācyam | bhakti-svabhāva-bhakta-sauhṛda-virodhād eva | tasmāt tayor vaira-<BR>
bhāvābhāsatva eva śrī-bhagavatas tayor anyeṣāṃ bhaktānām api rasodayaḥ<BR>
syād iti sthitam | tata evam arthāpatti-labdhaṃ sarva-bhakta-sukhada-śrī-<BR>
bhagavad-abhimata-yuddha-kautukādi-sampādanārthaṃ<BR>
vairabhāvātmakamāyikopādhiṃ svābhIkāṇimādi-siddhikena śuddha-<BR>
sattvātmaka-sva-vigraheṇa praviśya sva-sānnidhyena centaīkṛtya ca vilīya<BR>
sthitāyā api bhakti-vāsanāyāḥ prabhāveṇa tatrānāviṣṭāv eva tiṣṭhataḥ | ato<BR>
vaira-bhāva-ja-smaraṇena vaira-bhāvo'pagata ity ubhayam api bāhyam | etad<BR>
abhipretyaiva śrī-vaikuṇṭhenāpy uktam -- yātaṃ mā bhaiṣṭam astu śam<BR>
[BhP 3.16.29] iti |<BR>
<BR>
tathā hi hiraṇyākṣa-yuddhe -- parānuṣaktaṃ [BhP 3.18.9] ity ādi-padye ṭīkā<BR>
ca --  pracaṇḍa-manyutvam adhikṣepādikaṃ cānukaraṇa-mātraṃ daitya-vākya-<BR>
bhītānāṃ devānāṃ bhaya-nivṛttaye | vastutas tena tathānuktatvena kopādi-<BR>
hetv-abhāvād ity eṣā | karālā [BhP 3.19.8] iti padye ca iveti vastutaḥ<BR>
krodhābhāvaḥ ity eṣā |<BR>
<BR>
tad evaṃ syamantakopākhyāna-mahā-kāla-puropakhyāna-<BR>
mauṣalopākhyānādau śrī-baladevārjuna-nāradādīnāṃ krodhādy-āveśo'pi<BR>
tad-ābhāsatva-leśenaiva saṅgamayitavyaḥ | tatra śrī-baladevārjunādīnāṃ śrī-<BR>
bhagavan-matājñānena śrī-nāradādīnāṃ tu taj-jñāneneti vivekaḥ -  kopitā<BR>
munayaḥ śepur bhagavan-mata-kovidāḥ [BhP 3.3.24] iti tṛtīye śrīmad-<BR>
uddhava-vākyāt | tasmāt yeṣāṃ liṅgāntareṇa niṣṇāta eva sākṣātkāro<BR>
gamyate, teṣām asvacchāntaḥkaraṇatvaṃ pratīyamānam api tad-ābhāsa eva |<BR>
yeṣāṃ tu na gamyate viṣayāveśādikaṃ ca dṛśyate, teṣāṃ sākṣāt-kārābhāsa<BR>
eveti nirṇītam | tad evam asvaccha-citteṣu bahirmukhāḥ paśyanto'pi na<BR>
paśyantīty uktam | <BR>
<BR>
tad-dveṣiṇaś ca dvividhāḥ | eke saundaryādikaṃ gṛhṇanti tathāpi tan-<BR>
mādhuryāgrahaṇāt tatraivārucyā dviṣanti yathā kālayavanādayaḥ | anye tu<BR>
vaikṛtyam eva pratiyanti tato dviṣanti ca yathā mallādayaḥ | tad evaṃ<BR>
pūrvottarayoś caturṣv api bhedeṣu sa-doṣa-jihvāḥ khaṇḍāśino dṛṣṭāntāḥ |<BR>
eke hi (page 15) pitta-vāta-ja-doṣavantas tad-āsvādaṃ na gṛhṇanti, kintu<BR>
sarvādaram avadhāya nāvajānanti | anye tv abhimānino'vajānanty api |<BR>
athāpare madhura-rasam idam iti gṛhṇanti kintu tiktāmlādi-rasa-priyās tam<BR>
eva rasaṃ dviṣanti | avare ca tiktatayaiva tad gṛhṇanti, dviṣanti ceti | sarveṣāṃ<BR>
caiṣāṃ nija-doṣa-savyavadhāna-khaṇḍa-grahaṇa-vat tad-ābhāsatvam | teṣāṃ<BR>
bhagavat-svabhāvānubhavaś ca yukta eva jñāna-bhakti-śuddha-prīty-<BR>
abhāvena sac-cid-ānandatva-pāramaiśvary-parama-mādhurya-lakṣaṇānāṃ tat-<BR>
svabhāvānāṃ grahītum aśakyatvāt | tad-agrahaṇe'pi kālāntare nistāraḥ<BR>
khaṇḍa-sevanavad eva jñeyaḥ | yathoktaṃ viṣṇu-purāṇe -- tatas tam<BR>
evākrośeṣūccārayan [ViP 4.15.9] ity ādinā apagata-dveṣādi-doṣaṃ<BR>
bhagavantam adrākṣīt [ViP 4.15.14] ity antena | <BR>
<BR>
tasmāt svaccha-cittānām eva sākṣātkāraḥ, sa eva ca mukti-saṃjña iti sthitam |<BR>
tasya brahma-sākṣātkārād apy utkarṣas tu bhagavat-sandarbhe sanakādi-<BR>
vaikuṇṭha-darśana-prastāve śrī-nārada-vyāsa-saṃvādādi-maya-brahma-<BR>
bhagavat-tāratamya-prakaraṇe ca darśita eva | yatra tasyāravinda-nayanasya<BR>
[BhP 3.15.43] ity ādikaṃ, jijñāsitam adhītaṃ ca [BhP 1.5.4] ity ādikaṃ ca vacana-<BR>
jātaṃ prabalatamam | tathaiva śrī-dhruvoktam - yā nirvṛtis tanu-bhṛtām [BhP<BR>
4.9.10] ity ādi śrī-bhāgavata-vaktṛ-tātparyaṃ ca tatraiva sva-mukha-nibhṛta-<BR>
cetās tad-vyudastānya-bhāvaḥ [BhP 12.12.69] ity ādinā darśitam | śrī-<BR>
gītopaniṣatsu ca - brahma-bhūtaḥ prasannātmā [Gītā 18.54] ity ādinā ted<BR>
evāṅgīkṛtam | ataeva śrī-prahlādasya bhagavat-sākṣātkāra-kṛta-<BR>
sarvāvadhūnana-pūrvaka-brahma-sākṣātkārānantara-bhagavat-sākṣātkāra-<BR>
viśeṣātmaka-nirvṛtiṃ parmābhīṣṭatvenāha --<BR>
sa tat-kara-sparśa-dhutākhilāśubhaḥ<BR>
sapady abhivyakta-parātma-darśanaḥ<BR>
tat-pāda-padmaṃ hṛdi nirvṛto dadhau<BR>
hṛṣyat-tanuḥ klinna-hṛd-aśru-locanaḥ || [BhP 7.9.6]<BR>
<BR>
|| 7.9 || śrī-śukaḥ || 7 ||<BR>
<BR>
[8]<BR>
<BR>
īdṛśe'pi bhagavat-sākṣāt-kāre bahiḥ-sākṣātkārasyotkarṣam āha -<BR>
<BR>
gṛhītvājādayo yasya śrīmat-pādābja-darśanam |<BR>
manasā yoga-pakvena sa bhavān me 'kṣi-gocaraḥ || [BhP 12.9.5]<BR>
<BR>
ṭīkā ca - yasya tava śrīmat-pādābja-darśanaṃ manasāpi gṛhītvā prāpya<BR>
prākṛtā apy ajādayo bhavanti sa bhavān me'kṣi-gocaro jāto'sti kim ataḥ paraṃ<BR>
vareṇety arthaḥ ity eṣā | atra yat-pāda-pāṃśur bahu-janma-kṛcchrataḥ [BhP<BR>
10.12.12] ity ādikam apy anusandheyam | ataeva -<BR>
<BR>
pragāyataḥ sva-vīryāṇi tīrtha-pādaḥ priya-śravāḥ |<BR>
āhūta iva me śīghraṃ darśanaṃ yāti cetasi || [BhP 1.6.34]<BR>
<BR>
ity evam-bhāvavān api -<BR>
<BR>
govinda-bhuja-guptāyāṃ dvāravatyāṃ kurūdvaha |<BR>
avātsīn nārado 'bhīkṣṇaṃkṛṣṇopāsana-lālasaḥ || [BhP 11.2.1] ity uktam |<BR>
<BR>
|| 12.9 || mārkaṇḍeyaḥ śrī-nārāyanarṣim || 8 ||<BR>
<BR>
[9]<BR>
<BR>
athaitasyāṃ bhagavat-sākṣātkāra-lakṣaṇāyāṃ muktau jīvad-avasthāyām āha<BR>
--<BR>
<BR>
(page 16)<BR>
<BR>
akiñcanasya dāntasya śāntasya sama-cetasaḥ<BR>
mayā santuṣṭa-manasaḥ sarvāḥ sukha-mayā diśaḥ || [BhP 11.14.13]<BR>
<BR>
bhagavantaṃ vinā kiñcanānyad upādeyatvena nāstīty akiñcanasya | tatra hetuḥ<BR>
meyeti | akiñcanatvenaiva hetunā viśeṣaṇa-trayaṃ dāntasyeti | anyatra<BR>
heyopādeyatārohityāt sama-cetasaḥ | sarvatra tasyaiva sāksātkārāt sarvā ity<BR>
uktam ||<BR>
<BR>
|| 11.14 || śrī-bhagavān || 9 ||<BR>
<BR>
{10]<BR>
<BR>
tatrotkrāntāvasthā ca śrī-prahlāda-stutau -<BR>
<BR>
uśattama te 'ṅghri-mūlaṃ prīto 'pavarga-śaraṇaṃ hvayase kadā nu [BhP 7.9.16]<BR>
ity ādau jñeyā | saivāntimā | muktiś ca pañcadhā - sālokya-sārṣṭi-sārūpya-<BR>
sāmīpya-sāyujya-bhedena | tatra sālokyaṃ samāna-lokatvaṃ śrī-vaikuṇṭha-<BR>
vāsaḥ | sārṣṭis tatraiva samānaiśvaryam api bhavatīti | sārūpyaṃ tatraiva<BR>
samāna-rūpatādi prāpyata iti | sāmīpyaṃ samīpa-gamanādhikāritvam |<BR>
sāyujyaṃ keṣāṃcit bhagavac-chrī-vigraha eva praveśo bhavatīti | sālokyādi-<BR>
śabdānāṃ mukty-ādi-śabda-sāmānādikaraṇyaṃ ca sālokyāditva-<BR>
prādhānyena | tatra sālokya-sārṣṭi-sārūpya-mātre prāyo'ntaḥ-karaṇa-<BR>
sākṣātkāraḥ | sāmīpye prāyo bahiḥ | sāyujye cāntara eva | tathāpi prakaṭa-<BR>
sphūrti-lakṣaṇaṃ tat suṣuptivad anati-prakaṭa-sphūrti-lakṣaṇāt brahma-<BR>
sāyujyād bhidyate | utkrānta-mukty-avasthāyām api viśeṣa-sphūrtiḥ śrutāv<BR>
eva sammatā --<BR>
<BR>
sa evādhastāt sa upariṣṭāt sa paścāt sa purastāt sa dakṣiṇataḥ sa uttarataḥ sa<BR>
evedaṃ sarvam ity athāto'haṃkārādeśa evāham evādhastād aham upariṣṭād<BR>
ahaṃ paścād ahaṃ purastād ahaṃ  dakṣiṇato'ham uttarato'ham evedaṃ sarvam<BR>
iti | [ChU 7.25.1] iti | <BR>
<BR>
eṣā ca pañcavidhāpi guṇātītaiva | nirguṇāyāṃ bhūma-vidyāyām eva -- sa<BR>
ekadhā bhavati tridhā bhavati [ChU 7.26.2] ity ādinā tad-vidhasya muktasya<BR>
svecchayā nānā-vidha-rūpa-prākaṭya-śravaṇāt na yatra māyā [BhP 2.9.10] ity<BR>
ādau vaikuṇṭhasya māyātītatva-śravaṇāt | atrāvṛtti-rāhityaṃ cāṅgīkṛtam -<BR>
 anāvṛttiḥ śabdād [Vs. 4.4.23] ity anena na sa punar āvartate [ChāU 8.15.1] iti<BR>
śruteḥ | tathoktaṃ hiraṇya-kaśipūpadruta-devaiḥ -<BR>
<BR>
tasyai namo 'stu kāṣṭhāyai yatrātmā harir īśvaraḥ |<BR>
yad gatvā na nivartante śāntāḥ sannyāsino 'malāḥ || [BhP 7.4.22] iti |<BR>
<BR>
śrī-kapila-devena ca -<BR>
na karhicin mat-parāḥ śānta-rūpe<BR>
naṅkṣyanti no me 'nimiṣo leḍhi hetiḥ || [BhP 3.25.39] iti |<BR>
<BR>
tathaiva -<BR>
ā-brahma-bhuvanāl lokāḥ punar āvartino 'rjuna |<BR>
mām upetya tu kaunteya punar janma na vidyate || [Gītā 8.16] iti |<BR>
<BR>
yad gatvā na nivartante tad dhāma paramaṃ mama | [Gītā 15.4] iti |<BR>
<BR>
tat-prasādāt parāṃ śāntiṃ sthānaṃ prāpsyasi śāśvatam | [Gītā 18.62] iti ca<BR>
śrī-gītopaniṣadaś ca dṛśyāḥ |<BR>
<BR>
pādma-sṛṣṭi-khaṇḍe ca --<BR>
ā-brahma-sadanād eva  doṣāḥ santi mahīpate |<BR>
ataeva hi necchanti svarga-prāptiṃ manīṣiṇaḥ ||<BR>
ā-brahma-sadanād ūrdhvaṃ tad-viṣṇoḥ paramaṃ padam |<BR>
śubhram sanātanaṃ jyotiḥ para-braheti tad viduḥ ||<BR>
na tatra mūḍhā gacchanti puruṣā viṣayātmakāḥ |<BR>
dambha-lobha-bhaya-droha-krodha-mohair abhidrutāḥ ||<BR>
nirmamā nirahaṅkārā nirdvandvāḥ saṃyatendiryāḥ |<BR>
dhyāna-yoga-ratāś caiva tatra gacchanti sādhavaḥ || iti |<BR>
<BR>
tatraiva subāhu-nṛpa-vākyam -<BR>
dhyāna-yogena deveśaṃ yajiṣye kamalā-priyam |<BR>
bhava-pralaya-nirmuktaṃ viṣṇu-lokaṃ vrajāmy aham || iti |<BR>
<BR>
(page 17)<BR>
<BR>
sālokyādīnām avicyutas tvaṃ darśayiṣyate ca - <BR>
mat-sevayā pratītaṃ te sālokyādi-catuṣṭayam |<BR>
necchanti sevayā pūrṇāḥ kuto'nyat kāla-viplutam || [BhP 9.5.67]<BR>
<BR>
ity ādiṣu tad-itaratraiva kāla-viplutatvāṅgīkārāt | tasmāt kvacid āvṛtti-<BR>
śravaṇaṃ tu prapañcāntargata-tad-dhāmatvāpekṣayā kādācitka-tal-līlā-<BR>
kautukāpekṣayā ca mantavyam | paścāt tu nitya-sālokyam eva, yathā<BR>
bhaviṣyottare -<BR>
<BR>
evaṃ kaunteya kurute yo'raṇya-dvādaśīṃ naraḥ |<BR>
sa dehānte vimāna-stha-divya-kanyā-samāvṛtaḥ ||<BR>
yāti jñāti-samāyuktaḥ śvetadvīpaṃ hareḥ puram |<BR>
yatra lokā pīta-vastrā ity ādi |<BR>
tiṣṭhanti visṇu-sānnidhye  yāvad-āhūta-samplavam |<BR>
tasmād etya mahā-vīryāḥ pṛthivyāṃ nṛpa pūjitāḥ |<BR>
martya-loke kīrtimantaḥ sambhavanti narottamāḥ ||<BR>
tato yānti paraṃ sthānaṃ mokṣa-mārgaṃ śivaṃ sukham |<BR>
yatra gatvā na śocanti na saṃsāre bhramanti ca || iti |<BR>
<BR>
utkrānta-mukti-daśāyāṃ tu teṣāṃ bhagavat-tulyatvam evāha -<BR>
vasanti yatra puruṣāḥ sarve vaikuṇṭha-mūrtayaḥ |<BR>
ye 'nimitta-nimittena dharmeṇārādhayan harim || [BhP 3.15.14] <BR>
<BR>
nimittaṃ phalaṃ na tan-nimittaṃ pravartakaṃ yasmin tena niṣkāmenety arthaḥ |<BR>
dharmeṇa bhāgavatākhyena | vaikuṇṭhasya bhagavato jyotir-aṃśa-bhūtā<BR>
vaikuṇṭha-loka-śobhā-rūpā yā anantā mūrtayas tatra vartante | tāsām ekayā<BR>
saha muktasyaikasya mūrtiḥ bhagavatā kriyata iti vaikuṇṭhasya mūrtir iva<BR>
mūrtir yeṣām ity uktam |<BR>
<BR>
|| 3.15 || śrī-brahmā devān || 10 ||<BR>
<BR>
[11]<BR>
<BR>
yathaivāha --<BR>
prayujyamāne mayi tāṃ śuddhāṃ bhāgavatīṃ tanum |<BR>
ārabdha-karma-nirvāṇo nyapatat pāñca-bhautikaḥ || [BhP 1.6.29]<BR>
<BR>
hitvāvadyam imaṃ lokaṃ gantā majjanatām asi [BhP 1.6.24] iti yā tanuḥ śrī-<BR>
bhagavatā dātuṃ pratijñātā, tāṃ bhāgavatīṃ bhagavad-aṃśa-jyotir-aṃśa-rūpāṃ<BR>
śuddhāṃ prakṛti-sparśa-śūnyāṃ tanuṃ prati śrī-bhagavataiva mayi<BR>
prayujyamāne nīyamāne ārabdhaṃ yat karma tan-nirvāṇaṃ samāptaṃ yasya<BR>
sa pāñcabhautiko nyapatad iti | prāktana-liṅga-śarīra-bhaṅgo'pi lakṣitaḥ |<BR>
tādṛśa-bhagavan-niṣṭhe prārabdha-karma-paryantam eva tat-sthiteḥ | ittham<BR>
eva ṭīkā ca - anena pārṣada-tanūnām akarmārabdhatvaṃ śuddhatvaṃ<BR>
nityatvam ity ādi sūcitaṃ bhavati ity eṣā |<BR>
<BR>
|| 1.6 || śrī-nāradaḥ śrī-vyāsam || 11 ||<BR>
<BR>
[12]<BR>
<BR>
etāṃ mūrtim uddiśyaivāha yaṃ dharma-kāmārtha [BhP 8.3.19] ity ādau rāty<BR>
api deham avyayam iti | ṭīkā ca - deham apy avyayaṃ rāti ity eṣā |<BR>
<BR>
|| 8.6 || śrī-gajendraḥ || 12 ||<BR>
(page 18)<BR>
<BR>
[13]<BR>
<BR>
tad etat tāṇḍināṃ śrutāv apy uktaṃ - aśva iva romāṇi vidhūya dhūtvā<BR>
śarīram akṛtaṃ kṛtāmtā brahma-lokam abhisambhavāni [ChāU 8.13.1] iti |<BR>
kvacit prākṛty api mūrtir acintyayā bhagavac-chaktyā tādṛśatvam āpadyate |<BR>
yathoktaṃ śrī-dhruvam uddiśya bibhrad-rūpaṃ hiraṇmayam [BhP 4.12.29] iti |<BR>
tad evaṃ rūpaṃ hiraṇmayaṃ bibhrad iti ṭīkā ca | tathā sārṣṭiś ca darśitā<BR>
bhakti-sandarbhe | martyo yadā tyakta-samasta-karmā ity ādau mayātma-<BR>
bhūyāya ca kalpate vai [BhP 12.29.35] ity anena | <BR>
<BR>
śrutiś cātra sa tatra paryeti jakṣan krīḍan ramamāṇa [ChāU 8.12.3] ity ādikā,<BR>
āpnoti svārājyaṃ sarve'smai devā balim āharanti [TaittU 1.6.2, 1.5.3], tasya<BR>
sarveṣu lokeṣu kāma-cāro bhavati [ChāU 7.25.2] ity ādikā, sarveśvaraḥ [BAU<BR>
4.4.22] ity ādikā ca |<BR>
<BR>
kintu, jagad-vyāpāra-varjam [Vs 4.4.17] ity ādi-nyāyena sṛṣṭi-sthity-ādi-<BR>
sāmarthyaṃ tasya na bhavati kuto vaikuṇṭhaiśvaryādikam | uktaṃ ca<BR>
adṛṣṭvānyatamaṃ loke [BhP 10.3.41] ity ādi | tato bhāktam eva<BR>
samānaiśvaryam | ataevāṇimādi-prāptir apy aṃśenaiva jñeyā | <BR>
śrī-bhagavat-prasāda-labdha-sampatteś cāvinaśvaratvam āha dvayenaiva -- <BR>
<BR>
ye me sva-dharma-niratasya tapaḥ-samādhi-<BR>
vidyātma-yoga-vijitā bhagavat-prasādāḥ |<BR>
tān eva te mad-anusevanayāvaruddhān<BR>
dṛṣṭiṃ prapaśya vitarāmy abhayān aśokān ||<BR>
<BR>
anye punar bhagavato bhruva udvijṛmbha-<BR>
vibhraṃśitārtha-racanāḥ kim urukramasya |<BR>
siddhāsi bhuṅkṣva vibhavān nija-dharma-dohān<BR>
divyān narair duradhigān nṛpa-vikriyābhiḥ || [BhP 3.23.7-8]<BR>
<BR>
tapaś ca samādhiś ca vidyā ca upāsanā tāsu ya ātma-yogiś cittaikāgryam |<BR>
anye punar-bhogāḥ kim urukrama-sambandhinaḥ | api tu nety arthaḥ | ataeva<BR>
bhagavato dhruva ity ādi ||<BR>
<BR>
|| 3.23 || śrī-kardamo devahūtim || 13 ||<BR>
<BR>
[14]<BR>
<BR>
tad evaṃ sārūpyam api jñeyam | yathā -<BR>
<BR>
gajendro bhagavat-sparśād vimukto æjñāna-bandhanāt |<BR>
prāpto bhagavato rūpaṃ pīta-vāsāś catur-bhujaḥ || [BhP 8.4.6]<BR>
<BR>
spaṣṭam | <BR>
<BR>
|| 8.4 || śrī-śukaḥ || 14 ||<BR>
<BR>
[15]<BR>
<BR>
sāmīpyam apy udāhṛtaṃ bhagavat-sandarbhe kardama-niryāṇa-varṇanayā |<BR>
mano brahmaṇi yuñjāna [BhP 3.24.43] ity ārabhya madhye ca labdhātmā<BR>
mukta-bandhana [BhP 3.24.55] ity uktvā sarvānte, bhagavad-bhakti-yogena<BR>
prāpto bhāgavatī gatim [BhP 3.24.47] ity evam ukta-rītyā |<BR>
<BR>
atha sāyujyam aghāsurādi-dṛṣṭāntena sādhakānām api gamyam |<BR>
sālokyādivat-svābhimatatvābhāvāt spaṣṭodāharaṇaṃ śrīmatā bhāgavatena<BR>
na kṛtam iti | asya bhagaval-lakṣaṇānanda-nimagnatā-sphūrtir eva pradhānaṃ,<BR>
kvacid icchayā tad-anugraheṇa tadīya-tac-chakti-leśa-prāptyaiva yathā-yuktaṃ<BR>
bahis tad-dattāprākṛta-tad-bhogocchiṣṭa-leśam evānubhavatīty eke | tatra ca<BR>
na tu tam eva sarvam eva cānubhavatīty abhyupagamyam | sarvathā tat-<BR>
prāpter anabhyupagamatvāt | <BR>
<BR>
jagad-vyāpārādi-niṣedhena idam evoktaṃ yadainaṃ mukto na praviśati modate<BR>
ca kāmāṃś caivānubhavati [BAU] iti bṛhac-chrutau, brahmābhisampadya<BR>
brahmaṇā paśyati brahmaṇā śṛṇoti ity ādi-mādhya-dināyana-śrutau | ādatte<BR>
hari-hastena ity ādikam api tac-chakti-leśa-prāpty-ādy-abhiprāyeṇaivoktam |<BR>
(page 19)<BR>
<BR>
kvacid icchayā līlārthaṃ bahir api niṣkāmayati pārṣadatvena ca saṃyojayati |<BR>
yathā śiśupāla-dantavakrau labdha-sāyujyāv api punaḥ pārṣadatām eva<BR>
prāptau | <BR>
<BR>
vairānubandha-tīvreṇa <BR>
dhyānenācyuta-sātmatām |<BR>
nītau punar hareḥ pārśvaṃ <BR>
jagmatur viṣṇu-pārṣadau || [BhP 7.1.46] iti tāv uddiśya śrī-nārada-vākyāt |<BR>
tatraiṣāṃ sālokyādīnām anavacchinna-bhagavat-prāpti-rūpatayā tat-<BR>
sākṣātkāra-viśeṣatvena brahma-kaivalyād ādhikyaṃ prācīna-vacanaiḥ<BR>
sutarām eva siddham | ataeva krama-muktivat krama-bhagavat-prāptau<BR>
brahma-prāpty-anantara-bhāvitvam api kvacit śrūyate | yathā<BR>
śrīmato'jāmilasya siddhi-prāptau --<BR>
<BR>
sa tasmin deva-sadana āsīno yogam āsthitaḥ |<BR>
pratyāhṛtendriya-grāmo yuyoja mana ātmani ||<BR>
tato guṇebhya ātmānaṃ viyujyātma-samādhinā |<BR>
yuyuje bhagavad-dhāmni brahmaṇy anubhavātmani ||<BR>
yarhy upārata-dhīs tasminn adrākṣīt puruṣān puraḥ |<BR>
upalabhyopalabdhān prāg vavande śirasā dvijaḥ ||<BR>
hitvā kalevaraṃ tīrthe gaṅgāyāṃ darśanād anu |<BR>
sadyaḥ svarūpaṃ jagṛhe bhagavat-pārśva-vartinām ||<BR>
sākaṃ vihāyasā vipro mahāpuruṣa-kiṅkaraiḥ |<BR>
haimaṃ vimānam āruhya yayau yatra śriyaḥ patiḥ || [BhP 6.2.40-44]<BR>
<BR>
spaṣṭam | evaṃ sadyo bhagavat-prāptyāv apy ādhikyam avagatam |<BR>
<BR>
|| 6.2 || śrī-śukaḥ || 15 ||<BR>
<BR>
[16]<BR>
<BR>
sālokyādiṣu ca sāmīpyasyādhikyaṃ bahiḥ sākṣātkāramayatvāt tasyaiva hy<BR>
ādhikyaṃ darśitam | tad evaṃ muktir darśitā | tatra viṣṇu-dharmottare śrī-<BR>
vajra-praśnaḥ -<BR>
<BR>
kalpānāṃ jīva-sāmye hi muktir naivopapadyate |<BR>
kadācid api dharmajña tatra pṛcchāmi kāraṇam ||<BR>
ekaikasmin nare muktiṃ kalpe kalpe gate dvija |<BR>
abhaviṣyaj jagac chūnyaṃ kālasyāder bhāvataḥ ||<BR>
<BR>
atha śrī-mārkaṇḍeyasyottaram -<BR>
jīvasyānyasya sargeṇa nare muktim upāgate |<BR>
acintya-śaktir bhagavān jagat pūrayate sadā ||<BR>
brahmaṇā saha mucyante brahma-lokam upāgatāḥ |<BR>
sṛjyante ca mahā-kalpe tad-vidhāś cāpare janān || [ViDhP 1.81.11-14] iti |<BR>
<BR>
atra kvacid api kalpe keṣāṃcid api jīvānām anudbuddha-karmatvena<BR>
suṣuptavat prakṛtāv api līnānām ananta-brahmāṇḍa-gatānām ivānantānām<BR>
ekastyopādhi-sṛṣṭyā brahmāṇḍa-praveśenaṃ sarga iti jñeyam | apūrva-sṛṣṭau<BR>
sāditve kṛta-hānya-kṛtābhyāgamaḥ syāt | <BR>
<BR>
atha muktibhyo bhagavat-prīter ādhikyaṃ vivriyate | tatra yadyapi tat prītiṃ<BR>
vinā tā pai na santy eva tathāpi keṣāñcit teṣāṃ svasya duḥkha-hānau<BR>
sāmīpyādi-lakṣaṇa-sampattāv api tātparyaṃ, na tu śrī-bhagtavaty eveti teṣu<BR>
nyūnatā | tatra kaivalyaika-prayojanam [BhP 12.13.12] iti yad uktam | tasya<BR>
cārthasya tatraiva viśrāntiḥ | tathaiva sarva-vedānta ity ādi-prāktana-pāda-<BR>
trayasya viśrāntis tattva-bhagavat-sandarbhābhyāṃ śrī-bhagavaty eva darśitā |<BR>
tatraiva tattva-padārthasya pūrṇatva-sthāpanāt | <BR>
<BR>
tathaitat-pūrvam api hari-līlā-kathā (page 20) vrātāmṛtānandita-sat-suram<BR>
[BhP 12.13.11] iti grantha-svabhāva-varṇane tat-prīter eva mukhyatvaṃ<BR>
darśitam | hari-līlā-kathā-vrāta evāmṛtaṃ, santa ātmarāmā eva surā iti |<BR>
itthaṃ satāṃ brahma-sukhānubhūtyā [BhP 10.12.11] iti prasiddheḥ |<BR>
pariniṣṭhito'pi nairguṇye [BhP 2.1.9] ity ādeś ca | ataḥ kaivalya-śabdaś ca tat-<BR>
tad-anusāreṇa vyākhyātavyaḥ | tathā hi yadi tatra kevala-śabdena śuddhatvaṃ<BR>
vaktavyaṃ tadā tat-prītyeka-tātparyā eva parama-śuddhā iti tasyām eva<BR>
tātparyam | pūrvaṃ bhakti-sandarbhe'pi śuddha-śabdenaikānti-bhakta eva<BR>
pratipāditaḥ | <BR>
<BR>
tad uktam anyasya sa-doṣatva-kathanena | dharmaḥ projjhita-kaitavo'tra<BR>
paramaḥ [BhP 1.1.2] ity atra | ṭīkā ca - pra-śabdena mokṣābhisandhir api<BR>
nirastaḥ ity eṣā | atra bhāgavata-dharme mokṣābhisandhir api kaitavam | yadi<BR>
ca tatra kaivalya-śabdena bhagavān evoktas tat-svabhāvo vā, tathāpi<BR>
prītimatām eva | kāmaṃ bhavaḥ sva-vṛjinair nirayeṣu nas tāc ceto'livad yadi<BR>
nu te padayo rameta [BhP 6.15.49] iti nyāyena tad-ekānuśīlana-mātra-<BR>
tātparyāt prītāv eva viśrāntiḥ | <BR>
<BR>
ataeva kaivalyān mokṣād apy ekaḥ śreṣṭho yo bhagavat-prīti-lakṣaṇo'rthas<BR>
tat-prayojanam iti vyākhyāntaram | vastutas tūkta-nyāyena kaivalyādi-śabdāḥ<BR>
śuddha-bhakti-vācakatā-pradhānā eva | tathaivāha gadyābhyām - yathā-<BR>
varṇa-vidhānam apavargaś cāpi bhavati [BhP 5.19.19] iti, yo 'sau bhagavati<BR>
sarva-bhūtātmany anātmye 'nirukte 'nilayane paramātmani vāsudeve 'nanya-<BR>
nimitta-bhakti-yoga-lakṣaṇo nānā-gati-nimittāvidyā-granthi-randhana-<BR>
dvāreṇa yadā hi mahā-puruṣa-puruṣa-prasaṅgaḥ [BhP 5.19.20] iti ca |<BR>
<BR>
yasya varṇasya yad vidhānaṃ bhagavad-arpita-sva-svadharmānuṣṭhānaṃ, tad<BR>
anukrameṇāpavargaś ca bhavati | tasyāpavargasya svarūpam āha dvitīyena<BR>
yo'sau iti | ātmani bhavam ātmyaṃ rāgādi tad-rahite | sa hi bhakta-<BR>
sukhārtham eva prayatate, na tu pṛthak sva-sukhārtham | yathā hi bhaktas tat-<BR>
sukhārtham eveti | anirukte svarūpato guṇāś ca vācām agocare | anilayane<BR>
nilayanam antardhānaṃ tad-rahite, sadaiva prakāśamāna ity arthaḥ | ananya-<BR>
nimitto mokṣādy-upādhi-rahito yo bhakti-yogaḥ sa eva lakṣaṇaṃ svarūpaṃ<BR>
yasya saḥ | tatropavarga-śabdasya pravṛttiṃ ghaṭayati | nānā-gatīnāṃ nimittaṃ<BR>
yo'vidyā-granthis tasya randhanam | apavarjanaṃ chedanam iti yāvat tad-<BR>
dvāreṇa yo'sāv apavarga ucyate ity arthaḥ | apavṛjyate yeneti niruktyā iti<BR>
bhāvaḥ | pādmottara-khaṇḍe ca - viṣṇor anucaratvaṃ hi mokṣam āhur<BR>
manīṣiṇaḥ iti |<BR>
<BR>
tathā skānde revā-khaṇḍe -<BR>
niścalā tvayi bhaktir yā saiva muktir janārdana |<BR>
muktā eva hi bhaktās te tava viṣṇo yato hareḥ || iti |<BR>
<BR>
śrī-rukmiṇī-sāntvane śrī-bhagavatāpy evam abhipretaṃ tāṃ prati - santi hy<BR>
ekānta-bhaktāyās tava [BhP 10.60.50] ity uktvā, māṃ prāpya māniny<BR>
apavarga-sampadaṃ vāñchanti ye sampada eva tat-patim [BhP 10.60.53] iti |<BR>
ataeva kaivalya-sammata-pathas tv atha bhakti-yogaḥ [BhP 2.3.12] ity atra<BR>
ṭīkā-kārair apy uktam - kaivalyam ity eva sammataḥ panthā yo bhakti-yogaḥ<BR>
iti | panthā bhagavat-prāpty-upāya-bhūto'pīty arthaḥ | sa khalu kadā syāt<BR>
tatrāha yadā hīti ||<BR>
<BR>
|| 5.19 || śrī-śukaḥ || 16 ||<BR>
<BR>
[17]<BR>
<BR>
tad evam atra sargo visargaś ca [BhP 2.10.1] ity ādiṣu daśasv etan-mahā-<BR>
purāṇa-pratipādyeṣu artheṣu mukti-śabdasya tatraiva viśrāntiḥ | poṣaṇe'pi<BR>
tad eva mukhyaṃ prayojanam | poṣaṇa- (page 21) śabdena hy anugraha<BR>
ucyate | tasya ca parākāṣṭhā-prāptiḥ sva-prīti-dāna eva | tad uktaṃ muktiṃ<BR>
dadāti karhicit sma na bhakti-yogam [BhP 5.6.18] iti | tathaivānyatrāpi śrī-<BR>
pṛthuṃ prati varaṃ ca mat-kañcana-mānavendra vṛṇīṣva [BhP 4.20.16] ity<BR>
uktvā, yathā cared bālahitaṃ pitā svayaṃ tathā tvam evārhasi naḥ samīhitum<BR>
[BhP 4.20.31] iti tad-vākyānantaraṃ, tam āha rājan mayi bhaktir astu te [BhP<BR>
4.20.31] iti | bhaktiḥ prīti-lakṣaṇā |<BR>
<BR>
|| 4.20 || śrī-viṣṇuḥ || 17 ||<BR>
<BR>
[18]<BR>
<BR>
evam eva śrī-bhāgavata-grantha-śravaṇa-phalatvenāpi saiva parama-<BR>
puruṣārthatayā nirṇītāsti tattva-sandarbhe saṅkṣepa-tātparye | śrī-vyāsa-<BR>
samādhinā śrī-śuka-hṛdayeṇa ca tathaiva nirṇayo vihitaḥ - yasyāṃ vai<BR>
śrūyamāṇāyām [BhP 1.6.7] ity ādiṣu | sva-sukha-nibhṛta-cetāḥ [BhP 12.12.69]<BR>
ity ādau ca | pratijñā cedṛśy eva - dharmaḥ projjhitaḥ kaitavo'tra [BhP 1.1.2]<BR>
ity ādau kiṃ vā parair īśvaraḥ sadyo hṛdy avarudhyate'tra kṛtibhiḥ<BR>
śuśrūṣubhis tat-kṣaṇāt iti | ataeva catuḥślokyāṃ rahasya-śabdena saivoktā |<BR>
saiva ca tṛtīya-ślokārthatvena bhagavat-sandarbhe vispaṣṭīkṛtāsti | <BR>
<BR>
tad evaṃ śrīmat-prīter evāvapavargatvena parama-bhagavad-anugraha-<BR>
mayatvaṃ śrī-bhāgavata-śravaṇa-phalatvaṃ puruṣārtheṣu tasyāḥ paramatva-<BR>
sādhanāya darśitam | tathaiva śrī-nārada ākṣepa-dvāra śikṣitavāṃś ca tat-<BR>
saṃhitām āvirbhāvayiṣyantaṃ śrī-vyāsam | yathāha -<BR>
<BR>
yathā dharmādayaś cārthā muni-varyānukīrtitāḥ |<BR>
na tathā vāsudevasya mahimā hy anuvarṇitaḥ || [BhP 1.5.9]<BR>
<BR>
ca-śabdo'py-arthe | mahimānuvarṇanam tat-prīty-udbodhanaṃ bhaved ity<BR>
āśayenaivam uktam ||<BR>
<BR>
|| 1.5 || śrī-nāradaḥ || 18 ||<BR>
<BR>
[19]<BR>
<BR>
tathānyeṣām apavargāṇām api tayā tiraskṛtau mukta-kaṇṭhā eva śabdā<BR>
udāhāryāḥ | sā ca tiraskṛtiḥ kvacit tat-svarūpeṇa kriyate | kvacit tat-parikara-<BR>
dvārā ca | tatra tat-svarūpeṇa tiraskṛtim āha gadyena --<BR>
<BR>
yasyām eva kavaya ātmānam avirataṃ vividha-vṛjina-saṃsāra-<BR>
paritāpopatapyamānam anusavanaṃ snāpayantas tayaiva parayā nirvṛtyā hy<BR>
apavargam ātyantikaṃ parama-puruṣārtham api svayam āsāditaṃ no<BR>
evādriyante bhagavadīyatvenaiva parisamāpta-sarvārthāḥ | [BhP 5.6.17] iti |<BR>
<BR>
yasyāṃ pūrva-gadyokta-lakṣaṇāyāṃ bhaktau muktādi-sampadāṃ bhakti-<BR>
sampad-anucarītvāt parasmāpta-sarvārthatvam | tathoktaṃ śrī-nārada-<BR>
pañcarātre -<BR>
<BR>
hari-bhakti-mahā-devyāḥ sarvā mukty-ādi-siddhayaḥ |<BR>
bhuktayaś cādbhutās tasyāś ceṭikāvad anuvratāḥ || iti |<BR>
<BR>
ataevānādaro'pi | yathoktaṃ śrī-vṛtraṃ prati mahendreṇa --<BR>
yasya bhaktir bhagavati harau niḥśreyaseśvare |<BR>
vikrīḍato 'mṛtāmbhodhau kiṃ kṣudraiḥ khātakodakaiḥ || [BhP 6.12.22] iti |<BR>
<BR>
|| 6.12 || śrī-śukaḥ || 19 ||<BR>
(page 22)<BR>
[20]<BR>
<BR>
atha tat-parikareṣu tadīya-kārya-dvārā, yathā tatra tadīya-guṇa-<BR>
kathānuśīlana-dvārā tām āhuḥ -<BR>
<BR>
duravagamātma-tattva-nigamāya tavātta-tanoś<BR>
carita-mahāmṛtābdhi-parivarta-pariśramaṇāḥ |<BR>
na parilaṣanti kecid apavargam apīśvara te<BR>
caraṇa-saroja-haṃsa-kula-saṅga-visṛṣṭa-gṛhāḥ || [BhP 10.87.21]<BR>
<BR>
ātma-tattvaṃ tādṛśa-sac-cid-ānanda-mūrtitvādikaṃ nija-yāthātmyaṃ<BR>
nigamo'nubhāvanā | ātta-tanoḥ prakaṭita-sva-mūrteḥ, parivarjanārthaḥ |<BR>
carita-mahāmṛtābdheḥ parvartenābhyāsena varjita-śramāḥ | caraṇa-saroja-<BR>
hiṃsānāṃ śrī-śukadevādīnāṃ yāni kulāni śiṣyopaśiṣya-paramparāḥ | teṣāṃ<BR>
saṅgena visṛṣṭa-mātra-gṛhā api yady apavargaṃ na parilaṣanti, tadā caraṇa-<BR>
saroja-haṃsādayas tu kim utety arthaḥ ||<BR>
<BR>
|| 10.87 || śrutayaḥ || 20 ||<BR>
<BR>
[21]<BR>
<BR>
tadīya-pāda-sevā-tadīya-guṇa-kathā-dvārā mukti-viśeṣasya tiraskṛtir bhakti-<BR>
sandarbhe darśitāsti śrī-kapila-deva-vākyena - naikātmatāṃ me spṛhayanti<BR>
kecid [BhP 3.25.34] ity ādinā | ekātmatāṃ brahma-sāyujyaṃ bhagavat-sāyujyam<BR>
api | evaṃ sevā-dvārā mukti-viśeṣāṇāṃ ca śrī-viṣṇu-vākyena mat-sevayā<BR>
pratītaṃ te [BhP 9.4.67] ity ādinā, śrī-kapildeva-vākyena sālokya-sārṣṭī [BhP<BR>
3.29.13] ity ādinā | <BR>
<BR>
atha puruṣārthāntaravan-muktir api heyaiveti vaktuṃ tair api sādhyaṃ tasyās<BR>
tiraskṛtir nirdiśyate | tatra bhakteḥ svarūpeṇa mukti-sāmānyasya tiraskṛtir<BR>
udāhṛtaivāsti bhakti-sandarbhādau | na kiñcit sādhavo dhīrāḥ [BhP 11.20.34]<BR>
ity ādinā | <BR>
<BR>
naivecchaty āśiṣaḥ kvāpi brahmarṣir mokṣam apy uta |<BR>
bhaktiṃ parāṃ bhagavati labdhavān puruṣe 'vyaye || [BhP 12.10.6] iti cānyatra |<BR>
<BR>
atha kārya-dvāreṣu tatrāpatata-mahā-sukha-duḥkhāntara-tiraskāri-tad-āsakti-<BR>
dvārā tām āha --<BR>
<BR>
nārāyaṇa-parāḥ sarve na kutaścana bibhyati |<BR>
svargāpavarga-narakeṣv api tulyārtha-darśinaḥ || [BhP 6.17.18]<BR>
<BR>
svargādīnāṃ tulya-heyatvāt teṣu tulya-bhagavad-eka-puruṣārthatvāc ca tulya-<BR>
darśinaḥ ||<BR>
<BR>
|| 6.17 || śrī-rudro devīm || 21 ||<BR>
<BR>
[22]<BR>
<BR>
tadīya-pāda-sevāparamotkaṇṭhā-dvārā tām āha-<BR>
<BR>
ko nv īśa te pāda-saroja-bhājāṃ<BR>
sudurlabho 'rtheṣu caturṣv apīha |<BR>
tathāpi nāhaṃ pravṛṇomi bhūman<BR>
bhavat-padāmbhoja-niṣevaṇotsukaḥ || [BhP 3.4.15]<BR>
<BR>
he īśa ||<BR>
|| 3.4 || uddhavaḥ śrī-bhagavantam || 22 ||<BR>
<BR>
[23]<BR>
<BR>
sarvātmārpaṇa-kāri-bhajanīya-viṣayakābhilāṣa-dvārā tām āha -<BR>
<BR>
na pārameṣṭhyaṃ na mahendra-dhiṣṇyaṃ<BR>
na sārvabhaumaṃ na rasādhipatyam |<BR>
na yoga-siddhīr apunar-bhavaṃ vā<BR>
mayy arpitātmecchati mad vinānyat || [BhP 11.14.14]<BR>
<BR>
ṭīkā ca-rasādhipatyaṃ pātālādi-sāmyam | apunarbhavaṃ mokṣam api | mad<BR>
vinā māṃ hitvānyan necchati | aham eva tasya preṣṭha ity arthaḥ | ity eṣā |<BR>
sārvabhaumaṃ śrī-priyavratādīnām iva mahārājyam | pārameṣṭhyādi-<BR>
catuṣṭayasyānukramaś cādho'dho-vivakṣayā nyūnatvaa-vivakṣayā ca | tataś<BR>
cottarottaraṃ kaimutyam api | yoga-siddhy-ādi-dvayaṃ tu sārvatrikam iti<BR>
paścād vinyastam | anayos tūttara-śraiṣṭhyam ||<BR>
<BR>
|| 11.14 || śrī-bhagavān || 23 ||<BR>
(page 23)<BR>
[24]<BR>
<BR>
tathaivāha --<BR>
<BR>
na nāka-pṛṣṭhaṃ na ca pārameṣṭhyaṃ<BR>
na sārva-bhaumaṃ na rasādhipatyam |<BR>
na yoga-siddhīr apunar-bhavaṃ vā<BR>
samañjasa tvā virahayya kāṅkṣe || [BhP 6.11.25]<BR>
<BR>
nākapṛṣṭhaṃ dhruva-padam | atra ca catuṣṭaye pūrvavat nyūnatva-vivakṣayā<BR>
kaimutyam | dhruva-padasya śraiṣṭhyaṃ viṣṇu-pada-sannihitatvāt ||<BR>
<BR>
|| 6.11 || śrī-vṛtraḥ || 24 ||<BR>
<BR>
[25]<BR>
<BR>
gāḍha-tat-prapatti-dvārāhuḥ --<BR>
<BR>
na nāka-pṛṣṭhaṃ na ca sārva-bhaumaṃ<BR>
na pārameṣṭhyaṃ na rasādhipatyam |<BR>
na yoga-siddhīr apunar-bhavaṃ vā<BR>
vāñchanti yat-pāda-rajaḥ-prapannāḥ || [BhP 10.16.37]<BR>
<BR>
tatra nāka-pṛṣṭham api na vāñchanti kim uta sārvabhaumam |<BR>
pārameṣṭhyam api na vāñchanti kim uta rasādhipatyam iti pūrvārdhe<BR>
yojyam | uttarārdhe vā-śabdo'py-arthe | pāda-rajaḥ-śabdena bhakti-viśeṣa-<BR>
jñāpanāya gāḍha-prapattir jñāpyate | <BR>
<BR>
|| 10.16 || nāga-patnyaḥ śrī-bhagavantam || 25 ||<BR>
<BR>
[26]<BR>
<BR>
guṇa-gāna-dvārāha-<BR>
<BR>
tuṣṭe ca tatra kim alabhyam ananta ādye<BR>
kiṃ tair guṇa-vyatikarād iha ye sva-siddhāḥ |<BR>
dharmādayaḥ kim aguṇena ca kāṅkṣitena<BR>
sāraṃ juṣāṃ caraṇayor upagāyatāṃ naḥ || [BhP 7.6.25]<BR>
<BR>
aguṇena mokṣeṇa | sāraṃ-juṣāṃ tan-mādhuryāsvādināṃ satām || <BR>
<BR>
|| 7.6 || śrīprahlādo daitya-bālakān || 26 ||<BR>
<BR>
[27]<BR>
<BR>
guṇa-śravaṇa-dvārāha --<BR>
<BR>
varān vibho tvad varadeśvarād budhaḥ<BR>
kathaṃ vṛṇīte guṇa-vikriyātmanām |<BR>
ye nārakāṇām api santi dehināṃ<BR>
tān īśa kaivalya-pate vṛṇe na ca ||<BR>
<BR>
na kāmaye nātha tad apy ahaṃ kvacin<BR>
na yatra yuṣmac-caraṇāmbujāsavaḥ |<BR>
mahattamāntar-hṛdayān mukha-cyuto<BR>
vidhatsva karṇāyutam eṣa me varaḥ || [BhP 4.20.23-24] <BR>
<BR>
tad api kaivalyam api ||<BR>
<BR>
|| 4.20 || pṛthuḥ śrī-viṣṇum || 27 ||<BR>
<BR>
[28]<BR>
<BR>
tadīya-nija-sevakatā-prāpti-kāmanā-dvārāha -<BR>
<BR>
yo dustyajān kṣiti-suta-svajanārtha-dārān<BR>
prārthyāṃ śriyaṃ sura-varaiḥ sadayāvalokām |<BR>
naicchan nṛpas tad-ucitaṃ mahatāṃ madhudviṭ-<BR>
sevānurakta-manasām abhavo 'pi phalguḥ || [BhP 5.14.44]<BR>
<BR>
ya ārṣabheyyo bharataḥ |<BR>
<BR>
|| 5.14 || śrī-śukaḥ || 28 ||<BR>
<BR>
[29]<BR>
<BR>
loka-pālatā-mātra-lakṣaṇa-tat-sevābhimāna-dvārāpy āha --<BR>
<BR>
pratyānītāḥ parama bhavatā trāyatā naḥ sva-bhāgā<BR>
daityākrāntaṃ hṛdaya-kamalaṃ tad-gṛhaṃ pratyabodhi |<BR>
kāla-grastaṃ kiyad idam aho nātha śuśrūṣatāṃ te<BR>
muktis teṣāṃ na hi bahumatā nārasiṃhāparaiḥ kim || [BhP 7.8.42]<BR>
<BR>
spaṣṭam |<BR>
<BR>
|| 7.8 || mahendraḥ śrī-nṛsiṃham || 29 ||<BR>
<BR>
[30]<BR>
<BR>
atha kāraṇeṣu mahā-bhāgavata-saṅga-dvārāha -<BR>
<BR>
kṣaṇārdhenāpi tulaye na svargaṃ nāpunar-bhavam |<BR>
bhagavat-saṅgi-saṅgasya martyānāṃ kim utāśiṣaḥ || [BhP 4.24.57]<BR>
<BR>
ṭīkā ca-tat-pāda-mūle praviṣṭasya kṛtānta-bhayābhāvaḥ kiyān ayaṃ lābhaḥ |<BR>
yāvatā tad-bhakta-saṅga eva sakala-puruṣārtha-śreṇi-śirasi narīnarti ity ādi | <BR>
<BR>
|| 4.24 || śrī-rudraḥ pracetasaḥ || 30 ||<BR>
<BR>
[31]<BR>
<BR>
tathaivāhuḥ -<BR>
<BR>
yāvat te māyayā spṛṣṭā bhramāma iha karmabhiḥ |<BR>
tāvad bhavat-prasaṅgānāṃ saṅgaḥ syān no bhave bhave ||<BR>
tulayāma lavenāpi na svargaṃ nāpunar-bhavam |<BR>
bhagavat-saṅgi-saṅgasya martyānāṃ kim utāśiṣaḥ || [BhP 4.30.32-33] (page 24)<BR>
<BR>
tad-bahirmukhatāprāpty-āśaṅkayā tat-parihār-kāraṇaṃ prārthayante yāvad<BR>
iti | naitāvattvaṃ tat-saṅgasya kintv apāra-mahimatvam evety āhuḥ<BR>
tulayāmeveti | ato yāvad ity ādikaṃ premnaiva bhagavac-caraṇa-sāmīpya-<BR>
prāpty-āśayoktaṃ na sāmīpyād-mukti-sampattyāśayeti jñeyam |<BR>
<BR>
|| 4.30 || pracetasaḥ śrīmad-aṣṭabhujaṃ puruṣam || 31 ||<BR>
<BR>
[32] <BR>
<BR>
anyatrāpīdṛśo'rtho dṛśyate | tatra tat-tac-chāstrasya parama-phalatve | yathā<BR>
mādhva-bhāṣya-dhṛtaṃ bṛhat-tantram -<BR>
<BR>
yathā śrī-nitya-muktāpi prāpta-kāmāpi sarvadā |<BR>
upāste nityaśo viṣṇum evaṃ bhakto bhaved api ||<BR>
<BR>
brahma-vaivarte ca -<BR>
na hrāso na ca vṛddhir vā muktānāṃ vidyate kvacit |<BR>
vidvat-pratyakṣa-siddhatvāt kāraṇābhāvato'numā ||<BR>
harer upāsanā cātra sadaiva sukha-rūpiṇī |<BR>
na ca sādhana-bhūtā sā siddhir evātra sā yataḥ || iti |<BR>
<BR>
tad-utthāpitā sauparṇa-śrutiś ca -<BR>
sarvadaitam upāsīta yāvad-vimuktir muktā hy etam upāsate | iti |<BR>
<BR>
tadīya-bhārata-tātparye ca śruty-antarābhidhānam -<BR>
muktānām api bhaktir hi paramānanda-rūpiṇī iti |<BR>
<BR>
eṣa evārthaḥ śrī-bṛhad-gautamīye'pi dṛśyate, yathā -<BR>
evaṃ dīkṣāṃ cared yas tu puruṣo vīta-kalmaṣaḥ |<BR>
sa loke vartamāno'pi jīvan-mukta pramodate ||<BR>
uditākṛtir ānandaḥ sarvatra sama-darśakaḥ |<BR>
pūrṇāhantāmayī sākṣād bhaktiḥ syāt prema-lakṣaṇā ||<BR>
<BR>
anyatra hānopādāna-vṛddhi-rahitatvāt sama-darśitvaṃ jñeyam | atra munaya<BR>
ūcuḥ -<BR>
kathaṃ bhaktir bhavet premnā jīvan-muktasya nārada |<BR>
jīvan-mukta-śarīrāṇāṃ cit-sattā-niḥspṛhā yataḥ |<BR>
virakteḥ kāraṇaṃ bhaktiḥ sā tu muktes tu sādhanam ||<BR>
nārada uvāca -<BR>
bhadram uktaṃ bhavadbhiś ca muktis turyātītā nigadyate |<BR>
kṛṣṇa-dhāma-mayaṃ brahma kvacit kutrāpi bhāsate ||<BR>
nirbījendriyagaṃ tat tu ātmasthaṃ kevalaṃ sukham |<BR>
kṛṣṇas tu paripūrṇātmā sarvatra sukha-rūpakaḥ |<BR>
bhakti-vṛtti-kṛtābhyāsāt tat-kṣaṇād gocarīkṛtaḥ || iti |<BR>
<BR>
tādṛg-arthatvenaivādvaita-vāda-gurubhir api sammatā śrī-nṛsiṃha-tāpanī ca -<BR>
 yaṃ ha vai sarve vedā ānamanti mumukṣavo brahma-vādinaś ca [NTU 2.4]<BR>
iti | yathā muktā api līlayā vigrahaṃ kṛtvā bhagavantaṃ bhajante iti hi tad-<BR>
bhāṣyam |<BR>
<BR>
brahmaṇā vadituṃ sthirībhavituṃ śīlam eṣām iti brahma-vādinī muktā iti<BR>
vada sthairye [Pāṇ 7.2.7] iti smaraṇāt | śrī-gītopaniṣadaś ca - teṣāṃ jñānī<BR>
nitya-yukta eka-bhaktir viśiṣyate [Gītā 7.10] iti | <BR>
<BR>
atha tasyāḥ parama-bhagavad-anugraha-prāpyatve nārada-pañcarātrīya jitaṃ<BR>
te stotraṃ, yathā -<BR>
<BR>
mokṣa-sālokya-sārūpyān prārthaye na dharādhara |<BR>
icchāmi hi mahābhāga kāruṇyaṃ tava suvrata ||<BR>
<BR>
puruṣārthāntaraya-tiraskāre hayaśīrṣīya-śrī-nārāyaṇa-vyūha-stavaḥ -<BR>
na dharmaṃ kāmam arthaṃ vā mokṣaṃ vā varadeśvara |<BR>
prārthaye tava pādābje dāsyam evābhikāmaye ||<BR>
punaḥ punar varān ditsur viṣṇur muktiṃ na yācitaḥ |<BR>
bhaktir eva vṛtā yena prahlādaṃ taṃ namāmy aham || (page 25)<BR>
yadṛcchayā labdham api viṣṇor dāśarathes tu yaḥ |<BR>
naicchan mokṣaṃ vinā dāsyaṃ tasmai hanumate namaḥ || iti |<BR>
<BR>
punar jitaṃ-te-stotraṃ ca -<BR>
dharmārtha-kāma-mokṣeṣu necchā mama kadācana |<BR>
tat-pāda-paṅkajasyādho jīvitaṃ dīyatāṃ mama || iti |<BR>
<BR>
na ca tādṛśa-bhagavat-prītyā tat-tat-puruṣārtha-tiraskāro'dbhuta iva | yasyāsti<BR>
bhaktir bhagavaty akiñcanā sarvair guṇais tatra samāsate surāḥ [BhP 5.18.12]<BR>
iti bhakti-svābhāvika-bhūtaa-kāruṇya-guṇenāpy asau śrūyate | yathāha -<BR>
<BR>
na kāmaye 'haṃ gatim īśvarāt parām<BR>
aṣṭarddhi-yuktām apunar-bhavaṃ vā |<BR>
ārtiṃ prapadye 'khila-deha-bhājām<BR>
antaḥ-sthito yena bhavanty aduḥkhāḥ || [BhP 9.21.12]<BR>
spaṣṭam | na cātra yathā dayā-vīrasyāsya dayā-mātreṇāpy aparityāgaḥ | na<BR>
tu sārāsāratva-jñānena | tathā upasthita-mahārtha-parityāgitvād dāna-<BR>
vīrāṇāṃ teṣām api bhagavat-prīti-janotsāha-mātreṇety āśaṅkyam | sarva-<BR>
tattvānubhavināṃ paramārthaika-niṣṭhā-grahāṇāṃ śrī-śuka-devādīnām api<BR>
tatrodāhṛtatvād | tasmād asty eva bhagavat-prīteḥ sarvasmād apy apavargād<BR>
upādeyatvam ||<BR>
<BR>
|| 9.21 || ranti-devaḥ || 32 ||<BR>
<BR>
[33]<BR>
<BR>
ataevānyeṣām api vaidikānāṃ sādhanānāṃ saiva mukhyaṃ phalam iti nirdiśati<BR>
-<BR>
<BR>
pūrtena tapasā yajñair dānair yoga-samādhinā |<BR>
rāddhaṃ niḥśreyasaṃ puṃsāṃ mat-prītis tattvavin-matam || [BhP 3.9.41]<BR>
<BR>
ṭīkā ca-na ca mat-prīter apy adhikaṃ kiñcid asti ity āhuḥ  pūrtādibhī<BR>
rāddhaṃ siddhaṃ yan niḥśreyasaṃ phalam | tat mat-prīter eveti tattva-vidāṃ<BR>
matam ity eṣā | <BR>
<BR>
[34]<BR>
<BR>
anyat tu phalam atattva-vidāṃ mataṃ tatrāha -<BR>
<BR>
aham ātmātmanāṃ dhātaḥ preṣṭhaḥ san preyasām api |<BR>
ato mayi ratiṃ kuryād dehādir yat-kṛte priyaḥ || [BhP 3.9.42]<BR>
<BR>
ātmanāṃ raśmi-sthānīyānāṃ śuddha-jīvānām api ātmā maṇḍala-sthānīyaḥ<BR>
paramātmāham | kṛṣṇam enam avehi tvam ātmānam akhilātmanām [BhP<BR>
10.14.55] iti ca vakṣyate | ataḥ preyasām ātmanām api preṣṭhaḥ san<BR>
niravadyaḥ | yeṣām ātmanāṃ kṛte dehādir artho'pi priyo bhavati | kuryāt<BR>
sarva eva kartum arhatīty arthaḥ | ato mad-ajñāna-doṣeṇaiva na karotīty<BR>
bhāvaḥ ||<BR>
<BR>
|| 3.9 || śrī-garbhodaśāyī brahmāṇam || 33-34 ||<BR>
<BR>
[35]<BR>
<BR>
ataeva śuddha-prītimata eva sarvataḥ śraiṣṭhyam āha -<BR>
<BR>
rajobhiḥ sama-saṅkhyātāḥ pārthivair iha jantavaḥ |<BR>
teṣāṃ ye kecanehante śreyo vai manujādayaḥ ||<BR>
prāyo mumukṣavas teṣāṃ kecanaiva dvijottama |<BR>
mumukṣūṇāṃ sahasreṣu kaścin mucyeta sidhyati ||<BR>
muktānām api siddhānāṃ nārāyaṇa-parāyaṇaḥ |<BR>
sudurlabhaḥ praśāntātmā koṭiṣv api mahāmune || [BhP 6.14.3-5]<BR>
<BR>
śreyaḥ para-loka-sukha-sādhanaṃ dharmādi | mucyeta jīvan-muktao bhavati |<BR>
jīvan-muktasya ca yasya bhagavad-ādy-aparādho daivān na syāt sa eva<BR>
sidhyati tat-tal-lakṣaṇām anitmāṃ muktiṃ prāpnoti | <BR>
<BR>
āruhya kṛcchreṇa paraṃ padaṃ tataḥ<BR>
patanty adho'nādṛtya-yuṣmad-aṅghrayaḥ || [BhP 10.2.32] <BR>
<BR>
jīvan-muktāḥ prapadyante punaḥ saṃsāra-vāsanām |<BR>
yady acintya-mahā-śaktau bhagavaty aparādhinaḥ || [Bhāgavata-pariśiṣṭa]<BR>
<BR>
nānuvrajati yo mohād vrajantaṃ parameśvaram |<BR>
jñānāgni-dagdha-karmāpi sa bhaved brahma-rākṣasaḥ || ity ādi bhakti-<BR>
sandarbhe darśita-pramāṇebhyaḥ | (page 26)  tatra jīvan-muktānāṃ siddha-<BR>
muktānāṃ ca yāḥ koṭayas tāsv api nāyaṃ sukhāpo bhagavān [BhP 10.9.21] ity<BR>
ādeḥ | muktiṃ dadāti karhicit sma na bhakti-yogam [BhP 5.6.18] ity ataś ca<BR>
nārāyaṇa-parāyaṇaḥ sudurlabha eva yataḥ sa eva praśāntātmā prakṛṣṭa-<BR>
bhagavat-tattva-niṣṭhā-variṣṭha ity arthaḥ | śamo man-niṣṭhatā buddheḥ<BR>
[BhP 11.19.16] iti śrī-bhagavatā svayaṃ vyākhyātatvāt | <BR>
<BR>
|| 6.14 || rājā śrī-śukam || 35 ||<BR>
<BR>
[36]<BR>
<BR>
ataeva --<BR>
prāyeṇa munayo rājan nivṛttā vidhi-ṣedhataḥ |<BR>
nairguṇya-sthā ramante sma guṇānukathane hareḥ || [BhP 2.1.7] <BR>
<BR>
ity ādi-trayeṇātmārāma-śreṣṭhānāṃ bhaktiṃ pradarśya tad-abhāvavatāṃ<BR>
nindā - tad-aśma-sāraṃ hṛdayaṃ batedaṃ [BhP 2.3.24] ity ādinā | ataevāha --<BR>
<BR>
tathāpi brūmahe praśnāṃs tava rājan yathā-śrutam |<BR>
sambhāṣaṇīyo hi bhavān ātmanaḥ śuddhim icchatā || [BhP 7.13.23]<BR>
<BR>
śuddhiṃ śuddha-bhakti-vāsanā-rūpām |<BR>
<BR>
|| 7.13 || śrī-dattātreyaḥ śrī-prahlādam || 36 ||<BR>
<BR>
[37]<BR>
<BR>
ataeva -<BR>
<BR>
vāg gadgadā dravate yasya cittaṃ<BR>
rudaty abhīkṣṇaṃ hasati kvacic ca |<BR>
vilajja udgāyati nṛtyate ca<BR>
mad-bhakti-yukto bhuvanaṃ punāti || [BhP 11.14.24] <BR>
spaṣṭam |<BR>
<BR>
[38]<BR>
<BR>
tathā -<BR>
nirapekṣaṃ muniṃ śāntaṃ nirvairaṃ sama-darśanam |<BR>
anuvrajāmy ahaṃ nityaṃ pūyeyety aṅghri-reṇubhiḥ || [BhP 11.14.16]<BR>
<BR>
nirapekṣaṃ niṣkiñcana-bhaktam | ataeva śāntaṃ kṣobha-rahitam ataevānyatra<BR>
nirvairaṃ sama-darśanaṃ ca heyopādeya-bhāvanā-rahitaṃ muniṃ śrī-<BR>
nāradādim anuvrajāmi | yatas tasya tādṛśa-niṣkapaṭa-bhakti-maya-sādhutva-<BR>
darśanena mamāpi tatra bhakti-viśeṣo jāyate | kathaṃ gopanīya ity āha<BR>
pūyeyeti | mad-bhakty-aniṣkṛti-doṣāt pavitritaḥ syām iti bhāveneti bhāvaḥ |<BR>
<BR>
|| 11.14 || śrī-bhagavān || 37-38 ||<BR>
<BR>
[39]<BR>
<BR>
ataevāha -<BR>
<BR>
guṇair alam asaṅkhyeyair māhātmyaṃ tasya sūcyate ||<BR>
vāsudeve bhagavati yasya naisargikī ratiḥ || [BhP 7.4.36]<BR>
<BR>
tasya śrī-prahlādasya |<BR>
<BR>
|| 1.4 || śrī-śukaḥ || 39 ||<BR>
<BR>
[40]<BR>
<BR>
tasmāt prīter eve puruṣārtha-śreṣṭhatvaṃ siddham | yathāhur gadyena -<BR>
<BR>
atha ha vāva tava mahimāmṛta-rasa-samudra-vipruṣā sakṛd avalīḍhayā sva-<BR>
manasi niṣyandamānānavarata-sukhena vismārita-dṛṣṭa-śruta-viṣaya-sukha-<BR>
leśābhāsāḥ parama-bhāgavatā ekāntino bhagavati sarva-bhūta-priya-suhṛdi<BR>
(page 27) sarvātmani nitarāṃ nirantaraṃ nirvṛta-manasaḥ katham u ha vā ete<BR>
madhumathana punaḥ svārtha-kuśalā hy ātma-priya-suhṛdaḥ sādhavas tvac-<BR>
caraṇāmbujānusevāṃ visṛjanti na yatra punar ayaṃ saṃsāra-paryāvartaḥ [BhP<BR>
6.9.39] iti |<BR>
<BR>
sakṛd api iti cittaṃ brahma-sukha-spṛṣṭaṃ naivottiṣṭheta karhicit [BhP 7.15.35]<BR>
iti vadatrāpi sūcitam | ātmā tvam eva priyaḥ suhṛc ca yeṣāṃ te |<BR>
<BR>
|| 6.9 || devāḥ śrī-puruṣottamam || 40 ||<BR>
<BR>
[41]<BR>
<BR>
ataevāha -<BR>
<BR>
tasyaiva hetoḥ prayateta kovido<BR>
na labhyate yad bhramatām upary adhaḥ |<BR>
tal labhyate duḥkhavad anyataḥ sukhaṃ<BR>
kālena sarvatra gabhīra-raṃhasā ||<BR>
<BR>
na vai jano jātu kathañcanāvrajen<BR>
mukunda-sevy anyavad aṅga saṃsṛtim |<BR>
smaran mukundāṅghry-upagūhanaṃ punar<BR>
vihātum icchen na rasa-graho janaḥ || [BhP 1.5.18-19]<BR>
<BR>
spaṣṭam |<BR>
<BR>
|| 1.5 || śrī-nāradaḥ || 41 ||<BR>
<BR>
[42]<BR>
<BR>
tathā -<BR>
<BR>
bhajanty atha tvām ata eva sādhavo<BR>
vyudasta-māyā-guṇa-vibhramodayam |<BR>
bhavat-padānusmaraṇād ṛte satāṃ<BR>
nimittam anyad bhagavan na vidmahe || [BhP 4.20.29] <BR>
<BR>
ṭīkā ca - yatas tvaṃ dīna-vatsalaḥ ataeva sādhavo niṣkāmā | atha<BR>
jñānāntaram api tvāṃ bhajanti | kathambhūtam | māyā-guṇānāṃ vibhramo<BR>
vilāsaḥ tasyodayaḥ kāryaṃ sa nirasto yasmin tam | te kimarthaṃ bhajanti ?<BR>
tatrāha - bhavat-padānusmaraṇādinā anyat teṣāṃ phalaṃ na vidmahe ity eṣā |<BR>
<BR>
|| 4.20 || pṛthuḥ śrī-viṣṇum || 42 ||<BR>
<BR>
[43]<BR>
<BR>
tasmāt tat-tad-bhaktānāṃ tat-prīti-manoratha evopādeyaḥ | tad anyas tu<BR>
sarvo'pi heya ity āha -<BR>
<BR>
sukhopaviṣṭaḥ paryaṅke rāma-kṛṣṇoru mānitaḥ |<BR>
lebhe manorathān sarvān pathi yān sa cakāra ha ||<BR>
kim alabhyaṃ bhagavati prasanne śrī-niketane |<BR>
tathāpi tat-parā rājan na hi vāñchanti kiñcana || [BhP 10.39.1-2]<BR>
<BR>
so'krūraḥ | yān <BR>
<BR>
kiṃ mayācaritaṃ bhadraṃ kiṃ taptaṃ paramaṃ tapaḥ |<BR>
kiṃ vāthāpy arhate dattaṃ yad drakṣyāmy adya keśavam || [BhP 10.38.3]<BR>
<BR>
ity ādi-bhakti-vāsanā-mayān | nanu mukty-ādikam api kathaṃ na prārthitam |<BR>
tatrāha kim alabhyam iti | <BR>
|| 10.39 || śrī-śukaḥ || 43 ||<BR>
<BR>
[44]<BR>
<BR>
yathaivāha -<BR>
<BR>
punaś ca bhūyād bhagavaty anante<BR>
ratiḥ prasaṅgaś ca tad-āśrayeṣu |<BR>
mahatsu yāṃ yām upayāmi sṛṣṭiṃ<BR>
maitry astu sarvatra namo dvijebhyaḥ || [BhP 1.19.16]<BR>
<BR>
sṛṣṭiṃ janma, anyatra tu sarvatra maitrī aviṣmā dṛṣṭir astu | brāhmaṇeṣu<BR>
tvādara-viśeṣo'stv ity āha nama iti | <BR>
<BR>
|| 1.19 || rājā || 44 ||<BR>
[45]<BR>
<BR>
ataevāha --<BR>
<BR>
na vai mukundasya padāravindayo<BR>
rajo-juṣas tāta bhavādṛśā janāḥ |<BR>
vāñchanti tad-dāsyam ṛte 'rtham ātmano<BR>
yadṛcchayā labdha-manaḥ-samṛddhayaḥ || [BhP 4.9.36]<BR>
<BR>
yadṛcchayā anāyāsenaiva labdhā manaḥ samṛddhir yeṣāṃ te | svato bhakti-<BR>
māhātmya-balena sarva-puruṣārtha-pratīkṣita-kṛpā-dṛṣṭi-leśā apīty arthaḥ |<BR>
etad-anusāreṇa naicchan mukti-pater muktiṃ tena tāpam upeyivān [BhP 4.9.29]<BR>
ity atra śrī-dhruvam uddiśya pūrvokte'pi padye mukti-śabdena dāsyam eva<BR>
vācyam | tad uktaṃ - viṣṇor anucaratvaṃ hi mokṣam āhur manīṣiṇaḥ<BR>
[PadmaP 6] iti |<BR>
<BR>
|| 4.9 || śrī-maitreyaḥ || 45 ||<BR>
(page 28)<BR>
[46]<BR>
<BR>
etad evānya-nindā-śuddha-bhaktas tavābhyāṃ draḍhayati gadya-pañcakena --<BR>
yat tad bhagavatānadhigatānyopāyena yācæā-cchalenāpahṛta-sva-<BR>
śarīrāvaśeṣita-loka-trayo varuṇa-pāśaiś ca sampratimukto giri-daryāṃ<BR>
cāpaviddha iti hovāca | nūnaṃ batāyaṃ bhagavān artheṣu na niṣṇāto yo 'sāv<BR>
indro yasya sacivo mantrāya vṛta ekāntato bṛhaspatis tam atihāya svayam<BR>
upendreṇātmānam ayācatātmanaś cāśiṣo no eva tad-dāsyam ati-gambhīra-<BR>
vayasaḥ kālasya manvantara-parivṛttaṃ kiyal loka-trayam idam |<BR>
yasyānudāsyam evāsmat-pitāmahaḥ kila vavre na tu sva-pitryaṃ yad<BR>
utākutobhayaṃ padaṃ dīyamānaṃ bhagavataḥ param iti bhagavatoparate khalu<BR>
sva-pitari | tasya mahānubhāvasyānupatham amṛjita-kaṣāyaḥ ko vāsmad-<BR>
vidhaḥ parihīṇa-bhagavad-anugraha upajigamiṣatīti || [BhP 5.24.23-26] <BR>
<BR>
ṭīkā ca - tasyaikānta-bhaktiṃ sa-prapañcam āha ity ādikā | yat tad<BR>
atiprasiddham | iti etad uvāca śrī-baliḥ |  tam upendraṃ prati | atihāya<BR>
puruṣārthatvenānabhilaṣya | svayam upendreṇaiva dvāra-bhūtena ātmānaṃ<BR>
māṃ parama-kṣudraṃ prati parama-kṣudraṃ loka-trayam ayācata | anudāsyaṃ<BR>
naya māṃ nija-bhṛtya-pārśvam [BhP 7.9.24] ity anena tad-dāsa-dāsyam | sva-<BR>
pitryaṃ trailokya-rājyam | yad uta akuto-bhayaṃ padaṃ mokṣam | tan na tu<BR>
vavre | kathaṃ bhagavataḥ param anyad idam iti kṛtvā | tad-aṃśābhāsas tad-<BR>
aṃśa-mātrātmakatvāt tayoḥ | kadaivaṃ vyavahṛtam ity āśaṅkyāha<BR>
bhagavateti |<BR>
<BR>
|| 5.24 || śrī-śukaḥ || 46 ||<BR>
<BR>
[47]<BR>
<BR>
ataevānya-sukha-duḥkha-nairapekṣyeṇaiva śuddhatvaṃ bhaktānām iti<BR>
siddham | tad uktaṃ nārāyaṇa-parāḥ sarve [BhP 6.17.28] ity ādi | śrī-bhagavān<BR>
api tathāvidhānukampyānāṃ sarvam anyad dūrīkaroti | yathoktaṃ svayam eva<BR>
brahman yam anugṛhṇāmi tad-dviṣo vidhunomy aham [BhP 8.22.24] iti |<BR>
yathāha -<BR>
<BR>
trai-vargikāyāsa-vighātam asmat-<BR>
patir vidhatte puruṣasya śakra |<BR>
tato 'numeyo bhagavat-prasādo<BR>
yo durlabho 'kiñcana-gocaro 'nyaiḥ || [BhP 6.11.23]<BR>
<BR>
puruṣasya svātyantika-bhaktasya yadi kathañcit traivargikāyāsa āpatati tadā<BR>
svayam eva tad-vighātaṃ vidhatta ity arthaḥ | akiñcanas tu gocaro viṣayo<BR>
yasyety anena mokṣaāyāsyāpi vighāta-vidhānaṃ vyañjitam | akiñcana-<BR>
śabdasya śuddha-bhakty-arthatvaṃ hi bhakti-sandarbhe darśitam |<BR>
<BR>
|| 6.11 || śrīmān vṛtraḥ śatrum || 47 ||<BR>
<BR>
[48]<BR>
<BR>
tad evaṃ tādṛśānām api yadi kadācid anyat prārthanaṃ dṛśyate tadā tat-prīti-<BR>
sevopayogitayaiva na tu svārthatvena tad iti mantavyam | yathā --<BR>
<BR>
yakṣyati tvāṃ makhendreṇa rājasūyena pāṇḍavaḥ |<BR>
pārameṣṭhya-kāmo nṛpatis tad bhavān anumodatām || [BhP 10.70.41] iti |<BR>
<BR>
parameṣṭhi-śabdenātra śrī-dvārakā-patir ucyate | yathā pṛthukopākhyāne -<BR>
-<BR>
<BR>
tāvac chrīr jagṛhe hastaṃ tat-parā parameṣṭhinaḥ | [BhP 10.81.10] iti |<BR>
<BR>
tataḥ pārameṣṭya-śabdena dvārakiśvaryam ucyate | tataś ca pārameṣṭya-<BR>
kāma iti tat-samānaiśvaryaṃ kāmayamānaḥ ity arthaḥ |(page 29) tat-kāmanā<BR>
ca dvārakāvad indraprasthe'pi śrī-kṛṣṇa-nivāsana-yogya-sampatti-siddhy-<BR>
arthaiva jñeyā nānyārthā | tān uddiśyaiva ---<BR>
<BR>
kiṃ te kāmāḥ sura-spārhā mukunda-manaso dvijāḥ |<BR>
adhijahrur mudaṃ rājñaḥ kṣudhitasya yathetare || [BhP 1.12.6] ity ādy-ukteḥ |<BR>
<BR>
śrī-bhagavat-prasādata ihaiva ca tathaiva tat-prāptir api tasya dṛśyate --<BR>
<BR>
sabhāyāṃ maya-k ptāyāṃ kvāpi dharma-suto 'dhirāṭ |<BR>
vṛto 'nugair bandhubhiś ca kṛṣṇenāpi sva-cakṣuṣā ||<BR>
āsīnaḥ kāñcane sākṣād āsane maghavān iva |<BR>
pārameṣṭhya-śriyā juṣṭaḥ stūyamānaś ca vandibhiḥ || [BhP 10.75.33-34] ity<BR>
atra |<BR>
<BR>
atra sva-cakṣuṣeti viśeṣaṇam api teṣām ananya-kāmatvāyopajīvyam | yathā<BR>
cakṣuṣmatā janenānūjanāgocara-sampatti-viśeṣaś cakṣṇḍr artham eva<BR>
kāmyate kadācit tan-mudraṇādau tu sa sarvo'pi vṛthaiva | tathā kṛṣṇa-nāthair<BR>
apīti bhāvaḥ | tathoktaṃ śrīmat-pāṇḍavānuddiśya śrī-parīkṣitaṃ prati<BR>
munibhiḥ na vā ity ādau ye'dhyāsanaṃ rāja-kirīṭa-juṣṭṃ sadyo jahur<BR>
bhagavat-pārśva-kāmā  [BhP 1.19.20] iti | ataeva tad bhavān anumoditām iti<BR>
nārada-vākyānusāreṇa paramaikāntiṣu śrī-bhagavān api tad anumodate |<BR>
anyatra ca tathaiva svayam āha<BR>
<BR>
yān yān kāmayase kāmān mayy akāmāya bhāmini |<BR>
santi hy ekānta-bhaktāyās tava kalyāṇi nityadā || [BhP 10.60.50]<BR>
<BR>
na vidyate kāmo yatreti vigrahena śuddha-prītimaya-bhakti-lakṣaṇo'rthaḥ<BR>
khalv atrākāma ity ucyate | akāmaḥ sarva-kāmo vā [BhP 2.3.10] ity ādau<BR>
bhakti-mātra-kāma iva | tathoktaṃ bhakti-lakṣaṇaṃ vadatā śrī-prahlādena<BR>
bhṛtya-lakṣaṇa-jijñāsur [BhP 7.10.3] ity ādau | tasmād akāmāya prīti-sevā-<BR>
sampatty-arthaṃ yān yān arthān kāmayase he devi te tava nitya-lakṣmī-devī-<BR>
rūpa-preyasītvāt nityaṃ santy eveti vyākhyeyam | tatraikānta-bhaktāyā iti<BR>
svārtha-kāmanā-niṣedhaḥ | kāminīti mad-eka-kāminīty arthaḥ | kalyāṇīti<BR>
tādṛśa-sevā-sampatter avighnatvaṃ darśayatīti jñeyam |<BR>
<BR>
|| 10.60 || śrī-bhagavān rukmiṇīm || 48 ||<BR>
<BR>
[49]<BR>
<BR>
evaṃ sadyo jahur bhagavat-pārśva-kāmā ity atra tat-sāmīpya-kāmanāpi<BR>
vyākhyeyā | tat-prīti-viśeṣātiśayavatāṃ hi teṣāṃ tat-kṛtārti-bhareṇaiva tat-<BR>
sphūrtāv apy atṛptau satyāṃ tat-sāmīpya-prāpteś ca tat-prāpti-vighāta-kaṃsa-<BR>
sāra-bandhana-troṭanasya ca prārthanaṃ dṛśyate | pitṛ-mātṛ-prīty-eka-<BR>
sukhināṃ vidūra-baddhānāṃ bālakānām iva | yathāha -<BR>
<BR>
trasto 'smy ahaṃ kṛpaṇa-vatsala duḥsahogra-<BR>
saṃsāra-cakra-kadanād grasatāṃ praṇītaḥ |<BR>
baddhaḥ sva-karmabhir uśattama te 'ṅghri-mūlaṃ<BR>
prīto 'pavarga-śaraṇaṃ hvayase kadā nu || [BhP 7.9.16]<BR>
<BR>
tvad-bahirmukha-vyāpāramayatvād duḥkha-saham anuśīlayitum aśakyam |<BR>
tvad-bhakti-virodhi-vyāpāramayatvāt tūgraṃ bhayānakaṃ yat saṃsāra-cakraṃ<BR>
tasmād yat kadanaṃ lokānāṃ manodausthaṃ tasmād ahaṃ trasto'smi tvad-<BR>
abhimukhībhavituṃ na pāraya ity arthaḥ | evam eva vakṣyate <BR>
śrī-nārada uvāca<BR>
bhakti-yogasya tat sarvam antarāyatayārbhakaḥ |<BR>
manyamāno hṛṣīkeśaṃ smayamāna uvāca ha ||<BR>
śrī-prahrāda uvāca (page 30)<BR>
mā māṃ pralobhayotpattyā saktaṃkāmeṣu tair varaiḥ |<BR>
tat-saṅga-bhīto nirviṇṇo mumukṣus tvām upāśritaḥ || [BhP 7.10.1-2] ity<BR>
anena |<BR>
<BR>
yadyapy evaṃ trasto'smi tathāpy aho grasatāṃ bhagavad-virodhitvena mādṛśa-<BR>
sarvaṅgilānām eṣām asurāṇāṃ madhye sva-karmabhir baddhaḥ san praṇīto<BR>
nikṣipto'smi | tatas tava viraha-dūnatayā idaṃ yāce | kadā nu prītaḥ san<BR>
apavarga-bhūtam araṇaṃ śaraṇaṃ tavāṅghri-mūlaṃ tva-samīpaṃ prati mām<BR>
āhvāsyasīti ||<BR>
<BR>
|| 7.9 || prahlādaḥ śrī-nṛsiṃham || 49 ||<BR>
<BR>
[50]<BR>
<BR>
ataeva viṣṇu-purāṇe tasya śrīmat-prahlādasya kevala-prīti-varayāṃ cāpi<BR>
nānena viruddhā, yathā -<BR>
nātha yoni-sahasreṣu yeṣu yeṣu vrajāmy aham |<BR>
teṣu teṣv acyutā bhaktir acyute'stu sadā tvayi ||<BR>
yā prītir avivekānāṃ viṣayeṣv anapāyinī |<BR>
tvām anusmarataḥ sā me hṛdayān nāpasarpatu || <BR>
kṛta-kṛtyo'smi bhagavan vareṇānena yat tvayi |<BR>
bhavitrī tvat-prasādena bhaktir avyabhicāriṇī ||<BR>
dharmārtha-kāmaiḥ kiṃ tasya muktis tasya kare sthitā |<BR>
samasta-jagatāṃ mūle yasya bhaktiḥ sthirā tvayi || [ViP 1.20.18-19, 26-27]<BR>
<BR>
tatra śrīmat-parameśvara-vākyam api tathaiva -<BR>
yathā te niścalaṃ ceto mayi bhakti-samanvitam |<BR>
tathā tvaṃ mat-prasādena nirvāṇaṃ param āpsyati || [ViP 1.20.28]<BR>
<BR>
yathā yena prakāreṇa, tathā tena prakāreṇaiva paraṃ madīya-caraṇa-<BR>
sevocitatvena mahad ity arthaḥ | sevānurakta-manasām abhavo'pi phalgur<BR>
[BhP 5.14.44] ity uktatvāt | tathā vakṣyamāṇābhiprāyeṇaivetad āha --<BR>
<BR>
ahaṃ kila purānantaṃ prajārtho bhuvi mukti-dam |<BR>
apūjayaṃ na mokṣāya mohito deva-māyayā || [BhP 11.2.28]<BR>
<BR>
sutapo-nāmnā nijāṃśenāham anantam anyatra muktidam api tal-lakṣaṇa-<BR>
prajā-prayojanaka evāpūjayam | na tu mokṣāyāpūjayam | yato deve tasmin<BR>
tad-darśanotthitā yā māyā kṛpā putra-bhāvas tena mohitaḥ | māyā dambhe<BR>
kṛpāyāṃ ca iti viśva-prakāśāt | kileti sūtī-gṛhe śrī-kṛṣṇa-vākyam api<BR>
pramāṇīkṛtam | atha yathā vicitra-vyasanād [BhP 11.2.9] ity ādi-tad-<BR>
vākyāntareṣu ca | vyasanaṃ śrī-kṛṣṇa-viccheda-hetuḥ | bhayaṃ bhāvi-tad-<BR>
viccheda-śaṅketi vyākhyeyam | tatra manye'kutaścid [BhP 11.2.33] ity ādi śrī-<BR>
nāradodāhṛta-vākyam uttaraṃ gamyam | atra hi viśva-śabdād ukta-bhaya-<BR>
nivartanam api pratipadyāmahe | saṃvādānte tvam apy etān [BhP 11.5.45] ity-<BR>
ādi-dvayaṃ cāti-deśena sākṣāt śrī-kṛṣṇa-prāpti-gamakam eva tayor iti |<BR>
<BR>
|| 11.2 || śrīmad-ānakadundubhiḥ śrī-nāradam || 50 ||<BR>
<BR>
[51]<BR>
<BR>
tad evaṃ teṣāṃ tat-tat-prārthanam api tat-prīti-vilāsa eva | atredaṃ tattvam-<BR>
ekāntinas tāvad dvividhāḥ ajāta-jāta-prītitva-bhedena | jāta-prītayaś ca<BR>
trividhāḥ | eke tadīyānubhava-mātra-niṣṭhāḥ śānta-bhaktādayaḥ | anye<BR>
tadīya-darśana-sevanādi-rasa-mayāḥ parikara-viśeṣābhimāninaḥ | svayaṃ<BR>
parikara-viśeṣāś ca | tatra teṣu ajāta-pratītibhiḥ sarva-puruṣārthatvena tat-<BR>
prītir eva prārthanīyā | <BR>
<BR>
atha jāta-prītiṣu śānta-bhaktādayas tu kadācid darśanādikaṃ vā<BR>
prārthayante sevādikaṃ vinaiva | tad-vāsanāyā abhāvāt | sakṛd api kṛpā-<BR>
dṛṣṭy-ādi-lābhena tṛptāś ca bhavanti | nātikṣāmaṃ bhagavataḥ<BR>
snigdhāpāṅga-vilokanād [BhP 7.12.46] iti śrī-kardama-varṇanāt | ataeva tat-<BR>
sāmīpyādike'pi teṣām anāgrahaḥ | ye tu tat-parikara- (page 31)<BR>
viśeṣābhimāninas te khalu tat-tat-prīti-viśeṣotkaṇṭhino yadā bhavanti tadā<BR>
tat-tat-sevā-viśeṣecchayā prārthayanta eva tat-sāmīpyādikam | tat-prārthanā<BR>
ca prīti-vilāsa-rūpaiva | puṣṇāti ca tām iti guṇa eva | yadā ca teṣāṃ dainyena<BR>
tat-prāpty-asambhāvanā jāyate tadāpi ca tat-prīty-aviccheda-mātraṃ<BR>
prārthayante | so'pi ca guṇa eva | yat tu kevala-saṃsāra-mokṣa-tat-<BR>
sāmīpyānanda-viśeṣa-prārthanaṃ prīti-vikāratā-śūnyaṃ tat punaḥ sarvathā<BR>
keṣāṃcid apy ekāntināṃ nābhirucitam | ataeva sarvaṃ mad-bhakti-yogena [BhP<BR>
11.20.33] ity ādau kathañcid bhakty-upayogitvenaiveti | evaṃ sālokya-sārṣṭi<BR>
[BhP 3.29.13] ity ādau | teṣāṃ madhye sevanaṃ vinā yat tan na gṛhṇanti iti<BR>
kathyate | tatraikatva-lakṣaṇaṃ sāyujyaṃ tu svarūpata eva tad-vinābhūtam |<BR>
anyat tu vāsanā-bhedena | sārūpyasya tu sevopakāritvaṃ śobhā-viśeṣeṇa | śrī-<BR>
vaikuṇṭhe'pi tadīya-nitya-sevakānāṃ tathaiva tādṛśatvam | loke'pi kiśora-<BR>
vidagdha-kṣiti-pati-putraiḥ samāna-rūpa-vayaskā sevakāḥ saṅgṛhītā dṛśyante<BR>
ślāghyante ca lokaiḥ | tasmād yathā tathā śrīmat-prīter eva puruṣārthatvam<BR>
ity āyātam | te prīty-eka-puruṣārthino'pi bhāva-viśeṣeṇānyad vāñchantu na<BR>
vāñchantu vā sva-sva-bhakti-jāty-anurūpā bhakti-parikarāḥ padārthāḥ<BR>
saṃsāra-dhvaṃsa-pūrvakam udayanta eva | na te kadācid vyabhiracanti ca | tad<BR>
etad uktam -<BR>
<BR>
animittā bhāgavatī bhaktiḥ siddher garīyasī |<BR>
jarayaty āśu yā kośaṃ nigīrṇam analo yathā ||<BR>
<BR>
naikātmatāṃ me spṛhayanti kecin<BR>
mat-pāda-sevābhiratā mad-īhāḥ |<BR>
ye 'nyonyato bhāgavatāḥ prasajya<BR>
sabhājayante mama pauruṣāṇi ||<BR>
<BR>
paśyanti te me rucirāṇy amba santaḥ<BR>
prasanna-vaktrāruṇa-locanāni |<BR>
rūpāṇi divyāni vara-pradāni<BR>
sākaṃ vācaṃ spṛhaṇīyāṃ vadanti ||<BR>
<BR>
tair darśanīyāvayavair udāra-<BR>
vilāsa-hāsekṣita-vāma-sūktaiḥ |<BR>
hṛtātmano hṛta-prāṇāṃś ca bhaktir<BR>
anicchato me gatim aṇvīṃ prayuṅkte ||<BR>
<BR>
atho vibhūtiṃ mama māyāvinas tām<BR>
aiśvaryam aṣṭāṅgam anupravṛttam |<BR>
śriyaṃ bhāgavatīṃ vāspṛhayanti bhadrāṃ<BR>
parasya me te 'śnuvate tu loke ||<BR>
<BR>
na karhicin mat-parāḥ śānta-rūpe<BR>
naṅkṣyanti no me 'nimiṣo leḍhi hetiḥ |<BR>
yeṣām ahaṃ priya ātmā sutaś ca<BR>
sakhā guruḥ suhṛdo daivam iṣṭam || [BhP 3.25.33-39] iti |<BR>
<BR>
aṇvīṃ durjñeyāṃ pārṣada-lakṣaṇām ity arthaḥ | tad evaṃ tat-kratu-nyāyena<BR>
ca śuddha-bhaktānām anyā gatir nāsty eva | śrutiś ca - yathā kratur asmin<BR>
loke puruṣo bhavati tathetaḥ pretya bhavati [BAU 3.14.1] iti, kratur atra<BR>
saṅkalpa iti bhāṣya-kārāḥ | śruty-antaraṃ ca - sa yathākāmo bhavati tat<BR>
kratur bhavati yat kratur bhavati tat karma kurute yat karma kurute tad<BR>
abhisampadyate [BAU 4.4.6] iti | anyac ca yad yathā yathopāsate tad eva<BR>
bhavanti iti | śrī-bhagavat-pratijñā ca - ye yathā māṃ prapadyante tāṃs<BR>
tathaiva bhajāmy aham [Gītā 4.11] iti | tathaiva brahma-vaivarte - yadi māṃ<BR>
prāptum icchanti prāpnuvanty eva nānyathā iti | tatra śrī-vraja-devīnāṃ sā<BR>
gatiḥ śrī-kṛṣṇa-sandarbhe saṅgamitaivāsti | <BR>
<BR>
mayi bhaktir hi bhūtānām amṛtatvāya kalpate<BR>
diṣṭyā yad āsīn mat-sneho bhavatīnāṃ mad-āpanaḥ || [BhP 10.82.44]<BR>
<BR>
ity-ādi-balena vacanāntarāṇām arthāntara-sthāpanena ca | tathaiva tāḥ prati<BR>
svayam abhupagacchati ---<BR>
<BR>
saṅkalpo viditaḥ sādhvyo bhavatināṃ madarcanam |<BR>
mayānu-moditaḥ so'sau satyo bhavitum arhati  ||<BR>
na mayy āveśitadhiyāṃ kāmaḥ kāmāya kalpate | (page 32)<BR>
bharjitāḥ kvathitā dhānā prāyo bījāya neṣyate || [BhP 10.22.25-26]<BR>
<BR>
mad-arcanaṃ pati-bhāva-maya-mad-ārādhanātmako bhavatīnāṃ saṅkalpo<BR>
vidito'numoditaś ca san satyaḥ sarvadā tādṛśa-mad-arcanāvyabhicārī<BR>
bhavitum arhati yujyate eva | sa ca parama-premavatīnāṃ nānyavat<BR>
phalāntarāpekṣaḥ kintu svayam evāsvādyaḥ | yataḥ na mayy āveśita-dhiyām<BR>
iti | mayy āveśita-dhiyām ekānta-bhakta-mātrāṇāṃ kāmo mad-arcanātmakaḥ<BR>
saṅkalpaḥ kāmāya phalāntarābhilāṣāya na kalpate, kintu svayam evāsvādyo<BR>
bhavatīty arthaḥ |<BR>
<BR>
tatrārthāntara-nyāsaḥ bharjitā iti | prāya iti vitarke | dhānā bhṛṣṭa-yavāḥ<BR>
tāḥ svarūpata eva bharjitāḥ punaḥ svāda-viśeṣārthaṃ dhṛtena vā bharjitā<BR>
guḍādibhiḥ kvathitāś ca satyo bījāya bījatvāya neśate na kalpante | yavavat<BR>
tābhir anya-yava-phalanaṃ neṣyate kintu tā evāsvādyanta ity arthaḥ | tasmāt<BR>
tādṛśa-mad-arcanam eva bhavatīnāṃ parama-phalam iti bhāvaḥ | yac ca<BR>
viṣaya-mahimnā śāntir evāsāṃ bhaviṣyatīti śāntānām utprekṣitam | tac ca<BR>
tābhiḥ svayam evānubhūyānya-viṣayatvenaiva itara-rāga-vismāraṇam ity<BR>
anena | śrī-kṛṣṇa-viṣayatve tu tad-aśāntir eva darśitā surata-vardhanam ity<BR>
anena |<BR>
<BR>
|| 10.22 || śrī-bhagavān vraja-kumārīḥ || 51 ||<BR>
<BR>
[52]<BR>
<BR>
tathā śrī-paṭṭa-mahiṣy-ādīnāṃ śrī-yādavādīnāṃ ca gatis tathaiva<BR>
saṅgamitāsti | ete hi yādavāḥ sarve mad-gaṇā eva bhāmini ity ādi, reme<BR>
ramābhir nija-kāma-sampluta [BhP 10.59.43] ity ādi-vacana-balena | jayati<BR>
jananivāsaḥ [BhP 10.90.48] ity-ādi-sphuṭārtha-darśanena līlāntarasyaindra-<BR>
jālikatvāt | kūrma-purāṇa-gata-sākṣāt-sītā-haraṇa-pratyākhyāyi-māyika-<BR>
sītā-haraṇākhyāna-tulyatva-sthāpanāya ca | tathaiva tadīya-nitya-gaṇa-<BR>
viśeṣāṇāṃ śrīmat-pāṇḍavānām api gatir vyākhyeyā | tatra śrīmad-<BR>
arjunasya, yathā-<BR>
<BR>
evaṃ cintayato jiṣṇoḥ kṛṣṇa-pāda-saroruham |<BR>
sauhārdenātigāḍhena śāntāsīd vimalā matiḥ ||<BR>
vāsudevāṅghry-anudhyāna- paribṛṃhita-raṃhasā |<BR>
bhaktyā nirmathitāśeṣa- kaṣāya-dhiṣaṇo 'rjunaḥ ||<BR>
gītaṃ bhagavatā jñānaṃ yat tat saṅgrāma-mūrdhani |<BR>
kāla-karma-tamo-ruddhaṃ punar adhyagamat prabhuḥ ||<BR>
viśoko brahma-sampattyā sañchinna-dvaita-saṃśayaḥ |<BR>
līna-prakṛti-nairguṇyād aliṅgatvād asambhavaḥ || [BhP 1.15.28-31}<BR>
<BR>
śāntā cetasi cakṣuṣīva bhagavad-āvirbhāvena duḥkha-rahitā | ataeva vimalā<BR>
tad-vṛtti-bhūtā ye kāluṣa-viśeṣās tair api rahitā | vāsudevety ādinottara-<BR>
padya-dvayena tasyaiva vivaraṇam | tatrānudhyānaṃ pūrvoktā cintaiva |<BR>
kaṣāyaḥ pūrvoktaṃ malam eva | mām evaiṣyasi [Gītā 18.65] ity antam | kālo<BR>
bhagaval-līlecchā-mayaḥ | karma tal-līlā | tamas tal-līlāveśena tad-<BR>
anusandhānam |  adhyagamat tan-mahā-vicchedasya tasyānte'pi tathā tat-<BR>
prāptaḥ punar mām evaiṣyasi ity etad-vākyaṃ yathārthatvenānubhūtavān |<BR>
tataś ca kṛtārtho'bhavad ity āha viśoka ity ādi | brahma-sampattyā śrīman-<BR>
narākāra-para-brahma-sākṣātkāreṇa | saṃchinna iyaṃ (page 33) mama cetasi<BR>
sphūrtir eva | sākṣātkāras tv anya iti dvaite saṃśayo yena saḥ | tadā bhagavat-<BR>
prāptau nānyavaj-janmāntara-prāpti-kāla-sandhir apy antarāyo'bhavad ity<BR>
āha līneti | līnā palāyitā prakṛtir guṇa-kāraṇaṃ yasmād evambhūtaṃ yan<BR>
nairguṇyaṃ tasmād dhetoḥ | guṇa-tat-kāraṇātītatvād ity arthaḥ | tathaiva<BR>
aliṅgatvāt prākṛta-śarīra-rahitatvāc ca | asambhavo janmāntara-rahitaḥ |<BR>
tasmād anantaraṃ cakṣuṣy-āvirbhavatīty eva viśeṣa iti bhāvaḥ | ataḥ kaliṃ<BR>
prati śrī-parīkṣid-vacanaṃ cāgre yas tvaṃ dūraṃ gate kṛṣṇe saha gāṇḍīva-<BR>
dhanvanā [BhP 1.17.6] iti, evaṃ ye'dhyāsanaṃ rāja-kirīṭa-juṣṭaṃ sadyo jahur<BR>
bhagavat-pārśva-kāmāḥ [BhP 1.19.20] iti śrī-muni-vṛnda-vākyaṃ ca | tasmāt<BR>
sarveṣāṃ pāṇḍavānāṃ tadīyānāṃ ca saiva gatiḥ vyākhyeyā | śrī-vidurādīnāṃ<BR>
yam alokādi-gatiś ca tat-tad-aṃśenaiva sva-svādhikāra-pālanārthaṃ līlayā<BR>
kāya-vyūheneti jñeyam | tad ittham eva śrī-bhāgavata-bhāratayor avirodhaḥ<BR>
syād iti ||<BR>
<BR>
|| 1.15 || śrī-sutaḥ || 52 ||<BR>
<BR>
[53]<BR>
<BR>
atha śrī-parīkṣito gatiś ca -<BR>
<BR>
sa vai mahā-bhāgavataḥ parīkṣid<BR>
yenāpavargākhyam adabhra-buddhiḥ |<BR>
jñānena vaiyāsaki-śabditena<BR>
bheje khagendra-dhvaja-pāda-mūlam || [BhP 1.18.16] ity anena darśitā |<BR>
<BR>
evam evāhuḥ -<BR>
sarve vayaṃ tāvad ihāsmahe 'tha<BR>
kalevaraṃ yāvad asau vihāya |<BR>
lokaṃ paraṃ virajaskaṃ viśokaṃ<BR>
yāsyaty ayaṃ bhāgavata-pradhānaḥ || [BhP 1.19.21] <BR>
<BR>
loka-śabdena cātra nānyal lakṣyate | bhagavat-pārśva-kāmā iti teṣām evokti-<BR>
svārasyāt | śrī-bhāgavata-pradhāna iti ca | tasmād ante ced brahma-kaivalyaṃ<BR>
manyate, tathāpi krama-bhagavat-prāpti-rītyā tad-anantaraṃ bhagavat-prāptis<BR>
tv avaśyaṃ manyetaiva | yathājāmilasya darśitam |<BR>
<BR>
|| 1.19 || śrī-munayaḥ || 53 ||<BR>
<BR>
[54]<BR>
<BR>
atha sampadyamānam ājñāya bhīṣmaṃ brahmaṇi niṣkale [BhP 1.9.44] ity<BR>
atrāpi pūrvavad eva samādhānam | kiṃ vā niṣkala-brahma-śabdena māyātīto<BR>
narākṛti-para-brahma-bhūtaḥ śrī-kṛṣṇa evocyate | tasmin sampadyamānatā<BR>
tat-saṅgatir eva | tathāha -<BR>
<BR>
adhokṣajālambham ihāśubhātmanaḥ<BR>
śarīriṇaḥ saṃsṛti-cakra-śātanam |<BR>
tad brahma-nirvāṇa-sukhaṃ vidur budhās<BR>
tato bhajadhvaṃ hṛdaye hṛd-īśvaram || [BhP 7.7.37]<BR>
hṛdaye vartamānaṃ hṛdi bhajadhvam |<BR>
<BR>
|| 7.7 || śrī-prahlādo'sura-bālakān || 54 ||<BR>
<BR>
[55]<BR>
<BR>
sā ca kṛta-saṅgatis tasya prāpañcikāgocaratayāpi kṛṣṇa-rūpeṇaivānantadhā-<BR>
prakāśamānasya śrī-kṛṣṇasyaiva prakāśāntare sambhavet | anyathā vijaya-<BR>
sakhe ratir astu me'navadyā [BhP 1.9.33] iti saṅkalpānurūpā phala-prāptir<BR>
virudhyeta | <BR>
<BR>
atha śrī-pṛthor gatir api śrī-parīkṣidvad eva vyākhyeyā | tasyāpi brahma-<BR>
dhāraṇāntaraṃ brahma-kaivalya-vilakṣaṇāṃ śrī-kṛṣṇa-loka-prāptim eva tad-<BR>
bhāryāyā arciṣo gati-darśanayā sūcayanti -<BR>
<BR>
aho iyaṃ vadhūr dhanyā yā caivaṃ bhū-bhujāṃ patim |<BR>
sarvātmanā patiṃ bheje yajñeśaṃ śrīr vadhūr iva ||<BR>
saiṣā nūnaṃ vrajaty ūrdhvam anu vainyaṃ patiṃ satī |<BR>
paśyatāsmān atītyārcir durvibhāvyena karmaṇā || [BhP 4.23.25-26] (page 34)<BR>
<BR>
ṭīkā ca - <BR>
trayoviṃśe sabhāryasya vane nitya-samādhitaḥ | <BR>
vimānam adhiruhyātha vaikuṇṭha-gatir īryate || ity eṣā ||<BR>
<BR>
|| 4.2 || devyaḥ parasparam || 55 ||<BR>
<BR>
[56]<BR>
<BR>
śrī-bhāgavatasyānte bhakti-niṣṭhāyā eva sūcitatvāt nānyā gatiś cintyā |<BR>
yathā tam uddiśya tatrāpi ity ādi gadye -- bhagavataḥ karma-bandha-<BR>
vidhvaṃsana-śravaṇa-smaraṇa-guṇa-vivaraṇa-caraṇāravinda-yugalaṃ manasā<BR>
vidadhad [BhP 5.9.1] ity ādi | spaṣṭam ||<BR>
<BR>
|| 5.9 || śrī-śukaḥ || 56 ||<BR>
<BR>
[57]<BR>
<BR>
rahūgaṇa-mahimānam uddiśya ca - evaṃ hi nṛpa bhagavad-<BR>
āśritāśritānubhāvaḥ [BhP 5.13.25] iti spaṣṭam |<BR>
<BR>
|| 5.13 || śrī-śukaḥ || 57 ||<BR>
<BR>
[58]<BR>
<BR>
yo dustyaja [BhP 5.14.44] ity ādau madhudviṭ-<BR>
sevānurakta-manasām abhavo 'pi phalguḥ iti ca | spaṣṭam |<BR>
<BR>
|| 5.14 || śrī-śukaḥ || 58 ||<BR>
[59]<BR>
<BR>
ato viṣṇu-purāṇādy-uktā jñāni-bharatādyāḥ kalpa-bhedenānye eva jñeyā |<BR>
<BR>
adhano 'yaṃ dhanaṃ prāpya mādyann uccair na māṃ smaret |<BR>
iti kāruṇiko nūnaṃ dhanaṃ me 'bhūri nādadāt || [BhP 10.81.20]<BR>
<BR>
abhūry api | yathā ca -<BR>
nūnaṃ b1ataitan-mama durbhagasya<BR>
śaśvad daridrasya samṛddhi-hetuḥ<BR>
mahā-vibhūter avalokato 'nyo<BR>
naivopapadyeta yadūttamasya || [BhP 10.81.33] ity anantaram,<BR>
<BR>
nanv abruvāṇo diśate samakṣam [BhP 10.81.34] ity ādikaṃ, kiñcit karoty urv<BR>
api yat svadattam [BhP 10.81.35] ity ādikaṃ coktvā tad-guṇoddīpita-prītir āha<BR>
-<BR>
<BR>
tasyaiva me sauhṛda-sakhya-maitrī-<BR>
dāsyaṃ punar janmani janmani syāt<BR>
mahānubhāvena guṇālayena<BR>
viṣajjatas tat-puruṣa-prasaṅgaḥ || [BhP 10.81.36]<BR>
<BR>
nirupādhikopakāra-mayaṃ sauhṛdam | saha-vihāritāmayaṃ tad eva sakhyam |<BR>
maitrī snigdhatvam | dāsyaṃ sevakatva-mātram api syāt | dvandvaikyam |<BR>
mahānubhāvena tenaiva | ataeva sā sampattir api bhagavat-sevārtham eva tena<BR>
niyuktety āyātam |<BR>
<BR>
|| 10.81 || śrīdāma-vipraḥ || 59-60 ||<BR>
<BR>
[61]<BR>
<BR>
tad evaṃ bhagavat-prīter eva parama-puruṣārthatā sthāpitā | atha tasyāḥ<BR>
svarūpa-lakṣaṇaṃ śrī-viṣṇu-purāṇe prahlādenātideśa-dvārā darśitam -<BR>
<BR>
yā prītir avivekānāṃ viṣayeṣv anapāyinī |<BR>
tvām anusmarataḥ sā me hṛdayān nāpasarpatu || [ViP 1.20.19] iti |<BR>
<BR>
yā yal-lakṣaṇā sā tal-lakṣaṇā ity arthaḥ | na tu yā saiveti vakṣyamāṇa-<BR>
lakṣaṇaikyāt | tathāpi - pūrvasyā māyā-śakti-vṛttimayatvena uttarasyāḥ<BR>
svarūpa-śakti-mayatvena bhedāt | etad uktaṃ bhavati - prīti-śabdena khalu<BR>
mṛt-pramoda-harsānandādi-paryāyaṃ sukham ucyate | bhāva-hārda-<BR>
sauhṛdādi-paryāyā priyatā cocyate | tatra ullāsātmako jñāna-viśeṣaḥ<BR>
sukham | tathā viṣayānukūlyātmakas tad-ānukūlyānugata-tat-spṛhā-tad-<BR>
anubhava-hetukollāsa-maya-jñāna-viśeṣaḥ priyatā | ataevāsyāṃ sukhatve'pi<BR>
pūrvato vaiśiṣṭyam | tayoḥ pratiyogiṇau ca krameṇa duḥkha-dveṣau | ataḥ<BR>
sukhasya ullāsa-mātrātmakatvād āśraya eva (page 35) vidyate, na tu viṣayaḥ |<BR>
 <BR>
evaṃ tat-pratiyogino duḥkhasya ca priyatāyās tv ānukūlya-spṛhātmakatvād<BR>
viṣayaś ca vidyate | evaṃ prātikūlyātmakasya tat-pratiyogino dveṣasya ca | tatra<BR>
sukha-duḥkhayor āśrayau suṣṭhu-duṣṭa-karmāṇau jīvau | priyatā-dveṣayor<BR>
āśrayau prīyamāṇa-dviṣantau viṣayau ca tat-priya-dveṣyau | tatra prīty-<BR>
arthānāṃ kriyāṇāṃ viṣayasyādhikaraṇatvam eva dīpty-arthavat |<BR>
dveṣārthānāṃ tu viṣayasya karmatvaṃ hanty arthavat | etad uktaṃ bhavati<BR>
kartur īpsitatamaṃ khalu karma | īpsitatamatvaṃ ca yā kriyārabhyate sākṣāt<BR>
tayaiva sādhayitum iṣṭatamatvam | <BR>
<BR>
sādhanaṃ cotpādyatvena vikāryatvena saṃskāryatvena prāpyatvena ca<BR>
sampādanam iti caturvidham | tasmād antarbhūtaṇy artho gho dhātuḥ sa eva<BR>
sa-karmakaḥ syāt, nānyaḥ | yathā ghaṭaṃ karotīty ukte ghaṭe utpadyate tam<BR>
utpādayatīti gamyate | taṇḍulaṃ pacatīti taṇḍulo viklidyati taṃ vikledayatīty<BR>
ādi | sattā-dīpty-ādīnāṃ tu na tādṛśatvaṃ gamyata ity akarmakatvam eveti |<BR>
na ca prīter jñāna-rūpatvena sakarmakatvam āśaṅkyam | cetati-prabhṛtīnāṃ<BR>
tad-vinābhāva-darśanāt | ato brahma-jñānavad bhūta-rūpo'yam artho, na ca<BR>
yajñādi-jñānavad bhavya-rūpo vidhi-sāpekṣa iti siddham | <BR>
<BR>
tad evaṃ prīti-śabdasya sukha-paryāyatve priyatā-paryārthatve ca sthite yā<BR>
prītir avivekānām ity atra tūttaratratvam eva spaṣṭam | na pūrvatvam |<BR>
pūrvatve sati viṣayeṣv anubhūyamāneṣu yā prītiḥ sukham ity arthaḥ |<BR>
uttaratve tu viṣayeṣu yā prītiḥ priyatety arthaḥ | tataś cānubhūyamāneṣv ity<BR>
adhyāhāra-kalpanayā kliṣṭā pratipattir iti |<BR>
<BR>
tad evaṃ putrādi-viṣayaka-prītes tad-ānukūlyādy-ātmakatvena bhagavat-<BR>
prīter api tathābhūtatvena samāna-lakṣaṇatvam eva | tatra pūrvasyā māyā-<BR>
śakti-vṛttimayatvam icchā dveṣaḥ sukhaṃ duḥkham [Gītā 13.6] ity ādinā śrī-<BR>
gītopaniṣad-ādau vyaktam asti | uttarasyās tu svarūpa-śakti-vṛttimayatvam<BR>
antike darśayiṣyāmaḥ | tasmāt sādhu vyākhyātaṃ yā yal-lakṣaṇā sā tal-<BR>
lakṣaṇā iti | iyam eva bhagavat-prītir bhakti-śabdenāpy ucyate parameśvara-<BR>
niṣṭhatvāt pitrādi-guru-viṣayaka-prītivat | <BR>
ataeva tad-avyavahita-pūrva-padye bhakti-śabdenaivipādāya prārthitāsau<BR>
nātha yoni-sahasreṣv [ViP 1.20.18] ity ādau | atra yā prārthitā, saiva hi<BR>
svarūpa-nirdeśa-pūrvakam uttara-ślokena yā prītir ity ādinā vivicya<BR>
prārthitā | ataeva na paunaruktyam api | ato dvayor aikyād eva śrīmat-<BR>
parameśvareṇāpy anugṛhṇatā tayor ekayoktyaivānubhāṣitam bhaktir mayi<BR>
tavāsty eva bhūyo'py evaṃ bhaviṣyati [ViP 1.20.20] iti | <BR>
<BR>
tayor bhede tu tadvat prītir apy anubhāṣyeta | ataeva he māpa lakṣmīpate sā<BR>
viṣaya-prītir mama hṛdayāt sarpatu palāyatām iti virakti-prārthanā-<BR>
mayo'rtho'pi na saṅgacchate | tasyā apy anubhāṣaṇābhāvāt nāpasarpatv iti<BR>
prasiddha-pāṭhāntar-virodhāc ca | tatas tad-bhakter api tat-prīti-paryāyatve<BR>
sthite'pi prīṇātivan na bhajatiḥ sarva-pratyayānta eva prītiṃ [dṛṣṭvā] vadati<BR>
pryogādarśanāt [prayoga-darśanāt] | prayogas tu ktin-kta-pratyayānta eva<BR>
dṛśyate | yadā ca prīty-artha-vṛttis tadā prīṇātivad akarmaka eva bhavatīti | <BR>
<BR>
tad evaṃ viṣaya-prīti- (page 36) dṛṣṭāntena śrī-bhagavad-<BR>
viṣayānukūlyātmakas tad-anugata-spṛhādimayo jñāna-viśeṣas tat-prītir iti<BR>
lakṣitam | viṣaya-mādhuryānubhavavat bhagavan-mādhuryānubhavas tu<BR>
tato'nyaḥ | ataeva bhaktir viraktir bhagavat-prabodhaḥ [BhP 11.2.43] iti<BR>
bhedenāmnātam | <BR>
<BR>
bhaktyā tv ananyayā śakya aham evaṃvidho 'rjuna |<BR>
jñātuṃ draṣṭuṃ ca tattvena praveṣṭuṃ ca paraṃtapa || [Gīta 11.54]<BR>
<BR>
athainaṃ bhagavat-prītiṃ sākṣād eva lakṣayati sārdhena -<BR>
<BR>
devānāṃ guṇa-liṅgānām ānuśravika-karmaṇām |<BR>
sattva evaika-manaso vṛttiḥ svābhāvikī tu yā ||<BR>
animittā bhāgavatī bhaktiḥ siddher garīyasī || [BhP 3.25.32]<BR>
<BR>
pūrvaṃ śraddhā ratir bhaktir anukramiṣyati [BhP 3.25.25] ity uktam | atra<BR>
yadyapi rati-bhaktyor dvayor api tāratamya-mātra-bhedayoḥ prītitvam eva<BR>
tathāpi prīty-atiśaya-lakṣaṇāyāṃ premākhyāyāṃ bhaktau tad atisphuṭaṃ syād<BR>
iti kṛtvā bhakti-padena tām upādāya lakṣayati | arthaś cāyam - guṇa-<BR>
liṅgānāṃ guṇa-trayopādhīnām | ānuśravikaṃ śruti-purāṇādigamyaṃ<BR>
karmācaritaṃ yeṣāṃ te tathoktāḥ | teṣāṃ devānāṃ śrī-viṣṇu-brahma-śivānāṃ<BR>
madhye sattve sānnidhya-mātreṇa sattva-guṇopakārake svarūpa-śakti-vṛtti-<BR>
bhūta-śuddha-sattvātmake vā śrī-viṣṇau | etac copalakṣaṇam | śrī-bhagavad-<BR>
ādy-anantāvirbhāveṣv ekasminn apīty arthaḥ | eva-kāreṇa netaratra na ca<BR>
tatrāpi cetaratrāpi ca | eka-manasaḥ puruṣasya yā vṛttis tad-ānukūlyātmako<BR>
jñāna-viśeṣaḥ | animittā phalābhisandhi-śūnyā | svābhāvikī svarasata eva<BR>
viṣaya-saundaryād ayatnenaiva jāyamānā na ca balād āpādyamānā | sā<BR>
bhāga-ghatī bhaktiḥ prītir ity arthaḥ | prīti-sambandhād evānyasyā bhakteḥ<BR>
svābhāvikatvaṃ syāt | tasmād vṛtti-śabdena prītir evātra mukhyatvena<BR>
grāhyeti | sā ca siddher mokṣād garīyasī iti | sālokya-sārṣṭi ity ādi<BR>
śravaṇāt | ataeva jñāna-sādhyasyāpi tiraskāra-prasiddher jñāna-mātra-<BR>
tiraskārārtha-siddher jñānād iti vyākhyānam asadṛśam | atra mokṣād<BR>
garīyastvatvena tasyā vṛtter guṇātītatvaṃ tato'pi ghana-paramānandatvaṃ ca<BR>
darśitam | <BR>
<BR>
|| 3.25 || śrī-kapila-devaḥ || 61 ||<BR>
<BR>
[62]<BR>
<BR>
atha tad eva guṇātītatvādikaṃ darśayituṃ punaḥ prakriyā | tatra tasyāṃ<BR>
bhagavat-sambandhi-jñāna-rūpatvena tat-sambandhi-sukha-rūpatvena ca<BR>
guṇātītatvaṃ śrī-bhagavataiva darśitam --<BR>
<BR>
kaivalyaṃ sāttvikaṃ jñānaṃ rajo vaikalpikaṃ ca yat |<BR>
prākṛtaṃ tāmasaṃ jñānaṃ man-niṣṭhaṃ nirguṇaṃ smṛtam || [BhP 11.25.24] iti |<BR>
<BR>
sāttvikaṃ sukham ātmotthaṃ viṣayotthaṃ tu rājasam |<BR>
tāmasaṃ moha-dainyotthaṃ nirguṇaṃ mad-apāśrayam || [BhP 11.25.29] iti ca |<BR>
evam eva ca śrī-prahlādasya sarvādha-dhūnana-brahmānubhavānantaraṃ<BR>
parama-premodayo darśitaḥ | tathāsyāḥ svābhāvikānimitta-tad-bhakti-<BR>
rūpatvena ca nirguṇatvaṃ siddham asti | mad-guṇa-śruti-mātreṇa [BhP 3.29.11]<BR>
ity ādi śrī-kapila-deva-vākyena | etad-anantaraṃ ca sālokya ity-ādi-padye<BR>
sarvābhyo'pi muktibhyaḥ paramānanda-rūpatvaṃ darśitam | anyeṣu ca tasyāḥ<BR>
parama-puruṣārthatā-nirṇaya-vākyeṣu paritas tad eva vyaktam | tatra yathā<BR>
varṇa-vidhānam [BhP 5.19.18] ity ādi-gadye tasyā apavargatva-nirdeśena<BR>
guṇātītatvaṃ niyatvaṃ ca darśitam | muktiṃ dadāti karhicid ity ādau mukti-<BR>
dānam atikramyāpi bhagavat-prasāda-viśeṣamayatvena tat trayam |  (page 37)<BR>
varān vibho [BhP 4.20.23] ity ādi-dvaye'pi kathaṃ vṛṇīte guṇa-vikriyātmanām<BR>
ity atrāguṇa-vikāratvaṃ tata eva nityatvam | na kāmaye nātha [BhP 4.20.24] ity<BR>
ādau tato'py ānandātiśayo darśitaḥ | yasyāṃ vai śrūyamānāyām [BhP 1.7.7]<BR>
ity ādau paramārtha-vastu-partipādaka-śrī-bhāgavatasya phalatvenāpi tat<BR>
trayam | tatraivātmārāmāṇām api tat-sukha-śravaṇena tād-dārḍhyam |<BR>
māyātīta-vaikuṇṭhādi-vaibhava-gatānāṃ tat-pārṣadānāṃ tac-chravaṇena tu<BR>
kim uta | tathaiva tuṣṭe ca tatra [BhP 7.8.42] ity ādau, kiṃ tair guṇa-vyatikarād<BR>
iha ye svasiddhāḥ dharmādayaḥ ity uktvā guṇātītatvaṃ, kim aguṇena ca<BR>
kāṅkṣitena ity uktvā mokṣād api paramānanda-rūpatvaṃ darśitam |<BR>
pratyānītā [BhP 7.8.42] ity atrānyasya kāla-grastatvam uktvā muktes tasyāś<BR>
cākāka-grastatvena sāmye'pi tasyā ānandādhikyam uktam | evaṃ nātyantikaṃ<BR>
vigaṇayanti [BhP 3.15.48] ity ādau, mat-sevayā pratītaṃ te [BhP 9.4.67] ity ādau,<BR>
yā nirvṛtis tanu-bhṛtām [BhP 4.9.10] ity ādi śrī-dhruva-vākye'pi yojyam |<BR>
sarvam etat yasyām eva kavayaḥ [BhP 5.6.17] ity ādi-gadye vyaktam asti |<BR>
tatraiva tayā parayā nirvṛtyā ity anena sākṣād eva tasyā mokṣād api<BR>
paramatvam ānandaika-rūpatvaṃ ca nigadenaivoktam asti | kiṃ bahunā<BR>
paramānandaika-rūpasya sarvānanda-kadambāvalambasya śrī-bhagavato'py<BR>
ānanda-camatkāritā tasyāḥ prīteḥ śrūyate | yathoktaṃ -prītaḥ svayaṃ prītim<BR>
agād gāyasya [BhP 5.15.13] iti |<BR>
<BR>
athā cāha-<BR>
<BR>
ahaṃ bhakta-parādhīno hy asvatantra iva dvija<BR>
sādhubhir grasta-hṛdayo bhaktair bhakta-jana-priyaḥ<BR>
<BR>
yathā hy asvatantro jīvaḥ parādhīno bhavati tathaivāhaṃ svatantro'pi bhakta-<BR>
parādhīna ity arthaḥ | tatra hetuḥ bhakta-jneṣu priyaḥ tat-prīti-<BR>
lābhenātiprītimān | <BR>
<BR>
[63]<BR>
<BR>
bhagavad-ānandaḥ khalu dvidhā -- svarūpānandaḥ svarūpa-śakty-ānandaś<BR>
ca | antimaś ca dvidhā - mānasānanda aiśvaryānandaś ca | tatrānena<BR>
tadīyeṣu mānasānandeṣu bhakty-ānandasya sāmrājyaṃ darśitam |<BR>
svarūpānandeṣu aiśvaryānandeṣu cāha padyābhyām -<BR>
<BR>
nāham ātmānam āśāse mad-bhaktaiḥ sādhubhir vinā |<BR>
śriyaṃ cātyantikīṃ brahman yeṣāṃ gatir ahaṃ parā || [BhP 9.4.64]<BR>
<BR>
nāśāse na spṛhayāmi ||<BR>
<BR>
|| 9.4 | śrī-viṣṇur durvāsasam || 62-63 ||<BR>
<BR>
[64]<BR>
<BR>
tathaiva bhakta-śreṣṭhatvena śrīmad-uddhavaṃ lakṣyīkṛtyāha -<BR>
<BR>
na tathā me priyatama ātma-yonir na śaṅkaraḥ |<BR>
na ca saṅkarṣaṇo na śrīr naivātmā ca yathā bhavān || [BhP 11.14.15]<BR>
<BR>
yathā bhaktatvātiśaya-dvārā bhavān me priyatamaḥ tathātma-yonir brahmā<BR>
putratva-dvārā na priyatamaḥ | na ca śaṅkaro guṇāvatāratva-dvārā, na ca<BR>
saṅkarṣaṇo bhrātṛtva-dvārā | na ca śrīr jāyātva-vyavahāra-dvārā | na cātmā<BR>
paramānanda-ghana-svarūpatā-dvārety arthaḥ |<BR>
<BR>
|| 11.14 || śrī-bhagavān || 64 ||<BR>
<BR>
[65]<BR>
<BR>
atha śrutau --  bhaktir evainaṃ nayati, bhaktir evainaṃ darśayati bhakti-vaśaḥ<BR>
puruṣo bhaktir eva bhūyasī iti śrūyate | tasmād evaṃ vivicyate | yā caivaṃ<BR>
bhagavantaṃ svānandena madayati sā (page 38) kiṃ lakṣaṇā syād iti | na tāvat<BR>
sāṅkhyānām iva prākṛta-sattva-maya-māyikānanda-rūpā | bhagavato<BR>
māyānabhibhāvyatva-śruteḥ svatas-tṛptatvāc ca | na ca nirviśeṣa-vādinām iva<BR>
bhagavat-svarūpānanda-rūpā, atiśayānupapatteḥ | ato natarāṃ jīvasya<BR>
svarūpānanda-rūpā, atyanta-kṣudratvāt tasya | tato --<BR>
<BR>
hlādinī sandhinī saṃvit tvayy ekā sarva-saṃśraye |<BR>
hlāda-tāpa-karī miśrā tvayi no guṇa-varjite || iti [ViP 1.12.69]<BR>
<BR>
iti viṣṇu-purāṇānusāreṇa hlādiny-ākhya-tadīya-svarūpa-śakty-ānanda-rūpar<BR>
vety avaśiṣyate | yayā khalu bhagavān svarūpānandam anubhavati | yad<BR>
ānandenānanda-viśeṣī-bhavati | yayaivaṃ taṃ tam ānandam anyān apy<BR>
anubhāvayatīti | <BR>
<BR>
atha tasyā api bhagavati sadaiva vartamānatayātiśayānupapattes tv evaṃ<BR>
vivecanīyam | śrutārthānyathānupapatty-arthāpatti-pramāṇa-siddhatvāt tasyā<BR>
hlādinyā eva kāpi sarvānandātiśāyinī vṛttir nityaṃ bhakta-vṛndeṣv eva<BR>
nikṣipyamāṇā bhagavat-prīty-ākhyayā vartate | atas tad-anubhavena śrī-<BR>
bhagavān api śrīmad-bhakteṣu prīty-atiśayaṃ bhajata iti | ataeva tat-sukhena<BR>
bhakta-bhagavatoḥ parasparam āveśam āha -<BR>
<BR>
sādhavo hṛdayaṃ mahyaṃ sādhūnāṃ hṛdayaṃ tv aham |<BR>
mad-anyat te na jānanti nāhaṃ tebhyo manāg api || [BhP 9.4.68]<BR>
<BR>
mahyaṃ mama | hṛdayena svasya sāmānādhikaraṇye bījam āha mad-anyad<BR>
iti | atyantāvaśenaikatāpattyā jvalal-lohādāv agni-vyapadeśavad atrāpy<BR>
abheda-nirdeśa ity arthaḥ |<BR>
<BR>
|| 9.4 || śrī-viṣṇur durvāsasam || 65 ||<BR>
<BR>
[66]<BR>
<BR>
tenaiva parasparaṃ vaśavartitvam āha-<BR>
<BR>
ajita jitaḥ sama-matibhiḥ; sādhubhir bhavān jitātmabhir bhavatā |<BR>
vijitās te 'pi ca bhajatām; akāmātmanāṃ ya ātmado 'ti-karuṇaḥ || [BhP 6.16.34]<BR>
<BR>
ṭīkā ca-he ajita anyair ajito'pi bhavān sādhubhir bhaktair jitaḥ | svādhīna<BR>
eva kṛtaḥ | yato bhavān atikaruṇaḥ | te'pi ca niṣkāmā api bhavatā vijitāḥ | yo<BR>
bhavān akāmātmanām ātmānam eva dadāti ity eṣā | <BR>
<BR>
hari-bhakti-sudhodaye ca prahlādaṃ prati śrī-mukha-vākyam -<BR>
<BR>
sa-bhayaṃ sambhramaṃ vatsa mad-gaurava-kṛtaṃ tyaja |<BR>
naiṣa priyo me bhakteṣu svādhīna-praṇayī bhava ||<BR>
api me pūrṇa-kāmasya navaṃ navam idaṃ priyam |<BR>
niḥśaṅka-praṇayād bhakto yan māṃ paśyati bhāṣate ||<BR>
sadā mukto'pi baddho'smi bhakteṣu sneha-rajjubhiḥ |<BR>
ajito'pi jito'hantair avaśyo'pi vaśīkṛtaḥ ||<BR>
tyakta-bandhu-jana-sneho mayi yaṃ kurute ratim |<BR>
ekas tasyāsmi sa ca me na cānyo'sty āvayoḥ suhṛt ||<BR>
<BR>
tasmāt sādhu vyākhyātam bhagavat-pratīti-rūpā vṛttir māyādimayī na<BR>
bhavati | kiṃ tarhi svarūpa-śakty-ānanda-rūpā yadānanda-parādhīnaḥ śrī-<BR>
bhagavān apīti | yathā ca śrīmatī gopālottara-tāpanī śrutiḥ - vijñāna-ghana<BR>
ānanda-ghanaḥ sac-cid-ānandaika-rase bhakti-yoge tiṣṭhati [GTU 2.79] iti |<BR>
<BR>
|| 6.16 || citraketuḥ śrī-saṅkarṣaṇam || 66 ||<BR>
(page 39)<BR>
[67]<BR>
<BR>
tad evaṃ tasyāḥ svarūpa-lakṣaṇam uktam | taṭastha-lakṣaṇam apy āha -- <BR>
<BR>
smarantaḥ smārayantaś ca mitho 'ghaugha-haraṃ harim |<BR>
bhaktyā sañjātayā bhaktyā bibhraty utpulakāṃ tanum || [BhP 11.3.31]<BR>
<BR>
spaṣṭam |<BR>
<BR>
|| 11.3 || śrī-prabuddho nimim || 67 ||<BR>
<BR>
[68]<BR>
<BR>
tathā -<BR>
kathaṃ vinā roma-harṣaṃ dravatā cetasā vinā |<BR>
vinānandāśru-kalayā śudhyed bhaktyā vināśayaḥ || [BhP 11.14.23]<BR>
<BR>
ṭīkā ca - romaharṣādikaṃ vinā kathaṃ bhaktir gamyate bhaktyā ca vinā<BR>
katham āśayaḥ śuddhed ity eṣā |<BR>
<BR>
|| 11.14 || śrī-bhagavān || 68 ||<BR>
<BR>
[69]<BR>
<BR>
tad evaṃ prīter lakṣaṇaṃ citta-dravas tasya ca śrī-romaharṣādikam |<BR>
kathañcij-jāte'pi citta-drave romaharṣādike vā na ced āśaya-śuddhis tadāpi<BR>
na bhakteḥ samyag-āvirbhāva iti jñāpitam | āśaya-śuddhir nāma cānya-<BR>
tātparya-parityāgaḥ prīti-tātparyaṃ ca | ataeva animttā svābhāvikī [BhP<BR>
3.25.23] ca iti tad-viśeṣaṇam | yathāhākrūram uddiśya-<BR>
<BR>
dehaṃ-bhṛtām iyān artho hitvā dambhaṃ bhiyaṃ śucam |<BR>
sandeśād yo harer liṅga- darśana-śravaṇādibhiḥ || [BhP 10.38.27]<BR>
<BR>
ṭīkā ca-nanu kim artham evaṃ vyaluṭhat | nāsti prema-saṃrambhe phloddeśa<BR>
ity āha dehaṃbhṛtām iti | deha-bhājām etāvān eva puruṣārthaḥ | kaṃsasya<BR>
sandeśam ārabhya hareḥ liṅga-darśana-śravaṇādibhir yo'yam akrūrasya<BR>
varṇitaḥ ity eṣā | <BR>
<BR>
atra dambhaṃ śucaṃ bhayaṃ hitvā yo'yaṃ jāta iti yojanikayā caivaṃ gamyate |<BR>
yathākrūrasya tatra dambho nāsīt | na mayy upaiṣyany ari-buddhim acyuta<BR>
[BhP 10.38.18] ity-ādi-cintanāt | tathāntaḥ-sukhāntara-tātparya-lakṣaṇo yadi<BR>
dambho na syāt, yathā ca kaṃsa-pratāpito yo bandhu-vargaḥ, tat<BR>
pratāpayitavyaś ca yaḥ tasya tasya hetor nija-kula-rakṣāvatīrṇa-śrī-kṛṣṇa-<BR>
purato vyañjitaḥ śoko bhīś ca tādṛśāveśe hetur nāsīt | tad-darśanāhlāda<BR>
[BhP 10.38.26] ity ādy-ukteḥ | prema-vibhinna-dhairyaḥ <BR>
<BR>
|| 10.38 || śrī-śukaḥ || 69 ||<BR>
<BR>
[70]<BR>
<BR>
laukika-śuddha-prīti-nidarśanenāpi svayaṃ tathaiva draḍhayati-<BR>
<BR>
mitho bhajanti ye sakhyaḥ svārthaikāntodyamā hi te |<BR>
na tatra sauhṛdaṃ dharmaḥ svārthārthaṃ tadd hi nānyathā ||<BR>
bhajanty abhajato ye vai karuṇāḥ pitaro yathā |<BR>
dharmo nirapavādo 'tra sauhrdaṃ ca sumadhyamāḥ || [BhP 10.32.17-18]<BR>
<BR>
spaṣṭam |<BR>
<BR>
[71]<BR>
<BR>
tato'pi sva-prīter vaiśiṣṭyam āha-<BR>
<BR>
nāhaṃ tu sakhyo bhajato 'pi jantūn<BR>
bhajāmy amīṣām anuvṛttivṛttaye |<BR>
yathādhano labdha-dhane vinaṣṭe <BR>
tac cintayānyan nibhṛto na veda || [BhP 10.32.20]<BR>
<BR>
bhajanty abhajata ity atra na karuṇādīnāṃ dayanīyādi-kartṛka-<BR>
prītyāsvākāpekṣā | tathā dayanīyādīnāṃ karuṇādi-viṣayā yā prītiḥ sā<BR>
karuṇādi-bhajana-jīvanā syād ity āyāti | atra tu śrī-kṛṣṇasya sva-bhakteṣu<BR>
sva-premātiśayodaye prayatnaḥ | tad-udaye ca sati tad-āsvādād bhakta-<BR>
viṣayaka-prema-camatkāro'tiśayena syād iti tad-bhaktānāṃ ca tat-<BR>
kṛtaudāsīnye'pi premnor eva vṛddhiḥ syād iti vaiśiṣṭyam āgatam |<BR>
<BR>
|| 10.32 || śrī-bhagavān vraja-devīḥ || 70-71 ||<BR>
(page 40) <BR>
[72]<BR>
<BR>
sā ca śuddhā prītiḥ śrīmato vṛtrasya dṛśyate | yathā -<BR>
<BR>
ahaṃ hare tava pādaika-mūla-<BR>
dāsānudāso bhavitāsmi bhūyaḥ |<BR>
manaḥ smaretāsu-pater guṇāṃs te<BR>
gṛṇīta vāk karma karotu kāyaḥ || [BhP 6.11.24]<BR>
<BR>
na nāka-pṛṣṭham [BhP 6.11.25] ity ādi |<BR>
<BR>
ajāta-pakṣā iva mātaraṃ khagāḥ<BR>
stanyaṃ yathā vatsatarāḥ kṣudh-ārtāḥ |<BR>
priyaṃ priyeva vyuṣitaṃ viṣaṇṇā<BR>
mano 'ravindākṣa didṛkṣate tvām ||<BR>
<BR>
mamottamaśloka-janeṣu sakhyaṃ<BR>
saṃsāra-cakre bhramataḥ sva-karmabhiḥ |<BR>
tvan-māyayātmātmaja-dāra-geheṣv<BR>
āsakta-cittasya na nātha bhūyāt || [BhP 6.11.26-27]<BR>
<BR>
ajāteti atrājāta-pakṣā ity anenānanyāśrayatvaṃ tad-anugamanāsamarthatvaṃ<BR>
ca | tathā tat-sahitena mātaram ity anena ananya-svābhāvika-dayālutvaṃ<BR>
tadīya-dayādhikyaṃ ca vyañjitam | tena tena ca mātari teṣām api prīty-<BR>
atiśayo darśitaḥ | tatas tat-sāmyena tadvad ātmano'pi bhagavati prītyādhikya-<BR>
hetukā didṛkṣā vyañjitā | tathāpi tan-mātrā yad vastv-antaram upakriyate tad<BR>
eva teṣām upajīvyam āsvādyaṃ ceti kevala-tan-niṣṭhatvābhāvād aparitoṣeṇa<BR>
dṛṣṭāntaram āha stanyam iti | atra didṛkṣā-yojanārthaṃ mātaram ity<BR>
evānuvartayitavye stanyam ity uktis tasyās tais tad-aṃśatayā ca tad-abheda-<BR>
vivakṣārthā | tataḥ stanyaṃ stanya-rūpa-tad-aṃśamayīṃ mātaram ity eva<BR>
labdhe tādṛśī mātaiva tair upajīvyate āsvādyate ceti pūrvataḥ śraiṣṭhyaṃ<BR>
darśitam | tathā vatsatarā atyanta-bāla-vatsās tata eva svāmi-baddhatayā tad-<BR>
anugatāvasamarthā iti sādhāraṇye'pi bahu-samayātikramāt kṣudhārtāity<BR>
anena pūrvato vaiśiṣṭyam | tathā go-jāteḥ snehātiśaya-svābhāvyena ca tad-<BR>
anusandheyam | <BR>
<BR>
atha tathāpy uttara-dṛṣṭānte stanya-gavoḥ kārya-kāraṇa-bhāvena bhedaṃ<BR>
vitarkya-dṛṣṭānta-dvaye'py ajāta-pakṣatvādi-viśeṣaṇair āyatyāṃ tādṛśa-<BR>
prīter asthiratāṃ cālokya dṛṣṭāntāntaram āha priyam iti | satsv api<BR>
vācakāntareṣu tayoḥ priya-śabdenaiva nirdeśāt svābhāvikāvyabhicāri-<BR>
prītimantāv eva tau gṛhītau | yatra vārdhakye bālye'pi saha-maraṇādikaṃ<BR>
dṛśyate tatas tādṛśī kāpi priyā yathā tādṛśaṃ priyaṃ vyuṣitaṃ vidūra-proṣitaṃ<BR>
santam ananyopajīvitvena viṣaṇṇā satī didṛkṣate locana-dvārā tad āsvādāya<BR>
bhṛśam utkaṇṭhate, tathā mama mano'pi tvām ity arthaḥ | atra<BR>
dārṣṭāntike'pi sva-kartṛtvam anuktvā manaḥ-kartṛtvollekhenābuddhi-<BR>
pūrvaka-pravṛtti-prāptau prīteḥ svābhāvikatvenāvyabhicāritvaṃ vyaktam |<BR>
tathāravindākṣeti manaso bhramara-tulyāsūcanena bhagavataḥ parama-<BR>
madhurimollekhena ca tasyaivopajīvyatvam āsvādyatvaṃ ca darśitam | <BR>
<BR>
atha tad-darśana-bhāgyaṃ svasyāsambhavayann idam api mama syād iti sa-<BR>
bāṣpam āha mamottameti | tad etac chuddha-premodgāramayatvenaiva<BR>
śrīmad-vṛtra-vadho'sau vilakṣaṇatvāc chrī-bhāgavata-lakṣaṇeṣu<BR>
purāṇāntareṣu gaṇyate | vṛtrāsura-vadhopetaṃ tad bhāgavatam iṣyate [AgniP]<BR>
iti |<BR>
<BR>
|| 6.11 || śrī-vṛtraḥ || 72 ||<BR>
<BR>
[73]<BR>
<BR>
tasmāt kevala-tan-mādhurya-tātparyatvenaiva prītitve  siddhe<BR>
tātparyāntarādau sati prīter asmayag-āvirbhāva iti siddham | sa ca dvividhaḥ |<BR>
tad-ābhāsasyaivodayaḥ īṣad-udgamaś ca | antyaś ca dvividhaḥ | kadācid<BR>
udbhavat-tac-chavi-mātratvaṃ tasyā evodayāvasthā ca | tatra yatrānya-<BR>
tātparyaṃ tatra tad-ābhāsatvam | yatra prīti-tātparyābhāvas tatra kadācid<BR>
udbhavat-tac- (page 41) -chavi-mātratvam | yatra tat-tātparyam anyāsaṅgas<BR>
tu daivāt tatra tasyā udayāvasthā ca | anyāsaṅgasya gauṇatvam | tac ca<BR>
dvividham | naṣṭa-prāyatvam ābhāsa-mātratvaṃ ca | tayoḥ pūrvatra tasyāḥ<BR>
prathamodayāvasthā | uttaratra prakaṭodayāvasthā | tasmāt prathamodaya-<BR>
paryanta evāsamyag-āvirbhāvaḥ | prakaṭodayasya tu samyaktvam eva | yatra<BR>
tv anyāsaṅga eva na vidyate tatra darśita-prabhāva-nāmāna āvirbhāvā<BR>
jñeyāḥ | tatra prakaṭodayam ārabhyaiva bhakty-ārabdhe'pavarge jīvan-<BR>
muktāḥ | prāptāyāṃ bhagavat-pārṣadatāyāṃ paramam uktāḥ | nitya-pārṣadās<BR>
tu nitya-muktā jñeyāḥ | tatrābhāsam āha-<BR>
<BR>
evaṃ harau bhagavati pratilabdha-bhāvo<BR>
bhaktyā dravad-dhṛdaya utpulakaḥ pramodāt |<BR>
autkaṇṭhya-bāṣpa-kalayā muhur ardyamānas<BR>
tac cāpi citta-baḍiśaṃ śanakair viyuṅkte || [BhP 3.28.34]<BR>
<BR>
evaṃ pūrvokta-yoga-miśra-bhakty-anuṣṭhānena harau pratilabdha-bhāvo<BR>
bhavati | tatra liṅgaṃ bhaktetyādi | bhaktyā smaraṇādinā api evam api labdha-<BR>
dhyeya-madhuratvasya bhāvena tādṛśatāpannaṃ tasya cittaṃ śanakair viyuṅkte<BR>
vimuktam api bhavati | yena yogāṅgatayā bhaktir anuṣṭhitā, tasmāt<BR>
kaivalyecchā-kaitav-doṣād eveti bhāvaḥ | yathoktaṃ -dharmaḥ projjhitaḥ<BR>
kaitavo'tra paramaḥ [BhP 1.1.2] ity atra pra-śabdena mokṣābhisandhir api<BR>
kaitavam iti | ataeva baḍiśa-śabdena kāṭhinyam arasavittvaṃ dāmbhikatvaṃ<BR>
svārtha-mātra-sādhanatvaṃ ca vyañjitam | śuddha-bhaktās tu na kadācit tayā<BR>
taṃ dhyeyaṃ tyajanti | yathoktaṃ rājñā - <BR>
<BR>
dhautātmā puruṣaḥ kṛṣṇa- pāda-mūlaṃ na muñcati |<BR>
mukta-sarva-parikleśaḥ pānthaḥ sva-śaraṇaṃ yathā || [BhP 2.8.6] iti |<BR>
<BR>
śrī-nāradena ca-<BR>
na vai jano jātu kathañcanāvrajen<BR>
mukunda-sevy anyavad aṅga saṃsṛtim |<BR>
smaran mukundāṅghry-upagūhanaṃ punar<BR>
vihātum icchen na rasa-graho janaḥ || [BhP 1.5.19] iti |<BR>
<BR>
yo rasa-grahaḥ sa tu na tyajatīty anenānyeṣāṃ lauha-pāṣāṇādi-tulyatvaṃ<BR>
sūcitam | na tu bhagavān api tato'nyathā kuryāt | yad uktaṃ śrī-brahmaṇā -<BR>
<BR>
bhaktyā gṛhīta-caraṇaḥ parayā ca teṣāṃ<BR>
nāpaiṣi nātha hṛdayāmburuhāt sva-puṃsām || [BhP 3.9.5] iti |<BR>
<BR>
ataeva pūrvatra sva-puṃsām ity atra sveti viśeṣaṇam | tad evam<BR>
ābhāsodāharaṇe  śrī-kapila-devasyaiva vākyaṃ bhaktyā pumān jāta-virāgaḥ<BR>
[BhP 3.25.26] ity ādikam api jñeyam | tathā hi, asya pūrvatra śraddhā ratir<BR>
bhaktir anukramiṣyati [BhP 3.25.25] iti bhakti-mātraṃ darśitam | uttaratra<BR>
tasyā lakṣaṇe pṛṣṭe tal-lakṣaṇaṃ vadatānena bhaktir siddher garīyasī [BhP<BR>
3.25.32] iti | naikātmatāṃ me spṛhayanti kecid [BhP 3.25.34] iti ca mokṣa-<BR>
nirapekṣatayaiva tasya mukhyābhidheyatvam uktam | jarayaty āśu yā koṣam<BR>
[BhP 3.35.33] iti ca māyā-koṣa-dhvaṃsanasya tu tad-ānuṣaṅgika-guṇatvam<BR>
uktam | atra bhaktyā pumān ity ādau tu tādṛśyā api tasyā bhakter jñānādi-<BR>
sāhāyyenaiva mokṣa-mātra-sādhakatvam uktvā gauṇābhidheyatvam uktam |<BR>
tasmād atrāpi tasyāḥ (page 42) bhakter ābhāsa eva prathamato darśitaḥ | evaṃ<BR>
-<BR>
<BR>
dṛṣṭvā tam avanau sarva īkṣaṇāhlāda-viklavāḥ |<BR>
daṇḍavat patitā rājaæ chanair utthāya tuṣṭuvuḥ || [BhP 6.9.3]<BR>
<BR>
ity atrāpi vṛtrākhya-śatru-nāśa-svārājya-prāpti-tātparyavatāṃ devānāṃ<BR>
bhakty-ābhāsatvam udāhāryam |<BR>
<BR>
|| 6.9 || śrī-kapila-devaḥ || 73 ||<BR>
<BR>
[74]<BR>
atha kadācid udbhavat-tac-chavi-mātratvam āha-<BR>
<BR>
sakṛn manaḥ kṛṣṇa-padāravindayor<BR>
niveśitaṃ tad-guṇa-rāgi yair iha |<BR>
na te yamaṃ pāśa-bhṛtaś ca tad-bhaṭān<BR>
svapne 'pi paśyanti hi cīrṇa-niṣkṛtāḥ || [BhP 6.1.19]<BR>
<BR>
rāgo rañjana-mātram, na tu tad-guṇa-mādhurī-yāthārthya-jñānena sākṣāt<BR>
prītiḥ | ataeva tatra tātparyābhāvāt sakṛd apīty uktam | tathāpy asty<BR>
ajāmilādibhyo viśeṣa ity āha na te yamam ity ādi |<BR>
<BR>
|| 6.1 || śrī-śukaḥ || 74 ||<BR>
<BR>
[75]<BR>
<BR>
atha prathmodayāvasthām āha-<BR>
<BR>
yatrānuraktāḥ sahasaiva dhīrā<BR>
vyapohya dehādiṣu saṅgam ūḍham |<BR>
vrajanti tat pārama-haṃsyam antyaṃ<BR>
yasminn ahiṃsopaśamaḥ sva-dharmaḥ || [BhP 1.18.22]<BR>
<BR>
antyaṃ pāramahaṃsyaṃ bhāgavata-paramahaṃsatvam | tasyānuṣaṅgiko guṇaḥ<BR>
yasminn iti |<BR>
<BR>
|| 1.18 || śrī-sūtaḥ || 75 ||<BR>
<BR>
[76]<BR>
<BR>
prakaṭodayāvasthāṃ śrī-priyavratam adhikṛtyāha -<BR>
<BR>
priyavrato bhāgavataātmārāmaḥ kathaṃ mune |<BR>
gṛhe 'ramata yan-mūlaḥ karma-bandhaḥ parābhavaḥ || [BhP 5.1.1] ity ādeḥ |<BR>
<BR>
saṃśayo 'yaṃ mahān brahman dārāgāra-sutādiṣu |<BR>
saktasya yat siddhir abhūt kṛṣṇe ca matir acyutā || [BhP 5.1.4]<BR>
<BR>
ity antyasya rāja-praśnasyānantareṇa gadyena -<BR>
<BR>
bāḍham uktaṃ bhagavata uttamaślokasya śrīmac-caraṇāravinda-makaranda-<BR>
rasa āveśita-cetaso bhāgavata-paramahaṃsa-dayita-kathāṃ kiñcid antarāya-<BR>
vihatāṃ svāṃ śivatamāṃ padavīṃ na prāyeṇa hinvanti [BhP 5.1.5] iti | <BR>
<BR>
ṭīkā ca-aṅgīkṛtya pariharati bāḍham iti | bāḍham abhiniveśādikaṃ nāstīti<BR>
satyam eva tathāpi vighna-vaśena teṣāṃ pravṛttiḥ pūrvābhyāsa-balena punar<BR>
nivṛttiś ca saṅgacchata ity āha bhagavata ity ādikā | <BR>
<BR>
ataevoktaṃ pṛthuṃ prati śrī-viṣṇunā | dṛṣṭāsu sampatsu vipatsu sūrayo; na<BR>
vikriyante mayi baddha-sauhṛdāḥ [BhP 4.20.21] iti | agastyasya cendradyumne<BR>
svāvamānanayā na kopaḥ | kintu vaiṣṇavocita-mahad-ādara-caryāyāḥ<BR>
parityāge śikṣārtham eva mantavyaḥ | tayor anugrahārthāya śāpaṃ dāsyann<BR>
idaṃ jagau [BhP 10.10.7] itivat |<BR>
<BR>
atha parīkṣito brāhmaṇāvamānanā tu śrī-kṛṣṇasya tad-vyājena sva-pārśva-<BR>
nayanecchāt eva | <BR>
<BR>
tasyaiva me 'ghasya parāvareśo<BR>
vyāsakta-cittasya gṛheṣv abhīkṣṇam |<BR>
nirveda-mūlo dvija-śāpa-rūpo<BR>
yatra prasakto bhayam āśu dhatte || [BhP 1.19.14] iti tad-ukteḥ |<BR>
<BR>
evam anyatrāpi yojanīyam | tasmāc chrī-priyavratasyāpi abhiniveśādy-<BR>
āsaṅgābhāsatvam evāyātam | tad api duḥkhadam eva tad-vidhānām iti cāgre<BR>
tan-nirvedena darśayiṣyate aho asādhv anuṣṭhitam [BhP 5.1.37] ity ādinā |<BR>
<BR>
|| 5.1 || śrī-śukaḥ || 76 ||<BR>
<BR>
[77]<BR>
<BR>
prakaṭodayāvasthāyāś cihnāntaram āha-<BR>
<BR>
sa uttama-śloka-padāravindayor<BR>
niṣevayākiñcana-saṅga-labdhayā |<BR>
tanvan parāṃ nirvṛtim ātmano muhur<BR>
duḥsaṅga-dīnasya manaḥ śamaṃ vyadhāt || [BhP 7.4.42]<BR>
<BR>
(page 43)<BR>
<BR>
ṭīkā ca-ātmanaḥ parā nirvṛtiṃ tanvan duḥsaṅga-dīnasya api manaḥ śamaṃ<BR>
śāntaṃ vyadhāyi ity eṣā | śamaṃ sva-manasas tulyam iti vā vyākhyeyam |<BR>
<BR>
|| 7.4 || śrī-nārado yudhiṣṭhiraṃ prati || 77 ||<BR>
<BR>
[78]<BR>
<BR>
atha darśita-prabhāvās tad-āvirbhāvās tu śrī-śuka-devādiṣu draṣṭavyāḥ |<BR>
yathā ca śrī-nārada-pañcarātre -<BR>
<BR>
bhāvonmatto hareḥ kiñcin na veda sukham ātmanaḥ |<BR>
duḥkhaṃ ceti maheśāni paramānanda āplutaḥ || iti |<BR>
<BR>
tad evaṃ sabhedā prītyākhyā bhaktir darśitā | eṣā śrī-gītopaniṣatsu ca<BR>
svarūpa-dvārā guṇa-dvārā ca kathitā-<BR>
<BR>
ahaṃ sarvasya prabhavo mattaḥ sarvaṃ pravartate |<BR>
iti matvā bhajante māṃ budhā bhāva-samanvitāḥ ||<BR>
mac-cittā mad-gata-prāṇā bodhayantaḥ parasparam |<BR>
kathayantaś ca māṃ nityaṃ tuṣyanti ca ramanti ca || [Gītā 10.8-9] iti |<BR>
<BR>
atha śrī-bhagavat-prīti-lakṣaṇa-vākyānāṃ niṣkarṣaḥ | nikhila-paramānanda-<BR>
candrikā-candramasi sakala-bhuvana-saubhāgya-sāra-sarvasva-sattva-<BR>
guṇopajīvyānanta-vilāsa-mayāmāyika-viśuddha-sattvānavaratollāsād<BR>
asamordhva-madhure śrī-bhagavati katham api cittāvatārād anapekṣita-<BR>
vidhiḥ svarasata eva samullasantī viṣayāntarair anavacchedyā tātparyāntaram<BR>
asahamānā hlādinī-sāra-vṛtti-viśeṣa-svarūpa bhagavad-ānukūlyātmaka-tad-<BR>
anugata-tat-spṛhādi-maya-jñāna-viśeṣākārā tādṛśa-bhakta-mano-vṛtti-viśeṣa-<BR>
dehā pīyūṣa-pūrato'pi sarasena svenaiva sva-dehaṃ sarasayantī bhakta-<BR>
kṛtātma-rahasya-saṅgopanana-guṇa-maya-rasanā-bāṣpa-muktādi-vyakta-<BR>
pariṣkārā sarva-guṇaika-nidhāna-svabhāvā dāsīkṛtāśeṣa-puruṣārtha-<BR>
sampattikā bhagavat-pātivratya-vrata-varyā-paryākulā bhagavan-<BR>
manoharaṇaikopāya-hāri-rūpā bhagavati bhāgavatī prītis tam upasevamānā<BR>
virājata iti | seyam akhaṇḍāpi nijālambanasya bhagavata āvirbhāva-<BR>
tāratamyena svayaṃ tāratamyenaivāvirbhavati |<BR>
<BR>
tad evaṃ sati śrī-kṛṣṇasyaiva svayaṃ-bhagavattvena tat-sandarbhe darśitatvāt<BR>
tatraiva tasyā parā pratiṣṭhitā | ataeva bāhulyena tat-prīti-paripāṭīm<BR>
evādhikṛtya prakriyā darśayitavyā | yā ca kvacid anyādhikartavyā sā khalu<BR>
kaimutyena tasyā eva poṣaṇārthaṃ jñeyā | <BR>
<BR>
atha śrī-kṛṣṇe svayaṃ bhagavaty evāvirbhāva-pūrṇatva-darśanena tasyāḥ<BR>
pūrṇatvaṃ darśayati-<BR>
<BR>
adya no janma-sāphalyaṃ vidyāyās tapaso dṛśaḥ |<BR>
tvayā saṅgamya sad-gatyā yad antaḥ śreyasāṃ paraḥ || [BhP 10.84.21]<BR>
<BR>
satāṃ tvad-eka-niṣṭhānāṃ tad-viśeṣāṇāṃ gatyā tvayā śrī-kṛṣṇaākhyena<BR>
saṅgamya no'smākaṃ vaśiṣṭha-catuḥ-sana-vāmadeva-mārkaṇḍeya-nārada-<BR>
kṛṣṇa-dvaipāyanādīnāṃ brahmānubhavatāṃ bhagavadīya-nānā-bhakti-rasa-<BR>
vidāṃ dṛṣṭa-nānā-bhagavad-āvirbhāvānām api adya īdṛśa-<BR>
prākaṭyāvacchinne'sminn evāvasare janmanaḥ sāphalyaṃ jātam | yad eva<BR>
sāphalyaṃ pūrva-labdhānāṃ tat-tad-āvirbhāva-jāta-tat-tat-sāphalya-rūpāṇāṃ<BR>
śreyasāṃ parama-puruṣārthānāṃ paro'ntaraḥ paramo'vadhir iti |<BR>
<BR>
|| 10.84 || mahā-munayaḥ śrī-bhagavantam || 78 ||<BR>
(page 44)<BR>
[79]<BR>
<BR>
evam anyatrāpi -<BR>
<BR>
atha brahmātma-jair devaiḥ prajeśair āvṛto 'bhyagāt |<BR>
bhavaś ca bhūta-bhavyeśo yayau bhūta-gaṇair vṛtaḥ || [BhP 11.6.1] ity-ādikam<BR>
upakramyāha --<BR>
vyacakṣatāvitṛptākṣaḥ kṛṣṇam adbhuta-darśanam | [BhP 11.6.5] iti |<BR>
atrāpy adbhutatvaṃ prākaṭyāntarāpekṣayaiva || <BR>
<BR>
|| 11.6 || śrī-śukaḥ || 79 ||<BR>
<BR>
[80]<BR>
<BR>
kiṃ ca---<BR>
<BR>
yan martya-līlaupayikaṃ sva-yoga-<BR>
māyā-balaṃ darśayatā gṛhītam |<BR>
vismāpanaṃ svasya ca saubhagarddheḥ<BR>
paraṃ padaṃ bhūṣaṇa-bhūṣaṇāṅgam || [BhP 3.2.12]<BR>
<BR>
svayoga-māyā-balaṃ sva-cic-chakter vīryam | etādṛśa-saubhāgyasyāpi<BR>
prakāśikeyaṃ bhagavatīty evaṃvidhaṃ darśayatāviṣkṛtam | sakala-sva-<BR>
vaibhava-vidvad-gaṇa-vismāpanāyeti bhāvaḥ | na kevalam etāvat svasyaiva<BR>
rūpāntare tādṛśatvānanubhavāt | tatrāpi pratikṣaṇam apy apūrva-prakāśāt<BR>
svasyāpi vismāpanam | yataḥ saubhagarddheḥ paraṃ padaṃ parā pratiṣṭhā |<BR>
<BR>
nanu tasya bhūṣaṇaṃ tv asti saubhaga-hetur ity āha bhūṣaṇeti | kīdṛśaṃ<BR>
martya-līlaupāyikaṃ narākṛtīty arthaḥ | tasmāt sutarāṃ yuktam uktaṃ śrī-<BR>
mahā-kāla-purādhipenāpi dvijātmajā me yuvayor didṛkṣuṇā mayopanītāḥ<BR>
[BhP 10.89.58] ity ādi | śrī-hari-vaṃśe śrī-kṛṣṇa-vacanena ca mad-<BR>
darśanārthaṃ te bālā hṛtās tena mahātmanā [HV 2.114.8] iti |<BR>
<BR>
|| 3.2 || śrīmān uddhavo viduram || 80 ||<BR>
<BR>
[81]<BR>
<BR>
ataeva parīkṣid-guṇa-varṇane tad-guṇopamātvenaikam ekaṃ guṇaṃ śrī-rāma-<BR>
rameśayor darśayitvā sarva-sādguṇyopamātvena śrī-kṛṣṇaṃ darśayitum<BR>
atyantotkarṣa-dṛṣṭyāśaṅkamānair brāhmaṇaiḥ eṣa kṛṣṇam anuvrataḥ [BhP<BR>
1.12.24] ity evoktam | na tu sa iveti | ataeva parama-prema-janaka-<BR>
svabhāvatvam api tasya dṛśyate | vijaya-ratha-kuṭumbaḥ [BhP 1.9.39] ity ādau,<BR>
yam iha nirīkṣya hatā gatāḥ svarūpam ity anantaraṃ, <BR>
<BR>
lalita-gati-vilāsa-valguhāsa-<BR>
praṇaya-nirīkṣaṇa-kalpitorumānāḥ |<BR>
kṛta-manu-kṛta-vatya unmadāndhāḥ<BR>
prakṛtim agan kila yasya gopa-vadhvaḥ || [BhP 1.9.40] <BR>
<BR>
tat-svabhāva-mahimnaḥ svārūpya-prāpaṇatvaṃ nāma kriyānutkarṣaḥ | yata<BR>
etāvato'pi premno janakatvaṃ dṛśyata ity āha laliteti | atra kṛtānukaraṇaṃ<BR>
nāma līlākhyo nāyikānubhāvaḥ | tad uktaṃ kriyānukaraṇaṃ līlā [UN 10.28]<BR>
iti | prakṛtiṃ svabhāvam | tādṛśa-premāveśo jātaḥ | yena tat-svabhāva-nija-<BR>
svabhāvayor aikyam eva tāsu jātam ity arthaḥ | yathā śrīmad-ujjvala-<BR>
nīlamaṇau mahā-bhāvodāharaṇam-<BR>
<BR>
rādhāyā bhavataś ca citta-jatunī svedair vilāpya kramāt <BR>
yuñjann adri-nikuñja-kuñjara-pate nirdhūta-bheda-bhramam |<BR>
citrāya svayam anvarañjayad iha brahmāṇḍa-harmyodare <BR>
bhūyobhir nava-rāga-hiṅgula-bharaiḥ śṛṅgāra-kāruḥ kṛtī || [UN 15.155] iti |<BR>
<BR>
|| 1.9 || bhīṣmaḥ śrī-bhagavantam || 81 ||<BR>
<BR>
[82]<BR>
<BR>
tathā-<BR>
<BR>
yasyānanaṃ makara-kuṇḍala-cāru-karṇa-<BR>
bhrājat-kapola-subhagaṃ savilāsa-hāsam |<BR>
nityotsavaṃ na tatṛpur dṛśibhiḥ pibantyo<BR>
nāryo narāś ca muditāḥ kupitā nimeś ca || [BhP 9.24.65]<BR>
<BR>
(page 45) ṭīkā ca-tatra pradarśanārthaṃ mukha-śobhām āha ity ādikā | tad-<BR>
darśane'pi nimeṣa-kartṛtvena nimer niyame kupitā babhūvuḥ | iyaṃ khalu<BR>
mahābhāvasya gatiḥ | sā ca tat-svabhāvataḥ siddhety abhidhānād yuktam<BR>
atrāsyodāharaṇam |<BR>
<BR>
|| 9.24 || śrī-śukaḥ || 82 ||<BR>
<BR>
[83]<BR>
<BR>
kiṃ ca kā stry aṅga te kalapadāyata ity ādau yad go-divja-druma-mṛgāḥ<BR>
pulakāny abhibhrann [BhP 10.29.40] iti |<BR>
<BR>
anyatra ca aspandanaṃ gatimatāṃ pulakas tarūṇām [BhP 10.29.40] ity ādi |<BR>
ataevoktaṃ śrī-bilvamaṅgalena -<BR>
<BR>
santv avatārā bahavaḥ puṣkara-nābhasya sarvato-bhadrāḥ |<BR>
kṛṣṇād anyaḥ ko vā latāsv api premado bhavati || [KKA 2.85] iti |<BR>
|| 10.29 || śrī-vraja-devyaḥ śrī-bhagavantam || 83 ||<BR>
<BR>
[84]<BR>
<BR>
tad evaṃ śrī-bhagavad-āvirbhāva-tāratamyena tat-prīter āvirbhāva-<BR>
tāratamyaṃ darśitam | atha tasyā eva guṇāntarotkarṣa-tāratamyena<BR>
tāratamyāntaraṃ bhedāś ca darśyante | tatra guṇāḥ dvividhāḥ | bhakta-citta-<BR>
saṃskriyā-viśeṣasya hetava eke, tad-abhimāna-viśeṣasya hetavaś cānye |<BR>
<BR>
tatra pūrveṣāṃ guṇānāṃ svarūpāṇi tais tasyās tāratamyaṃ bhedāś ca yathā<BR>
prītiḥ khalu bhakta-cittam ullāsayati, mamatayā yojayati, visrambhayati,<BR>
priyatvātiśayenābhimānayati, drāvayati, sva-viṣayaṃ praty abhilāṣātiśayena<BR>
yojayati, pratikṣaṇam eva sva-viṣayaṃ nava-navatvenānubhāvayati,<BR>
asamordhva-camatkāreṇonmādayati ca | <BR>
<BR>
tatrollāsa-mātrādhikya-vyañjikā prītiḥ ratiḥ yasyāṃ jātāyāṃ tad-eka-<BR>
tātparyam anyatra tucchatva-buddhiś ca jāyate | mamatātiśayāvirbhāvena<BR>
samṛddhā prītiḥ premā | yasmin jāte tat-prīti-samṛddhiś cānyatrāpi dṛśyate |<BR>
yathoktaṃ mārkaḍeye -<BR>
<BR>
mārjāra-bhakṣite duḥkhaṃ yādṛśaṃ gṛha-kukkuṭe |<BR>
na tādṛṅ-mamatā-śūnye kalaviṅke'tha mūṣike || iti |<BR>
<BR>
ataeva prema-lakṣaṇāyāṃ bhaktau pracura-hetutva-jñāpanārthaṃ mamatāyā<BR>
eva bhaktitva-nirdeśaḥ pañcarātre -<BR>
<BR>
ananya-mamatā viṣṇau mamatā prema-saṅgatā |<BR>
bhaktir ity ucyate bhīṣma-prahlādoddhava-nāradaiḥ || iti |<BR>
<BR>
anya-mamatā-varjitā mamety anvayaḥ | tad uktaṃ sattva evaika-manasaḥ [BhP<BR>
3.25.32] ity eva-kāreṇa |  <BR>
<BR>
atha visrambhātiśayātmakaḥ premā praṇayaḥ, yasmin jāte sambhramādi-<BR>
yogyatāyām api tad-abhāvaḥ | priyatvātiśayābhimānena kauṭilyābhāsa-<BR>
pūrvaka-bhāva-vaicitrīṃ dadhat praṇayo mānaḥ | yasmin jāte śrī-bhagavān<BR>
api tat-praṇaya-kopāt prema-mayaṃ bhayaṃ bhajate | ceto-dravātiśayātmakaḥ<BR>
premaiva snehaḥ | yasmin jāte tat-sambandhābhāsenāpi mahā-bāṣpādi-<BR>
vikāraḥ priya-darśanādy-atṛptis tasya parama-sāmarthyādau saty api keṣāṃcid<BR>
aniṣṭāśaṅkā ca jāyate | sneha evābhilāṣātiśaātmako rāgaḥ | yasmin jāte<BR>
kṣaṇikasyāpi virahasyātyantaivāsahiṣṇutā | tat-saṃyoge paraṃ duḥkham api<BR>
sukhatvena bhāti, tad-viyoge tad-viparītam | sa eva rāgo'nukṣaṇaṃ sva-viṣayaṃ<BR>
nava-navatvenānubhāvayan svayaṃ ca nava-navībhavann anurāgaḥ | yasmin<BR>
jāte paraspara-vaśībhāvātiśayaḥ | prema-vaicittyaṃ tat-sambandhiny aprāṇiny<BR>
api janma-lālasā | vipralambhe visphūrtiś ca jāyate | anurāga evāsamordhva-<BR>
camatkāreṇonmādako mahā-bhāvaḥ | yasmin (page 46) jāte yoge<BR>
nimeṣāsahatā kalpa-kṣaṇatvam ity ādikam | viyoge kṣaṇa-kalpatvam ity<BR>
ādikam | ubhayatra mahoddīptāśeṣa-sāttvika-vikārādikaṃ jāyate iti saṃskāra-<BR>
hetavo guṇā darśitāḥ | <BR>
<BR>
atha bhaktābhimāna-viśeṣa-hetavo guṇās tat-kṛtāḥ prīter bhaktānāṃ ca<BR>
bhedās tāratamyaṃ ca yathā-saiva khalu prītir bhagavat-svabhāva-<BR>
viśeṣāvirbhāva-yogam upalabhya kañcid anugrāhyatvenābhimānayati kañcid<BR>
anukampitvena kañcin mitratvena, kañcit priyātvena ca | bhagavat-svabhāva-<BR>
viśeṣāvirbhāva-hetuś ca yasya bhagavat-priya-viśeṣasya saṅgādinā labdhā<BR>
prītis tasya prīter eva guṇa-viśeṣo boddhavyaḥ | nitya-parikarāṇāṃ nityam eva<BR>
tad dvayam | tatrānugrāhyatābhimāna-mayī prītir bhakti-śabdena<BR>
prasiddhā | ārādhyatvena jñānaṃ bhaktir iti hi tad-anugatam | yathaivoktaṃ<BR>
māyā-vaibhave -<BR>
<BR>
snehānubandho yas tasmin bahu-māna-puraḥ-saraḥ |<BR>
bhaktir ity ucyate saiva kāraṇaṃ parameśituḥ || iti |<BR>
<BR>
sneho'tra prīti-mātram | evaṃ pādme - mahitva-buddhir bhaktis tu sneha-<BR>
pūrvābhidhīyate iti | <BR>
<BR>
tathāpi bhakter bhagavati prīti-sāmānya-paryāyatā munibhir bhaktyā<BR>
prayujyata iti pūrvam uktam | kvacid viśeṣa-vācakā api sāmānye<BR>
prayujyante | jīva-sāmānye nṛpa-bhṛti-śabdavat | kvacid bhakty-atiśaya-<BR>
lakṣaṇa-premaṇy api bhakti-śabda-pryogo brāhmaṇa-goṣṭhīṣu<BR>
brāhmaṇyātiśayavati ayaṃ brāhmaṇa itivat | <BR>
<BR>
yathoktaṃ pāñcarātre -<BR>
māhātmya-jñāna-pūrvas tu sudṛḍhaḥ sarvato'dhikaḥ |<BR>
sneho bhaktir iti proktas tayā sārṣṭy-ādi nānyathā || iti |<BR>
<BR>
mano-gati-gamanādīnāṃ tu tat-sambandhenaiva kvacid bhakti-śabda-<BR>
vācyatoktā | tad-anugrāhyatābhimāna-mayī prītir eva bhakti-śabdasya<BR>
mukhyo'rthaḥ | te cānugrāhyābhimānino dvividhāḥ | poṣaṇam anukampā<BR>
cety anugrahasya dvaividhyāt | poṣaṇam atra bhagavatā svarūpa-dvārā sva-<BR>
guṇa-dvārā cānandanam | anukampā ca pūrṇe'pi svasmin nija-sevādy-<BR>
abhilāṣaṃ sampādya sevakādiṣu sevādi-saubhāgya-sampādikā bhagavadaś<BR>
cittārdratāmayī tad-upakārecchā | teṣu dvividheṣu keṣucid bhagavati<BR>
nirmamāḥ keṣucit samamāś ca | tatra bhagavati paramātma-para-brahma-<BR>
bhāvenānandanīyābhimānino nirmamā jñāni-bhaktāḥ śrī-sanakādayaḥ |<BR>
teṣāṃ tad-abhimānitve'pi tatra nirmamatvam -<BR>
<BR>
saty api bhedāpagame nātha tavāhaṃ na māmakīnas tvam |<BR>
sāmudro hi taraṅgaḥ kvacana samudro na tāraṅgaḥ || itivat |<BR>
<BR>
tava candra-darśanavan mamatāṃ vināpi teṣāṃ bhagavad-darśanaṃ prītidaṃ<BR>
syāt | ānukūlyaṃ cātra tat-pravaṇatva-tat-stuty-ādinā jñeyam | eṣāṃ prītiś ca<BR>
jñāna-bhakty-ākhyā | jñānatvaṃ brahma-ghanatvenaivānubhavāt | eṣaiva<BR>
śānty-ākhyayocyate | śama-pradhānatvāt | śamo man-niṣṭhatā buddher [BhP<BR>
11.19.36] iti bhagavad-vākyam | <BR>
<BR>
athānukampyāḥ samamā bhaktāḥ | eṣāṃ hi asmākaṃ prabhur ayam iti<BR>
bhāvena mamatodbhūtā | etad abhipretyaivānanya-mamatety ādi-vaktṛtvaṃ<BR>
kevala-bhaktānāṃ śrī-bhīṣmoddhava-prahlāda-nāradādīnām evoktaṃ na tu<BR>
sanakādīnām api | ato mamatodbhavād evānukampyās tad-abhimāninaś ca<BR>
te | <BR>
<BR>
anukampyatvaṃ trividhaṃ | pālyatvaṃ bhṛtyatvaṃ lālyatvaṃ ca | tat-traividhyena<BR>
kramāt te śrī-bhagavati pālaka iti bhāvā dvārakā-prajādayaḥ | sevya iti<BR>
bhāvāḥ śrī-dārukādi-sevakāḥ gurur iti bhāvāḥ śrī-pradyumna-gada-<BR>
prabhṛti-putrā nṛjādaya iti | eṣāṃ trividhānām api prītir bhaktire eva |<BR>
pūrvāpekṣayā caiṣāṃ prīter ānukūlyātmatādhikyādāv<BR>
ṛtajñānāṃśatvenāsyām eva  śrī-rasāmṛta-sindhau prītir ity (page 47)<BR>
evākhyā kṛtā | sā ca bhaktiḥ krameṇa pālyānām āśrayātmikā, bhṛtyānāṃ<BR>
dāsyātmikā, lālyānāṃ praśrayātmikā jñeyā | yā tu mahad-buddhyā<BR>
cittādara-lakṣaṇa-bhaktir namaskārādi-kārya-vyaṅgyā sā khalu prītir na<BR>
bhavatīti nātra gaṇyate | tat-tad-bhāvaṃ vinaiva kevalādara-mayī prītiś ced<BR>
bhakti-sāmānyatvena jñeyā | <BR>
<BR>
atha putro'yam ity ādibhāvenānukampitvābhimāna-mayī prīitr vātsalyam |<BR>
vatsaṃ vakṣo lātīti niruktir hi tatraiva jhaṭiti pratītiṃ gamayati | prīti-mātre<BR>
tu tad-upalakṣaṇatvenaiva prayogaḥ | laukika-rasajñāś ca kecid atraiva<BR>
vatsalākhyaṃ rasaṃ manyante | tathodāhṛtaṃ śrī-devahūtyāḥ putra-viyoge<BR>
vatse gaur iva vatsalā [BhP 3.33.21] iti | tasmād vātsalyaṃ śrī-vrajeśvarīṇām |<BR>
<BR>
atha mat-sama-madhura-śīla-vacanayaṃ nirupādhimat-praṇayāśray-viśeṣa iti<BR>
bhāvena mitratvābhimāna-mayī prītiḥ maitry-ākhyā dvividhāḥ | paraspara-<BR>
nirupādhikopakāra-rasikatā-mayī sauhṛdākhyā | saha-vihāra-śāli-<BR>
praṇayamayī sakhyākhyā ceti | tato mitrāṇi ca dvividhāni | suhṛdaḥ sakhāyaś<BR>
ceti | tatra sauhṛdaṃ śrī-yudhiṣṭhira-bhīṣma-draupadī-padyādiṣv aṃśena<BR>
dṛśyate | sakhyaṃ śrīmad-arjuna-śrīdāmādiṣu | <BR>
<BR>
atha kānto'yam iti prītiḥ kānta-bhāvaḥ | eṣa eva priyatā-śabdena śrī-<BR>
rasāmṛta-sindhau paribhāṣitā | priyāyā bhāvaḥ priyateti | laukika-rasikair<BR>
atraiva rati-saṃjñā svīkriyate | eṣa eva kāma-tulyatvāt śrī-gopikāsu kāmādi-<BR>
śabdenāpy abhihitaḥ | smarākhyakāma-viśeṣas tv anyaḥ vailakṣaṇyāt | kāma-<BR>
sāmānyaṃ khalu spṛhā-sāmānyātmakam | prīti-sāmānyaṃ tu<BR>
viṣayānukūlyātmakas tad-anugata-viṣaya-spṛhādimayo jñāna-viśeṣa iti<BR>
lakṣitam | tato dvayoḥ sāmānya-prāya-ceṣṭatve'pi kāma-sāmānyasya ceṣṭā<BR>
svīyānukūlya-tātparyā | tatra kutracid viṣayānukūlyaṃ ca sva-sukha-kārya-<BR>
bhūtam eveti tatra gauṇa-vṛttir eva prīti-śabdaḥ | śuddha-prīti-mātrasya<BR>
ceṣṭā tu priyānukūlya-tātparyaiva | tatra tad-anugatam eva cātma-sukham iti<BR>
mukhya-vṛttir eva prīti-śabdaḥ | <BR>
<BR>
ataeva yathā-pūrvaṃ sukha-prīti-sāmānyayor ullāsātmakatayā sāmye'py<BR>
ānukūlyāṃśena prīti-sāmānyasya vaiśiṣṭyaṃ darśitam | tathā kāma-prīti-<BR>
sāmānyayor api spṛhā-viśeṣātmakatayā sāmye'pi tenaiva vaiśiṣṭyaṃ<BR>
siddham | atra tu - yat te sujāta-caraṇāmburuhaṃ staneṣu bhītāḥ śanaiḥ priya<BR>
dadhīmahi karkaśeṣu [BhP 10.31.19] ity ādibhir atikramyāpi svānukūlyaṃ<BR>
priyānu (page 48) kūlya-tātparyasyaiva darśitatvāt śuddha-prīti-viśeṣa-<BR>
rūpatvam eva labhyate | atas tad-viśeṣatvaṃ ca spṛhā-viśeṣātmakatvāt<BR>
siddham | tato'tra śrī-kṛṣṇa-viṣayatvena kubjādi-sambandhi-kāmavad<BR>
aprākṛta-kāmatvasyāpy anabhyupagame sati prākṛta-kāmatvaṃ tu sutarām<BR>
asiddham | tathā darśitaṃ ca -<BR>
<BR>
vikrīḍitaṃ vraja-vadhūbhir idaṃ ca viṣṇoḥ<BR>
śraddhānvito yaḥ śṛṇuyād atha varṇayed vā |<BR>
bhaktiṃ parāṃ bhagavati parilabhya kāmaṃ <BR>
hṛd-rogam āśv apahinoty acireṇa dhīraḥ || [BhP 10.33.40] ity anena |<BR>
<BR>
yad vikrīḍitaṃ khalu nija-śravaṇa-dvārāpy anyeṣāṃ dūra-deśa-kāla-<BR>
sthitānām api śīghram eva yaṃ kāmam apanayat paramaṃ premāṇaṃ<BR>
vitanoti | tat punas tat kāma-mayaṃ na syāt | api tu parama-prema-viśeṣa-<BR>
mayam eva | na hi paṅkena paṅkaṃ kṣālyate | na tu svayam asnehaḥ<BR>
snehayati | <BR>
<BR>
ataeva tasya bhāvasya śuddha-prema-mayatvaṃ nigadenaivoktvā śuddhatve<BR>
hetutayā punas tena bhagavat-prasādaś ca darśitaḥ | bhagavān āha tā vīkṣya<BR>
śuddha-bhāva-prasāditaḥ [BhP 10.22.1] iti | tasyātmarāma-śiromaṇes tena<BR>
ramaṇaṃ ca darśitam-kṛtvā tāvantam ātmānam [BhP 10.33.19] ity-ādibhiḥ | <BR>
<BR>
vaśīkṛtatvaṃ ca svayaṃ darśitaṃ-na pāraye'haṃ niravadya-saṃyujām [BhP<BR>
10.32.22] ity ādinā | tatra niravadyeti prīteḥ śuddhatvam | sva-sādhukṛtyam iti<BR>
paramottamotkṛṣṭatvam | na pāraya iti svavaśīkāratvam | ataḥ śuddha-<BR>
prema-jātiṣu tasya paramtvād eva śrīmad-uddhavenāpy evam uktam-<BR>
vāñchanti yad bhava-bhiyo munayo vayaṃ ca [BhP 10.47.58] iti | tasmāt sarvataḥ<BR>
paramaiva kānta-bhāva-rūpā prītir iti sthitam | <BR>
<BR>
tad evaṃ jñāna-bhaktir bhaktir vātsalyaṃ maitrī kānta-bhāva iti tad-<BR>
bhāvābhimānayor bhedena pañca-vidhā prītiḥ | etāś ca jñāna-bhakty-ādayaḥ<BR>
kvacit miśratayāpi vartante | tatra śrī-bhīṣmādau jñāna-bhakty-āśraya-<BR>
bhaktī | śrī-yudhiṣṭhire sauhṛdyāntarbhūte āśraya-bhakti-vātsalye | śrī-<BR>
bhīmasya sakhyam api | śrī-kuntyām āśraya-bhakty-antarbhūtaṃ vātsalyam |<BR>
śrī-vasudeva-devakyor bhakti-sāmānya-vātsalye | tathā tathā darśanāt | <BR>
<BR>
śrīmad-uddhavasya dāsyāntarbhūtaṃ sakhyaṃ-tvaṃ me bhṛtyaḥ suhṛt sakhā<BR>
[BhP 11.11.48] iti śrī-bhagavad-ukteḥ | śrī-baladevasya sakhya-vātsalya-<BR>
bhaktayaḥ | tatra vātsalya-sakhye--<BR>
<BR>
kvacit krīḍā-pariśrāntaṃ gopotsaṅgopabarhaṇam |<BR>
svayaṃ viśramayaty āryaṃ pāda-saṃvāhanādibhiḥ ||<BR>
nṛtyato gāyataḥ kvāpi valgato yudhyato mithaḥ |<BR>
gṛhīta-hastau gopālān hasantau praśaśaṃsatuḥ || [BhP 10.15.14-15] ity ādiṣu | <BR>
<BR>
bhaktiś ca prāyo māyāstu me bhartuḥ [BhP 10.13.37] ity-ādi-tad-uktiṣu | atra<BR>
ca tasya vraje sakhyāntarbhūte vātsalya-sakhye aiśvarya-prakāśa-maya-<BR>
līlāviṣkārāt | vraje tasyāgrajatvaṃ śrī-vasudeva-nandanayor bhrātṛtva-<BR>
prasiddheḥ | śrīman-nandena putratayā pālanāc ca | yathoktaṃ--<BR>
<BR>
bhrātar mama sutaḥ kaccin mātrā saha bhavad-vraje |<BR>
tātaṃ bhavantaṃ manvāno bhavadbhyām upalālitaḥ || [BhP 10.5.27] iti |<BR>
<BR>
vadanti tāvakā hy ete kumārās te'grajo'pyayam [BhP 10.8.34] iti ca | <BR>
<BR>
evaṃ śrī-paṭṭa-mahiṣīṣu dāsya-miśraḥ kānta-bhāvaḥ | śrīmad-vraja-devīṣu<BR>
sakhya-miśra ity ādikaṃ jñeyam | (page 49)<BR>
<BR>
atha tat-tad-bhāvābhimāno vināṃ tu yā prītiḥ sā sāmānyā<BR>
tādṛśatvāyogyānāṃ bhavati | yathā mithilā-prayāṇa --<BR>
<BR>
ānarta-dhanva-kuru-jāṅgala-kaṅka-matsya-<BR>
pāñcāla-kunti-madhu-kekaya-kośalārṇāḥ |<BR>
anye ca tan-mukha-sarojam udāra-hāsa-<BR>
snigdhekṣaṇaṃ nṛpa papur dṛśibhir nṛ-nāryaḥ || [BhP 10.86.20] ity atra<BR>
keṣāṃcit |<BR>
<BR>
ete ca nirmamā jñeyāḥ | kiṃ ca teṣv eteṣu bhagavat-priyeṣu sāmānya-śāntau<BR>
taṭasthākhyau | anayoḥ prītiś ca taṭasthākhyā | teṣu ca pālya-bhṛtyau<BR>
anugatau | tayor bhaktiś ca sambhrama-prīty-ākhyā | lālyādayas tu<BR>
bāndhavāḥ | teṣāṃ prītiś ca bāndhavatākhyā jñeyā | tair etaiḥ prīti-bhedaiḥ<BR>
priya-bhedān prati svasya bhajanīyatā-bhedā uktāḥ - yeṣām ahaṃ priya ātmā<BR>
sutaś ca sakhā guruḥ suhṛdo daivam iṣṭam [BhP 3.25.38] iti | priyaḥ kāntaḥ |<BR>
ātmā paramātmā | sutaḥ putra-bhrātṛjādi-rūpaḥ anuja-rūpaś ca | sakhā<BR>
praṇaya-pūrvakaḥ saha khelati yaḥ | guru-pitrādi-rūpaḥ | suhṛdo dvividhāḥ<BR>
sambandhino nirupādhi-hita-kāriṇaś ca | tatra pūrveṣāṃ priyatvādau<BR>
praveśād uttare gṛhyante | daivam iṣṭam āśrayaṇīyaḥ sevyaś cety arthaḥ |<BR>
etān bhāvāṃś ca vinā sāmānya-prīti-viṣaya iti bhāvaḥ | <BR>
<BR>
atha pūrvoktā raty-ādi-bhāvā udāhriyante | tatra ratim āha-<BR>
<BR>
tatrānvahaṃ kṛṣṇa-kathāḥ pragāyatām<BR>
anugraheṇāśṛṇavaṃ manoharāḥ |<BR>
tāḥ śraddhayā me 'nupadaṃ viśṛṇvataḥ<BR>
priyaśravasy aṅga mamābhavad ruciḥ ||<BR>
<BR>
tasmiṃs tadā labdha-rucer mahā-mate<BR>
priyaśravasy askhalitā matir mama |<BR>
yayāham etat sad-asat sva-māyayā<BR>
paśye mayi brahmaṇi kalpitaṃ pare || [BhP 1.5.26-27]<BR>
<BR>
mayi śuddha-jīve vyaṣṭi-rūpaṃ pare brahmaṇi ca samaṣṭi-rūpam<BR>
adhyāropitam |<BR>
<BR>
|| 1.5 || śrī-nāradaḥ śrī-vyāsam || 84 ||<BR>
<BR>
[85]<BR>
<BR>
premāṇam āha -<BR>
upalabdhaṃ pati-prema pāti-vratyaṃ ca te 'naghe |<BR>
yad vākyaiś cālyamānāyā na dhīr mayy apakarṣitā || [BhP 10.60.51] <BR>
<BR>
|| 10.60 || śrī-bhagavān rukmiṇī-devīm || 85 ||<BR>
<BR>
[86]<BR>
<BR>
praṇayam āha - uvāha kṛṣṇo bhagavān śrīdāmānaṃ parājitaḥ [BhP 10.18.24]<BR>
iti | spaṣṭam ||<BR>
<BR>
|| 10.18 || śrī-śukaḥ || 86 ||<BR>
[87]<BR>
<BR>
mānam āha -- ekā bhrū-kuṭim ābaddhya prema-saṃrambha-vihvalā  [BhP<BR>
10.32.6] iti | spaṣṭam ||<BR>
<BR>
|| 10.32 || śrī-śukaḥ || 87 ||<BR>
<BR>
[88]<BR>
<BR>
sneham āha - <BR>
sat-saṅgān mukta-duḥsaṅgo hātuṃ notsahate budhaḥ |<BR>
kīrtyamānaṃ yaśo yasya sakṛd ākarṇya rocanam ||<BR>
tasmin nyasta-dhiyaḥ pārthāḥ saheran virahaṃ katham |<BR>
darśana-sparśa-saṃlāpa- śayanāsana-bhojanaiḥ ||<BR>
sarve te 'nimiṣair akṣais tam anu druta-cetasaḥ |<BR>
vīkṣantaḥ sneha-sambaddhā vicelus tatra tatra ha ||<BR>
nyarundhann udgalad bāṣpam autkaṇṭhyād devakī-sute |<BR>
niryāty agārān no 'bhadram iti syād bāndhava-striyaḥ || [BhP 1.10.11-14]<BR>
(page 50)<BR>
<BR>
viceluḥ arhaṇādyānayanārtham itastataś calanti sma | abhadraṃ yātrā-samaye<BR>
duḥśakunaṃ prābhūd iti nyarundhan āchādiavatyaḥ |<BR>
<BR>
|| 1.10 || śrī-sūtaḥ || 88 ||<BR>
<BR>
[89]<BR>
<BR>
rāgam āha -<BR>
vipadaḥ santu tāḥ śaśvat tatra tatra jagad-guro |<BR>
bhavato darśanaṃ yat syād apunar bhava-darśanam || [BhP 1.8.25]<BR>
<BR>
bhavataḥ karma-bhūtasya darśanam avalokanam | yat yāsu | apunarbhavam<BR>
anyatra kutrāpi tādṛśa-mādhuryābhāvāt punar na jātaṃ darśanaṃ sāmya-<BR>
pratītir yasya tad apūrvam ity arthaḥ |<BR>
<BR>
|| 1.8 || śrī-kuntī śrī-bhagavantam || 89 ||<BR>
<BR>
[90]<BR>
<BR>
anurāgam āha -<BR>
<BR>
yadyapy asau pārśva-gato raho-gatas<BR>
tathāpi tasyāṅghri-yugaṃ navaṃ navam |<BR>
pade pade kā virameta tat-padāc<BR>
calāpi yac chrīr na jahāti karhicit || [BhP 1.11.34]<BR>
<BR>
asau śrī-kṛṣṇaḥ | tāsāṃ śrī-mahiṣīṇāṃ pārśva-gataḥ samīpasthaḥ | tatrāpi<BR>
raho-gataḥ ekānte vartate | pade pade pratikṣaṇam | tac ca tāsāṃ<BR>
svābhāvikānurāgavatīnāṃ nāścaryam | yataḥ kā vā anyāpi tat-padād<BR>
virameta tat-padāsvādena tṛptā bhavet | tatra kaimutyenodāharaṇaṃ calāpīti |<BR>
jagati cañcala-svabhāvatvena dṛṣṭāpi | atrodāharaṇa-poṣārthaṃ<BR>
prākṛtāprākṛta-śriyor abheda-vivakṣā |<BR>
<BR>
|| 1.11 || śrī-sūtaḥ || 90 ||<BR>
<BR>
[91]<BR>
mahābhāvam āha -<BR>
<BR>
gopīnāṃ paramānanda āsīd govinda-darśane |<BR>
kṣaṇaṃ yuga-śatam iva yāsāṃ yena vinābhavat || [BhP 10.19.16] <BR>
<BR>
spaṣṭam |<BR>
<BR>
|| 10.19 || śrī-śukaḥ || 91 ||<BR>
<BR>
[92]<BR>
<BR>
eṣā prīti-jātī rati-mātrātmā jñāni-bhakteṣu paramānanda-ghana-<BR>
mātratayānubhava-sukhasya mamatvābhāvenātiśaya-kāraṇatvāyogāt | evaṃ<BR>
samānyeṣv api | kāmaṃ bhavaḥ sva-vṛjinair nirayeṣu nas tāt [BhP 3.15.49] ity<BR>
ādau tu sanakādīnāṃ tādṛśa-rāga-prārthanaiva, na tu sākṣād eva rāga iti<BR>
samādheyam | <BR>
<BR>
atha pālyeṣu prema-paryantaiva | mamatāyāḥ spaṣṭatvāt | na tu snehādi-<BR>
paryantā | vidūra-sambandhena tasyā anaucityāt | yat tu yarhy<BR>
ambujākṣāpasasāra bho bhavān [BhP 1.11.9] ity ādau tatrābda-koṭi-pratimaḥ<BR>
kṣaṇo bhaved iti dvārakā-prajā-vākye tad-atiśayaḥ pratīyate | tat khalu<BR>
tatraiva keṣāṃcin nāpitamālākārādīnāṃ sākṣāt tat-sevā-bhāgyavatāṃ bhāva-<BR>
viśeṣa-dhāriṇam uktitvena saṅgatam | <BR>
<BR>
atha śrīmad-bhṛtyeṣu rāga-paryantāpi sambhāvyate | teṣāṃ mamatādhikyena<BR>
santata-tat-sevālampaṭatvena tad-eka-jīvanatvāt | lālyeṣu sākṣāc-chrī-<BR>
vigraha-sambandhena tato'pi mamatā-viśeṣorjitatvāt rāgātiśayo mantavyaḥ |<BR>
tebhyaḥ sakhibhyo'pi mamatādhikyād vatsala-mukhyayoḥ pitroḥ sarvatas tad-<BR>
atiśayaḥ | anyatrāṣi prāyaḥ vipadaḥ santu tāḥ śaśvat [BhP 1.8.25] ity ādi śrī-<BR>
kuntī-vākyāt sakhiṣu praṇayotkarṣāṃśena tu tad-ādhikyam asti | suhṛtsu<BR>
nātisannikarṣāt premātiśaya eva | praṇaya-mānau tu sakhi-preyasyor eva<BR>
sambhavataḥ | <BR>
<BR>
atha śrī-preyasīṣu śrīmat-paṭṭa-mahiṣīṇāṃ mahā-bhāvatonmukhānurāga-<BR>
paryantaiva | yad-vivarta-viśeṣaḥ prema-vaicittyākhyo vipralambha-śṛṅgāras<BR>
tāsāṃ ūcur mukundaika-dhiyaḥ [BhP 10.90.14] ity ādinā (page 51) itīdṛśena<BR>
bhāvena ity antena varṇitaḥ | tato'dhikaṃ na ca śrūyate | tābhyo'nyatra tv<BR>
anurāgo'pi na śrūyate | nanu satām ayaṃ sāra-bhṛtāṃ nisargaḥ [BhP 10.13.2]<BR>
ity ādau anyatrāpy anurāgo varṇyate | pratikṣaṇaṃ navyatva-sphuraṇāt |<BR>
naivaṃ anurāgasyana tādṛśa-sphuraṇa-mātra-lakṣaṇatvaṃ kintūllāsādi-<BR>
duḥkha-sukhatva-bhāna-paryanta-raty-ādi-guṇa-kṣaṇatvam api | <BR>
<BR>
atra tu sarvatra tat-tal-lakṣaṇodayāsambhāvanayā nānurāgo nirṇīyate iti |<BR>
tathā navyavad ity uktaṃ na ca navyam iti | śrī-vraja-devīnāṃ tu mahā-<BR>
bhāva-paryantatā | <BR>
<BR>
tās tāḥ kṣapāḥ preṣṭha-tamena nītā<BR>
mayaiva vṛndāvana-gocareṇa |<BR>
kṣaṇārdha-vat tāḥ punar aṅga tāsāṃ<BR>
hīnā mayā kalpa-samā babhūvuḥ || [BhP 11.12.11] ity ādi-prasiddheḥ |<BR>
<BR>
nimeṣāsahatvaṃ tāsām eva --<BR>
kuṭila-kuntalaṃ śrī-mukhaṃ ca te <BR>
jaḍa udīkṣitāṃ pakṣma-kṛt dṛśām [BhP 10.31.15] iti |<BR>
<BR>
yasyānanam [BhP 9.24.35] ity-ādikasya nāryo narāś ca muditāḥ kupitā nimeś<BR>
ca ity atra sāmānyato narā nāryaś ca tāvan muditā babhūvuḥ | ca-kārāt<BR>
tatraiva kāścic chrī-gopyo nimerniyame nimeṣa-kartre kupitā babhūvur ity<BR>
arthaḥ | anyatra tad-aśravaṇād eva | anyathā kurukṣetra-yātrāyāṃ |<BR>
<BR>
gopyaś ca kṛṣṇam upalabhya cirād abhīṣṭaṃ<BR>
yat-prekṣaṇe dṛśiṣu pakṣma-kṛtaṃ śapanti |<BR>
dṛgbhir hṛdī-kṛtam alaṃ parirabhya sarvās<BR>
tad-bhāvam āpur api nitya-yujāṃ durāpam || [BhP 10.82.39]<BR>
<BR>
ity atra yat-prekṣaṇa ity ādau vaiśiṣṭyānāpattiś ca syāt | yadyapi śrī-<BR>
kṛṣṇasya tādṛśa-bhāva-janakatvaṃ svabhāva eva tathāpy ādhāra-guṇam apy<BR>
apekṣate svāty-ambuno muktādi-janakatvam iva | atra ca tad-bhāvam āpur<BR>
iti śrī-kṛṣṇa-viṣayaka-mahā-bhāva-viśeṣābhivyaktiṃ dadhur iy arthaḥ |<BR>
ataeva nitya-yujāṃ durāpam ity uktam | nitya-yuk-śabdenāpy atra tat-sa-<BR>
lakṣaṇāḥ paṭṭa-mahiṣya eva labhyante | na tad-vilakṣaṇā anye dūra-<BR>
pratītatvāt | tataś ca nitya-yujām etā virahiṇyo vayaṃ tu priya-saṃyogaṃ<BR>
dinandinam eva prāpnuma iti preṣṭhan-manyānām apīty arthaḥ | ataeva --<BR>
<BR>
śrutvā pṛthā subala-putry atha yājñasenī <BR>
mādhavy atha kṣitipa-patnya uta sva-gopyaḥ |<BR>
kṛṣṇe 'khilātmani harau praṇayānubandhaṃ <BR>
sarvā visismyur alam aśru-kalākulākṣyaḥ || [BhP 10.84.1]<BR>
<BR>
ity atra kvacid anyatrādṛṣṭa-careṇa vraja-striyo yad vāñchanti [BhP 10.83.43]<BR>
ity ādi-tadīya-pūrvokta-rītyā svīya-bhāva-tulyatā-sparśinā<BR>
praṇayānubandhena vismitānām api śrī-gopīnāṃ viśeṣaṇatvena sva-śabdaḥ<BR>
paṭhitaḥ paramāntaraṅgatāvibodhiṣayā | tathā aho alaṃ ślāghyatamaṃ yadoḥ<BR>
kulam [BhP 1.10.26] ity ādi-padya-trayātmake prathama-skandha-sambandhini<BR>
pura-strī-vākye'pi, teṣu prathama-dvayaṃ sarvasya mathurā-vraja-dvārakā-<BR>
vāsino janasya bhāgya-mahimā-pratipādakam | (page 52)<BR>
tṛtīyaṃ khalu-<BR>
<BR>
nūnaṃ vrata-snāna-hutādineśvaraḥ<BR>
samarcito hy asya gṛhīta-pāṇibhiḥ |<BR>
pibanti yāḥ sakhy adharāmṛtaṃ muhur<BR>
vraja-striyaḥ sammumuhur yad-āśayāḥ || [BhP 1.10.28] ity etat |<BR>
<BR>
atra paṭṭa-mahiṣīṇāṃ bhāgya-ślāghāyām api śrī-vraja-devīnām eva hi<BR>
parmotkṛṣṭatvam āsvādābhijñataratvaṃ cāyātam | yasyāmṛtasya mādhurya-<BR>
smaraṇe devā api muhyanti tan-manuṣyeṇāpy anenāsvādyata itivat | tasmāt<BR>
tāsām eva sarvottama-bhāvanā | ayam atra sandarbhaḥ - śrī-bhagavataḥ<BR>
svabhāvas tāvad ubhaya-vidhaḥ | brahmatva-lakṣaṇo bhagavattva-lakṣaṇaś<BR>
ceti | bhaktāś ca sāmānyato dvividhā uktāḥ taṭasthāḥ parikarāś ceti |<BR>
tatraike taṭasthā brahmatā-puraskāreṇa tat-svabhāvena prīyamāṇāḥ<BR>
śāntākhyāḥ | anye ca taṭasthāḥ parikaravad bhagavattā-viśeṣeṇāpi<BR>
prīyamāṇāḥ parikaratvābhimānam aprāptāḥ | tataḥ sphuṭam evaite<BR>
parikarāt prīti-vihīnāḥ | <BR>
<BR>
athādyā api prīti-kāraṇasya prīti-kāryasya ca nirhīnatvāt parikarāt prīti-<BR>
nirhīnāḥ | kāraṇaṃ cātra sāhāyyam | sahāyo dvividhāḥ | mamatā-<BR>
lakṣaṇo'rthas tad-aṅgaṃ brahmatvānubhavādayas tad-upāṅgānīti | atra teṣāṃ<BR>
mamatvaṃ nāstīti darśitam eva | tac ca yuktaṃ sambandha-viśeṣāsphuraṇāt |<BR>
tato'ṅga-nirhīṇatvam | upāṅgeṣu ca teṣāṃ brahma-jñānam eva mukhyam |<BR>
tad-anuśīlana-svābhāvyāt | bhagavattā-jñānaṃ tu tad-anugatam | tasyā eva<BR>
tādṛśa-bhāvena teṣām ākarṣaṇāt | yad uktam-ātmārāmāś ca ity ādau<BR>
itthambhūta-guṇo hariḥ [BhP 1.7.11] iti | <BR>
<BR>
vastutas tu prīti-sāhāyye bhagavattāyā eva mukhyatvaṃ tair anubhūtam |<BR>
tasyāravinda-nayanasya padāravinda- [BhP 3.15.43] ity ādau cakāra teṣāṃ<BR>
saṅkṣobham akṣara-juṣām api citta-tanvoḥ iti | tathāpi tādṛśa-<BR>
svabhāvatvāparityāgād upāṅga-nirhīnatvam | <BR>
<BR>
atha prīti-kāryam api teṣāṃ nirhīnatvam | yataḥ prāyaśo bhagavat-smaraṇam<BR>
eva tat-kāryam | tad-darśanaṃ tu kādācitkam eva | parikarāṇāṃ punaḥ sākṣāt<BR>
tad-aṅgasevādikam api santatam eva | ataeva teṣām eva saubhāgyātiśaya-<BR>
varṇanam | śrī-jaya-vijaya-śāpa-prastāve-<BR>
<BR>
tasmin yayau paramahaṃsa-mahā-munīnām |<BR>
anveṣaṇīya-caraṇau calayan saha-śrīḥ || [BhP 3.15.37] ity uktvā,<BR>
<BR>
taṃ tv āgataṃ pratihṛtaupayikaṃ sva-pumbhis<BR>
te'cakṣatākṣa-viṣayaṃ sva-samādhi-bhāgyam | [BhP 3.15.38] iti | tathā--<BR>
<BR>
vinatā-sutāṃse vinyasta-hastam [BhP 3.15.40] iti |<BR>
<BR>
tathā tadā jaya-vijayayor eva (page 53) bhagavata ātmīyatvaṃ spaṣṭam asti |<BR>
muniṣu tu gauravam | tatra śrī-brahma-vākye --<BR>
<BR>
evaṃ tadaiva bhagavān aravinda-nābhaḥ |<BR>
svānāṃ vibudhya sad-atikramam ārya-hṛdyaḥ || [BhP 3.15.37] iti |<BR>
<BR>
śrī-vaikuṇṭha-nātha-vākye ca --<BR>
<BR>
tad vaḥ prasādayāmy adya brahma daivaṃ paraṃ hi me |<BR>
tad dhīty ātma-kṛtaṃ manye yat sva-pumbhir asat-kṛtāḥ || [BhP 3.16.4]<BR>
<BR>
tac ca parikarāṇāṃ saubhāgyaṃ svayam api dṛṣṭvā te munayaś ca tayoḥ sva-<BR>
kṛta-śāpād alajjanta --<BR>
<BR>
yaṃ vānayor damam adhīśa bhavān vidhatte<BR>
vṛttiṃ nu vā tad anumanmahi nirvyalīkam |<BR>
asmāsu vā ya ucito dhriyatāṃ sa daṇḍo<BR>
ye 'nāgasau vayam ayuṅkṣmahi kilbiṣeṇa || [BhP 3.16.25] <BR>
<BR>
tathā tayos tasyātmīyatvenaiva saha-kāruṇyam api muniṣu nirgateṣu vyaktam<BR>
asti --<BR>
<BR>
bhagavān anugāv āha yātaṃ mā bhaiṣṭam astu śam |<BR>
brahma-tejaḥ samartho 'pi hantuṃ necche mataṃ tu me || [BhP 3.16.29] iti |<BR>
<BR>
tasmāt kārya-nirhīnatvam api | tebhyaś ca sarva-nirhīnatvebhyas taṭasthān<BR>
atikramya parikarāṇāṃ prīty-utkarṣo darśitaḥ |<BR>
<BR>
nanu nirupādhipremāspadasya prītau  parikaratvābhimāna upādhiḥ syāt |<BR>
tato jñānātmikāṃ sāmānyāṃ ca prītim apekṣya tad-abhimāni-prītayo gauṇya<BR>
eva syuḥ | kiṃ ca mamatāyāḥ prīti-hetutve jāte ca yasyātmanaḥ sambandhāt<BR>
prītir bhavet tasminn eva tad-ādhikyaṃ syāt | naivaṃ śrībhagavato yena<BR>
svabhāvenaivānubhūtenābhimāna-viśeṣaṃ vināpi teṣāṃ prītir udayate tenāpi<BR>
parikarāṇām udayate | tathā nija-svabhāva-siddho vā tātkāliko vā<BR>
yo'bhimāna-viśeṣas tenāpy udayate | samuccaye ko virodhaḥ | pratyutollāsa<BR>
eva | tatra bhagavat-svabhāvamayatvaṃ bhakta-tātkālikābhimāna-<BR>
viśeṣamayatvaṃ cāha-<BR>
<BR>
go-gopīnāṃ mātṛtāsminn āsīt snehardhikāṃ vinā |<BR>
purovad [BhP 10.13.25] iti | spaṣṭam |<BR>
<BR>
|| 10.13 || śrī-śukaḥ || 92 ||<BR>
<BR>
[93]<BR>
<BR>
ubhaya-svabhāvamayatvam āha -<BR>
<BR>
yathā bhrāmyaty ayo brahman svayam ākarṣa-sannidhau |<BR>
tathā me bhidyate cetaś cakra-pāṇer yadṛcchayā || [BhP 7.5.14]<BR>
<BR>
spaṣṭam |<BR>
|| 7.5 || śrī-prahlādaḥ || 93 ||<BR>
<BR>
[94]<BR>
<BR>
kiṃ ca bhaktābhimāna-viśeṣamayaś ca premā bhagavat-svabhāvāvirbhūta<BR>
eveti brūmaḥ | bhagavati hi svarūpa-siddhāḥ sarve prakāśā nityam eva<BR>
vartante iti śrī-bhagavat-sandarbhādau darśitam asti | āgamādāv api<BR>
nānopāsanāḥ śrūyante | tatra yathā yatra prakāśas tathā tatrābhimāna-<BR>
viśeṣamayī prītir udayate | prakāśa-vaiśiṣṭya-hetuś ca bhakta-viśeṣa-saṅga<BR>
eva nitya-siddheṣu tu nitya-siddha eva tathā-prakāśaḥ prītir abhimānaś ca | <BR>
<BR>
atha prītyaiva sahodayāt tādṛśo'bhimāno'pi prīti-vṛtti-viśeṣa ity uktam |<BR>
tasmād api na tat-samavāyena prīti-hāniḥ pratyutātyanta-sannikarṣa-<BR>
vyañjakena tat-tad-abhimānena tasyā ullāsa eva | kiṃ ca laukiko'pi mamatā-<BR>
viśeṣa ātmano'py ādhikyena svāspade prītiṃ janayati | putrādy-artham ātma-<BR>
vyayādikaṃ dṛśyate | tathaivoktaṃ vrajeśvaraṃ prati śrī-bhagavataiva - pitror<BR>
apy adhikā prītir ātmajeṣvātmano'pi hi [BhP 10.45.21] iti | bhagavad-viṣayā<BR>
mamatā tu svātma-gata-tadīyābhimāna-viśeṣa-hetukaiva | tad-abhimāna-<BR>
viśeṣaś ca tat-svabhāva-viśeṣa-hetuka ity uktam | sa ca prathamam<BR>
āvirbhavati | tad-anantaram eva mamatā-viśeṣa āvirbhavatīti | tasmād yathā<BR>
(page 54) tathā tat-svabhāva eva tat-prīter mūla-kāraṇam -<BR>
<BR>
brahman parodbhave kṛṣṇe iyān premā kathaṃ bhavet |<BR>
yo'bhūta-pūrva-stokeṣu svodbhaveṣv api kathyatām || [BhP 10.14.49] iti rāja-<BR>
praśnottaraṃ śrī-śukadevena śrī-kṛṣṇa-prītau tat-svabhāva-siddhatvam<BR>
uktam | tat-svabhāvāvirbhāva-viśeṣāvirbhūta-mamatā-viśeṣeṇa tu kevala-<BR>
mamatā-hetuka-prītim atikramya vaiśiṣṭyaṃ cābhipretam | tasmāt sarvathā<BR>
mamatā-sambandhena prīte vaiśiṣṭyam eva bhavatīti siddham | bhagavat-<BR>
sambandhenātmany api teṣāṃ prītir jāyate | tathaivāhuḥ -<BR>
<BR>
su-dustarān naḥ svān pāhi kālāgneḥ suhṛdaḥ prabho |<BR>
na śaknumas tvac-caraṇaṃ santyaktum akuto-bhayam || [BhP 10.17.24] <BR>
<BR>
ṭīkā ca-na mṛtyor vibhīmaḥ | kintu tvac-caraṇa-viyogād ity āhuḥ na<BR>
śaknuma iti ity eṣā | na ca tvac-caraṇaṃ nija-viyoga-bhayaṃ na dūrīkartum<BR>
arhatīty āhuḥ | akutobhayam iti | yad vā tava carṇa-sannidhāne saty asmākaṃ<BR>
sarvam eva sukhāya kalpate anyadā tu duḥkhāyaivety āhuḥ | na vidyate<BR>
kutaścid bhayaṃ yeneti |<BR>
<BR>
|| 10.17 || śrī-vrajaukasaḥ śrī-bhagavantam || 94 ||<BR>
<BR>
[95]<BR>
<BR>
tathā tat-prīter eva tat-tad-abhimānollāsitvam | tataḥ śrī-bhagavato'pi tat-tad-<BR>
abhimānitvam āha - eṣa vai bhagavān sākṣād [BhP 1.9.18] ity ādau -<BR>
<BR>
yaṃ manyase mātuleyaṃ priyaṃ mitraṃ suhṛttamam |<BR>
akaroḥ sacivaṃ dūtaṃ sauhṛdād atha sārathim ||<BR>
sarvātmanaḥ sama-dṛśo hy advayasyānahaṅkṛteḥ |<BR>
tat-kṛtaṃ mati-vaiṣamyaṃ niravadyasya na kvacit ||<BR>
tathāpy ekānta-bhakteṣu paśya bhūpānukampitam |<BR>
yan me 'sūṃs tyajataḥ sākṣāt kṛṣṇo darśanam āgataḥ || [BhP 1.9.20-22]<BR>
<BR>
sauhṛdāt tādṛśa-premṇa eva hetoḥ | yaṃ mātuleyaṃ manyase priyaṃ prīti-<BR>
viṣayaṃ mitraṃ prīti-kartāraṃ suhṛttamam upakārnānapekṣopakārakaṃ ca<BR>
manyase | atha sārathiṃ sārathim apīty arthaḥ | sa eṣa sākṣād-bhagavān ity<BR>
ādikaḥ pūrveṇānvayaḥ | <BR>
<BR>
nanu bhavatu prīti-viśeṣeṇāsmākaṃ tasmiṃs tathā matis tasya sarveṣāṃ<BR>
paramātmanas tasmād eva samadṛśaḥ paramātmatvād eva sarveṣāṃ tac-<BR>
chakti-vaibhava-rūpāṇām ātmanāṃ tato'nanyatvād advayasya tasmād eva<BR>
mātuleyo'ham ity ādy-abhimāna-śūnyasya, tathā nirdoṣasya ca katham aham<BR>
asya mātuleyaḥ | na tv amuṣetvādi-rūpaṃ mātuleyatvādi-kṛtaṃ mati-<BR>
vaiṣamyaṃ syād ity ādi-pūrva-pakṣoṭṭaṅkana-pūrvakaṃ siddhāntayati<BR>
sarvātmana ity ādi dvābhyām | <BR>
<BR>
yadyapi tādṛśasya tan na sambhavati tathāpi he bhūpa ekānta-bhakteṣu<BR>
yuṣmāsu anukampāṃ paśya | yeṣāṃ bhakti-viśeṣeṇa para-vaśaḥ sann asāv api<BR>
tathā tathātmānaṃ bāḍham evābhimanyata ity arthaḥ | yaḥ khalu śarīrasyāpi<BR>
sambandha-hetuḥ so'bhimāna eva hi sambandha-hetur mukhyaḥ, na śarīram |<BR>
evaṃ sati, svāvirbhāvādinā śarīra-sambandhe'pi tasya mātuleyatvādikaṃ<BR>
sutarām eva sidhyatīti tātparyam | tatra hetu-garbho dṛṣṭāntaḥ yan me'sūn<BR>
iti | yasmāt yuṣmat-sambandhād eva hetoḥ | <BR>
<BR>
tad evaṃ paramopādeyatva-jñānād eva tat-sambandhātmaka eva śrī-<BR>
bhagavānutkrāntāv api muhur eva nijālambanī-kṛtaḥ vijaya-sakhe ratir astu<BR>
me'navadyā [BhP 1.9.33] iti, pārtha-sakhe ratir mamāstu [BhP 1.9.35] iti, vijaya-<BR>
ratha-kuṭumbaḥ [BhP 1.9.39] ity ārabhya bhagavati ratir astu me mumūrṣoḥ<BR>
iti ca |<BR>
<BR>
|| 1.9 || bhīṣmaḥ śrī-yudhiṣṭhiram || 95 ||<BR>
<BR>
[96]<BR>
<BR>
tam evābhimāna-mamatābhyāṃ prīter atiśayaṃ darśayati - (page 55)<BR>
<BR>
rājan patir gurur alaṃ bhavatāṃ yadūnāṃ<BR>
daivaṃ priyaḥ kula-patiḥ kva ca kiṅkaro vaḥ |<BR>
astv evam aṅga bhagavān bhajatāṃ mukundo<BR>
muktiṃ dadāti karhicit sma na bhakti-yogam || [BhP 5.6.18]<BR>
<BR>
yasyām eva kavayaḥ [BhP 5.6.17] ity ādi prāktana-gadye mukty-adhikatayā<BR>
sāmānyā prīti-lakṣaṇa-bhaktir uktā | atra tu he rājan bhavatāṃ yadūnām api<BR>
paty-ādi-rūpo bhagavān | evaṃ nāma dūre'stu śrī-bhagavatas tādṛśatva-<BR>
prāpakasya prema-viśeṣasyāsya vārtā sarveṣām api dūre sthitety arthaḥ |<BR>
yato'nyeṣāṃ nityaṃ bhajatām api mukundo'sau muktim eva dadāti, na tu<BR>
bhakti-yogaṃ pūrvokta-mahima-prīti-sāmānyam apīti patitvādi-bhāvamayyāṃ<BR>
parama-vaiśiṣṭyam uktam | atas teṣv eva yat kiñcid rūpatvam api śrī-<BR>
brahmaṇā prārthitaṃ tad astu me nātha sa bhūri-bhāgaḥ [BhP 10.14.30] ity<BR>
ādinā |<BR>
<BR>
|| 5.6 || śrī-śukaḥ || 96 ||<BR>
<BR>
[97]<BR>
<BR>
atha parikarāṇām api bhāveṣu tāratamyaṃ vivecanīyaṃ, yeṣāṃ<BR>
bhagavattaivopajīvyā | tatra bhagavattā tāvat sāmānyato dvividhaiva |<BR>
paramaiśvarya-rūpā parama-mādhurya-rūpā ceti | aiśvaryaṃ prabhutā |<BR>
mādhuryaṃ nāma ca śīla-guṇa-rūpa-vayo-līlānāṃ sambandha-viśeṣāṇāṃ ca<BR>
manoharatvaṃ, paramatvaṃ ca cāsamordhvatvam | <BR>
<BR>
atha bhaktādi-catur-vidhāḥ parikarāapi dvividhāḥ | paramaiśvaryānubhava-<BR>
pradhānāḥ parama-mādhuryānubhava-pradhānāś ca | tatraiśvarya-mātrasya<BR>
sādhvasa-sambhrama-gaurava-buddhi-janakatvaṃ mādhurya-mātrasya prīti-<BR>
janakatvam iti sarvānubhava-siddham eva | tatas tatraiśvarya-mādhuryayoḥ<BR>
paramatvam iti tābhyāṃ yathāsaṅkhyaṃ sādhvasādīnāṃ prīteś ca<BR>
paramatvam eva syāt | ataeva -<BR>
devakī vasudevaś ca vijñāya jagad-īśvarau |<BR>
kṛta-saṃvandanau putrau sasvajāte na śaṅkitau || [BhP 10.44.51]<BR>
<BR>
pitarāv upalabdhārthau viditvā puruṣottamaḥ |<BR>
mā bhūd iti nijāṃ māyāṃ tatāna jana-mohinīm || <BR>
uvāca pitarāv etya sāgrajaḥ sātvatarṣabhaḥ |<BR>
praśrayāvanataḥ prīṇann amba tāteti sādaram || [BhP 10.45.1-2] ity ādy-<BR>
anantaram,<BR>
<BR>
iti māyā-manuṣyasya harer viśvātmano girā |<BR>
mohitāv aṅkam āropya pariṣvajyāpatur mudam ||<BR>
siñcantāv aśru-dhārābhiḥ sneha-pāśena cāvṛtau |<BR>
na kiñcid ūcatū rājan bāṣpa-kaṇṭhau vimohitau || [BhP 10.45.10-11]<BR>
<BR>
upalabdho jāto jagadīśvaratva-lakṣaṇo'rtho yābhyāṃ tathābhūtau jñātvā |<BR>
mābhūd iti | samārūḍha-pitṛtva-padavīkatvena jñāni-bhakta-jana-kevala-<BR>
bhakta-janādi-durlabha-parama-premaika-yogyayos tayos tad-ācchādakaṃ taj-<BR>
jñānaṃ na bhavatv iti nijāṃ māyām āvaraṇa-śaktiṃ nija-<BR>
jagadīśvaratvācchādanāya tatāna vistāritavān | tad-anantaraṃ nija-tādṛśa-<BR>
prema-poṣkaṃ mādhuryam eva vyañjitavān ity āha uvācety ādi | <BR>
<BR>
athavā māyā dambhe kṛpāyāṃ ca iti viśva-prakośāt nijāṃ sva-viṣayāṃ<BR>
māyāṃ kṛpāṃ tad-ātmikāṃ vātsalyākhyāṃ prītiṃ tayos tatāna<BR>
āvirbhāvitavān | kīdṛśīṃ yā nija-mādhuryeṇa sarvam eva janaṃ mohayati<BR>
tām | kathaṃ tatānety āśaṅkya nijaiśvaryācchādaka-nija-mādhurya-<BR>
prakāśanenety āha uvāceti | <BR>
<BR>
athavā māyā vayunaṃ jñānam iti nighaṇṭu-dṛṣṭyā nijāṃ tādṛśa-prema-<BR>
janakatvenāntaraṅgāṃ māyāṃ nija-mādhurya-jñānaṃ tatāna | tat-prakāram<BR>
āha uvāceti | māyā-manuṣyasyāśeṣa-vidyā-pracurasya narākṛti-para-<BR>
brahmaṇa iti | <BR>
<BR>
|| 10.45 || śrī-śukaḥ || 97 ||<BR>
<BR>
[98]<BR>
<BR>
tad evaṃ pāramaiśvaryasya bhaktau yat kvacid uddīpanatvaṃ, tat tu<BR>
sambhrama-gauravādi tad-avayavasyaiva | tatrāpy avayavini prītyaṃśe tu<BR>
mādhuryasyaivod-dīpanatvam | ubhaya-samāhārasya punaḥ parameśvara-<BR>
(page 56) bhakti-janakatvam iti vivektavyam | <BR>
<BR>
tad evaṃ mādhuryasyaiva prīti-janakatve sthite tad-anubhavaś ca śrīmad-<BR>
gokulasya svabhāva-siddhaḥ | āgantukaḥ khalv aiśvaryānubhavaḥ | tathaiva<BR>
śrī-govardhanoddharaṇānantare-<BR>
<BR>
evaṃ-vidhāni karmāṇi gopāḥ kṛṣṇasya vīkṣya te |<BR>
atad-vīrya-vidaḥ procuḥ samabhyetya su-vismitāḥ || [BhP 10.26.1] ity-ādy-<BR>
adhyāye,<BR>
<BR>
dustyajaś cānurāgo 'smin sarveṣāṃ no vrajaukasām |<BR>
nanda te tanaye 'smāsu tasyāpy autpattikaḥ katham || [BhP 10.26.13] <BR>
<BR>
iti śrī-gopa-gaṇa-praśne, śrī-vrajeśvareṇa ca tad-aiśvaryam āpta-vākya-<BR>
dvāraiva teṣāṃ samādhānāyoktaṃ, mādhuryaṃ tu svānubhava-siddhatvena<BR>
vyañjitam | yathāha-<BR>
<BR>
śrūyatāṃ me vaco gopā vyetu śaṅkā ca vo 'rbhake |<BR>
enaṃ kumāram uddiśya gargo me yad uvāca ha || [BhP 10.26.15] ity ādi,<BR>
<BR>
ity addhā māṃ samādiśya garge ca sva-gṛhaṃ gate |<BR>
manye nārāyaṇasyāṃśaṃ kṛṣṇam akliṣṭa-kāriṇam || [BhP 10.26.23] ity antam |<BR>
<BR>
atha gargo māṃ yad uvāca ha iti śabda-dvārā parokṣaṃ jñānam uktam |<BR>
tatrāpi manye iti vitarka eva | arbhaka-kumāra-śabda-prayogas tu bāla-bhāva-<BR>
maya-mādhurye sva-svabhāvānubhavasya sūcaka ity avagamyate |<BR>
<BR>
|| 10.26 || śrī-vrajeśvaraḥ || 98 ||<BR>
<BR>
[99]<BR>
<BR>
tathā mat-kāmā ramaṇaṃ jāram asvarūpa-vido'balāḥ [BhP 11.12.13] iti śrī-<BR>
bhagavatā coktam | na caivaṃ teṣām ajñānaṃ ca vaktavyam | mādhurya-<BR>
jñānenaiva parama-bhagavattā-jñāna-sad-bhāvāt | yata eva teṣām<BR>
anyatrānāveśaḥ | <BR>
yad eva khalv ātmārāmāṇām api modanam | na ca sarvāpi bhagavattā<BR>
sarveṇopāsyate anubhūyate vā | api tu sva-svādhikāra-prāptaiva anantatvād<BR>
anupayuktatvāc ca | ataeva vedānte'pi guṇopāsanā-vākyeṣu tat-tad-vidyāyāṃ<BR>
guṇa-samāhāraḥ pṛthak pṛthag eva sūtra-kāreṇa vyavasthāpitaḥ |<BR>
tathaivoktaṃ-<BR>
<BR>
yasya  yasya hi yaḥ kāmas tasya tasya hy upāsanam |<BR>
tādṛśānāṃ guṇānāṃ ca samāhāraṃ prakalpayet || iti | <BR>
<BR>
tathā mallānām aśaniḥ [BhP 10.43.17] ity ādau ca ṭīkā cūrṇikā-tatra ca<BR>
śṛṅgārādi-rasa-kadamba-mūrtir bhagavāṃs tat-tad-abhiprāyānusāreṇa<BR>
babhau, na sākalyena sarveṣām ity āha ity eṣā | atra parama-tattvatayā<BR>
jānatām api na samyag-jñānam ity āyātam | yuktaṃ cedaṃ tat-tan-mādhurya-<BR>
viśeṣānanubhavāt | mādhuryānubhāvināṃ bhaktānāṃ tu - yasyāsti bhakti<BR>
bhagavaty akiñcanā sarvair guṇais tatra samāsate surāḥ [BhP 5.18.12] ity ādi-<BR>
nyāyenānādṛtam api sarvaṃ jñānaṃ samaya-pratīkṣakam eva syāt |<BR>
pūrvatraiva padye teṣāṃ parama-vidvattām abhipraiti | yathā -<BR>
<BR>
mallānām aśanir nṛṇāṃ nara-varaḥ strīṇāṃ smaro mūrtimān<BR>
gopānāṃ sva-jano 'satāṃ kṣiti-bhujāṃ śāstā sva-pitroḥ śiśuḥ |<BR>
mṛtyur bhoja-pater virāḍ aviduṣāṃ tattvaṃ paraṃ yogināṃ<BR>
vṛṣṇīnāṃ para-devateti vidito raṅgaṃ gataḥ sāgrajaḥ || [BhP 10.43.17]<BR>
<BR>
atra khalu padye trividhā janā uktāḥ pratikūla-jñānāḥ, mūḍhāḥ, vidvāṃsaś<BR>
ca | tatra nirupādhi-parama-premāspadatā-svabhāve tasmin virodha-liṅgena<BR>
mallānāṃ kaṃsa-pakṣīyāsat-kṣiti-bhujāṃ kaṃsasya ca pratikūla-jñānatvaṃ<BR>
bodhyate | virāḍ aviduṣām iti pṛthag-upādānena (page 57) virāṭtva-<BR>
jñāninām eva mūḍhatvam | pāriśeṣya-pramāṇenānyeṣāṃ tu vidvattaiva | tatra<BR>
virāṭtvaṃ nāma virād-aṃśe-bhautika-dehatvaṃ yat-kiñcin-nara-dārakatvam ity<BR>
arthaḥ | atas tatra mūḍhatā | te ca bhagavad-yācñām aśraddadhānair yājñika-<BR>
vipraiḥ sadṛśāḥ | <BR>
<BR>
kecit tad-avajñātāro na dveṣṭāro na ca prīyamāṇāḥ | atra teṣāṃ bhautikatva-<BR>
sphūrtau bhaktānāṃ jugupsāṃ jāyata iti bībhatsa-rasaś ca bhagavatā poṣyate |<BR>
nara-varatve tu tan-mādhurya-prabhāvayor aṃśenaiva nareṣu tasya<BR>
śreṣṭhatvam anubhūtam iti tad-anubhava-sad-bhāvāt sādhāraṇa-nṝṇām api<BR>
vidvattā | ataeva ca sāmānya-bhaktāḥ | yathaiva teṣāṃ prītir varṇitā | <BR>
<BR>
nirīkṣya tāv uttama-puruṣau janā<BR>
mañca-sthitā nāgara-rāṣṭrakā nṛpa |<BR>
praharṣa-vegotkalitekṣaṇānanāḥ [BhP 10.43.20] ity ādinā | <BR>
<BR>
eteṣāṃ prajātve'pi prāyas tadānīm ajāta-mamatvān na pālyāntaḥ-praveśaḥ |<BR>
athaivaṃ teṣām api vidvattāyām anyeṣāṃ sutarām eva sā | tatrāpi kim uta<BR>
śrī-gopānāṃ | tathā hi tatra nṝṇāṃ sāmānya-bhaktānāṃ yogināṃ tal-līlā-<BR>
didṛkṣā-gatākāśādi-sthita-catuḥsana-prabhṛti-jñāni-bhaktānāṃ ca mamatva-<BR>
sūcaka-pada-vinyāso na kṛtaḥ | tathā-<BR>
tad balābalavad yuddhaṃ sametāḥ sarva-yoṣitaḥ |<BR>
ūcuḥ parasparaṃ rājan sānukampā varūthaśaḥ || [BhP 10.44.6] ity ādau |<BR>
<BR>
kva vraja-sāra-sarvāṅgau [BhP 10.44.8] ity ādi-tad-<BR>
vākyodāhṛtānukampāmaya-parama-prīti-vikārāṇāṃ nānā-bhāva-strīṇāṃ<BR>
madhye smaratvena vidita-kṛṣṇānāṃ gopyas tapaḥ kim acaran [BhP 10.44.14]<BR>
ity ādika-girāṃ strī-viśeṣāṇāṃ kānta-bhāvākhya-prīter loka-prasiddha-<BR>
smareṇāpi miśratvena śrī-vraja-devīvac chuddhatvābhāvaḥ | tat-kāla-<BR>
dṛṣṭatvena mamatvābhāvaś cāgataś ca | vṛṣṇi-pitṛ-gopānāṃ tu tat-tac-<BR>
chabdair mamatā-viśeṣaḥ sūcitaḥ |<BR>
<BR>
tasmād eteṣv eva parama-mādhuryānubhaveṣūttamatvaṃ matam | tatra ca<BR>
gopānāṃ svajano vṛṣṇīnāṃ para-devatety anena śrī-gopānāṃ bāndhava-<BR>
bhāvāpādaka-mādhurya-jñānaṃ svābhāvikaṃ, vṛṣṇīnāṃ tu para-<BR>
devatābhāvāpādakaiśvarya-jñānaṃ svābhāvikam ity aṅgīkṛtam |<BR>
sambandhād vṛṣṇayaḥ [BhP 7.1.30] iti tu tathā gauṇasyāpi bandhu-bhāvasya<BR>
tad-anugatau svataḥ prābalyāpekṣayoktam | <BR>
<BR>
kiṃ ca, teṣu yathā kaṃsādayaḥ pratikūla-jñānā vṛṣṇy-adhamāḥ |<BR>
tathaivāvidvāṃsaḥ śatadhanva-prabhṛtayaḥ santi | tad-apekṣayaiva na yaṃ<BR>
vidanty amī bhūpā ekārāmāś ca sātvatāḥ [BhP 10.84.23] ity ādikaṃ jñeyam | <BR>
<BR>
ata uttama-vṛṣṇitayā sāmānyato labdham aiśvarya-jñānam uttamam eva śrī-<BR>
vasudeva-devakyoḥ sammatam | tataḥ tat-saṃsṛṣṭatve'pi līlā-viśeṣād eva<BR>
pitroḥ śiśur ity anena mādhurya-jñānaṃ vyajyate | ato gauṇatvād eva -<BR>
<BR>
nāticitram idaṃ viprā <BR>
vasudevo bubhutsayā |<BR>
kṛṣṇaṃ matvārbhakaṃ yan naḥ <BR>
pṛcchati śreya ātmanaḥ || [BhP 10.84.30] ity ādau śrī-nāradena tan<BR>
nānumoditam | <BR>
<BR>
rājñā tu svābhāvikatvāt śrī-vrajeśvarayos tad-anumoditam | nandaḥ kim<BR>
akarod brahman [BhP 10.8.46] ity ādau | tayor aiśvarya-jñānasya <BR>
svābhāvikatvaṃ ca janma-kṣaṇam ārabhya tādṛśa-stuty-ādau prasiddham |<BR>
ataevaa pitarāv upalabdhārtho viditvā [BhP 10.45.1] ity atra ṭīkā-kārair api<BR>
tayor aiśvarya-jñānaṃ siddham eva | putratayā prema tu durlabham ity<BR>
uktam | tathā śrī-gopānāṃ svajanatvaṃ sāmānyato nirdiṣṭam |  tac ca vṛṣṇi-<BR>
kaṃsādivan na vraje kvacid api (page 58) jane vyabhicarati-<BR>
<BR>
ābāla-vṛddha-vanitāḥ sarve 'ṅga paśu-vṛttayaḥ |<BR>
nirjagmur gokulād dīnāḥ kṛṣṇa-darśana-lālasāḥ || [BhP 10.16.15] ity ādi-<BR>
darśanāt | <BR>
<BR>
tad evaṃ sati svayam eva gopa-rāje kadāpy avyabhicāri-vātsalye vaiśiṣṭyam<BR>
āyātam iti tasyāpi śiśur iti kiṃ vaktavyam iti bhāvaḥ | <BR>
<BR>
|| 10.43 || śrī-śukaḥ || 99 ||<BR>
<BR>
[100]<BR>
<BR>
tad evaṃ parama-mādhuryātiśayānubhava-svabhāvatvena parama-jñānitvam<BR>
eva śrī-gopālānām aṅgīkṛtam | ataeva dṛṣṭa-caturbhujādy-ananta-tad-<BR>
āvirbhāvenāpi brahmaṇā teṣām ālambanaṃ rūpam eva nijālambanīkṛtam<BR>
naumīḍya te'bhra-vapuṣe [BhP 10.14.1] ity ādinā | teṣām api yat-<BR>
svabhāvatvenaiva cāgantukād anya-jñānāt nāsau prītir vyabhicarati | pratyuta<BR>
tad eva tiraskaroti | tenānatarāya-prāye vardhate ca viṣayiṇāṃ viṣaya-prītir<BR>
iva | yato viṣayiṇāṃ viṣayeṣu sa-doṣatve śrute dṛṣṭe'pi rāga-prāpta-<BR>
guṇavattva-buddhiḥ prabalā dṛśyate | tathaivoktaṃ -  yā prītir avivekānāṃ<BR>
[ViP 1.20.19] iti | atra ca śrī-saṅkarṣaṇaṃ prati śrīman-nanda-yaśodā-<BR>
vacanam-<BR>
<BR>
ciraṃ naḥ pāhi dāśārha sānujo jagad-īśvaraḥ |<BR>
ity āropyāṅkam āliṅgya netraiḥ siṣicatur jalaiḥ || [BhP 10.65.3] ity-ādi |<BR>
<BR>
yena vasudeva-putratve kṣatriyatve parameśvaratve ca vyakte śrī-<BR>
baladevasyāpi tat-putrocita-bhāvo nānyathā jñātaḥ | yathā tat-pūrvam uktam-<BR>
<BR>
balabhadraḥ kuru-śreṣṭha bhagavān ratham āsthitaḥ |<BR>
suhṛd-didṛkṣur utkaṇṭhaḥ prayayau nanda-gokulam ||<BR>
pariṣvaktaś cirotkaṇṭhair gopair gopībhir eva ca |<BR>
rāmo 'bhivādya pitarāv āśīrbhir abhinanditaḥ || [BhP 10.65.1-2] iti |<BR>
<BR>
paramaiśvaryādi-jñāna-svabhāvānām api prīti-prābalya-maye tat-tiraskāro<BR>
dṛśyate | yathā śrī-devahūtyāḥ-<BR>
<BR>
vanaṃ pravrajite patyāv apatya-virahāturā |<BR>
jñāta-tattvāpy abhūn naṣṭe vatse gaur iva vatsalā || [BhP 3.33.21] iti |<BR>
<BR>
śrī-devakī-devyāḥ-samudvije bhavad-dhetoḥ kaṃsād aham adhīradhīḥ [BhP<BR>
10.2.29] iti | śrī-yudhiṣṭhirasya-<BR>
<BR>
ajāta-śatruḥ pṛtanāṃ gopīyāya madhu-dviṣaḥ | <BR>
parebhyaḥ śaṅkitaḥ snehāt prāyuṅkte caturaṅgiṇīm || [BhP 1.10.32]<BR>
<BR>
iyaṃ ca tasya praśaṃsām artham evoktam-<BR>
atha dūrāgatān śauriḥ <BR>
kauravān virahāturān | <BR>
saṃnivartya dṛḍha-snigdhān <BR>
prāyād sva-nagarīṃ priyaiḥ || [BhP 1.10.33] ity ukta-vākye'pi tādṛg-<BR>
abhiprāyāt | <BR>
<BR>
tathā śrī-saṅkarṣaṇasya ca-<BR>
śrutvaitad bhagavān rāmo vipakṣīya-nṛpodyamam |<BR>
kṛṣṇaṃ caikaṃ gataṃ hartuṃ kanyāṃ kalaha-śaṅkitaḥ ||<BR>
balena mahatā sārdhaṃ bhrātṛ-sneha-pariplutaḥ |<BR>
tvaritaḥ kuṇḍinaṃ prāgād gajāśva-ratha-pattibhiḥ || [BhP 10.53.20-21]<BR>
bhagavān sarvajño'pīty arthaḥ | ataeva kṛṣṇaṃ mahā-baka-grastaṃ dṛṣṭvā<BR>
rāmādayo'rbhakāḥ [BhP 10.11.49] ity ādikam api | <BR>
<BR>
tad evaṃ mādhurya-jñānasyaiva balavat-sukhamayatve sthite tasmiṃś ca śrī-<BR>
gopānām eva svābhāvikatayā labdhe brahmatveśvaratvānubhavam atikramya<BR>
teṣām eva bhāgyena śrī-śukadevo'pi yuktam eva camatkṛtim avāpa -itthaṃ<BR>
satāṃ brahma-sukhānubhūtyā [BhP 10.12.11] ity ādau, nemaṃ viriñco na<BR>
bhavaḥ [BhP 10.9.20] ity ādau, nāyaṃ sukhāpa ity ādikasya gopikā-suta [BhP<BR>
10.9.21] atra, nāyaṃ śriyo'ṅga [BhP 10.47.60] ity ādau ca | kvacic ca tādṛśa-<BR>
svabhāveṣu teṣv aiśvarya-prakaṭanam api vismaya-dvārā mādhurya-jñānam<BR>
eva puṣṇāti | asmākaṃ putrādi (page 59) rūpo'yaṃ katham īdṛśa-kriyāvān<BR>
iti | tathā-<BR>
<BR>
nandādayas tu taṃ dṛṣṭvā paramānanda-nirvṛtāḥ |<BR>
kṛṣṇaṃ ca tatra cchandobhiḥ stūyamānaṃ suvismitāḥ || [BhP 10.28.17] ity ādi |<BR>
<BR>
tad evaṃ śuddhatvāc chrī-gokula-bālikānām eva prītiḥ praśastā | yathoktaṃ<BR>
eṣāṃ ghoṣa-nivāsinām uta bhavān [BhP 10.14.35] iti | yatraiva paśūnām api<BR>
paramaḥ sneho dṛśyate | yathā kālī-hradāvagāhe-<BR>
<BR>
gāvo vṛṣā vatsataryaḥ krandamānāḥ suduḥkhitāḥ |<BR>
kṛṣṇe nyastekṣaṇā bhītā rudatya iva tasthire || [BhP 10.16.11] iti |<BR>
<BR>
tathā tata utthāne narā gāvo vṛṣā vatsā lebhire paramāṃ mudām [BhP<BR>
10.17.16] iti | tathā sthāvarāṇām api tatraiva kṛṣṇaṃ sametya labdhehā āsan<BR>
śuṣkā nagā api [BhP 10.17.65] iti |<BR>
<BR>
ataeva śrī-brahmaṇāpi prārthitam-<BR>
tad bhūri-bhāgyam iha janma kim apy aṭavyāṃ<BR>
yad gokule'pi katamāṅghri-rajo'bhiṣekam | [BhP 10.14.34] iti | <BR>
<BR>
tad evaṃ parama-mādhuryaika-jñāna-nidhau śrīmati gokule'pi anugatā<BR>
bāndhavāś ceti dvividhānāṃ tat-priyāṇāṃ madhye mamatā-viśeṣa-dhāritvād<BR>
antyānāṃ mahān evotkarṣaḥ | yathoktaṃ - aho bhāgyam aho bhāgyam [BhP<BR>
10.14.32] ity ādinā | atra vrajaukasāṃ kaniṣṭheṣv api tena mitratayā svīkāra<BR>
iti yad ucyate tat khalu mitratāyāḥ praśaṃsām evāvahatīti |<BR>
<BR>
atha teṣv api sakhīnāṃ tāvad utkarṣam āha-<BR>
<BR>
itthaṃ satāṃ brahma-sukhānubhūtyā<BR>
dāsyaṃ gatānāṃ para-daivatena |<BR>
māyāśritānāṃ nara-dārakeṇa<BR>
sākaṃ vijahruḥ kṛta-puṇya-puñjāḥ || [BhP 10.12.11]<BR>
<BR>
satāṃ jñānināṃ brahmatvena sphuraṃs tāvad virala-pracāraḥ | dāsyaṃ<BR>
gatānāṃ-<BR>
muktānām api siddhānāṃ nārāyaṇa-parāyaṇaḥ |<BR>
sudurlabhaḥ praśāntātmā koṭiṣv api mahāmune || [BhP 6.14.3-5]<BR>
ity anusāreṇa para-daivatvena sphuraṃs tato'pi virala-pracāraḥ | māyāśritānāṃ<BR>
tu jñāna-bhakti-maitrī-hīnānāṃ cid-eka-rūpatvena na sphurati | na ca<BR>
parameśvaratvena, na ca premāspadatvena | tatas tadīyāsādhāraṇatā-sphūrtau<BR>
yogyatāśrayābhāvāt  | avajānanti māṃ mūḍhā mānuṣīṃ tanum āśritam<BR>
[Gītā 9.11] iti nyāyena alabhya eveti pāda-trayeṇa tasyodaya-mātra-<BR>
daurlabhyaṃ vivakṣitam | <BR>
<BR>
tataś caivambhūto yo'sulabha-sphūrtiḥ śrī-kṛṣṇas tena samaṃ sākṣād eva<BR>
prema-bhūmikotkarṣam adhirūḍhena parama-sakhyenāpi vijahrur iti śrī-<BR>
śukadevasya camatkāraḥ | <BR>
<BR>
athavā yo'yam aho tadānīṃ viṣūcīnayā kṛpayā māyāśritānāṃ sādhāraṇa-<BR>
janānām api darśita-sarvākārātikramit-māhātmyena sākṣān narākṛti-para-<BR>
brahmatvena sphuraṃs tato'pi tathā tathā labdhe lābhe bandhu-bhāvas tu tair<BR>
na labdhaḥ | sakhāyas tu tathābhūtena tena sārdhaṃ bandhu-bhāvotkarṣa-<BR>
rūpeṇa sakhyena vijahrur ity atas ta eva kṛta-puṇya-puñjāḥ śrī-bhagavat-<BR>
pāritoṣikāneka-sat-karma-kāri-vṛndeṣu parama-śreṣṭhā ity arthaḥ | ataeva<BR>
bāndhavāntareṣu nedṛśaṃ sakhyam astīti tebhyo'pi māhātmyam āyātam |<BR>
ataeva kim eṣāṃ sakhīnāṃ sākṣāt tena samaṃ praṇaya-lakṣaṇa-hārda-<BR>
viśeṣeṇa viharatāṃ (page 60) bhāgyaṃ varṇanīyam | ye sādhāraṇā api vraja-<BR>
vāsinas teṣām apy āstāṃ tat tad anyad bhāgyam | tad-darśana-mātra-<BR>
bhāgyam api pareṣāṃ mahā-munīnāṃ parama-durlabham evety abhiprāyeṇa<BR>
yat-pādāṃśur bahu-janma-kṛcchrata [BhP 10.12.12] ity anantara-padyam api<BR>
vyākṛtyaitad eva sakhīnāṃ mahā-bhāgya-varṇanaṃ poṣaṇīyam |<BR>
ataevākrūreṇa athāvarūḍha [BhP 10.38.15] ity atra namasya ābhyāṃ ca sakhīn<BR>
vanaukasa iti coktam | <BR>
<BR>
tad etat tāvad astu yeṣu sakhiṣu vatseṣv api brahmaṇā hṛteṣu anyān sṛjyāṃ<BR>
tat tulyān dṛṣṭvā svayam evaitat tayā babhūva | teṣv api paritoṣam aprāpya<BR>
tān sakhīn evānināyety apy anusandheyam | <BR>
<BR>
|| 10.12 || śrī-śukaḥ || 100 ||<BR>
<BR>
[101]<BR>
<BR>
atha tebhyo'pi śrī-pitror uktaṃ -<BR>
<BR>
tato bhaktir bhagavati putrī-bhūte janārdane |<BR>
dampatyor nitarām āsīd gopa-gopīṣu bhārata || [BhP 10.8.51] ity anena |<BR>
<BR>
bhaktiḥ prema | nitarāṃ sneha-rāga-parākāṣṭhādhyārūḍhatvāt | gopāḥ<BR>
sarve | gopyas tat-preyasī-varga-vanitāḥ | vakṣyamāṇānurodhāt | atha<BR>
sarvebhyo'pi muni-gaṇa-praśastatyā sarvato'pi prema-praṇaya-māna-rāga-<BR>
vaiśiṣṭya-puṣṭayā viśeṣato'nurāga-mahābhāva-sampatti-dhāriṇyā sva-<BR>
prītyā vaśīkṛta-kṛṣṇānāṃ śrī-vraja-devīnāṃ tv asamordham eva tad-<BR>
vaibhavam | etat-krameṇaivoddhavasyāpy anujñāpana-kramo dṛśyate | yathā -<BR>
-<BR>
<BR>
atha gopīr anujñāpya yaśodāṃ nandam eva ca |<BR>
gopān āmantrya dāśārho yāsyann āruruhe ratham || [BhP 10.47.64] spaṣṭam |<BR>
<BR>
|| 10.47 || śrī-śukaḥ || 101 ||<BR>
<BR>
[102]<BR>
<BR>
ataeva sarvam api śrī-gokulam atikramya -<BR>
<BR>
dṛṣṭvaivam-ādi gopīnāṃ kṛṣṇāveśātma-viklavam |<BR>
uddhavaḥ parama-prītas tā namasyann idaṃ jagau ||<BR>
<BR>
etāḥ paraṃ tanu-bhṛto bhuvi gopa-vadhvo<BR>
govinda eva nikhilātmani rūḍha-bhāvāḥ |<BR>
vāñchanti yad bhava-bhiyo munayo vayaṃ ca<BR>
kiṃ brahma-janmabhir ananta-kathā-rasasya || [BhP 10.47.57-58]<BR>
<BR>
paraṃ kevalam etās tanu-bhṛtaḥ saphala-janmānaḥ | ato'khilam ātmani<BR>
paramātmatvena sarveṣām api durlabha-sphūrti-mātre sva-sannidhau tu<BR>
govinde sākṣāt śrī-gokulendratayā virājamāne evam īdṛśa-bhāva-viśeṣa-<BR>
mādhuryeṇa rūḍha-bhāvāḥ udbhūta-mahā-bhāvā jātāḥ | yad eva<BR>
mahābhāva-tātparyānta-gati-samarthaṃ bhāva-viśeṣa-mādhuryaṃ yadi<BR>
yadṛcchayā varṇana-dvārā karṇa-gocaraṃ syāt, tadā sva-svabhāvaṃ parityajya<BR>
yad ayaṃ bhāvaṃ premṇaḥ parākāṣṭeyam ity anubhāva-mahima-dvārā<BR>
vitarkya bhava-bhiyo mumukṣavo munayo prāpnumaḥ | etāsām ivāsmākaṃ<BR>
tan-mādhurya-viśeṣāsvāda-yogyatvābhāvād iti bhāvaḥ | tatra tad-avāñchakaṃ<BR>
nindati | anantasyānanta-līlasya śrī-kṛṣṇasya kathāsu kathā-mātreṣu kim uta<BR>
īdṛśīṣu kathāsu araso rasābhāvo yasya tasya sāṅkhyair viriñca-janmabhir api<BR>
kiṃ, na kiñcid apīty arthaḥ |<BR>
<BR>
[103]<BR>
<BR>
nanu te muktā mumukṣavaś ca tat-tad-bhāvena śāstra-praśastā eva | bhaktās<BR>
tv atitamām | tarhi tad-vidhānāṃ katham anyatra vāñchā | tatrāha -<BR>
<BR>
kvemāḥ striyo vana-carīr vyabhicāra-duṣṭāḥ<BR>
kṛṣṇe kva caiṣa paramātmani rūṭha-bhāvaḥ |<BR>
nanv īśvaro 'nubhajato 'viduṣo 'pi sākṣāc<BR>
chreyas tanoty agada-rāja ivopayuktaḥ || [BhP 10.47.59]<BR>
<BR>
tatra tāsu śrīmad-uddhavasyopakramopasaṃhārādiṣu mahā-bhakter eva<BR>
spaṣṭatvāt, tāsāṃ śrī-kṛṣṇa-bhajane vyabhicāritvasya sutarāṃ tad-doṣasya ca<BR>
rāsānte -<BR>
<BR>
gopīnāṃ tat-patīnāṃ ca <BR>
sarveṣām api dehinām | (page 61)<BR>
yo 'ntaś carati so 'dhyakṣaḥ <BR>
krīḍaneneha deha-bhāk || [BhP 10.33.35] ity ādinā nirākṛtatvāt |<BR>
svayam evādhunāpi paramātmanīti tasyaiva sūcyamānatvāt | durdhiyāṃ mate<BR>
vā tāsāṃ vyabhicāra-śīlatvasya tu ārya-pathaṃ hitvā [BhP 10.47.61] iti<BR>
prāpyasyaiva parityāgopapatteḥ svayam eva nirākriyamāṇatvād<BR>
anyathārthasyāprastāvyatvam iti vakṣyamāṇa evārthaḥ samañjasaḥ | yathā -<BR>
imā vanacaryaḥ vṛndāvana-vihāriṇyaḥ striyaḥ kṛṣṇe tad-rūpe āśraye kva kāṃ<BR>
vā bhūmikām adhikṛtya vartante | tayā vyabhicāra-duṣṭā etādṛśa-<BR>
bhāvotkarṣābhāvena  yo vyabhicāro gāḍha-tad-āsakty-abhāvas tena duṣṭā<BR>
anye bhava-bhī-prabhṛtayo vayaṃ vā tasmin kva kāṃ bhūmikām adhikṛtya<BR>
vartāmahe | tato mahad evāntaram iti bhāvaḥ | katham ? eṣa śrī-gopa-<BR>
vadhūṣv etāsu dṛśyamānaḥ paramātmani sarveṣām eva bhajanīyatvena<BR>
spṛhāspade parameśvare rūḍha-bhāvaḥ udbhūta-mahā-bhāvaḥ<BR>
samujjṛmbhate | na tv asmāsv iti | <BR>
<BR>
tarhi tābhir anubhūyamānasya tāḍśa-bhāva-janakasya śrī-kṛṣṇa-guṇa-<BR>
viśeṣasyānabhijñā yūyaṃ kathaṃ tad-vāñchayāpi tat prāpsyatha, tatrāha nanv<BR>
iti | aviduṣo'pi | tatra mamaiva akasmāt svayam atra prasthāpitasya<BR>
dṛṣṭāntatvam iti bhāvaḥ | yathoktaṃ svayam eva - viraheṇa mahābhāgā<BR>
mahān me'nugrahaḥ kṛtaḥ [BhP 10.47.27] iti |<BR>
<BR>
athavā- pūrvam evārthaṃ tad-rasa-vimukhīnāṃ mahā-pativratānām api<BR>
nindayā draḍhatyati kvemā iti | imāḥ śrī-vṛndāvana-vihāriṇyaḥ śrī-kṛṣṇa-<BR>
preyasyaḥ striyaḥ kva | a-kāra-praśleṣeṇa yāś ca vana-caryas tad-vana-<BR>
vihāriṇībhyas tābhyo bhinnāḥ | atha ca striyo vratias tvām [BhP 5.18.19] ity<BR>
ādi ketumāla-varṣa-varṇana-sthita-lakṣmī-vacana-rītyā paramātmani svataḥ<BR>
sarva-patau śrī-kṛṣṇe vaimukhyena vyabhicāra-duṣṭāḥ striyaḥ kva | mahad<BR>
evāntaram iti bhāvaḥ | yataś caitāsv eṣa sarva-puruṣārtha-śiromaṇi-rūpo<BR>
rūḍha-bhāvo dṛśyate na tu tāsv iva tal-leśasyāpy abhāva iti | <BR>
<BR>
[104]<BR>
<BR>
evaṃ parama-premavatīṣv āsua tasya saudṛdam api parama-kāṣṭhāpannaṃ<BR>
bhavet | yato bhakta-mātrāṇāṃ svabhāvata eva suhṛd asāv ity āha nanv iti |<BR>
kiṃ bahunā -<BR>
<BR>
nāyaṃ śriyo 'ṅga u nitānta-rateḥ prasādaḥ<BR>
svar-yoṣitāṃ nalina-gandha-rucāṃ kuto 'nyāḥ |<BR>
rāsotsave 'sya bhuja-daṇḍa-gṛhīta-kaṇṭha-<BR>
labdhāśiṣāṃ ya udagād vraja-vallabhīnām || [BhP 10.47.60]<BR>
<BR>
aṅge tadīye śrī-vaikuṇṭha-nāthākhya-śrī-vigraha-viśeṣe parama-preyasī-<BR>
rūpāyāḥ śriyo yā nitānta-ratiḥ pragāḍhaḥ kānta-bhāvaḥ tasyā api ayaṃ<BR>
etāvān prasādaḥ saukhya-prakāśo nāsti | yadi śriyo'pi nāsti tadā nalinasya<BR>
tatratya-divya-svarṇa-kamalasyeva gandho rūk kāntiś ca yāsāṃ tādṛśīnām api<BR>
svar-yoṣitāṃ vaikuṇṭha-purāṅganānām anyāsāṃ sutarām eva nāsti | tataḥ<BR>
kuto'nyāḥ | anyāḥ punar dūrato'pi nirastā ity arthaḥ | kāsām iva kiyān<BR>
prasādo nāsti, tatrāha rāseti | asya śrī-vrajendra-nandana-rūpasya | yad-<BR>
vāñchayā śrīr lalanācarat tapaḥ [BhP 10.16.36] ity ukta-diśā tasyā api<BR>
spṛhaṇīyasya ity arthaḥ | tato na kevalaṃ vipralambha evāsām īdṛśo<BR>
bhāvotkarṣaḥ parantu sambhoge'pi lakṣyā api spṛhaṇīyaḥ | tena mad-<BR>
vidhānāṃ kā vārtā iti bhāvaḥ | bhuja-daṇḍa-gṛhīta-kaṇṭha-labdhāśiṣāṃ<BR>
paramāveśena gṛhīta-kaṇṭhatayā prāpta-parama-manorathānāṃ rāsotsave<BR>
vaḥ yāvān udagāt satataṃ nigūḍhamantaḥ sann api prākaṭyaṃ prāpeti | api yat<BR>
spṛhā śrīḥ [BhP 10.15.8] ity atra (page 62) lakṣmī-spardhāmaya-vākye vraja-<BR>
sundarīṇām iti sundarī-pada-vinyāsaḥ saundaryādikam api tāsāṃ tadvad<BR>
adhikam iti sūcayati | tac ca yuktaṃ yasyāsti bhaktir bhagavaty akiñcanā [BhP<BR>
5.18.12] iti nyāyena tad-utkarṣata utkarṣa-prāpteḥ | atra sarva-bhāva-<BR>
śiromaṇinā kānta-bhāvāṃśenaivobhayatra tāratamyaṃ darśitam | na tu na ca<BR>
saṅkarṣaṇo na śrīḥ [BhP 11.14.15] ity ādāv iva bhakti-jāyātvāṃśābhyām |<BR>
tato nānyena sādhāraṇyaṃ mantavyam | śrī-kṛṣṇa-lakṣaṇa-svayaṃ-bhagavad-<BR>
viṣayatayā viśeṣāntaraṃ svasty eveti jñeyam |<BR>
<BR>
[105]<BR>
<BR>
tasmād āstāṃ tāvad āsāṃ bhāva-cchavi-lābhābhilāṣaḥ | mama tv idam eva<BR>
prārthanīyam ith āha -<BR>
<BR>
āsām aho caraṇa-reṇu-juṣām ahaṃ syāṃ<BR>
vṛndāvane kim api gulma-latauṣadhīnām |<BR>
yā dustyajaṃ sva-janam ārya-pathaṃ ca hitvā<BR>
bhejur mukunda-padavīṃ śrutibhir vimṛgyām || [BhP 10.47.61]<BR>
<BR>
ayam arthaḥ - mayy āsāṃ śrī-kṛṣṇa-prema-viśeṣa-cchavi-sparśo'pi na<BR>
sambhavaty eva vijātīya-janma-vāsanatvāt | tataś ca sākṣāc caraṇa-sparśo'pi<BR>
neti kiṃ vaktavyam | yady evaṃ tad āsāṃ caraṇasya yo reṇus tasya sparśa-<BR>
bhāga-dheyānāṃ śrī-gulma-latauṣadhīnāṃ madhye kim api yat kiñcid<BR>
anādṛta-rūpam iti syām iti | aho ity abhilāṣa-kṛta-hṛdayārtau |<BR>
kathambhūtānām ity āha yā iti | yāḥ khalu kula-vadhūtvād āpāta-vicāreṇa<BR>
svayaṃ dustyajaṃ svajanam ārya-pathaṃ ca hitvā rāgātiśayena loka-veda-<BR>
maryādām ullaṅghyety arthaḥ | vastutas tu śrutibhir vimṛgyāṃ sarva-śruti-<BR>
samanvayena parama-puruṣārtha-śiromaṇitayā nirṇeyām īdṛśa-parama-<BR>
prema-lakṣaṇāṃ mukundasya prastutatvāt śrī-vrajendra-nandana-rūpasya<BR>
padavīṃ tadīya-saṃyogānanda-paddhatiṃ bhejur iti | <BR>
<BR>
[106]<BR>
<BR>
tad evam ārya-pathaṃ tyajāma iti tu tāsāṃ bhrama eveti bhāvaḥ | ya eva tat-<BR>
saṃyogānandaḥ śrī-prabhṛtīnāṃ parama-durlabha eveti svayam eva vyanakti | <BR>
<BR>
yā vai śriyārcitam ajādibhir āpta-kāmair<BR>
yogeśvarair api yad ātmani rāsa-goṣṭhyām |<BR>
kṛṣṇasya tad bhagavataś caraṇāravindaṃ<BR>
nyastaṃ staneṣu vijahuḥ parirabhya tāpam || [BhP 10.47.62]<BR>
<BR>
yā rāsa-goṣṭhyāṃ virājamānasya śrī-kṛṣṇasya bhagavataḥ parama-<BR>
mādhurya-sāra-bhagavattāprakāśinas tad-anirvacanīya-mādhuryaka-<BR>
prakṛṣṭaṃ padāravindaṃ nyastaṃ, tena svayam arpitaṃ parirabhya tāpaṃ<BR>
sākṣāt tad-aprāpti-hetukam ādhiṃ jahuḥ | tat tu yogeśvarair bhakti-yoga-<BR>
pravīṇaiḥ śrī-śukādibhir api ātmani manasy evārcitam | yad vāñchayā śrīr<BR>
lalanācarat tapaḥ [BhP 10.16.36] ity ukta-diśā śriyāpi yat prāptuṃ manasy<BR>
evārcitam | tac ca sadaivānādita eva na tu kadācid api sākṣāt prāptam | tad-<BR>
aśravaṇād iti bhāvaḥ | <BR>
<BR>
[107]<BR>
<BR>
evaṃ tāsām eva sākṣān namaskāre kṛta-cittatayā tathāvidhaṃ gāyann evāsau<BR>
punar api mahā-mahima-sphūrter atidainya-bhara-saṅkucitatayā tatrāpy<BR>
ātmano'nadhikāritāṃ manyamānas tat-pāda-reṇum eva namaskurvan tatrāpi<BR>
dainyena tad-eka-varga-sambandhāt sādhāraṇa-vraja-strīṇām eva namaskaroti<BR>
-<BR>
<BR>
vande nanda-vraja-strīṇāṃ pāda-reṇum abhīkṣṇaśaḥ |<BR>
yāsāṃ hari-kathodgītaṃ punāti bhuvana-trayam || [BhP 10.47.63] <BR>
<BR>
uttarārdhena tādṛśīnām apy āsāṃ sākṣād eva pāda-reṇuṃ vande, tad etad<BR>
apy aho asmākaṃ (page 63) bhāgyam astīty etad api mahad adbhutam iti<BR>
bhāvaḥ | atraitad uktaṃ bhavati -<BR>
<BR>
ete hi yādavāḥ sarve mad-gaṇā eva bhāmini | [PadmaP 6.89.22]<BR>
sarvadā mat-priyā devi mat-tulya-guṇa-śālinaḥ || <BR>
<BR>
iti pādma-kārtika-māhātmya-dṛṣṭa-śrī-bhagavad-vākyānusāreṇa<BR>
śayyāsanāṭanālāpe [BhP 10.90.46] ity ādy-anusāreṇa ca yādavā eva tāvat<BR>
svayaṃ bhagavataḥ śrī-kṛṣṇa-devasya parama-preṣṭhāḥ | ataḥ<BR>
prādurbhāvāntara-bhaktās tu svato dūrata eva sthitā | <BR>
<BR>
atha bhaktāntareṣu yādaveṣv api tvaṃ tu bhāgavateṣv aham [BhP 11.16.29],<BR>
tvaṃ me bhṛtyaḥ suhṛt sakhā [BhP 11.11.49], noddhavo'ṇv api man-nyūnaḥ<BR>
[BhP 3.4.31], na ca saṅkarṣaṇo na śrīr naivātmā ca yathā bhavān [BhP<BR>
11.14.15] ity ādi kāma-kṛc-chrī-kṛṣṇa-vākyānusārāt bhakty-aṃśena tu<BR>
sarvato'py uddhava eva śreyān, tasya tu śrī-vraja-devīṣv evaivaṃ dainya-<BR>
vacanaṃ, na jātu mahiṣīsv apīti jātāndhasyāpi cākṣṣam evedaṃ tāsāṃ yaśo-<BR>
rākā-candramaḥ-saundaryam iti ||<BR>
<BR>
|| 10.47 || śrī-uddhavaḥ || 102-107 ||<BR>
<BR>
[108]<BR>
<BR>
tatra svebhyaḥ ṣoḍaśa-sahasra-saṅkhyābhyaḥ śrī-yadu-devasya patnībhyas<BR>
tathāṣṭabhyaḥ paṭṭa-mahīṣibhyaś ca tāsāṃ māhātmyaṃ vadantyaḥ<BR>
paramakāṣṭhāpannatayā śrī-rādhikā-devyā āhuḥ --<BR>
<BR>
na vayaṃ sādhvi sāmrājyaṃ svārājyaṃ bhaujyam apy uta |<BR>
vairājyaṃ pārameṣṭhyaṃ ca ānantyaṃ vā hareḥ padam ||<BR>
kāmayāmaha etasya śrīmat-pāda-rajaḥ śriyaḥ |<BR>
kuca-kuṅkuma-gandhāṭhyaṃ mūrdhnā voṭhuṃ gadā-bhṛtaḥ ||<BR>
vraja-striyo yad vāñchanti pulindyas tṛṇa-vīrudhaḥ |<BR>
gāvaś cārayato gopāḥ pāda-sparśaṃ mahātmanaḥ || [BhP 10.83.41-43]<BR>
<BR>
he sādhvi, sāmrājyādikaṃ na kāmayāmahe | tatra sāmrājyaṃ sārvabhaumaṃ<BR>
padam | svārājyaṃ aindraṃ padaṃ bhojyaṃ tad-ubhaya-bhoga-bhāktvam |<BR>
bhunaktīti bhuk tasya bhāva iti | vividhaṃ rājata iti virāṭ tasya bhāvo<BR>
vairājyam | aṇimādi-siddhi-bhāktvam ity arthaḥ | pārameṣṭyaṃ brahma-<BR>
padam | ānantyaṃ ye te śatam [TaittU 2.8.2] ity ādi-śruti-rītyā<BR>
manuṣyānandam ārabhya śata-śata-guṇitatvena prājāpatyasya gaṇanāyāḥ<BR>
parāṃ kāṣṭhāṃ darśayitvā para-brahmaṇi tu yato vāco nivartante [TaittU<BR>
2.4.1] ity anena yadānandasyānantyaṃ darśitaṃ tad apīty arthaḥ | kiṃ bahunā,<BR>
hareḥ śrī-pateḥ padaṃ sāmīpyādikam api yat tad etad api na kāmayāmahe |<BR>
nādhīnaṃ kartum icchāma ity arthaḥ | <BR>
<BR>
tarhi kim adhikaṃ labdhaṃ kāmayadhve ? na, tatrāhuḥ - etasyāsmat-patitvena<BR>
sarva-vijñātasya gadā-bhṛtaḥ śrīmat-pādaraja eva tāvan mūrdhnā voḍdhruṃ<BR>
kāmayāmahe | tatrāpi yat śriyaḥ kuca-kuṅkuma-gandhenāḍhyaṃ tad-<BR>
gandhena prāpta-sampad-viśeṣaṃ tat punar adhikaṃ kāmayāmaha ity arthaḥ | <BR>
<BR>
nanu, śrīpater eva padaṃ śrī-kuṅkuma-gandhāḍhyaṃ [Vṛ. here adds: tat-<BR>
sāmīpyād ity āgāt tat tu bhavatyas tyaktavatya eva | yadi ca śrīr atra<BR>
rukumṇy abhipreyate tarhi tat tu bhavatīnāṃ prāptam eva | tasmāt tat-tad-<BR>
vilakṣaṇāyā eva śriyaḥ kuca-kuṅkuma-gandhāḍhyam | Vṛ. addition ends.] tat<BR>
syād iti gamyate | tatas tad-avabodhanāya punar viśiṣyatām | tatrāhuḥ vraja-<BR>
striya iti | pūrṇāḥ pulindya urugāya [Bhp 10.21.17] ity ādi sva-vākyādy-<BR>
anusāreṇa vraja-stry-ādayo yad vāñchanti vavāñchur ity arthaḥ | vartamāna-<BR>
prayogeṇa tat-tad-aviccheda utprekṣyate | atra pulindy-ādi-nirdeśas tu sveṣām<BR>
api tat-prāpti-yogyatā-vivakṣayā | tṛṇa-vīrudho (page 64) dūrvādyāḥ | āsāṃ<BR>
tādṛg-anubhavaś ca tat-kuca-kuṅkuma-saurabha-vāsitatvāvicchinna-tat-<BR>
pādapa-bhāvād eveti bhāvaḥ | gāvo gāḥ | cārayataś cārayantaḥ | gopā ity ante<BR>
nirdeśas tu keṣāṃcit priya-narma-sakhādīnāṃ tad-anumodakāritve'pi<BR>
puruṣatvāt tatrāyogyatā-vivakṣayā | ayaṃ bhāvaḥ - śrītvena prasiddhāyāḥ<BR>
śriyas tatra kāmanaiva śrūyate, na tu saṅgatiḥ | yad-vāñchayā śrīr [BhP<BR>
10.16.36] iti nāga-patnīnāṃ, yā vai śriyārcitam [BhP 10.47.62] ity uddhavasyāpy<BR>
ukteḥ | <BR>
<BR>
na ca rukmiṇītvena prasiddhāyā śriyas tatra saṅgatiḥ | kāla-deśayor<BR>
anyatamatvāt | na ca vraja-strīṇāṃ śrī-sambandha-lālasā yuktā - nāyaṃ<BR>
śriyo'ṅga [BhP 10.47.60] ity-ādinā tato'pi paramādhikya-śravaṇāt | tasmād<BR>
rukmiṇī dvāravatyāṃ tu rādhā vṛndāvane vane iti mātsyānusāreṇa<BR>
rukmiṇyā saha paṭhitā | śāstra-dṛṣṭyā tūpadeśo vāma-devād [Vs. 1.1.30] iti<BR>
nyāya-rītyā mahendreṇa parameśvara iva durgayāpy ahaṃgrahopāsanā-<BR>
śāstra-dṛṣṭyā svābhedenopadiṣṭā | śrī-rādhā tu sarvataḥ pūrṇā tal-<BR>
lakṣmīḥ | <BR>
<BR>
tathā devī kṛṣṇamayī proktā rādhikā ity ādi bṛhad-gautamīyānusāreṇa,<BR>
rādhayā mādhavo devo mādhavenaiva rādhikā ity ādi ṛk-pariśiṣṭānusāreṇa<BR>
ca tāsu rādhātvena prasiddhā sarvato vilakṣaṇā yā śrīr virājate tām<BR>
uddiśyaiva tāsāṃ tad idaṃ vākyam | yathā ca - anayārādhito nūnaṃ bhagavān<BR>
[BhP 10.30.28] ityādi | apy eṇapatny-upagata [BhP 10.30.11] ity-ādi-dvayaṃ ca |<BR>
tataś ca tāsāṃ yathā tatra spṛhāspandatā tathāsmākaṃ ceti | <BR>
<BR>
tad evaṃ tādṛśa-prema-sphūrtimaya-tad-gandhāḍhyatāyāḥ sampraty apy<BR>
asmāsu prakāśaḥ syād iti darśitam | na kevalaṃ tādṛśaṃ tad-raja eva<BR>
vāñchanti api tu tādṛśa-pāda-sparśam ca | ato vayam api taṃ kāmayāmaha<BR>
ity arthaḥ | yad vā tad-rajasa eva viśeṣaṇaṃ pāda-sparśam iti | tad-avyabhicāri-<BR>
phalatvād abhinnam evety arthaḥ | <BR>
<BR>
etasya tatra kīdṛśasya ? mahān sarvatratyād api svabhāvād uttama ātmā<BR>
saundaryādi-prakāśa-mayaḥ svabhāvo yasya tādṛśasya tatrātiśuśubhe tābhir<BR>
bhagavān [BhP 10.33.6] iti śrī-śukokteḥ ||<BR>
<BR>
|| 10.83 || śrī-mahiṣyo draupadīm || 108 ||<BR>
(page 65)<BR>
[109]<BR>
<BR>
atha tatraiva śrī-rādhā-devyāḥ, ādi-purāṇe -<BR>
<BR>
trailokye pṛthivī dhanyā tatra vṛndāvanaṃ punaḥ |<BR>
tatrāpi gopikāḥ pārtha tatra rādhābhidhā mama || iti |<BR>
<BR>
pādme kārttika-māhātmye -<BR>
yathā rādhā priyā viṣṇos tasyāḥ kuṇḍaṃ priyaṃ tathā |<BR>
sarva-gopīṣu saivaikā viṣṇor atyanta-vallabhā || iti |<BR>
<BR>
ataeva tasyā eva pramādhikyaṃ varṇitam āgneye vāsanā-bhāṣyoddhṛtaṃ<BR>
vacanam -<BR>
<BR>
gopyaḥ papracchur uṣasi kṛṣṇānucaram uddhavam |<BR>
hari-līlā-vihārāṃś ca tatraikāṃ rādhikāṃ vinā |<BR>
rādhā tad-bhāva-saṃlīnā vāsanāyā virāmitā || iti |<BR>
<BR>
navamāvasthā-prāptatvena praśnādi-vāsanāyā virāmitā tasyām asamarthyety<BR>
arthaḥ | tasmād anena sarva-vraja-devīṣv api śraiṣṭhyādi-cihnena śrī-rāsa-<BR>
vihāre tābhir eva svayaṃ kasyāḥ padāni [BhP 10.30.27] ity ādinā varṇita-<BR>
saubhāgyātiśayā śrī-rādhikaiva bhavet | atas tan-nāmnaiva tāḥ sūcayāmāsuḥ<BR>
-<BR>
<BR>
anayārādhito nūnaṃ bhagavān harir īśvaraḥ |<BR>
yan no vihāya govindaḥ prīto'yam anayad rahaḥ || [BhP 10.30.28]<BR>
<BR>
anayā rādhayā bhagavān rādhitaḥ sādhito vaśīkṛta ity arthaḥ | nūnam iti<BR>
vitarke | yataś ca rādhayatīti niruktyā tasyā rādheti saṃjñāpi jāteti bhāvaḥ |<BR>
rādhitatve hetuḥ yan na iti | govindaḥ śrī-gokulendraḥ ||<BR>
<BR>
|| 10.30 || śrī-vraja-devyaḥ || 109 ||<BR>
<BR>
[110]<BR>
<BR>
tad evaṃ tathābhūta-śrī-bhagavat-prīti-mādhurīṣu śrī-rādhāyās tan-<BR>
mādhurī-sarvordhvam adhirūḍhety etāvat tat-parāvasthā-sthāpanā-<BR>
paryantena sandarbheṇa tat-prīti-jāti-tāratamyaṃ darśitam | <BR>
<BR>
eṣā ca tat-prītir laukika-kāvya-vidāṃ raty-ādivat kāraṇa-kārya-sahāyair<BR>
militvā rasāvasthām āpunvatī svayaṃ sthāyī bhāva ucyate | kāraṇādyāś ca<BR>
krameṇa vibhāvānubhāva-vyabhicāriṇa ucyante | tatra tasyā bhāvatvaṃ prīti-<BR>
rūpatvād eva | sthāyitvaṃ ca -<BR>
<BR>
viruddhair aviruddhair vā <BR>
bhāvair vicchidyate na yaḥ |<BR>
ātma-bhāvaṃ nayaty anyān <BR>
sa sthāyī lavaṇākaraḥ || [Daśarūpaka 4.34] iti rasa-śāstrīya-lakṣaṇa-vyāpteḥ |<BR>
anyeṣāṃ vibhāvatvādikaṃ ca tad-vibhāvanādi-guṇena darśayiṣyamāṇatvāt |<BR>
tataḥ kāraṇādi-sphūrti-viśeṣa-vyakta-sphūrti-viśeṣā tan militā bhagavat-prītis<BR>
tadīya-prītimaya-rasa ucyate | bhaktimayo raso bhakti-rasa iti ca | yathāhuḥ -<BR>
 bhāvā evābhisampannāḥ prayānti rasa-rūpatām iti |<BR>
<BR>
yat tu prākṛta-rasikai rasa-sāmagrī-virahād bhaktau rasatvaṃ neṣṭaṃ, tat<BR>
khalu prākṛta-devādi-viṣayam eva sambhavet | sāmagrī hi rasatvāpattau<BR>
trividhā | svarūpa-yogyatā, parikara-yogyatā, puruṣa-yogyatā ca | tatra<BR>
laukike'pi rase raty-ādeḥ sthāyinaḥ svarūpa-yogyatā | sthāyi-bhāva-rūpatvāt<BR>
sukha-tādātmyāṅgīkārād eva ca | bhagavat-prītau tu sthāyi-bhāvatvaṃ tad-<BR>
vidhāśeṣa-sukha-taraṅgārṇava-brahma-sukhād adhikatamatvaṃ ca<BR>
pratipāditam eva | <BR>
<BR>
tathā tatra kāraṇādayas tat-parikarāś ca laukikatvād vibhāvanādiṣu<BR>
svato'kṣamāḥ | kintu sat-kavi-nibandha-cāturyād evālaukikatvam āpannās<BR>
tatra yogyā bhavanti | tatra tu te svata evālaukikādbhuta-rūpatvena darśitā<BR>
darśanīyāś ca | <BR>
<BR>
puruṣa-yogyatā ca śrī-prahlādādīnām iva tādṛśa-vāsanā | tāṃ vinā ca<BR>
laukika-kāvyenāpi tan-niṣpattiṃ na manyate | yathoktam - puṇyavantaḥ<BR>
pramiṇvanti yogivad rasa-santatim || [Sāhitya-darpaṇa 3.2] iti | na jāyate tad-<BR>
āsvādo vinā (page 66) raty-ādi-vāsanām || [Sāhitya-darpaṇa 3.8] iti ca |<BR>
<BR>
laukika-rasasyotpattiḥ svarūpam āsvāda-prakāraś caivam evocyate | yathā -<BR>
<BR>
sattvodrekād akhaṇḍa-svarprakāśānanda-cin-mayaḥ |<BR>
vedyāntara-sparśa-śūnyo brahmāsvāda-sahodaraḥ ||<BR>
lokottara-camatkāra-prāṇaḥ kaiścit pramātṛbhiḥ |<BR>
svākāravad abhinnatvenāyam āsvādyate rasaḥ || [Sāhitya-darpaṇa 3.2] iti |<BR>
<BR>
atra tu aprākṛta-viśuddha-sattva-hetutvaṃ sattvaṃ viśuddhaṃ vasudeva-<BR>
śabditam ity ādeḥ | darśitaṃ cāsya sattvasyāprākṛtatvaṃ bhagavat-sandarbhe |<BR>
tathā brahmāsvādād apy adhikatvaṃ yā nirvṛtis tanu-bhṛtāṃ [BhP 4.9.10] ity<BR>
ādeḥ | nātyantikaṃ vigaṇayanty api te prasādam [BhP 3.15.48] ity ādeś ca |<BR>
tataś camatkāraś ca sutarām eva | vismāpanaṃ svasya ca saubhagārddheḥ<BR>
[BhP 3.2.12] ity ādeḥ | <BR>
<BR>
kiṃ cālaukika-rasa-vidāṃ prācīnānām api matānusāreṇa sidhyaty asau rasaḥ |<BR>
tatra sāmānyataḥ śrī-bhagavan-nāma-kaumudī-kārair darśitaḥ | tasya<BR>
viśeṣatas tu śāntādiṣu pañcasu bhedeṣu vaktavyeṣu śrī-svāmi-caraṇair<BR>
mallānām aśanir [BhP 10.43.17] ity ādau te pañcaiva darśitāḥ | strīṇāṃ<BR>
śṛṅgāraḥ | samavayasāṃ gopānāṃ hāsya-śabda-sūcita-narma-maya-sakhya-<BR>
sthāyī sakhya-mayaḥ preyān | tatas tan-mate gopānāṃ śrīdāmādīnām ity<BR>
evārthaḥ | pitror dayāpara-paryāya-vātsalya-sthāyī vatsalaḥ | yogināṃ jñāna-<BR>
bhakti-mayaḥ śāntaḥ | vṛṣṇīnāṃ bhaktimaya iti | tathā sāmānya-prīti-maya-<BR>
rasaś ca nṝṇāṃ darśitaḥ | tatrādbhutatva-nirdeśaś ca sarvasyaiva rasasya tat-<BR>
prāṇatvāt śāntatvādi-vaiśiṣṭyābhāve tad eva nirdiṣṭam iti | yathāha<BR>
dharma-dattaḥ -<BR>
<BR>
rase sāraś camatkāraḥ sarvatrāpy anubhūyate |<BR>
tac-camatkāra-sāratve sarvatrāpy adbhuto rasaḥ |<BR>
tasmād adbhutam evāha kṛtī nārāyaṇo rasam || [Sāhitya-darpaṇa 3.2] iti |<BR>
<BR>
ye tu mallādīnāṃ raudrādi-rasās tatraiva svāmibhir aṅgīkṛtās te khalu<BR>
prītir-virodhitvān nātrādṛtāḥ | tad etad alaukika-rasavin-matam | tathā<BR>
kaiścil-laukika-rasavidbhir bhoja-rājādibhiḥ preyān vatsalaś ca rasaḥ<BR>
sammato'sti | tathā coktam - sneha-sthāyi-bhāvaḥ preyān | yathā -<BR>
<BR>
yad eva rocate mahyaṃ tad eva kurute priyā | <BR>
iti vetti na jānāti tat-priyaṃ yat karoti sā || [Sarasvatī-kaṇṭhābharaṇam 5] iti |<BR>
<BR>
dampatyor anayoḥ sakhya-viśeṣa-vivakṣayā tad idam udāhṛtam | evaṃ -<BR>
sphuṭaṃ camatkāritayā vatsalaṃ ca rasaṃ viduḥ | (page 67)<BR>
sthāyī vatsalatāsyeha putrādy-ālambanaṃ matam || [Sāhitya-darpaṇa 3.201] ity<BR>
ādi |<BR>
<BR>
tathā sudevādyair bhakti-mayaś ceti | kiṃ ca laukikasya ratyādeḥ sukha-<BR>
rūpatvaṃ yathā-kathañcid eva vastu-vicāre duḥkha-paryavasāyitvāt | tad uktaṃ<BR>
svayaṃ bhagavatā sukhaṃ duḥkha-sukhātyayaḥ duḥkhaṃ kāma-sukhāpekṣā<BR>
[BhP 11.19.41] iti | tadīyaḥ śamo'pi śamo man-niṣṭhatā buddheḥ [BhP<BR>
11.19.36] iti vadatā tenaivānādṛtaḥ | jugupsādīnāṃ tu sukha-rūpatā laukikair<BR>
api dveṣyā | tat-tan-nindā bhāgavata-rasa-ślāghā ca śrī-nārada-vākye -<BR>
<BR>
na yad vacaś citra-padaṃ harer yaśo<BR>
jagat-pavitraṃ pragṛṇīta karhicit |<BR>
tad vāyasaṃ tīrtham uśanti mānasā<BR>
na yatra haṃsā niramanty uśik-kṣayāḥ ||<BR>
<BR>
tad-vāg-visargo janatāgha-viplavo<BR>
yasmin prati-ślokam abaddhavaty api |<BR>
nāmāny anantasya yaśo 'ṅkitāni yat<BR>
śṛṇvanti gāyanti gṛṇanti sādhavaḥ || [BhP 1.5.10-11] iti |<BR>
<BR>
śrī-rukmiṇī-vākye'pi -<BR>
tvak-śmaśru-roma-nakha-keśa-pinaddham antar<BR>
māṃsāsthi-rakta-kṛmi-viṭ-kapha-pitta-vātam |<BR>
jīvac-chavaṃ bhajati kānta-matir vimūṭhā<BR>
yā te padābja-makarandam ajighratī strī || [BhP 10.60.45] iti |<BR>
<BR>
tasmāl laukikasyaiva vibhāvādeḥ rasa-janakatvaṃ na śraddheyam | taj-<BR>
janakatve ca sarvatra bībhatsa-janakatvam eva sidhyati | śrī-bhāgavata-rasasya<BR>
tu viṣyiṇam ārabhya mukta-paryante jane tadvad aho anindriye caitanya-<BR>
śūnye'pi vikāra-hetutvāt kathaṃ tatrāsambhāvanāpi syāt | yathoktaṃ - nivṛtta-<BR>
tarṣair upagīyamānāt [BhP 10.1.4] ity ādi | aspandanaṃ gatimatāṃ pulakas<BR>
tarūṇāṃ [BhP 10.21.19] iti | kṛṣṇaṃ sametya labdhehā āsan śuṣkā nagā api<BR>
[BhP 10.17.15] iti | tad etad abhipretya śrī-bhagavat-prīty-eka-vyañjakasya śrī-<BR>
bhāgavata-purāṇasya rasātmakatvaṃ śabdenaiva nirdiśati nigama-kalpa-taroḥ<BR>
[BhP 1.1.3] ity ādi |<BR>
<BR>
he bhāvukāḥ parama-maṅgalāyanāḥ | ye rasikā bhagavat-prīti-rasajñā ity<BR>
arthaḥ | te yūyaṃ vaikuṇṭhāt krameṇa bhuvi pṛthivyām eva galitam avatīrṇaṃ<BR>
nigama-kalpa-taroḥ sarva-phalotpatti-bhuvaḥ śākhopaśākhābhir vaikuṇṭham<BR>
adhyārūḍhasya veda-rūpa-taror yat khalu rasa-rūpaṃ śrī-bhāgavatākhyaṃ<BR>
phalaṃ tat bhuvy api sthitāḥ pibata āsvādyāntargataṃ kuruta | aho ity alabhya-<BR>
lābha-vyañjanā bhāgavatākhyaṃ yac chāstraṃ tat khalu rasavad api<BR>
rasaikamayatā-vivakṣayā rasa-śabdena nirdiṣṭam | bhāgavata-śabdenaiva<BR>
tasya rasasyānyadīyatvaṃ vyāvṛttam | bhāgavatasya tadīyatvena rasasyāpi<BR>
tadīyatvākṣepāt | śabda-śleṣeṇa ca bhagavat-sambandhi-rasam iti gamyate |<BR>
sa ca raso bhagavat-prīti-maya eva | yasyāṃ vai śrūyamāṇāyām [BhP 1.7.7] ity-<BR>
ādi-phala-śruteḥ | yan-mayatvenaiva śrī-bhagavati rasa-śabdaḥ śrutau<BR>
prayujyate raso vai saḥ [TaittU 2.7.1] iti | sa eva ca praśasyate rasaṃ hy evāyaṃ<BR>
labdhvānandī bhavati iti | tatra rasikā ity anena prācīnārvācīna-<BR>
saṃskārāṇām eva tad-vijñatvaṃ darśitam | <BR>
<BR>
galitam ity anena tasya supākimtvenādhika-svādumattvam uktvā śāstra-pakṣe<BR>
suniṣpannārthatvenādhika-svādutvaṃ darśitam | rasam ity anena phala-pakṣe<BR>
tvag-aṣṭy-ādi-rāhityaṃ vyajyātra ca pakṣe heyāṃśa-rāhityaṃ darśitam | tathā<BR>
bhāgavatam ity anena satsv api phalāntareṣu nigamasya parama-<BR>
phalatvenoktvā tasya parama-puruṣārthatvaṃ darśitam | <BR>
<BR>
evaṃ tasya rasātmakasya phalasya svarūpato'pi vaiśiṣṭye sati paramotkarṣa-<BR>
bodhanārthaṃ vaiśiṣṭyāntaram āha śuketi | atra phala-pakṣe kalpa-taru-<BR>
vāsitvād alaukikatvena śuko'py amṛta-mukho'bhipreyate | (page 68)  tatas tan-<BR>
mukhaṃ prāpya yathā tat phalaṃ viśeṣataḥ svādu bhavati tathā parama-<BR>
bhāgavata-mukha-sambandhaṃ bhagavad-varṇanam api | tatas tādṛśa-parama-<BR>
bhāgavata-vṛnda-mahendra-śrī-śukadeva-mukha-sambandhaṃ kim uteti<BR>
bhāvaḥ | ataeva parama-svāda-parama-kāṣṭhā-prāptatvāt svato'nyataś ca<BR>
tṛptir api na bhaviṣyatīty ālayaṃ mokṣānandam apy abhivyāpya pibatety<BR>
uktam | tathā ca vakṣyate - pariniṣṭhito'pi [BhP 2.1.9] ity ādi |<BR>
anenāsvādyāntaravan nedaṃ kālāntare'py āsvādaka-bāhulye'pi vyayiṣyatīty<BR>
api darśitam | <BR>
<BR>
yad vā, tatra tasya rasasya bhagavat-prītimayatve'pi dvaividhyam | tat-prīty-<BR>
upayuktatvaṃ tat-prīti-pariṇāmatvaṃ ceti | yathoktaṃ dvādaśe --<BR>
<BR>
kathā imās te kathitā mahīyasāṃ<BR>
vitāya lokeṣu yaśaḥ pareyuṣām |<BR>
vijñāna-vairāgya-vivakṣayā vibho<BR>
vaco-vibhūtīr na tu pāramārthyam || <BR>
<BR>
yat tūttamaḥ-śloka-guṇānuvādaḥ<BR>
saṅgīyate 'bhīkṣṇam amaṅgala-ghnaḥ |<BR>
tam eva nityaṃ śṛṇuyād abhīkṣṇaṃ<BR>
kṛṣṇe 'malāṃ bhaktim abhīpsamānaḥ || [BhP 12.3.14-15] iti |<BR>
<BR>
tataḥ sāmānyato rasatvam uktvā viśeṣato'py āha amṛteti | amṛtaṃ tal-līlā-<BR>
rasaḥ | hari-līlā-kathā-vrātāmṛtānandita-sat-suram [BhP 12.13.11] iti dvādaśe<BR>
śrī-bhāgavata-viśeṣaṇāt | līlā-kathā-rasa-niṣevaṇam [BhP 12.4.40] iti tasyaiva<BR>
rasatva-nirdeśāc ca | sat-suram iti santo'trātmārāmāḥ | itthaṃ satām [BhP<BR>
10.12.11] ity ādivat | ta eva surāḥ | amṛta-mātra-svāditvāt | atra tv amṛta-<BR>
drava-padena līlā-rasasya sāra evocyate | tasmād evaṃ vyākhyeyam | yadyapi<BR>
prīti-maya-rasa eva śreyān tathāpy asty atra vivekaḥ | rasānubhavino hy atra<BR>
dvividhāḥ | pibatety upadeśyāḥ | svatas tad-anubhavino līlā-parikarāś ca |<BR>
tatra līlā-rasānubhavino hy atra parikarā eva tasya sāram anubhavanti<BR>
antaraṅgatvāt | pare tu yat kiñcid eva bahiraṅgatvāt | yadyapy evaṃ tathāpi<BR>
tad-anubhava-mayaṃ rasa-sāraṃ svānubhava-mayena rasenaikatayā vibhāvya<BR>
pibata | yatas tādṛśatayā tādṛśa-śuka-mukhād galitaṃ pravāha-rūpeṇa<BR>
vahantam ity arthaḥ | <BR>
<BR>
tad evaṃ bhagavat-prīteḥ parama-rasatvāpattiḥ śabdopāttaiva | anyatra ca<BR>
sarva-vedānta-sāraṃ hi [BhP 12.13.15] ity ādau tad-rasāmṛta-tṛptasya ity ādi |<BR>
evam evābhipretya bhāvukā ity atra rasa-viśeṣa-bhāvanā-caturā iti ṭīkā |<BR>
tathā smaran mukundāṅghry-upagūhanaṃ punar vihātum icchen na rasa-<BR>
graho janaḥ [BhP 1.5.19] ity ādi |<BR>
 <BR>
|| 1.1 || śrī-veda-vyāsaḥ || 110 ||<BR>
<BR>
[111]<BR>
<BR>
evaṃ vibhāvādi-saṃyogena bhagavat-prīti-mayo raso vyaktībhavati | tatra<BR>
laukika-nāṭya-rasa-vidām api pakṣa-catuṣkam | rasasya mukhyayā<BR>
vṛttyānukārye prācīne nāyaka eva vṛttiḥ | naṭe tūpacārād ity ekaḥ pakṣaḥ |<BR>
pūrvatra laukikatvāt pārimityād bhayādi-sāntarāyatvāc cānukartari naṭa eva<BR>
dvitīyaḥ | tasya śikṣā-mātreṇa śūnya-cittatayaiva tad-anukartṛtvāt<BR>
sāmājikeṣv eveti tṛtīyaḥ | yadi ca dvitīye sacetas tvaṃ tadobhayatrāpi kathaṃ<BR>
na syād iti caturtha iti | śrī-bhāgavatānāṃ tu sarvatraiva tat-prītimaya-rasa-<BR>
svīkāraḥ | laukikatvādi-hetor abhāvāt | tatrāpi viśeṣato'nukāryeṣu tat-<BR>
parikareṣu yeṣāṃ nityam eva hṛdayam adhyārūḍhaḥ pūrṇo raso'nukartrādiṣu<BR>
sañcarati | tatra bhagavat-prīter alaukikatvam aparimitatvaṃ ca svata eva<BR>
siddham | na tu laukika-raty-ādivat kāvya-k ptam | tac ca svarūpa-nirūpaṇe<BR>
sthāpitam | bhayādy-anavacchedyatvaṃ śrī-prahlādādau śrī-vraja-devī-ādau<BR>
ca vyaktam | janmāntarāvyavacchedyatvaṃ śrī-vṛtra-gajendrādau dṛṣṭam |<BR>
śrī-bharatādau vā | kiṃ bahunā, (page 69) brahmānandādy-<BR>
anavacchedyatvam api śrī-śukādau prasiddham | evaṃ tat-kāraṇādeś<BR>
cālaukikatvaṃ jñeyam | tatrālambana-kāraṇasya śrī-<BR>
bhagavato'samordhvātiśayi-bhagavattvād eva siddham | tat-parikarasya ca tat-<BR>
tulyatvād eva | tac ca śruti-purāṇādi-dundubhi-ghoṣitam | <BR>
<BR>
athoddīpana-kāraṇānāṃ tadīyānāṃ ca tadīyatvād eva | tac ca yathā darśitam<BR>
- tasyāravinda-nayanasya [BhP 3.15.43] ity ādau cakāra teṣāṃ saṃkṣobham<BR>
akṣara-juṣām atha citta-tanvoḥ  iti, gopyas tapaḥ kim acaran [BhP 10.44.14] ity<BR>
ādi, kā stry aṅga [BhP 10.29.40] ity ādau yad go-dvija-druma-mṛgān pulakāny<BR>
abibhrat iti, vividha-gopa-caraṇeṣu vidagdha [BhP 10.35.14] ity ādi |<BR>
veṇuvādya-varṇane -<BR>
<BR>
savanaśas tad-upadhārya sureśāḥ<BR>
śakra-śarva-parameṣṭhi-purogāḥ |<BR>
kavaya ānata-kandhara-cittāḥ <BR>
kaśmalaṃ yayur aniścita-tattvāḥ || [BhP 10.35.15] iti |<BR>
<BR>
āgantukā api tac-chakty-upabṛṃhitatvena sādṛśyāt tat-sphūrtimayatvena<BR>
cālaukikīṃ daśām āpnuvanti | yathoktaṃ - <BR>
<BR>
prāvṛṭ-śriyaṃ ca tāṃ vīkṣya sarva-kāla-sukhāvahām<BR>
bhagavān pūjayāṃ cakre ātma-śakty-upabṛṃhitām || [BhP 10.20.31]<BR>
<BR>
yathā meghādayaś ca, tathā kārya-rūpāḥ pulakādayo'py alaukikāḥ | ye khalu<BR>
aspandanaṃ gati-matāṃ pulakas tarūṇām [BhP 10.21.19] ity ādau tarv-ādiṣv<BR>
apy udbhavanto manuṣyeṣu svasyātyadbhutodayam eva jñāpayanti | <BR>
<BR>
evaṃ nirvedādyāḥ sahāyāś cālaukikā mantavyāḥ | yatra loka-vilakṣaṇa-<BR>
vaicittya-vipralambhādi-hetava unmādādaya udāhariṣyante | kvacit tu<BR>
sarveṣām api svata evālaukikatvam | śrī-brahma-saṃhitāyām -<BR>
<BR>
śriyaḥ kāntāḥ kāntaḥ parama-puruṣaḥ kalpa-taravo<BR>
drumā bhūmiś cintāmaṇi-gaṇa-mayi toyam amṛtam<BR>
kathā gānaṃ nāṭyaṃ gamanam api vaṃśī priya-sakhi<BR>
cid-ānandaṃ jyotiḥ param api tad āsvādyam api ca<BR>
<BR>
sa yatra kṣīrābdhiḥ sravati surabhībhyaś ca su-mahān<BR>
nimeṣārdhākhyo vā vrajati na hi yatrāpi samayaḥ<BR>
bhaje śvetadvīpaṃ tam aham iha golokam iti yaṃ<BR>
vidantas te santaḥ kṣiti-virala-cārāḥ katipaye || [BrahmaS 5.67-68] iti |<BR>
<BR>
gānaṃ nāṭyam iti tadvad rasādhāyakam ity arthaḥ | <BR>
<BR>
tad evam alaukikatvādinānukārye'pi rase rasatvāpādāna-śaktau satyāṃ prīti-<BR>
kāraṇādayas te tadāpi vibhāvādyākhyāṃ bhajante | tathaiva hi teṣāṃ tat-tad-<BR>
ākhyā | yathoktaṃ -<BR>
<BR>
vibhāvanaṃ ratyāder viśeṣeṇāsvādāṅkura-yogyatānayanam | anubhāvanam<BR>
evambhūtasya ratyādeḥ samanantaram eva rasādi-rūpatayā bhāvanam |<BR>
sañcāraṇe tathābhūtasya tasyaiva samyak cāraṇam [Sāhitya-darpaṇam 3.13] iti |<BR>
<BR>
kiṃ ca svābhāvikālaukikatve sati yathā laukika-rasa-vidāṃ laukikebhyo'pi<BR>
kāvya-saṃśrayād alaukika-śaktiṃ dadhānebhyo vibhāvādy-ākhyāprāpta-<BR>
kāraṇādibhyaḥ śokādāv api sukham eva jāyate iti rasatvāpattis<BR>
tathaivāsmābhir viyogādāv api mantavyam | tatra bahis tadīya-viyoga-maya-<BR>
duḥkhe'pi paramānanda-ghanasya bhagavatas tad-bhāvasya ca hṛdi sphūrtir<BR>
vidyata eva | paramānanda-ghanatvaṃ ca tayos tyaktum aśakyatvāt | tataḥ<BR>
kṣudhāturāṇām atyuṣṇa-madhura-dugdhavan na tatra rasatva-vyāghātaḥ |<BR>
tadā tad-bhāvasya paramānanda-rūpasyāpi viyoga-duḥkha-nimittatvaṃ<BR>
candrādīnāṃ tāpanatvam eva jñeyam | <BR>
<BR>
tathā tasya duḥkhasya ca bhāvānananda-janyatvād āyatyāṃ saṃyoga-sukha-<BR>
(page 70)<BR>
poṣakatvāc ca sukhāntaḥpāta eva | tathā tadīyasya karuṇasyāpi rasasya<BR>
sarvajña-vacanādi-racita-prāpty-āśāmayatvāt saṃyogāvaśeṣatvāt tatra tathaiva<BR>
gatiḥ siddhā | <BR>
<BR>
tad evam anukārye rasodayaḥ siddhaḥ | sa eva ca mukhyaḥ |<BR>
śravaṇajānurāgād darśanajānurāgasya śreṣṭhatvāt -<BR>
<BR>
śruta-mātro 'pi yaḥ strīṇāṃ prasahyākarṣate manaḥ |<BR>
uru-gāyoru-gīto vā paśyantīnāṃ ca kiṃ punaḥ || [BhP 10.90.26] iti nyāyena |<BR>
<BR>
atas tava vikrīḍitaṃ brahman [BhP 11.6.44] ity ādikodbhava-vacana-mayaṃ<BR>
padya-dvayaṃ cāhāryam | <BR>
<BR>
atha anukartāpy atra bhakta eva sammataḥ | anyeṣāṃ samyak tad-<BR>
anukaraṇāsāmārthyāt | tatas tatrāpi tad-rasodayaḥ syād eva |  kintu bhakter<BR>
bhakti-viṣayako bhagavad-rasaḥ prāyo nodayate bhakti-virodhād eva | tato<BR>
nānukriyate ca | tad-anubhavaś ca bhagavat-sambandhitvenaiva bhavati<BR>
nātmīyatvena | sa ca bhakti-rasoddīpakatvenaiva caritārthatām āpadyate |<BR>
tataḥ kvacic chruddha-bhaktānām api yadi tad-anubhāvānukaraṇaṃ syāt tadā<BR>
tadīyatvenaiva tais tad bhāvyate na tu svīyatveneti samādheyam | yatra tu<BR>
bhakta-virodhaḥ | yathā gadādi-tulya-bhāvānāṃ vasudevādau tatrodayate'pi | <BR>
<BR>
atha sāmājikā api bhaktā eveṣṭā iti | tatrāpi siddhiḥ | iti dṛśya-kāvyeṣu rasa-<BR>
bhāvanā-vidhiḥ | śravya-kāvyeṣv api varṇanīya-varṇa-śrotṛ-bhedena<BR>
yathāyathaṃ bodhavyaḥ | kiṃ cātra prāyas tat-tad-apekṣā raty-aṅkuravatām<BR>
eva | premādimatāṃ tu yathā-kathañcit smaraṇam api tatra hetuḥ yeṣāṃ<BR>
ṣaḍjādimaya-svara-mātram api tatra hetur bhavati | yathoktaṃ śrī-nāradam<BR>
uddiśya ṣaṣṭhe -<BR>
<BR>
svara-brahmaṇi nirbhāta- hṛṣīkeśa-padāmbuje |<BR>
akhaṇḍaṃ cittam āveśya lokān anucaran muniḥ || [BhP 6.5.22] iti |<BR>
<BR>
tataḥ premādi-bhāva eva teṣu sarvāṃ sāmagrīm udbhāvayati | yathoktaṃ śrī-<BR>
prahlādam uddiśya - kvacid rudati vaikuṇṭha-cintā-śavala-cetanaḥ [BhP<BR>
7.4.36] ity ādinā -<BR>
<BR>
kvacid utpulakas tūṣṇīm āste saṃsparśa-nirvṛtaḥ |<BR>
aspanda-praṇayānanda- salilāmīlitekṣaṇaḥ || [BhP 7.4.41] ity antena | <BR>
<BR>
laukika-rasajñair api hīnāṅgatve'pi tat-tad-aṅga-samākṣepād rasa-niṣpattir<BR>
abhimatā | <BR>
<BR>
kiṃ ca, bhagavat-prīti-rasikāḥ dvividhāḥ - tadīya-līlāntaḥ-pātinas tad-antaḥ-<BR>
pātitābhimāninaś ca | tatra pūrveṣāṃ prāktana-yuktyā svata eva siddho<BR>
rasaḥ | uttareṣāṃ tu dvividhā gatiḥ | tat-tal-līlāntaḥ-pāti-sahita-bhagavac-<BR>
carita-śravaṇādinaikā | bhagavan-mādhuryādi-śravaṇādinā cānyā | tatra<BR>
pūrvatra yadi samāna-vāsanas tal-līlāntaḥ-pātī bhavet tadā svayaṃ sadṛśo<BR>
bhāva eva tasya tal-līlāntaḥ-pāti-viśeṣasya vibhāvādikaṃ tādṛśatvābhimānini<BR>
sādhāraṇī karoti | yathā -<BR>
<BR>
parasya na parasyeti mameti na mameti ca | (page 71) <BR>
tad-āsvāde vibhāvādeḥ paricchedo na vidyate || [SāhD 3.12] iti |<BR>
<BR>
yadi tu vilakṣṇa-vāsanas tadā vibhāvānāṃ sañcāriṇām anubhāvānāṃ ca<BR>
prāyaśa eva sādhāraṇyaṃ bhavati | tena tad-bhāva-viśeṣasyoddīpana-mātraṃ<BR>
syāt, na tu rasodbodhaḥ | yadi tu viruddha-vāsanaḥ syāt, yathā vatsalena<BR>
preyasī, tadāpi tasya prīti-sāmānyasyaiva vātsalyādi-darśanenoddīpanaṃ<BR>
bhavati | na bhāva-viśeṣasya | na ca rasodbodho jāyate | <BR>
<BR>
athottaratra śrī-bhagavan-mādhuryādi-śravaṇādau tal-līlāntaḥ-pātivat<BR>
svatantra eva rasodbodha iti | tad evaṃ bhagavat-prīte rasatvāpattau<BR>
siddhāyām evaṃ vibhāvyate | vibhāvādibhiḥ saṃvalitā tat-prītis tat-prītimayo<BR>
rasa iti | tad uktaṃ -<BR>
<BR>
yathā khaṇḍa-maricādīnāṃ sammelanād apūrva eva kaścid āsvādaḥ<BR>
prapānaka-rase jāyate, vibhāvādi-sammelanād ihāpi tathā [SāhD 3.15] iti |<BR>
<BR>
sa cāyaṃ raso bhagavan-mādhuryānukūlyānubhava-lakṣaṇāsvādenoddīpana-<BR>
vibhāva-rūpeṇa svāṃśenāsvāda-rūpaḥ | bhagavad-ādi-lakṣaṇālambana-<BR>
vibhāvādi-rūpeṇāsvādya-rūpaś ca | ata ubhayathā vyapadeśaḥ | <BR>
tatra vibhāvā dvividhāḥ | ālambanam uddīpanaś ca | yathoktam agni-purāṇe<BR>
-<BR>
<BR>
vibhāvyate hi ratyādir yatra yena vibhāvyate |<BR>
vibhāvo nāma sa dvedhālambanoddīpanātmakaḥ || [AP 339-35-36]<BR>
<BR>
ālambano dvividhaḥ | prīti-viṣayatvena svayaṃ bhagavān śrī-kṛṣṇaḥ | tat-<BR>
prīty-ādhāratvena tat-priya-vargaś ca | ubhayatraiva yatreti saptamy-arthatva-<BR>
vyāpteḥ | <BR>
<BR>
tatra śrī-kṛṣṇo yathā pūrvam udāhṛtaḥ yasyānanaṃ makara-kuṇḍalaṃ [BhP<BR>
9.24.65] ity ādinā | gopyas tapaḥ kim acaran yad amuṣya rūpam [BhP 10.44.24]<BR>
ity ādinā ca | tasya tat-tan-mādhuryānabhivyaktāv api svabhāvata eva<BR>
priyatamatvaṃ svayaṃ darśayati -<BR>
<BR>
prāṇa-buddhi-manaḥ-svātma-dāra-patya-dhanādayaḥ |<BR>
yat-samparkāt priyā āsaṃs tataḥ ko nv aparaḥ priyaḥ || [BhP 10.23.27]<BR>
<BR>
svaḥ śuddho jīvaḥ | ātmā dehaḥ | yasya mama samparkāt<BR>
paramparāsambandhāt | ahaṃ tāvat paramānanda-ghana-rūpa iti svataḥ<BR>
priyaḥ | svasya mamāṃśatvād antaryāmī puruṣo'pi priyaḥ | tasya ca jīva-<BR>
rūpo'ṃśa iti mat-sambandha-paramparayā priyaḥ | tad-adhyāsa-sambandha-<BR>
paramparayā ca prāṇādayaḥ priyā ity arthaḥ | evaṃ vyaktīkṛta-rūpāntare'pi<BR>
śrī-rāmeṇānubhūtam --<BR>
<BR>
kim etad adbhutam iva vāsudeve 'khilātmani |<BR>
vrajasya sātmanas tokeṣv apūrvaṃ prema vardhate || [BhP 10.13.36] iti |<BR>
tataḥ -<BR>
śyāmaṃ hiraṇya-paridhiṃ vana-mālya-barha- <BR>
dhātu-pravāla-naṭa-veṣam anuvratāṃse |<BR>
vinyasta-hastam itareṇa dhunānam abjaṃ <BR>
karṇotpalālaka-kapola-mukhābja-hāsam || [BhP 10.23.22] <BR>
<BR>
ity etal-lakṣaṇeṣu mamāvirbhāveṣu yuṣmākaṃ prīty-utkarṣodayo nāpūrva<BR>
iti bhāvaḥ |<BR>
<BR>
|| 10.23 || śrī-bhagavān yajñapatnīḥ || 111 ||<BR>
<BR>
[112-114]<BR>
<BR>
tathā tat-priya-vargaś ca pūrvaṃ darśitaḥ | tulayāma lavenāpi [BhP 1.18.13] ity<BR>
ādinā | asya bhagavad-viṣaya-prīty-ālambanatvam api yuktam | smaraṇādi-<BR>
pathaṃ gate hy asmiṃs tad-ādhārā sā prītir anubhūyate | ālambana-śabdaś ca<BR>
viṣayādhārayor vartana iti | ataevoktaṃ -<BR>
<BR>
tat kathyatāṃ mahā-bhāga yadi kṛṣṇa-kathāśrayam |<BR>
athavāsya padāmbhoja- makaranda-lihāṃ satām || [BhP 1.16.6] iti |<BR>
<BR>
tad evam api yam āśritya śrī-bhagavati sa prīti-viśeṣaḥ pravartate sa<BR>
evālambano jñeyaḥ | anye tūddīpanāḥ | athaivaṃ sa-vāsana-bhinna-vāsanaka-<BR>
dvidha- (page 72) tat-priya-varga-viṣayā ca yā prītiḥ sāpi tat-prīty-<BR>
ādhāratvenaiva na tu sva-sambandhādinā | ataeva tat-priya-varge'pi sva-<BR>
sambandha-hetukāṃ prītiṃ niṣidhya śrī-bhagavaty eva tām abhyarthya punas<BR>
tat-priya-varge tad-ādhāratvenaiva prītim aṅgīkaroti # <BR>
<BR>
atha tatra niṣedhaḥ -<BR>
atha viśveśa viśvātman viśva-mūrte svakeṣu me |<BR>
sneha-pāśam imaṃ chindhi dṛḍhaṃ pāṇḍuṣu vṛṣṇiṣu || [BhP 1.8.41]<BR>
<BR>
atha abhyarthanā --<BR>
tvayi me 'nanya-viṣayā matir madhu-pate 'sakṛt |<BR>
ratim udvahatād addhā gaṅgevaugham udanvati || [BhP 1.8.42]<BR>
<BR>
atha aṅgīkāraḥ --<BR>
śrī-kṛṣṇa kṛṣṇa-sakha vṛṣṇy-ṛṣabhāvani-dhrug-<BR>
rājanya-vaṃśa-dahanānapavarga-vīrya |<BR>
govinda go-dvija-surārti-harāvatāra<BR>
yogeśvarākhila-guro bhagavan namas te || [BhP 1.8.43]<BR>
<BR>
|| 1.8 || śrī-kuntī śrī-bhagavantam || 112-114 ||<BR>
<BR>
[115] <BR>
<BR>
evaṃ vṛknaḥ ity ādi-dvayaṃ śrīmad-uddhava-vākyam api saṅgamanīyam |<BR>
yathā --<BR>
<BR>
vṛkṇaś ca me su-dṛṭhaḥ sneha-pāśo<BR>
dāśārha-vṛṣṇy-andhaka-sātvateṣu |<BR>
prasāritaḥ sṛṣṭi-vivṛddhaye tvayā<BR>
sva-māyayā hy ātma-subodha-hetinā || <BR>
<BR>
namo 'stu te mahā-yogin prapannam anuśādhi mām |<BR>
yathā tvac-caraṇāmbhoje ratiḥ syād anapāyinī || [BhP 11.29.39-40]<BR>
<BR>
sṛṣṭi-vivṛddhaye tvayā svādhīnayā māyayā yo dehādi-sambandhajaḥ sneha-<BR>
pāśaḥ prasāritaḥ sa vṛkṇaś chinnaḥ | kena ? ātma-subodha-hetinā, tvadīya-<BR>
prīty-utpādaka-śobhana-jñāna-lakṣaṇa-śastreṇa | adhunā tvat-<BR>
sambandhenaiva sa bhātīty arthaḥ | ataevottara-padyam api tathaiva | iyaṃ<BR>
coktiḥ śrīmad-uddhavasya siddhatvān na sambahavatīti sva-vyājenānyān<BR>
uddiśyaiveti jñeyam | <BR>
<BR>
atha śrī-kuntī-vākyasyānyāvatārikā, yathā gamane pāṇḍavānām akuśalaṃ<BR>
agamane vṛṣṇīnām ity ubhayato vyākula-cittā satī [Vṛ here adds: teṣu sneha-<BR>
nivṛttiḥ prārthayate atheti | evam apy ubhayeṣāṃ tādṛśa-tad-ekālambanatā-<BR>
darśanena teṣv adhika-bhagavat-prīty-ādhāratvaṃ svasyādhika-sneha-hetur<BR>
iti | End Vṛ addition] teṣu sneha-ccheda-vyājenobhayeṣām api tvad-aviccheda<BR>
eva kriyatām iti ca vyajyate | tataś cottaratra śrī-suta-vākye tāṃ bāḍham ity<BR>
upāmantrye [BhP 1.8.45] ity atra bhagavad-abhyupagamo'pi sarvatraiva<BR>
saṅgacchate | tathāpy asya vṛkṇaś cety ādi-vākyasya saṅgamanārthaṃ tat-<BR>
tathāvaatāritam | <BR>
<BR>
|| 11.29 || śrīmad-uddhavaḥ || 115 ||<BR>
<BR>
[116]<BR>
<BR>
evaṃ śrī-devakyāḥ ṣaḍ-garbhānayane tān prati yaḥ sneho dṛśyate sa khalu<BR>
svapīta-śeṣa-stanya-prasādena tad-uddharaṇārthaṃ śrī-bhagavataiva<BR>
prapañcitaḥ | yathoktam-<BR>
<BR>
apāyayat stanaṃ prītā suta-sparśa-parisnutam |<BR>
mohitā māyayā viṣṇor yayā sṛṣṭiḥ pravartate ||<BR>
pītvāmṛtaṃ payas tasyāḥ pīta-śeṣaṃ gadā-bhṛtaḥ || [BhP 1.85.54-55] ity ādi |<BR>
<BR>
yayur vihāyasā dhāma [BhP 10.85.56] ity antam | tathāpi tan-māyā tat-<BR>
sahodaratā-sphūrtim evāvalambya tāṃ mohitavatīti mantavyam | <BR>
<BR>
atha śrī-rukmiṇyā rukmiṇyāpi snehas tad-dainyādi-kautukaṃ didṛkṣuṇā śrī-<BR>
bhagavataiva (page 73) vā tad-arthaṃ tal-līlā-śaktyaiva vā rakṣito'stīti<BR>
labhyate | sa ca bhakti-sphoraṇāṃśam evāvalambya, tasyā hy aiśvarya-jñāna-<BR>
saṃvalitatvād antaḥkaraṇam evaṃ jātam - ayaṃ parameśvaraḥ | ayaṃ tv<BR>
atinikṛṣṭaḥ | tasmād asminn ayaṃ viprakurvann api kiñcit kartum aśakta eva |<BR>
tato'tidīno'yam iti tathā śrī-bhagavac-caraṇāśritāyā mama deha-<BR>
sambandhavān iti, dīna-dayālor bhakta-sambandha-paramparā-<BR>
mātreṇābhayadād asmāt tan nārhatīti | evaṃ hy aiśvarya-dṛṣṭyaiva tat-<BR>
prārthanam yogeśvarāprameyātman [BhP 10.54.33] ity ādi | <BR>
<BR>
atha śrī-baladevasya sva-śiṣyībhūta-duryodhana-pakṣa-pāto'py evaṃ<BR>
mantavyaḥ | kvacit tatra tat-kṣaya-karaḥ krodho'pi dṛśyate | yathā lakṣmaṇā-<BR>
haraṇe | sarvam etat tu vaicitrī-poṣārthaṃ śrī-bhagaval-līlā-śaktyaiva<BR>
prapañcyate ity uktam | <BR>
<BR>
atha uddīpanāḥ | yad-viśiṣṭatayā śrī-kṛṣṇa ālambanas ta eva bhāva-<BR>
vibhāvana-hetutvena pṛthaṅ-nirdiṣṭā uddīpanāḥ kathyante | te ca tasya guṇa-<BR>
jāti-kriyā-dravya-kāla-rūpāḥ | guṇāś trividhāḥ kāya-vāṅ-mānasāśrayāḥ |<BR>
sarva evaite na prākṛtā ity uktam --<BR>
<BR>
māṃ bhajanti guṇāḥ sarve nirguṇaṃ nirapekṣakam |<BR>
suhṛdaṃ priyam ātmānaṃ sāmyāsaṅgādayo 'guṇāḥ || [BhP 11.13.40] ity ādinā |<BR>
<BR>
tān eva śrī-kṛṣṇam ālambanī-kṛtya samuddiśya -<BR>
satyaṃ śaucaṃ dayā kṣāntis tyāgaḥ santoṣa ārjavam |<BR>
śamo damas tapaḥ sāmyaṃ titikṣoparatiḥ śrutam ||<BR>
jñānaṃ viraktir aiśvaryaṃ śauryaṃ tejo balaṃ smṛtiḥ |<BR>
svātantryaṃ kauśalaṃ kāntir dhairyaṃ mārdavam eva ca ||<BR>
prāgalbhyaṃ praśrayaḥ śīlaṃ saha ojo balaṃ bhagaḥ |<BR>
gāmbhīryaṃ sthairyam āstikyaṃ kīrtir māno 'nahaṅkṛtiḥ ||<BR>
ete cānye ca bhagavan nityā yatra mahā-guṇāḥ |<BR>
prārthyā mahattvam icchadbhir na viyanti sma karhicit || [BhP 1.16.28-31]<BR>
<BR>
satyaṃ yathārtha-bhāṣaṇam | śaucaṃ śuddhatvam | dayā para-duḥkhāsahanam<BR>
anena śaraṇāgata-pālakatvam bhakta-suhṛttvaṃ ca | kṣāntiḥ krodhāpattau<BR>
citta-saṃyamaḥ | tyāgo vadānyatā | santoṣaḥ svatas tṛptiḥ | ārjavam avakratā |<BR>
śamo mano-naiścalyam anena sudṛḍhatvaṃ ca | damo bāhyendriya-<BR>
naiścalyam | tapaḥ kṣatriyatvādi-līlāvatārānurūpaḥ sva-dharmaḥ | sāmyaṃ<BR>
śatru-mitrādi-buddhy-abhāvaḥ | titikṣā svasmin parāparādha-sahanam |<BR>
uparatir lābha-prāptāv audāsīnyam | śrutam śāstra-vicāraḥ | <BR>
<BR>
jñānaṃ pañca-vidham -- buddhimattvaṃ kṛtajñatvaṃ deśa-kāla-pātrajñatvaṃ<BR>
sarvajñatvam ātmajñatvaṃ ca | viraktir asad-viṣaya-vaitṛṣṇyam | aiśvaryaṃ<BR>
niyantṛtvam | śauryaṃ saṅgrāmotsāhaḥ | tejaḥ prabhāvaḥ | anena pratāpaś ca |<BR>
sa ca prabhāva-vikhyātiḥ | balaṃ dakṣatvam | tac ca duṣkara-kṣipra-kāritvam |<BR>
dhṛtir iti pāṭhe kṣobha-kāraṇe prāpte'vyākulatvam | smṛtiḥ<BR>
kartavyārthānusandhānam | svātantryam aparādhīnatā | <BR>
<BR>
kauśalaṃ trividhaṃ - kriyā-nipuṇatā yugapad-bhūri-samādhāna-kāritā-<BR>
lakṣaṇā cāturī kalā-vilāsa-vidvattā-lakṣaṇā vaidagdhī ca | kāntiḥ<BR>
kamanīyatā | eṣā caturvidhā - avayavasya hastādy-aṅgādi-lakṣaṇasya varṇa-<BR>
rasa-gandha-sparśa-śabdānām | tatra rasaś cādhāra-caraṇa-spṛṣṭa-vastu-<BR>
niṣṭho jñeyaḥ | vayasaś ceti | etayā nārī-gaṇa-manohāritvam api | dhairyaṃ<BR>
avyākulatā | (page 74) mārdavam premārdra-cittatvam | anena prema-<BR>
vaśyatvaṃ ca | <BR>
<BR>
prāgalbhyaṃ pratibhātiśayaḥ | anena vāvadūkatvaṃ ca | praśrayo vinayaḥ |<BR>
anena hrīmattvam | yathā-yukta-sarva-māna-dātṛtvam | priyaṃvadatvaṃ ca |<BR>
śīlaṃ su-svabhāvaḥ | anena sādhu-samāśrayatvaṃ ca | saho manaḥ-pāṭavam |<BR>
ojo jñānendriya-pāṭavam | balaṃ karmendriya-pāṭavam | bhagas trividhaḥ -<BR>
bhogāspadatvaṃ sukhitvaṃ sarva-samṛddhimattvaṃ ca | <BR>
gāmbhīryaṃ durvibodhāśayatvam | sthairyam acañcalatā | āstikyaṃ śāstra-<BR>
cakṣuṣṭvam | kīrtiḥ sādguṇya-khyātiḥ | anena rakta-lokatvaṃ ca | mānaḥ<BR>
pūjyatvam | anahaṅkṛtis tathāpi garva-rahitatvam | ca-kārād brahmaṇyatvam |<BR>
sarva-siddhi-niṣevitatvam | sac-cid-ānanda-ghana-vigrahatvādayo jñeyāḥ |<BR>
mahattvam icchadbhiḥ prārthyā iti mahā-guṇā iti ca | varīyastvam api<BR>
guṇāntaram | etena teṣāṃ guṇānāṃ anyatra svalpatvaṃ cañcalatvaṃ ca | tatraiva<BR>
pūrṇatvam avinaśvaratvaṃ coktam | ataeva śrī-sūta-vākyam -<BR>
<BR>
nityaṃ nirīkṣamāṇānāṃ yad api dvārakaukasām |<BR>
na vitṛpyanti hi dṛśaḥ śriyo dhāmāṅgam acyutam || [BhP 1.11.26] iti |<BR>
<BR>
tathā nityā iti na viyantīti sadā svarūpa-guṇāntaram | anye ca jīvālabhyā<BR>
yathā tatrāvirbhāva-mātratve'pi satya-saṅkalpatvam |<BR>
vaśīkṛtācintyamāyatvam | āvirbhāva-viśeṣatve'py akhaṇḍa-sattva-guṇasya<BR>
kevala-svayam-avalambanatvam | jagat-pālakatvam | yathā tathā hatāri-svarga-<BR>
dātṛtvam | ātmārāma-gaṇākarṣitvam | brahma-rudrādi-sevitatvam |<BR>
paramācintya-śaktitvam | ānantyena nitya-nūtana-saundaryādy-<BR>
āvirbhāvatvam | puruṣāvatāratve'pi māyā-niyantṛtvam | jagat-sṛṣṭy-ādi-<BR>
kartṛtvam | guṇāvatārādi-bījatvam | ananta-brahmāṇḍāśraya-roma-<BR>
vivaratvam | vāsudevatva-nārāyaṇatvādi-lakṣaṇa-bhagavattvāvirbhāve'pi<BR>
svarūpa-bhūta-paramācintyākhila-mahā-śaktimattvam | svayaṃ bhagaval-<BR>
lakṣṇa-kṛṣṇatve tu hatāri-mukti-bhakti-dāyakatvam | svasyāpi vismāpaka-<BR>
rūpādi-mādhuryavattvam | anindriyācetana-paryantāśeṣa-sukha-dātṛ-sva-<BR>
sānnidhyatvam ity ādayaḥ | <BR>
<BR>
|| 1.16 || || śrī-pṛthivī dharmam || 116 ||<BR>
<BR>
[117]<BR>
<BR>
tad etad diṅ-mātra-darśanam | yata āha -- guṇātmanas te 'pi guṇān vimātuṃ<BR>
hitāvatīrṇasya ka īśire 'sya [BhP 10.14.7] ity ādi | spaṣṭam | <BR>
<BR>
|| 10.14 || brahmā śrī-bhagavantam || 117 ||<BR>
<BR>
[118]<BR>
<BR>
te ca tasya guṇāḥ kecin mitho viruddhā api acintya-śaktitvenaikāśrayāḥ |<BR>
śrutes tu śabda-mūlatvāt [Vs 2.1.27] iti nyāyena | mallānām aśaniḥ [BhP<BR>
10.43.17] ity ādi-darśanāt | śiśor ano'lpaka-pravāla-mṛdv-aṅghri-hataṃ<BR>
vyavartate [BhP 10.7.7] ity-ādeś ca | tatra kevala-kaumalya-guṇāviṣkāre sati<BR>
kvacit pallava-talpeṣu niyuddha-śrama-karṣitaḥ [BhP 10.15.16] ity ādikam api<BR>
yathārtham eva | <BR>
<BR>
evam eva śrīdāma-viprānīta-kadanna-bhojana-nivāraṇe lakṣmyā api<BR>
pravṛttiḥ | yathaiva tac-caritena vyaktam - bāla-vyajanam ādāya ratna-daṇḍaṃ<BR>
sakhī-karāt [BhP 10.60.7] ity ādau | ataeva iti (page 75) muṣṭim [BhP 10.81.10]<BR>
ity ādau sā tat-parā ity uktam | atra ca etenaiva mad-aṃśa-leśa-rūpāyā<BR>
vibhūter anugraha-bhājana-mayaṃ jāta iti kadanna-bhojanenālam iti bhāvaḥ |<BR>
viruddhārtha-sad-bhāve'pi na tu doṣās tatra sambhāvyāḥ ayam ātmāpahata-<BR>
pāpmā [ChāU 8.15] iti śruteḥ | yathā coktaṃ kaurme -<BR>
<BR>
aiśvarya-yogād bhagavān viruddhārtho'bhidhiyate |<BR>
tathāpi doṣāḥ parame naivāhāryāḥ samantataḥ || iti | <BR>
<BR>
tatas tad-guṇānām anyadīyānām iva doṣa-miśratvaṃ niṣedhati -<BR>
<BR>
tatas tato nūpura-valgu śiñjitair<BR>
visarpatī hema-lateva sā babhau |<BR>
vilokayantī niravadyam ātmanaḥ<BR>
padaṃ dhruvaṃ cāvyabhicāri-sad-guṇam |<BR>
gandharva-siddhāsura-yakṣa-cāraṇa-<BR>
traipiṣṭapeyādiṣu nānvavindata || [BhP 8.8.19-20]<BR>
sā lakṣmīḥ | padam āśrayaṃ dhruvaṃ nityam | avyabhicāriṇo nityāḥ santaś<BR>
ca guṇā yasmin | <BR>
[119]<BR>
<BR>
tad eva vyanakti tribhiḥ -<BR>
nūnaṃ tapo yasya na manyu-nirjayo<BR>
jñānaṃ kvacit tac ca na saṅga-varjitam |<BR>
kaścin mahāṃs tasya na kāma-nirjayaḥ<BR>
sa īśvaraḥ kiṃ parato vyapāśrayaḥ ||<BR>
<BR>
dharmaḥ kvacit tatra na bhūta-sauhṛdaṃ<BR>
tyāgaḥ kvacit tatra na mukti-kāraṇam |<BR>
vīryaṃ na puṃso 'sty aja-vega-niṣkṛtaṃ<BR>
na hi dvitīyo guṇa-saṅga-varjitaḥ ||<BR>
<BR>
kvacic cirāyur na hi śīla-maṅgalaṃ<BR>
kvacit tad apy asti na vedyam āyuṣaḥ |<BR>
yatrobhayaṃ kutra ca so 'py amaṅgalaḥ<BR>
sumaṅgalaḥ kaśca na kāṅkṣate hi mām || [BhP 8.8.21-23]<BR>
<BR>
atra tapa-ādibhir api na sāmyaṃ vivakṣitam | asāmya-prasiddheḥ | yathoktaṃ<BR>
ime ca [BhP 1.16.30] ity ādau prārthyā mahattvam icchadbhir iti | [Vṛ.<BR>
additional reading: kintv anyadīya-tapa-ādi-leśānāṃ satām api<BR>
doṣāntaroparaktatvam ity evam atyantāsāmyam eva vivakṣitam | Vṛ. end]<BR>
yasya durvāsa-ādeḥ | kvacid guru-śukrādau | kaścid brahma-somādiḥ | yaḥ<BR>
parato vyapāśrayaḥ parāpekṣa indrādiḥ | sa kim īśvaraḥ | kvacit<BR>
paraśurāmādi-tulye tadānīntane na bhūta-sauhṛdam | śivirāja-tulye na<BR>
mukti-kāraṇaṃ tyāgaḥ | puṃsaḥ kārtavīryādi-tulyasya vīryam asti, kintv aja-<BR>
vega-niṣkṛtaṃ kāla-vega-parihṛtaṃ na bhavati | yatas teṣāṃ tat-tad-guṇatvam<BR>
api māyā-guṇa-kṛtam eva na tu tad-atīta-tat-tad-guṇatvam iti parāmṛśati |<BR>
na hīti | hi yasmāt dvitīyaḥ śrī-mukundād anyaḥ | anena sanakādaya<BR>
ātmārāmā api parihṛtāḥ | teṣāṃ śama-damādi-guṇānāṃ māyikatvāt | tathā<BR>
śivo'pi parihṛta śivaḥ śakti-yutaḥ śaśvat triliṅgo guṇa-saṃvṛtaḥ [BhP 10.88.3]<BR>
iti | harir hi nirguṇaḥ sākṣāt [BhP 10.88.5] ity ādy-ukteḥ | <BR>
<BR>
atha prakārāntareṇa śivaṃ parihartum upakramate | kvacin mārkaṇḍeyādau<BR>
cirāyuś cira-jīvitā | śīla-maṅgala-śabdenātra bhoga ucyate | indriya-damana-<BR>
śīlatvād iti ṭīkāyāṃ hetu-vinyāsāt | abhogino hy amaṅga-svabhāvatvena loke<BR>
nāmāgrahaṇa-darśanāc ca | yad vā kvacin-maya-dānavādau cira-jīvitāsti |<BR>
śīle svabhāve maṅgalaṃ māṅgalyaṃ nāstīty arthaḥ | asura-svabhāvatvād eva |<BR>
bali-prabhṛtiṣu śīla-maṅgalam apy asti, kintv āyuṣo vedyaṃ vedanaṃ nāsti<BR>
(page 76) maraṇāniścayāt | yatra śive maṅgalaḥ svabhāvo nityatvāc cāyuṣo<BR>
vaidyatvaṃ cety ubhayam apy asti | so'py amaṅgalaḥ bahiḥ śmaśāna-vāsādy-<BR>
amaṅgala-ceṣṭitaḥ | śrī-mukundaṃ lakṣyīkṛtyāha kaś ca ko'pi tat-tad-<BR>
guṇātikramyānanta-guṇatvāt tat-tad-doṣa-hīnatvāc ca sumaṅgalaḥ atiśayena<BR>
sarveṣāṃ maṅgala-nidhāna-rūpaḥ | sa tu māṃ svarūpeṇa paramānanda-rūpāṃ<BR>
śaktyā ca sarva-sampatti-dāyinīm api na hi kāṅkṣati | sa eva svarūpa-guṇa-<BR>
sampattibhiḥ pūrṇa ity arthaḥ | atha ca prema-vaśo'sau premavatīṃ māṃ<BR>
kathaṃ nākāṅkṣed ity abhipretya śleṣeṇa kaścana ko'pi sumaṅgalo'sau hi<BR>
niścitaṃ māṃ kāṅkṣatīty api bhāvitam ||<BR>
<BR>
[120]<BR>
<BR>
idam atra tattvam | paramānanda-rūpe tasmin guṇādi-sampal-lakṣaṇānanta-<BR>
śakti-vṛttikā svarūpa-śaktir dvidhā virājate | tad-antare'nabhivyakta-nija-<BR>
mūrtitvena tad-bahir apy abhivyakta-lakṣmy-ākhya-mūrtitvena | iyaṃ ca mūrtir<BR>
matī satī sarva-guṇa-sampad-adhiṣṭhātrī bhavati | tataḥ svasmin<BR>
paramānandatvasya sarva-guṇa-sampatteś ca svarūpa-siddha-parama-<BR>
pūrṇatvād ubhayathāpi na tāṃ pṛthag-bhūya sthitāṃ mūrtimatīm apekṣate |<BR>
yathā khalv anyaḥ | kintu bhakta-vaśyatā-svabhāvena tāṃ premavatīm<BR>
apekṣata eveti prakaraṇaṃ nigamayati -<BR>
<BR>
evaṃ vimṛśyāvyabhicāri-sad-guṇair<BR>
varaṃ nijaikāśrayatayāguṇāśrayam |<BR>
vavre varaṃ sarva-guṇair apekṣitaṃ<BR>
ramā mukundaṃ nirapekṣam īpsitam || [BhP 8.8.24]<BR>
<BR>
mukundaḥ varaṃ vavra ity anvayaḥ | taṃ viśinaṣṭi | avyabhicāribhiḥ sadbhir<BR>
nirdoṣaiś ca guṇair varaṃ sarvottamam | nijaikāśrayatayā anya-<BR>
nirapekṣatvenaiva ca guṇāśrayaṃ svarūpa-siddha-tat-tad-guṇam ity arthaḥ |<BR>
ataeva teṣāṃ guṇānāṃ prakṛti-sambandhitvam api khaṇḍitam | svataḥ<BR>
paramānanda-ghana-rūpatvāt sarva-guṇair apekṣitaṃ svayaṃ nirapekṣam |<BR>
ataeva nijābhīpsitam  iti |<BR>
<BR>
|| 8.8 || śrī-śukaḥ || 118-120 ||<BR>
<BR>
[121]<BR>
<BR>
atha pūrvokta-guṇa-virodhitvād doṣa-mātraṃ tasmin nāsty eva | tatra<BR>
sāmānyaiśvarye dayā-viparītaṃ parama-samarthasya tasyābhakta-narakādi-<BR>
saṃsāra-duḥkhānuddhāritvaṃ prākṛta-duḥkhāspṛṣṭa-cittatvena paramātma-<BR>
sandarbhādau parihṛtam asti | pāṇḍavādivat kvacit prākṛta-duḥkhābhāvāt<BR>
tad-viyogād vā utthite bhakti-rasa-sañcāri-lakṣaṇa-bhakta-dainye'pi kadācit<BR>
tat-prasāda-darśanābhāvaś ca, tena puṣṭena sañcāriṇā bhakti-rasa-<BR>
poṣaṇārtha eva -- bhakti-yoga-vidhānārthaṃ kathaṃ paśyema hi striyaḥ [BhP<BR>
1.8.20] iti tasyaiva mukhya-prayojanatvāt | brahman yam anugṛhṇāmi tad-viśo<BR>
vidhunomy aham [BhP 8.22.24] iti | sudustarān naḥ svān pāhi [BhP 10.17.24]<BR>
ity ādau | na śakunmas tvac-caraṇaṃ santy uktam iti | vipadaḥ santu tāḥ<BR>
śaśvat [BhP 1.8.25] iti | nāhaṃ tu sakhyo bhajato'pi [BhP 10.32.20] iti ca<BR>
dainyena tat-poṣaṇa-śravaṇāt | etam eva śrīmad-vraja-bālānāṃ brahma-<BR>
dvārā mohanam api vyākhyeyam | tasmin bahir mohe'pi teṣāṃ manasi<BR>
bhojana-maṇḍalāvasthitam ātmānam anusandadhānānāṃ<BR>
vatsānveṣaṇārthāgata-śrī-kṛṣṇa-pratyāgamana-bhāvanā sātatyena prema-<BR>
rasa-poṣaṇāt | yathoktam -<BR>
<BR>
ūcuś ca suhṛdaḥ kṛṣṇaṃ svāgataṃ te'tiraṃhasā |<BR>
naiko'py abhojka-bala ehītaḥ sādhu bhujyatām || [BhP 10.14.45] iti |<BR>
yajña-patnīnām asvīkāras tāsāṃ brāhmaṇītvāt tādṛśa-līlāyāṃ sarveṣām<BR>
(page 77) anabhirūceḥ bhajate tādṛśīḥ krīḍā yāḥ śrutvā tat-paro bhavet<BR>
[BhP 10.33.36] iti nyāyāt | <BR>
<BR>
naitat pūrvaiḥ kṛtaṃ tvad ye na kariṣyanti cāpare |<BR>
yas tvaṃ duhitaraṃ gaccher anigṛhyāṅgajaṃ prabhuḥ || [BhP 3.12.30]<BR>
<BR>
tejīyasām api hy etan na suślokyaṃ jagad-guro ity atra tejīyasām api tad-<BR>
anucintatā śrūyate iti | evam evāha -<BR>
<BR>
na prītaye 'nurāgāya hy angasango nṛṇām iha |<BR>
tan mano mayi yuñjānā acirān mām avāpysyatha || [BhP 10.23.32]<BR>
<BR>
iha brāhmaṇa-janmani bhavatīnām aṅga-saṅgaḥ sākṣān mat-paricaryā-<BR>
rūpo'rtho nṛṇām etac-carita-draṣṭṛ-śrotṝṇāṃ prītaye ruci-mātrāya na<BR>
bhaviṣyati, kim uta nānurāgāyeti | tat tasmād acirād anantara-janmani iti |<BR>
<BR>
|| 10.23 || śrī-bhagavān yajñapatnīḥ || 121 ||<BR>
<BR>
[122]<BR>
<BR>
anena kvacit bhakta-suhṛttva-vaiparītyābhāso'pi vyākhyātaḥ | kiṃ ca bhaktā<BR>
dvi-vidhāḥ dūrasthāḥ parikarāś ca | tatra dūrastha-bhaktārthaṃ kvacid<BR>
bhakta-suhṛttva-lakṣaṇena parama-prabalena guṇena brahmaṇyatvādy-<BR>
āvaraṇam api prāyo dṛśyate śrīmad-ambarīṣa-caritādau | parkarārthaṃ tu<BR>
na dṛśyate śrī-jaya-vijaya-śāpādau | skānda-dvārakā-māhātmya-gata-<BR>
durvāsaso durvṛtta-viśeṣe ca ubhayam api tatra tatra suhṛttvasyaiva cihnam |<BR>
tathaiva hi pūrvatrātmīyatvam uttaratra cātmaikatvaṃ prasidhyati | tathoktaṃ<BR>
ahaṃ bhakta-parādhīnaḥ [BhP 9.4.63] ity ādinā | tad dhi hy ātma-kṛtaṃ manye<BR>
yat sva-pumbhir asat-kṛtā [BhP 3.16.4] ity ādinā ca |<BR>
<BR>
tad evaṃ bhakta-mahattva-mātrasya tādṛśatve sthite premārdratvaṃ tad-<BR>
vaśyatvaṃ ca sutarām eva sarvācchādakam | tac ca premṇaḥ svarūpa-nirūpaṇe<BR>
darśitam | ataeva sarvoddīpana-guṇa-mukhyatvena tatra tatra sa-camatkāram<BR>
anusmṛtam | tatrodbhāsvarākhyenānubhāvena vyañjitaṃ tasya premārdratvaṃ,<BR>
yathā --<BR>
<BR>
bhagavān atha viśvātmā pṛthunopahṛtārhaṇaḥ |<BR>
samujjihānayā bhaktyā gṛhīta-caraṇāmbujaḥ ||<BR>
prasthānābhimukho 'py enam anugraha-vilambitaḥ |<BR>
paśyan padma-palāśākṣo na pratasthe suhṛt satām || [BhP 4.20.19-20]<BR>
<BR>
sa ādirājo racitāñjalir hariṃ vilokituṃ nāśakad aśru-locanaḥ ity ādi |<BR>
spaṣṭam |<BR>
<BR>
|| 4.20 || śrī-śukaḥ || 122 ||<BR>
<BR>
[123]<BR>
atha sāttvikenāpi vyañjitaṃ yathā | tatra bhakty-ārdratvam āha -<BR>
<BR>
yasmin bhagavato netrān nyapatann aśru-bindavaḥ |<BR>
kṛpayā samparītasya prapanne 'rpitayā bhṛśam || <BR>
tad vai bindusaro nāma [BhP 3.21.38-39] ity ādi |<BR>
<BR>
bhagavataḥ śrī-śubalākhyasya | prapanne bhakte śrī-kardamākhye || <BR>
<BR>
|| 3.12 || śrī-maitreyaḥ ||123||<BR>
<BR>
[124]<BR>
<BR>
vātsalyārdratvam āha-<BR>
<BR>
kṛṣṇa-rāmau pariṣvajya pitarāv abhivādya ca |<BR>
na kiñcanocatuḥ premṇā sāśru-kaṇṭhau kurūdvaha || [BhP 10.82.33]<BR>
<BR>
pitarau kurukṣetra-militau śrī-yaśodānandākhyau mātā-pitarau | <BR>
<BR>
|| 10.82 || śrī-śukaḥ || 124 ||<BR>
(page 78)<BR>
[125]<BR>
<BR>
maitryārdratvam āha-<BR>
<BR>
taṃ vilokyācyuto dūrāt priyā-paryaṅkam āsthitaḥ |<BR>
sahasotthāya cābhyetya dorbhyāṃ paryagrahīn mudā ||<BR>
sakhyuḥ priyasya viprarṣer aṅga-saṅgāti-nirvṛtaḥ |<BR>
prīto vyamuñcad ab-bindūn netrābhyāṃ puṣkarekṣaṇaḥ || [BhP 10.80.18-19]<BR>
<BR>
taṃ śrīdāma-vipram ||<BR>
<BR>
|| 10.80 || śrī-śukaḥ || 125 ||<BR>
<BR>
[126]<BR>
<BR>
kāntābhāvārdratvam āha-<BR>
<BR>
tāsām ativihāreṇa śrāntānāṃ vadanāni saḥ |<BR>
prāmṛjat karuṇaḥ premṇā śantamenāṅga pāṇinā || [BhP 10.33.21]<BR>
<BR>
tāsāṃ śrī-gopīnām | premṇā karuṇaḥ sāśru-ṇetra ity arthaḥ | sāttvikāntaraṃ<BR>
coktaṃ vaiṣṇave -<BR>
<BR>
gopī-kapola-saṃśleṣam abhipatya harer bhujau |<BR>
pulakodgama-śasyāya svedāmbu-ghanatāṃ gatau || [ViP 5.13.55] <BR>
<BR>
|| 10.33 || śrī-śukaḥ || 126 ||<BR>
[127]<BR>
<BR>
atha prema-vaśyatvaṃ, yathā tatra śrī-bhakti-vaśyatvam āha gadyena-- yasya<BR>
bhagavān svayam akhila-jagad-gurur nārāyaṇo dvāri gadā-pāṇir avatiṣṭhate<BR>
nija-janānukampita-hṛdayaḥ [BhP 5.24.27] iti | yasya śrī-baleḥ |<BR>
<BR>
|| 5.24 || śrī-śukaḥ || 127 ||<BR>
<BR>
[128]<BR>
<BR>
vātsalya-vaśyatvam āha-<BR>
<BR>
gopībhiḥ stobhito 'nṛtyad bhagavān bālavat kvacit |<BR>
udgāyati kvacin mugdhas tad-vaśo dāru-yantravat || [BhP 10.11.7] ity ādi |<BR>
<BR>
spaṣṭam |<BR>
<BR>
|| 10.11 || śrī-śukaḥ || 128 ||<BR>
<BR>
[129]<BR>
<BR>
maitrī-vaśyatvam āha-<BR>
<BR>
sārathya-pāraṣada-sevana-sakhya-dautya-<BR>
vīrāsanānugamana-stavana-praṇāmān |<BR>
snigdheṣu pāṇḍuṣu jagat-praṇatiṃ ca viṣṇor<BR>
bhaktiṃ karoti nṛ-patiś caraṇāravinde || [BhP 1.16.18]<BR>
<BR>
snigdheṣu pāṇḍuṣu viṣṇor yāni sārathyādīni karmāṇi tāni śṛṇvaṃs tathā<BR>
viṣṇor jagat-kartṛkāṃ praṇatiṃ ca śṛṇvan nṛpatiḥ parīkṣid viṣṇoś<BR>
caraṇāravinde bhaktiṃ karoti | pāraṣadaṃ pārṣadatvaṃ sabhā-patitvam |<BR>
sevanaṃ cittānuvṛttiḥ | vīrāsanaṃ rātrau khaḍga-hastasya tiṣṭhato jāgaraṇam |<BR>
<BR>
|| 1.16 || śrī-sūtaḥ || 129 ||<BR>
<BR>
[130]<BR>
<BR>
kānta-bhāva-vaśyatvam āha-<BR>
<BR>
na pāraye 'haṃ niravadya-saṃyujāṃ <BR>
sva-sādhu-kṛtyaṃ vibudhāyuṣāpi vaḥ |<BR>
yām ābhajan durjara-geha-śṛṅkhalāḥ <BR>
saṃvṛścya tad vaḥ pratiyātu sādhunā || [BhP 10.32.22]<BR>
<BR>
niravadyā parama-śuddha-bhāva-viśeṣa-mātreṇa pravṛttatvāt parama-śuddhā<BR>
saṃyuk-saṃyoge yāsāṃ tāsāṃ vaḥ sva-sādhu-kṛtyaṃ tad-anurūpa-madīya-<BR>
parama-sukhada-sevāṃ na pāraye | na pratyupakāreṇānukartuṃ śaknomīty<BR>
arthaḥ | kenāpi na pāraye | vigato budho gaṇanā-vijño yasmāt tena svabhāva-<BR>
nityenāpy āyuṣety arthaḥ | tāsām anurāgasya sādhiṣṭhatvaṃ loka-<BR>
dharmātikrāntatvād āha yā iti | tasmād vaḥ sādhunā sauśīlyenaiva tat<BR>
pratiyātu pratyupakṛtaṃ bhavatu | ahaṃ tu bhavatīnāṃ ṛṇī eveti bhāvaḥ |<BR>
<BR>
|| 10.32 || śrī-śukaḥ || 130 ||<BR>
<BR>
[131]<BR>
<BR>
tad evaṃ tasya premārdratvādike sthite tad-ādikasya tasmin parama-sādhu-<BR>
gaṇe ca parama-hṛdya-sukhadatvāt tad-dhetukaṃ kādācitkaṃ satyādi-<BR>
vaiparītyam api parama-guṇa-śiromaṇi-śobhāṃ bhajate | tatra satya-virodhy<BR>
api guṇo yathā-<BR>
<BR>
sva-nigamam apahāya mat-pratijñām<BR>
ṛtam adhikartum avapluto rathasthaḥ || [BhP 1.9.37]<BR>
<BR>
spaṣṭam |<BR>
<BR>
|| 1.9 || śrī-bhīṣmaḥ || 131 ||<BR>
(page 79)<BR>
[132]<BR>
<BR>
<BR>
śauca-virodhī yathā -- aṃsa-nyasta-viṣāṇo 'sṛṅ- mada-bindubhir aṅkitaḥ [BhP<BR>
10.43.15] ity ādi | spaṣṭam || <BR>
<BR>
|| 10.43 || śrī-śukaḥ || 132 ||<BR>
<BR>
[133]<BR>
<BR>
kṣānti-virodhī ca, yathā yas tān dveṣṭi sa māṃ dveṣṭi yas tān anu sa mām<BR>
anu ity-ādi-mahābhārata-stha-śrī-bhagavad-vākyāt | yathā dhanaṃ harata<BR>
gopānām [BhP 10.44.32] ity ādy-anantaram evaṃ vikatthamāne vai kaṃse<BR>
prakupito 'vyayaḥ [BhP 10.44.34] | spaṣṭam |<BR>
<BR>
|| 10.44 || śrī-śukaḥ || 133 ||<BR>
<BR>
[134]<BR>
<BR>
santoṣa-virodhī ca api me pūrṇa-kāmasya ity ādeḥ bhakti-sudhodaya-stha-<BR>
bhagavad-vākyāt [14.28] | yathā-<BR>
<BR>
tam aṅkam ārūḍham apāyayat stanaṃ<BR>
sneha-snutaṃ sa-smitam īkṣatī mukham |<BR>
atṛptam utsṛjya [BhP 10.9.5] ity ādi |<BR>
<BR>
evaṃ jaghāsa haiyaṅgavam antaraṃ gataḥ [BhP 10.96] ity ādau raho'pi tat-tal-<BR>
līlāveśaḥ |<BR>
<BR>
|| 10.9 || śrī-śukaḥ || 134 ||<BR>
<BR>
[135]<BR>
<BR>
evaṃ bāli-prabhṛtāvārjavādi-guṇa-virodhī ca sugrīva-hanumad-ādi-<BR>
pakṣapāta-mayo jñeyaḥ | sarva-śubhaṅkaratvaṃ ca krodho'pi devasya vareṇa<BR>
tulyaḥ iti nyāyena siddham | <BR>
<BR>
atha śama-virodhī kāmaś ca tasya preṣṭha-jana-viśeṣa-rūpāsu tāsu prema-<BR>
viśeṣa-rūpa eva | tathā hi - <BR>
<BR>
sa eṣa nara-loke 'sminn avatīrṇaḥ sva-māyayā |<BR>
reme strī-ratna-kūṭastho bhagavān prākṛto yathā || [BhP 1.11.36]<BR>
<BR>
sveṣu nija-janeṣu yā māyā kṛpā tat-sukha-cikīrṣā-maya-premā tayā<BR>
loke'vatīrṇa iti tasyā eva sarvāvatāra-prayojana-nimittatvāt strī-ratna-<BR>
kūṭastho'pi tādṛśa-ramaṇa-vaśa-kāri-prema-viśeṣa-rūpayā tayaiva reme, na<BR>
tu prasiddha-kāmenety arthaḥ | atra ratna-padena tāsām api tad-yogyatvaṃ<BR>
bodhayitvā tādṛśa-prema-viśeṣa-mayatvaṃ bodhitam | evaṃ bhāva-<BR>
vailakṣaṇye'pi kriyayā sāmyam ity āha prākṛto yathā iti | atra śrī-<BR>
bhagavato'py aprākṛtatvaṃ darśayitvā tadvat kāma-viṣayatvaṃ nirākṛtam |<BR>
<BR>
[136]<BR>
<BR>
atha punar api tādṛśa-premavatīṣu tāsv api prākṛta-kāmādhikāro nāstīti<BR>
darśanena tasyāpi kāmuka-vailakṣaṇyena tad eva sthāpayati --<BR>
<BR>
uddāma-bhāva-piśunāmala-valgu-hāsa-<BR>
vrīḍāvaloka-nihato madano 'pi yāsām<BR>
sammuhya cāpam ajahāt pramadottamās tā; <BR>
yasyendriyaṃ vimathituṃ kuhakair na śekuḥ || [BhP 1.11.37]<BR>
madanaḥ prākṛtaḥ kāmaḥ | udbhaṭa-bhāva-sūcaka-nirmala-manoharābhyāṃ<BR>
hāsa-vrīḍāvalokābhyāṃ nihatas tan-mahima-darśanena svayam<BR>
evoktārthīkṛta-svāstrādi-balo'bhūta | ataeva saṃmuhya cāpam ajahāt bhrū-<BR>
pallavaṃ dhanur apāṅga-taraṅgitāni bāṇā ity-ādivat | tatra nijāstra-prayogaṃ<BR>
na kuruta evety arthaḥ | tathābhūtā api pramadottamāḥ pramadena prakṛṣṭa-<BR>
premānanda-viśeṣeṇa paramotkṛṣṭās tāḥ sva-vṛnda eva yāḥ svato'py<BR>
utkṛṣṭa-premavatyas tāsāṃ sāmyecchayā kuhakais tādṛśa-premābhāvena<BR>
kapaṭāṃśa-prayuktaḥ sadbhiḥ kapaṭādibhir yasyendriyaṃ vimathituṃ (page<BR>
80) tadvad viśeṣeṇa mathituṃ na śekuḥ kintu sva-premānurūpam eva śekur<BR>
iti | tasmāt prema-mātrotthāyit-vikāratvāt tasya kāmuka-vailakṣaṇyam iti<BR>
bhāvaḥ |<BR>
<BR>
<BR>
[137]<BR>
tasmād etat tattvam avijñāyaiva --<BR>
<BR>
tam ayaṃ manyate loko hy asaṅgam api saṅginam |<BR>
ātmaupamyena manujaṃ vyāpṛṇvānaṃ yato 'budhaḥ || [BhP 1.11.38]<BR>
<BR>
ayaṃ sādhāraṇo lokaḥ asaktam api prākṛta-guṇeṣv anāsaktam api | yataḥ<BR>
ātmaupamyena manujaṃ vyāpṛṇvānaṃ kāmādi-vyāpāra-yuktaṃ manyate |<BR>
yathā ātmanaḥ prākṛta-manuṣyatvādi tathaiva manyata ity arthaḥ |<BR>
ataevābudhaḥ evāsau loka iti | <BR>
<BR>
[138]<BR>
<BR>
prākṛta-guṇeṣv asaktatve hetuḥ -<BR>
<BR>
etad īśanam īśasya prakṛti-stho 'pi tad-guṇaiḥ |<BR>
na yujyate sadātma-sthair yathā buddhis tad-āśrayā || [BhP 1.11.39]<BR>
<BR>
avatārādau prakṛti-guṇa-maye prapañce tiṣṭhann api sadaiva tad-guṇair na<BR>
yujyate iti yad etad īśasyeśanam aiśvaryam | tatra vyatireke dṛṣṭāntaḥ,<BR>
yatheti | evam evoktaṃ śrīmad-uddhavena tṛtīye --<BR>
<BR>
bhagavān api viśvātmā loka-veda-pathānugaḥ |<BR>
kāmān siṣeve dvārvatyām asaktaḥ sāṅkhyam āsthitaḥ || [BhP 3.3.19]<BR>
<BR>
[139]<BR>
<BR>
nanu tādṛśam aiśvaryaṃ tasya tāḥ kiṃ jānanti | yadi jānanti tadā raho-līlāyāṃ<BR>
truṭyaty eva tādṛśa-premety āśaṅkyāha -<BR>
<BR>
taṃ menire 'balā mūḍhāḥ straiṇaṃ cānuvrataṃ rahaḥ |<BR>
apramāṇa-vido bhartur īśvaraṃ matayo yathā || [BhP 1.11.40]<BR>
<BR>
īśvaram api taṃ raha ekānta-līlāyāṃ mauḍhyāt tādṛśa-prema-mohād bhartur<BR>
apramāṇa-vidas tādṛśaiśvaryaa-jñāna-rahitāḥ straiṇam ātma-vaśyam<BR>
anuvratam anusṛtaṃ ca menire | tac ca nāyuktam ity āha, yathā tāsāṃ matayaḥ<BR>
prema-vāsanās tathaiva sa iti ye yathā mām [Gītā 4.11]  ity ādeḥ |<BR>
svecchāmayasya [BhP 10.14.2] ity ādeś ca prāmāṇyād iti bhāvaḥ | <BR>
<BR>
|| 1.11 || śrī-sūtaḥ || 135-139 ||<BR>
<BR>
[140]<BR>
<BR>
tathā cānyatra -<BR>
<BR>
gṛhād anapagaṃ vīkṣya rāja-putryo 'cyutaṃ sthitam |<BR>
preṣṭhaṃ nyamaṃsata svaṃ svaṃ na tat-tattva-vidaḥ striyaḥ || [BhP 10.61.2]<BR>
<BR>
ātmānaṃ pratyekam eva preṣṭhaṃ sarvataḥ priyatamam amaṃstety arthaḥ |<BR>
ataevātattva-vidaḥ | ūrdhvordhva-preyasī-sad-bhāvāt |<BR>
<BR>
[141]<BR>
<BR>
nanv ātmārāmasya kathaṃ patnīṣu prema, ucyate | tāsu ramaṇatvenaiva<BR>
lokavan na tasya prema, kintu śuddha-prema-sambandhenaiva | tathā hi -<BR>
<BR>
cārv-abja-kośa-vadanāyata-bāhu-netra-<BR>
sa-prema-hāsa-rasa-vīkṣita-valgu-jalpaiḥ |<BR>
sammohitā bhagavato na mano vijetuṃ<BR>
svair vibhramaiḥ samaśakan vanitā vibhūmnaḥ || [BhP 10.61.3]<BR>
<BR>
atra sa-premeti tāsu śrī-kṛṣṇa-prema darśitam | ataeva vanitā-śabda-<BR>
prayogaḥ | vanitā-janitātyarthānurāgāyāṃ ca yoṣiti iti nānārtha-vargāt | tena<BR>
tasmin tāsāṃ ca (page 81) prema darśitam | atas tat-prema-mātra-vijitaṃ yad<BR>
bhagavato manas tat tu svaiḥ kevala-strī-jātīyair vibhramair vijetuṃ na śekur<BR>
ity arthaḥ | <BR>
<BR>
[142]<BR>
<BR>
strī-jātīya-vibhramānuvāda-pūrvakaṃ pūrvārtham eva viśadayati ---<BR>
<BR>
smāyāvaloka-lava-darśita-bhāva-hāri-<BR>
bhrū-maṇḍala-prahita-saurata-mantra-śauṇḍaiḥ |<BR>
patnyas tu ṣoḍaśa-sahasram anaṅga-bāṇair<BR>
yasyendriyaṃ vimathituṃ karaṇair na śekuḥ ||  [BhP 10.61.4]<BR>
<BR>
svayam evānaṅga-bāṇa-rūpaiḥ karaṇair bhāva-hāvādibhir na śekuḥ | tāni<BR>
viśinaṣṭi smāyeti | smāyaḥ smitam | bhāvo'bhiprāyaḥ | tādṛśa-bhrū-<BR>
maṇḍalaiḥ prahitā vikṣiptāś ca te saurata-mantraiḥ surata-rūpārtha-sādhaka-<BR>
mantraiḥ śauṇḍāḥ pragalbhāś ca te tādṛśaiḥ ||<BR>
<BR>
|| 10.61 || śrī-śukaḥ || 141-142 ||<BR>
<BR>
[143]<BR>
<BR>
atha śrī-raghunātha-carite strī-saṅgināṃ gatim iti prathayaṃś cacāra [BhP<BR>
9.10.11] ity ādika-vākyeṣv antas tat-prema-vaśa eva strī-saṅgināṃ kāmināṃ<BR>
gatiṃ prathayan kriyā-sāmyena bahir vikhyāpayan ity evābhiprāyaḥ | uktaṃ<BR>
ca tad-adhyāyānte-<BR>
<BR>
premṇānuvṛttyā śīlena praśrayāvanatā satī |<BR>
bhiyā hriyā ca bhāva-jñā bhartuḥ sītāharan manaḥ || [BhP 9.10.56] iti |<BR>
<BR>
tad-anantarādhyāye'pi---<BR>
tac chrutvā bhagavān rāmo rundhann api dhiyā śucaḥ |<BR>
smaraṃs tasyā guṇāṃs tāṃs tān nāśaknod roddhum īśvaraḥ || [BhP 9.11.16]<BR>
ity anenāntas-tat-prema-vaśatāṃ bhakti-viśeṣa-saukhyāya vyajya bahiḥ<BR>
kāmuka-kriyā-sāmya-darśanayā sādhāraṇa-jana-vairāgya-jananāyoktam-<BR>
<BR>
strī-puṃ-prasaṅga etādṛk sarvatra trāsam-āvahaḥ | [BhP 9.11.17] ity ādi | <BR>
<BR>
yuktaṃ cobhaya-vidhatvaṃ bhagavac-caritasya caturasra-hitatvāt | tasmāt tat-<BR>
kāmasya preyasī-viṣayaka-prīti-viśeṣa-mātra-śarīratvam | ato na doṣaś ca |<BR>
tan-mātra-śarīratvenaivaṃ viśiṣyoktam - reme ramābhir nija-kāma-samplutaḥ<BR>
[BhP 10.59.43] iti sa satya-kāmo'nuratābalā-gaṇaḥ [BhP 10.33.25] iti | <BR>
<BR>
atha sāmyam api bhaktād anyatraiva | <BR>
<BR>
samo 'haṃ sarvabhūteṣu na me dveṣyo 'sti na priyaḥ |<BR>
ye bhajanti tu māṃ bhaktyā mayi te teṣu cāpy aham || [Gītā 9.29] ity ādeḥ |<BR>
<BR>
atha bhakta-prema-viśeṣa-maya-nara-līlāveśa-maye kvacit tat-prakāśa-viśeṣe<BR>
kadācit sarvajñatvādi-virodhi-mohādiko'pi dṛśyate | so'pi guṇa eva | tādṛśa-<BR>
mohādikasya tal-līlā-mādhurya-vāhitvena viduṣām api prīti-sukhadatvāt na<BR>
tu doṣaḥ | svecchayāṅgīkṛtatvāt | ataevāha --<BR>
<BR>
rakṣo viditvākhila-bhūta-hṛt-sthitaḥ<BR>
svānāṃ niroddhuṃ bhagavān mano dadhe || [BhP 10.12.25] <BR>
<BR>
tāvat praviṣṭās tv asurodarāntaraṃ<BR>
paraṃ na gīrṇāḥ śiśavaḥ sa-vatsāḥ || [BhP 10.12.26] iti |<BR>
<BR>
tathā tato vatsān adṛṣṭvaitya [BhP 10.13.16] ity ādi | <BR>
<BR>
|| 10.12 || śrī-śukaḥ || 143 ||<BR>
<BR>
[144]<BR>
<BR>
yadā ca tasya svecchā na bhavati pratikulair mohādinā yojayitum iṣyate ca<BR>
saḥ | tadā sarvathā tena na yujyate eva | yathā śālva-māyayā tasya<BR>
mohābhāvaṃ sthāpayann āha-evaṃ vadanti rājarṣe ṛṣayaḥ kecanānvitāḥ [BhP<BR>
10.77.30] ity ādau | <BR>
<BR>
kva śoka-mohau sneho vā bhayaṃ vā ye 'jña-sambhavāḥ |<BR>
kva cākhaṇḍita-vijñāna- jñānaiśvaryas tv akhaṇḍitaḥ || [BhP 10.77.33] ity ādi |<BR>
<BR>
pūrvokta-rītyaivoktaṃ ye tv ajña-sambhavāḥ paramāyādi-pāravaśya-mātra-<BR>
kṛtāḥ śokādayas te kveti |<BR>
<BR>
|| 10.77 || śrī-śukaḥ || 144 ||<BR>
(page 82)<BR>
 [145]<BR>
bhakta-prema-pārāvaśya-sambandhena tu śokādayo'pi varṇitā eva - śrutvā<BR>
tāṃ bhagavān rāmaḥ [BhP 9.11.16] ity ādau śrī-rāma-carite | sakhyuḥ priyasya<BR>
viprarṣeḥ [BhP 10.80.19] ity ādau śrī-dāmādi-vipra-carite | tathāha-<BR>
<BR>
gopy ādade tvayi kṛtāgasi dāma tāvad<BR>
yā te daśāśru-kalilāñjana-sambhramākṣam |<BR>
vaktraṃ ninīya bhaya-bhāvanayā sthitasya<BR>
sā māṃ vimohayati bhīr api yad bibheti || [BhP 1.8.31]<BR>
<BR>
tatra bhīr api yad bibheti ity uktyā tasya aiśvarya-jñānaṃ vyaktam | tato yadi<BR>
sā bhīḥ satyā na bhavati tadā tasyā moho'pi na sambhaved iti gamyate |<BR>
sphuṭam eva cāntarbhayam uktaṃ bhaya-bhāvanayā sthitasyeti | <BR>
<BR>
|| 1.8 || śrī-kuntī śrī-bhagavantam || 145 ||<BR>
<BR>
[146]<BR>
<BR>
atha svāntantryaṃ bhakta-sambandhaṃ vinaiva ahaṃ bhakta-parādhīnaḥ [BhP<BR>
9.4.63] ity ādeḥ | atha gocāraṇādāv api sukhitva-guṇānukūlyam eva<BR>
mantavyam | tad-vyājena nānā-krīḍā-sukham eva hy upacīyate | yathāha-<BR>
<BR>
vraja-vikrīḍator evaṃ gopāla-cchadma-māyayā |<BR>
grīṣmo nāmartur abhvan nātipreyān śarīriṇām ||<BR>
sa ca vṛndāvana-guṇair vasanta iva lakṣitaḥ || [BhP 10.18.2-3]<BR>
<BR>
kriyā-kṛtasya duḥkhasya niṣedhaḥ | vraje vikrīḍator iti | chadma vyājaḥ |<BR>
māyā vañcanam | gopāla-vyājena yad vañcanaṃ tena vikrīḍatoḥ | prātas tad-<BR>
vyājena nānā-janān vañcayitvā vrajād vanaṃ gatvā svacchandaṃ nijābhīṣṭāḥ<BR>
krīḍāḥ kurvator ity arthaḥ | sāyaṃ vrajāvāsāgamane cānyā iti | kāla-kṛtasya<BR>
duḥkhasya niṣedhaḥ | sa ceti | anena deśa-kṛtasya ca iti jñeyaḥ | <BR>
<BR>
|| 10.18 || śrī-śukaḥ iti || 146 ||<BR>
<BR>
[147]<BR>
<BR>
atha pūrvavat sthairya-virodhī bālyādi-cāñcalyam api guṇatvenaiva sphuṭaṃ<BR>
dṛśyate | yathā vatsān muñcan kvacid asamaye [BhP 10.8.29] ity ādi | atha<BR>
rakta-lokatvaṃ ca yathāha-<BR>
<BR>
snigdha-smitāvalokena vācā pīyūṣa-kalpayā |<BR>
caritreṇānavadyena śrī-niketena cātmanā || <BR>
imaṃ lokam amuṃ caiva ramayan sutarāṃ yadūn |<BR>
reme kṣaṇadayā datta- kṣaṇa-strī-kṣaṇa-sauhṛdaḥ || [BhP 3.3.20-21]<BR>
<BR>
rajanyā dattāvasaraḥ strīṇāṃ kṣaṇaṃ utsava-rūpaṃ sauhṛdaṃ yasya ||<BR>
<BR>
|| 3.3 || śrīmān uddhavaḥ || 147 ||<BR>
<BR>
[148]<BR>
<BR>
atra evaṃ līlā-nara-vapuḥ [BhP 10.23.33] ity-ādikam api udāhāryam | evam api<BR>
yad asurāṇām aparaktatvam | tatra kāraṇam āha-<BR>
<BR>
pāpacyamānena hṛdāturendriyaḥ<BR>
samṛddhibhiḥ pūruṣa-buddhi-sākṣiṇām |<BR>
akalpa eṣām adhiroḍhum añjasā<BR>
paraṃ padaṃ dveṣṭi yathāsurā harim || [BhP 4.3.21]<BR>
<BR>
spaṣṭam |<BR>
<BR>
|| 4.3 || śrī-śivaḥ || 148 ||<BR>
<BR>
[149]<BR>
<BR>
yadyapy eṣāṃ guṇānāṃ sarveṣām api bhagavati nityatvam eva tathāpi tat-tal-<BR>
līlā-siddhy-arthaṃ teṣāṃ kvacit kasyacit prakāśaḥ kasyacid aprakāśaś ca<BR>
bhavati | ataevāha-<BR>
<BR>
aśrūyantāśiṣaḥ satyās tatra tatra dvijeritāḥ |<BR>
nānurūpānurūpāś ca nirguṇasya guṇātmanaḥ || [BhP 1.11.19]<BR>
<BR>
nirguṇasya madhya-pada-lopena nirgatā guṇebhyo guṇā yasya tasya, prākṛta-<BR>
guṇātīta-nitya- (page 83) guṇasya nānurūpāḥ nitya-tat-paripūrṇatvena<BR>
lābhāntarāyogāt | guṇātmanaḥ tadāśīrvādāṅgīkāra-dvārā tat-tad-guṇa-<BR>
viśeṣa-pravartaka-nivartakasya anurūpāś ca | tad-aṅgīkāre hetuḥ satyā iti | <BR>
<BR>
tad evaṃ prakāśanāprakāśana-hetor eva śrī-bhagavataś candra-para-<BR>
parārdhojjvalatādike saty api tal-līlā-mādhurya-vistārakas tamisrādi-<BR>
vyavahāraḥ sidhyati |<BR>
<BR>
|| 1.10 || śrī-sūtaḥ || 149 ||<BR>
<BR>
[150]<BR>
<BR>
ataevāvasara-viśeṣaṃ prāpya tat-tad-guṇa-samudāya-viśeṣāvirbhāvād eka<BR>
evāsau tatra tatra pṛthak pṛthag iva dhīrodāttādi-vyavahāra-catuṣṭayam api<BR>
prakāśayati | tatra dhīrodātto yathā -<BR>
<BR>
gambhīro vinayī kṣantā karuṇaḥ sudṛḍha-vrataḥ |<BR>
akatthano gūḍha-garvo dhīrodāttaḥ su-sattva-bhṛt || [BRS 2.1.226] iti |<BR>
<BR>
ete ca guṇā govardhanoddhāraṇādi-śakra-sambhāṣānta-līlāyāṃ vyaktāḥ<BR>
santi | atha dhīra-lalitaḥ -<BR>
<BR>
vidagdho nava-tāruṇyaḥ parihāsa-viśāradaḥ |<BR>
niścinto dhīra-lalitaḥ syāt prāyaḥ preyasī-vaśaḥ || [BRS 2.1.230]<BR>
ete ca śrīmad-vraja-devī-sahita-līlāyāṃ suṣṭhu vyaktāḥ | atha dhīra-śāntaḥ<BR>
-<BR>
<BR>
śama-prakṛtikaḥ kleśa-sahanaś ca vivecakaḥ |<BR>
vinayādi-guṇopeto dhīra-śānta udīryate || [BRS 2.1.233] <BR>
<BR>
ete ca tādṛśānāṃ yudhiṣṭhirādīnāṃ sannidhau tat-pālana-līlāyām<BR>
ujjṛmbhate | atha dhīroddhataḥ -<BR>
mātsaryavān ahaṅkārī māyāvī roṣaṇaś calaḥ |<BR>
vikatthanaś ca vidvadbhir dhīroddhata udāhṛtaḥ || [BRS 2.1.236]<BR>
<BR>
ete ca tādṛśān asurān prāpya kvacid udayante | ataeva duṣṭa-daṇḍana-<BR>
hetutvād eṣāṃ guṇatvaṃ ca | tad evam uddīpaneṣu guṇā vyākhyātāḥ | atha<BR>
teṣu jātir dvividhāḥ | tasya tat-sambandha-sambandhināṃ ceti | tatra tasya jātir<BR>
gopatva-kṣatriyatvādikā | śyāmatva-kiśoratvādikam anyatra tad-upamā-<BR>
buddhi-janakatvaṃ ca | tat-sambandhināṃ jātis tu gotvādikā jñeyā | <BR>
<BR>
athoddīpaneṣu kriyā līlā eva | tāś ca dvividhāḥ | tatra tat-sānnidhyena<BR>
māyayā darśitāḥ | sṛṣṭy-ādayo māyikyaḥ | tadīya-śrī-vigraha-ceṣṭās tu<BR>
smita-vilāsa-khelānṛtya-yuddhādayaḥ svarūpa-śaktimayyaḥ | śrī-vigrahasya<BR>
svarūpānandaika-rūpatvāt | ramayātma-śaktyā yad yat kariṣyati [BhP 3.9.23]<BR>
iti tṛtīya-stha-brahma-stavāc ca | īśvarasyāpi tasya vartata eva svābhāvikaṃ<BR>
tad-icchā-kautukaṃ lokavat tu līlā-kaivalyam [Vs 2.1.33] iti nyāyena | yathāha-<BR>
<BR>
eka eveśvaras tasmin sura-kārye sureśvaraḥ |<BR>
vihartu-kāmas tān āha samudronmathanādibhiḥ || [BhP 8.6.17]<BR>
<BR>
eka eveśvaraḥ samartho'pīti ṭīkā ca | ataeva tat-taj-jāti-līlābhiniveśaḥ<BR>
śrūyate, yathā viṣṇu-dharmottare-<BR>
yasyāṃ yasyāṃ yadā yonau prādurbhavati kāraṇāt |<BR>
tad-yoni-sadṛśaṃ vatsa tadā loke viceṣṭate ||<BR>
saṃhartuṃ jagadīśānaḥ samartho'pi tadā nṛpa |<BR>
tad-yoni-sadṛśopāyair vadhyān hiṃsati yādava || ity ādi | <BR>
<BR>
|| 8.6 || śrī-śukaḥ || 150 ||<BR>
<BR>
[151]<BR>
<BR>
tatra śrī-vigraha-ceṣṭā dvividhāḥ | aiśvaryamayyo mādhurya-mayyaś ceti |<BR>
tatra nija-jana-premamayatvān mādhurya-mayya eva ramaṇādhikye hetavaḥ |<BR>
yathaiva parama-vismaya-harṣābhyām āha-  (page 84)<BR>
<BR>
evaṃ nigūḍhātma-gatiḥ sva-māyayā<BR>
gopātmajatvaṃ caritair viḍambayan |<BR>
reme ramā-lālita-pāda-pallavo<BR>
grāmyaiḥ samaṃ grāmya-vad īśa-ceṣṭitaḥ || [BhP 10.15.19]<BR>
<BR>
śrī-nārāyaṇādi-rūpeṣu svāvirbhāveṣu ramā-lālita-pāda-pallavo'pi sveṣu<BR>
alaukikeṣv api vraja-vāsiṣu nirīkṣya tad-vapur alam ambare carat [BhP<BR>
10.18.27] ity ādau haladhara īṣad atra sat iti nyāya-labdhena tal-līlā-<BR>
mādhurya-sthitiḥ san laukikaṃ yad gopātmajatvaṃ tad eva alaukika-<BR>
gopātmajamayiś caritair viḍambayan anukurvan reme svayam api ratim<BR>
uvāha | atas tādṛśa-ramaṇeṣu yathā tad-icchā | na tathā ramā-lālita-pāda-<BR>
pallavatve'pīti darśitam | <BR>
<BR>
ramaṇam eva darśayati | yathādhunāpi grāmyair bālakaiḥ samaṃ kaścid<BR>
grāmādhipa-bālako ramate tadvat | tat-tal-līlā-pradhāna eva ramate na tv<BR>
aiśvarya-pradhāna ity arthaḥ | dṛśyate ca tat-tal-līlāveśaḥ | sa jāta-kopa-<BR>
sphuritāruṇādharaḥ [BhP 10.9.6] ity ādau | raho'pi jāta-tādṛśa-bhāvāt | tān<BR>
vīkṣya kṛṣṇaḥ [BhP 10.12.27] ity ādau bālānāṃ svakarāpacyutatājātānutāpād<BR>
diṣṭa-kṛtatva-mananāc ca | ataeva tasya tat-tal-līlāsu lokānusāri yad yad<BR>
buddhi-karma-sauṣṭhavaṃ tat tat suṣṭhu munibhir api sa-camatkāraṃ<BR>
varṇyate | yathoktaṃ śrī-śukena jarāsandha-yuddhānte-<BR>
<BR>
sthity-udbhavāntaṃ bhuvana-trayasya yaḥ<BR>
samīhite 'nanta-guṇaḥ sva-līlayā |<BR>
ana tasya citraṃ para-pakṣa-nigrahas<BR>
tathāpi martyānuvidhasya varṇyate || [BhP 10.50.30] iti |<BR>
<BR>
teṣu cariteṣu yad-alaukikam āsīt tad api tat-tal-līlā-rasa-mātrāsaktasya tasya<BR>
svabhāva-siddhaiśvaryatvena līlākhyā śaktir eva svayaṃ sampāditavatīty āha<BR>
īśaṃ tat-tal-līlocita-sughaṭa-durghaṭa-sarvārtha-sādhakaṃ ceṣṭitaṃ līlaiva<BR>
yasya sa iti | yathoktam-<BR>
<BR>
athovāca hṛṣīkeśaṃ nāradaḥ prahasann iva |<BR>
yoga-māyodayaṃ vīkṣya mānuṣīm īyuṣo gatim || [BhP 10.69.37]<BR>
<BR>
yathā ca--<BR>
<BR>
yady evaṃ tarhi vyādehī- ty uktaḥ sa bhagavān hariḥ |<BR>
vyādattāvyāhataiśvaryaḥ krīḍā-manuja-bālakaḥ || [BhP 10.8.36]<BR>
<BR>
sā tatra dadṛśe viśvam [BhP 10.8.37] iti | atra yadi satya-giras tarhi samakṣaṃ<BR>
paśya me mukham [BhP 10.8.35] ity antā tadīya-sarasa-kṛtaiva līlā pūrvam<BR>
uktā | avyāhataiśvarya ity ādikā tu tat-tal-līlā-śakti-kṛtaiva | sā ca śrī-<BR>
vrajeśvaryā vātsalya-poṣike vismaya-śaṅke puṣṇāti | nāhaṃ bhakṛitavān<BR>
amba [BhP 10.8.35] iti sambhrameṇa mithyaiva kṛṣṇa-vākyaṃ ca satyāpayati | <BR>
<BR>
evaṃ śrī-dāmodara-līlāyāṃ yāvat tasya bandhanecchā na jātāsīt tāvad-rajju-<BR>
paramparābhyas tasmin dvy-aṅgulādhikatva-prakāśaḥ | tad uktaṃ tad-dāmā<BR>
[BhP 10.8.15] ity ādinā | yadā tu mātṛ-śrameṇa tad-icchā jātā tadā na tat-<BR>
prakāśaḥ | tad uktaṃ - sva-mātuḥ svinna-gātrāyāḥ [BhP 10.9.18] ity ādinā |<BR>
<BR>
evaṃ śrī-kṛṣṇa-kṛpā-dṛṣṭi-prabhāveṇaiva viṣamaya-mohāt sakhīnāṃ<BR>
samuddharaṇaṃ tad-āveśenaiva dāvāgni-pāne cikīrṣita-mātre svayaṃ tan-<BR>
nāśa ity ādikaṃ jñeyam | krīḍā-manuja-bālaka iti krīḍayā līlayā manujā-<BR>
bālaka-sthitiṃ prāpto'pīty arthaḥ | anyatra ca krīḍā-mānuṣa-rūpiṇaḥ [BhP<BR>
10.16.68] iti | evaṃ kārya-mānuṣaḥ [BhP 10.16.60] ity atrāpi kāryaṃ krīḍaiva |<BR>
tasmāt sādhu vyākhyātam evaṃ nigūḍhātma-gatiḥ ity ādi | <BR>
<BR>
|| 10.15 || śrī-śukaḥ || 151 ||<BR>
(page 85)<BR>
[152]<BR>
<BR>
anyatra ca pūrva-rītyaivāha-<BR>
<BR>
kṛtvā tāvantam ātmānaṃ yāvatīr gopayoṣitaḥ |<BR>
reme sa bhagavāṃs tābhir ātmārāmo 'pi līlayā || [BhP 10.33.20]<BR>
<BR>
tādṛśo'pi tābhiḥ saha reme | tasyāravinda-nayanasya [BhP 3.15.43] ity ādau<BR>
cakāra teṣāṃ saṅkṣobham akṣara-juṣām api citta-tanvoḥ itivat | tatra<BR>
sarvābhir eva yugapal-līlecchā yadā jātā tadaiva tāvat-prakāśā api tathaiva<BR>
līlā-śaktyā ghaṭitā ity āha kṛtveti | līlayā līlā-śakti-dvāraiva, na tu sva-<BR>
dvārā | tāvantam ātmānam ātmanaḥ prakāśaṃ kṛtvā prakaṭayya |<BR>
<BR>
|| 10.33 || śrī-śukaḥ || 152 ||<BR>
<BR>
[153]<BR>
<BR>
tad evaṃ mādhurya-mayyā līlāyā utkarṣo darśitaḥ | asyāṃ mādhurya-mayyāṃ<BR>
ca yugapad vicitra-līlā-vidhānasya tasyāpi ramaṇādhikya-hetutvena pūrva-<BR>
darśita-vilāsa-mayy eva śrī-śukadevādīnām api śrī-śiva-brahmādīnām api<BR>
parama-madhuratvena bhāsate | pūrvatra yathā itthaṃ satāṃ brahma-<BR>
sukhānubhūtyā [BhP 10.12.11] ca tādṛśatvena varṇanāt | uttaratra śakra-śarva-<BR>
parameṣṭhi-purogāḥ [BhP 10.35.15], kaśmalaṃ yayur ity ādiṣu tatraiva moha-<BR>
śravaṇāc ca |<BR>
<BR>
atha krīḍā-mānuṣa-rūpiṇas tasyānyā loka-maryādā-mayī dharmānuṣṭhāna-<BR>
līlā tu dharma-vīrādi-bhaktānām eva madhuratvena bhāsate na tādṛśānām |<BR>
yathāha-<BR>
<BR>
brahman dharmasya vaktāhaṃ kartā tad-anumoditā |<BR>
tac chikṣayan lokam imam āsthitaḥ putra mā khidaḥ || [BhP 10.69.60]<BR>
<BR>
tatra hi śrī-nārado nānā-krīḍāntara-darśanena sukhaṃ labdhavān<BR>
dharmānuṣṭhāna-darśanena tu khedaṃ tatrāha brahmann iti | <BR>
<BR>
|| 10.69 || śrī-bhagavān nāradam || 153 ||<BR>
<BR>
[154]<BR>
<BR>
atha pūrvavad eva kaniṣṭha-jñāni-bhaktānām eva madhuratvena<BR>
bhāsamānāṃ tad-audāsīnya-līlām apy āha-<BR>
tasyaivaṃ ramamāṇasya saṃvatsara-gaṇān bahūn |<BR>
gṛhamedheṣu yogeṣu virāgaḥ samajāyata || [BhP 3.3.22]<BR>
<BR>
gṛha-medheṣu gārhasthyocita-dharmānuṣṭhāneṣu vairāgyam audāsīnyam |<BR>
<BR>
|| 3.3 || śrīmān uddhavo viduram || 154 ||<BR>
<BR>
[155]<BR>
<BR>
athoddīpaneṣu tadīya-dravyāṇi ca pariṣkārāstra-vādikra-sthāna-cihna-<BR>
parivāra-bhakta-tulasī-nirmālyādīni | tatra pariṣkārā vastrālaṅkāra-<BR>
puṣpādayaḥ | te ca tadīyās tat-svarūpa-bhūtatvenaiva bhagavat-sandarbhe<BR>
darśitāḥ | tathāpi bhūṣaṇa-bhūṣaṇāṅgam [BhP 3.2.11] iti nyāyena tat-<BR>
saundarya-saurabhyādi-pariṣkriyamāṇatayaiva taṃ pariṣkurvanti na kevala-sva-<BR>
guṇena | sa ca tat-tad-rūpān tān sva-śakti-vilāsān prāpya svīya-tat-tad-guṇān<BR>
viśeṣataḥ prakāśayatīti tasya tat-tad-apekṣāpi sidhyati | ataeva pītāmbara-<BR>
dharaḥ sragvī sākṣān manmatha-manmathaḥ [BhP 10.32.2] ity ādau<BR>
abhivyaktāsamordhva-saundaryasyāpi pariṣkāratvena varṇitayoḥ srak-<BR>
pītāmbaayor api tādṛśatvaṃ gamyate | īdṛśāny eva vāsāṃsi nityaṃ giri-<BR>
vanecarāḥ [BhP 10.41.35] iti rajaka-vākyaṃ tv āsura-dṛṣṭyā śrī-viṣṇu-purāṇe<BR>
laukika-dṛṣṭyāpi suvarṇāñjana-cūrṇābhyāṃ tau tadā bhūṣitāmbarau [ViP<BR>
5.9.5] ity uttamāgamatvāvagamāt | tathā mūle ca śyāmaṃ hiraṇya-paridhim<BR>
[BhP 10.23.22] ity ādi | āstāṃ tad api kāliya-varuṇa-govindābhiṣeka-kartṛ-<BR>
mahendrādy-upahṛtāsakhya-vastrādīnāṃ tad-dine cāvaśyaṃ vicitra-<BR>
parihitānāṃ tenānyathā pratīyamānatvam eva jāyate | tataḥ (page 86)<BR>
kaṃsāhṛta-vāsasāṃ svīkāraś ca tadīya-svarūpa-śaktyaika-prādurbhāva-<BR>
rūpāṇāṃ narakāhṛta-kanyānām iveti jñeyam | athāstrāṇi yaṣṭi-cakrādīni |<BR>
vāditrāṇi veṇu-śaṅkhādīni | sthānāni vṛndāvana-mathurādīni | cihnāni<BR>
padāṅkādīni | parivārā gopayādavādyāḥ | nirmalyāṇi gopī-candanādīni<BR>
yathāyathaṃ tatra tatra jñeyāni | athoddīpaneṣu kālāś ca tadīya-<BR>
janmāṣṭamyādayaḥ | tathā bhaktasya sva-yogyatā ca tad-uddīpanatvena<BR>
dṛśyate | yathā-<BR>
<BR>
tato rūpa-guṇaudārya- sampannā prāha keśavam |<BR>
uttarīyāntam ākṛṣya smayantī jāta-hṛc-chayā || [BhP 10.42.9]<BR>
<BR>
spaṣṭam |<BR>
|| 10.42 || śrī-śukaḥ || 155 ||<BR>
<BR>
[156]<BR>
<BR>
tathā tad-rasa-viśeṣeṣu śrī-bhagavad-aṅga-viśeṣā api uddīpana-vaiśiṣṭyaṃ<BR>
bhajante | yathā-<BR>
<BR>
śriyo nivāso yasyoraḥ pāna-pātraṃ mukhaṃ dṛśām |<BR>
bāhavo loka-pālānāṃ sāraṅgāṇāṃ padāmbujam || [BhP 1.11.27]<BR>
<BR>
śriyaḥ preyasyāḥ | yāḥ sarveṣām eva priya-vargāṇāṃ dṛśaś cakṣūṃṣi tāsām |<BR>
loka-pālānāṃ pālyānām | sāraṅgāṇāṃ sarveṣām api bhaktānāṃ nivāsa<BR>
āśrayaḥ | yathāsvaṃ bhāvoddīpanatvāt |<BR>
<BR>
|| 1.11 || śrī-sūtaḥ || 156 ||<BR>
<BR>
[157]<BR>
<BR>
kvacid virodhino'pi pratiyogi-mukhena tad-uddīpanā bhavanti | sūryādi-tāpā<BR>
iva jalābhilāṣasya | yathā-<BR>
<BR>
śrutvaitad bhagavān rāmo vipakṣīya-nṛpodyamam |<BR>
kṛṣṇaṃ caikaṃ gataṃ hartuṃ kanyāṃ kalaha-śaṅkitaḥ || <BR>
balena mahatā sārdhaṃ bhrātṛ-sneha-pariplutaḥ | [BhP 10.53.20-21] ity ādi |<BR>
<BR>
evaṃ vātsalyādau śrī-kṛṣṇasya dhūli-paṅka-krīḍādi-kṛta-mālinyādayo'pi<BR>
jñeyāḥ | kānta-bhāvādau vṛddhādi-prātikūlyādayo'pi yadā ca te<BR>
bhayānakādi-gauṇa-rasa-saptakaṃ janayanti tadāpi pañca-vidha-mukhya-prīti-<BR>
rasa-poṣakatām eva prapadyante | yathoktaṃ bhakti-rasāmṛta-sindhau-<BR>
<BR>
amī pañcaiva śāntādyā harer bhakti-rasā matāḥ |<BR>
eṣu hāsyādayaḥ prāyo bibhrati vyabhicāritām || [BRS 4.7.14] iti |<BR>
<BR>
|| 10.53 || śrī-śukaḥ || 157 ||<BR>
<BR>
[158]<BR>
<BR>
tad evam uddīpanā uddiṣṭāḥ | eṣu ca śrī-vṛndāvana-sambandhinas tu<BR>
prakṛṣṭāḥ | aho yatra sarveṣām eva parama-prīty-ekāspadasya śrī-<BR>
kṛṣṇasyāpi parama-prīty-āspadatvaṃ śrūyate-vṛndāvanaṃ govardhanam [BhP<BR>
10.11.16] ity ādau, ślāghitaṃ ca svayam eva aho amī deva-varāmarārcitam<BR>
[BhP 10.15.5] ity ādibhiḥ | <BR>
<BR>
tathā tadīya-parama-bhaktaiś ca tad bhūri-bhāgyam iha janma [BhP 10.14.34]<BR>
ity ādinā, āsām aho caraṇa-reṇu-juṣām [BhP 10.47.61] ity ādinā, vṛndāvanaṃ<BR>
sakhi bhuvo vitanoti kīrtiṃ [BhP 10.21.10] ity ādinā ca | ataeva śrī-kṛṣṇasyāpi<BR>
tatrasthāḥ prakāśā līlāś ca parama-varīyāṃsaḥ | yathā trailokya-saṃmohana-<BR>
tantre tadīya-śrīmad-aṣṭādaśākṣara-prastāve-<BR>
<BR>
santi tasya mahā-bhāgā avatārāḥ sahasraśaḥ |<BR>
teṣāṃ madhye'vatārāṇāṃ bālatvam atidurlabham || iti |<BR>
<BR>
bālyaṃ ca ṣoḍaśa-varṣa-paryantam iti prasiddham | tathā hari-līlā-ṭīkāyām<BR>
udāhṛtā smṛtiḥ-<BR>
<BR>
garbhastha-sadṛśo jñeya āṣṭamād vatsarāc chiśuḥ |<BR>
bālaś cāṣoḍaśād varṣāt paugaṇḍaś ceti procyate || iti |<BR>
anyatra ca ślāghitam-<BR>
nandaḥ kim akarod brahman śreya evaṃ mahodayam |<BR>
yaśodā ca mahā-bhāgā papau yasyāḥ stanaṃ hariḥ || (page 87)<BR>
pitarau nānvavindetāṃ kṛṣṇodārārbhakehitam |<BR>
gāyanty adyāpi kavayo yal loka-śamalāpaham || [BhP 10.8.46-47]<BR>
<BR>
ataeva ekādaśe sarva-śrī-kṛṣṇa-carita-kathānte sāmānyataḥ śrī-kṛṣṇa-<BR>
caritasya bhakty-uddīpanatvam uktvā vaiśiṣṭya-vivakṣayā bālya-caritasya<BR>
pṛthag-uktiḥ --<BR>
<BR>
itthaṃ harer bhagavato rucirāvatāra-<BR>
vīryāṇi bāla-caritāni ca śantamāni |<BR>
anyatra ceha ca śrutāni gṛṇan manuṣyo<BR>
bhaktiṃ parāṃ paramahaṃsa-gatau labheta || [BhP 11.31.28] iti |<BR>
<BR>
so'yaṃ ca tat-prakāśa-līlānām utkarṣo bahu-vidhaḥ | aiśvarya-gatas tāvat<BR>
satya-jñānānantānanda-mātraika-rasa-mūrti-brahmāṇḍa-koṭīśvara-<BR>
darśanādau | kāruṇya-gataś ca pūtanāyām api sākṣān mātṛ-gati-dāne,<BR>
mādhurya-gatas tu tāv aṅghri-yugmam anukṛṣya sarīsṛpantau [BhP 10.8.22]<BR>
ity ādau, vatsān muñcan kvacid asamaye [BhP 10.8.29] ity ādau, gopībhiḥ<BR>
stobhito'nṛtyat [BhP 10.11.7] ity ādau, kvacid vādayato veṇum [BhP 10.11.39]<BR>
ity ādau, kvacid vināśāya mano dadhad vrajāt [BhP 10.21.1] ity ādau, kvacid<BR>
gāyati gāyatsu [BhP 10.15.10] ity ādau, taṃ go-rajaś churita-kuntala-baddha-<BR>
barha- [BhP 10.15.42] ity ādau, kṛṣṇasya nṛtyataḥ kecid [BhP 10.18.10] ity ādau,<BR>
dhenavo manda-gāminyaḥ [BhP 10.20.26] ity ādau, akṣaṇvatāṃ phalam [BhP<BR>
10.21.7] ity ādau, śyāmaṃ hiraṇya-paridhim [BhP 10.23.22] ity ādau, bhagavān<BR>
api tā rātrīḥ [BhP 10.29.1] ity ādau, vāma-bāhu-kṛta-vāma-kapolaḥ [BhP<BR>
10.35.2] ity ādau ca | kiṃ bahunā sarvatraiva sahṛdayaiḥ sarva evāvagantavyaḥ |<BR>
<BR>
atha anubhāvās tu citta-stha-bhāvānām avabodhakāḥ | [BRS 2.2.1] | te<BR>
dvividhāḥ - udbhāsvarākhyāḥ sāttvikākhyāś ca | tatra bhāvajā api bahiś-<BR>
ceṣṭā-prāya-sādhyā udbhāsvarāḥ | te coktāḥ -<BR>
<BR>
nṛtyaṃ viluṭhitaṃ gītaṃ krośanaṃ tanu-moṭanam |<BR>
huṅkāro jṛmbhaṇaṃ śvāsa-bhūmā lokānapekṣitā |<BR>
lālā-sravo'ṭṭahāsaś ca ghūrṇā-hikkādayo'pi ca || [BRS 2.2.2] iti |<BR>
<BR>
atha sāttvikāḥ antar-vikāraika-janyāḥ | yatrāntar-vikāro'pi tad-aṃśa iti<BR>
bhāvatvam api teṣāṃ manyante | tatra-<BR>
<BR>
te stambha-sveda-romāñcāḥ svara-bhedo'tha vepathuḥ |<BR>
vaivarṇyam aśru pralaya ity aṣṭau sāttvikāḥ smṛtāḥ ||[BRS 2.3.16]<BR>
<BR>
eṣu pralayo naṣṭa-ceṣṭatā | bhagavat-prīti-hetuka-pralaye ca bahiś-ceṣṭā-<BR>
nāśaḥ | naa tv antar-bhagavat-sphūrty-āder api | yathoktaṃ śrīmad-uddhavam<BR>
uddiśya-<BR>
<BR>
sa muhūrtam abhūt tūṣṇīṃ kṛṣṇāṅghri-sudhayā bhṛśam |<BR>
tīvreṇa bhakti-yogena nimagnaḥ sādhu nirvṛtaḥ || [BhP 3.2.4] ity ādinā |<BR>
śanakair bhagaval-lokān nṛlokaṃ punar āgataḥ || [BhP 3.2.6] ity antena |<BR>
<BR>
yathā gāruḍe-<BR>
jāgrat-svapna-susupteṣu yoga-sthasya ca yoginaḥ |<BR>
yā kācin manaso vṛttiḥ sā bhaved acyutāśrayaḥ || iti |<BR>
<BR>
ataeva tadānīṃ tat-tad-rasānām āsvāda-bheda-sphūrtir apy avagantavyā |<BR>
<BR>
atha sañcāriṇaḥ | ye vyabhicāriṇaś ca bhaṇyante | sañcārayanti bhāvasya gatiṃ<BR>
[BRS 2.4.2] iti (page 88) viśeṣeṇābhimukhyena caranti sthāyinaṃ prati [BRS<BR>
2.4.1] iti ca nirukteḥ | te ca trayastriṃśat -<BR>
<BR>
nirvedo'tha viṣādo dainyaṃ glāni-śramau ca mada-garvau |<BR>
śaṅkā-trāsāvegā unmādāpasmṛtī tathā vyādhiḥ ||<BR>
moho mṛtir ālasyaṃ jāḍyaṃ vrīḍāvahitthā ca |<BR>
smṛtir atha vitarka-cintā-mati-dhṛtayo harṣa utsukatvaṃ ca ||<BR>
augryam arṣāsūyāś cāpalyaṃ caiva nidrā ca |<BR>
suptir bodha itīme bhāvā vyabhicāriṇaḥ samākhyātāḥ || [BRS 2.4.4-6]<BR>
<BR>
eṣāṃ lakṣaṇam ujjvale darśanīyam | eṣu trāsaḥ kṛṣṇa-vatsalādiṣu<BR>
bhayānakādi-darśanāt | tad-arthaṃ tat-saṅgati-hāni-tarkeṇātmārthaṃ ca<BR>
bhavati | nidrā tac-cintayā śūnya-cittatvena tat-saṅgaty-ānanda-vyāptyā ca<BR>
bhavati | śramaḥ paramānanda-maya-tad-arthāyāsa-tādātmyāpattau bhavati |<BR>
ālasyaṃ tādṛśa-śrama-hetukaṃ kṛṣṇetara-sambandhi-kriyā-viṣayakaṃ bhavati |<BR>
bodhaś ca tad-darśanādi-vāsanāyāḥ svayam udbodhena bhavatīty ādikaṃ<BR>
jñeyam | kiṃ ca nirvedādīnāṃ cāmīṣāṃ laukika-guṇa-maya-<BR>
bhāvāyamānānām api vastuto guṇātītatvam eva tādṛśa-bhagavat-prīty-<BR>
adhiṣṭhānatvāt | athaitat-saṃvalanātmako bhagavat-prītimayo raso'pi vyañjita<BR>
eva-<BR>
<BR>
smarantaḥ smārayantaś ca mitho 'ghaugha-haraṃ harim |<BR>
bhaktyā sañjātayā bhaktyā bibhraty utpulakāṃ tanum ||<BR>
<BR>
kvacid rudanty acyuta-cintayā kvacid<BR>
dhasanti nandanti vadanty alaukikāḥ |<BR>
nṛtyanti gāyanty anuśīlayanty ajaṃ<BR>
bhavanti tūṣṇīṃ param etya nirvṛtāḥ || [BhP 11.3.31-32] ity anena |<BR>
<BR>
atra harir ālambano vibhāvaḥ | smaraṇam uddīpanaḥ | smāraṇādika<BR>
udbhāsvarākhyo'nubhāvaḥ | pulakaḥ sāttvikaḥ | cintādayaḥ sañcāriṇaḥ |<BR>
saṃjātayā bhaktyeti sthāyī | bhavanti tūṣṇīṃ param etya nirvṛtā iti tat-<BR>
saṃvalanam | paraṃ parama-rasātmakaṃ vastv ity arthaḥ | eṣa ca bhagavat-<BR>
prīti-maya-rasaḥ pañcadhā prīter bheda-pañcakena | te ca jñāna-bhakti-maya-<BR>
bhakti-maya-vatsala-maitrī-mayojjvalākhyāḥ krameṇa jñeyāḥ | <BR>
<BR>
eteṣāṃ ca sthāyināṃ bhāvāntarāśrayatvāt niyatādhāratvāc ca mukhyatvam |<BR>
tat-prīti-sambandhenaiva bhāgavata-rasāntaḥ-pātāt pañca-vidheṣu priyeṣu<BR>
kādācitkodbhavatvenāniyatādhāratvāc ca gauṇatā | tatas tadīya-rasānām api<BR>
gauṇatā | tatra mukhyāḥ madhureṇa samāpayet iti nyāyena gauṇa-rasānāṃ<BR>
rasābhāsānām apy upari vivaraṇīyāḥ |<BR>
<BR>
gauṇāḥ samprati vivriyante | yeṣu vismayādayo vibhāva-vaiśiṣṭya-vaśena<BR>
svayaṃ tat-prīty-utthā api tat-prītim ātma-sātkṛtya vardhamānāḥ sthāyitāṃ<BR>
prapadyante | te ca-<BR>
<BR>
adbhuto hāsya-vīrau ca raudro bhīṣaṇa ity api | <BR>
bībhatsaḥ karuṇaś ceti gauṇāḥ sapta rasāḥ smṛtāḥ ||<BR>
<BR>
tatra tat-prītimayo'yam adbhuto rasaḥ | yatrālambano lokottarākasmika-<BR>
kriyādimattvena vismaya-viṣayaḥ śrī-kṛṣṇaḥ | tad-ādhāras tat-priyaś ca |<BR>
uddīpanās tādṛśa-tac-ceṣṭāḥ | (page 89) anubhāvāḥ netra-vistārādyāḥ |<BR>
vyabhicāriṇaś cāvega-harṣajādy-ādyāḥ | sthāyī tat-prītimayo vismayaḥ | tad-<BR>
udāharaṇaṃ ca-<BR>
<BR>
citraṃ bataitad ekena vapuṣā yugapat pṛthak |<BR>
gṛheṣu dvy-aṣṭa-sāhasraṃ striya eka udāvahat || [BhP 10.69.2] ity ādikaṃ<BR>
jñeyam |<BR>
<BR>
atha tan-mayo hāsyo rasaḥ | tatrālambanaś ceṣṭā-vāg-veṣa-vaikṛtya-<BR>
viśeṣavattvena tat-prīti-maya-hāsa-viṣayaḥ śrī-kṛṣṇaḥ | tad-ādhāras tat-<BR>
priyaś ca | tathā yadi tad-viśeṣavattvenaiva tat-priyāpriyau ca tat-prītimaya-<BR>
hāsa-viṣayau bhavatas tadāpi tat-kāraṇasya prīter viṣayaḥ śrī-kṛṣṇa iti sa eva<BR>
mūlam ālambanam | hāsyasyāpi tad-viśiṣṭatvenaiva pravṛttes tu sutarām eva |<BR>
ataḥ kevalasya hāsāṃśasya viṣayatvena vikṛta-tat-priyāpriyau bahiraṅgāv<BR>
evāvalambanāv iti | evaṃ dāna-yuddha-vīra-rasādiṣv api jñeyam | uddīpanās<BR>
tu taj-janakasya ceṣṭāvāg-veṣa-vaikṛtādayaḥ | anubhāvāś ca nāsauṣṭha-<BR>
gaṇḍaki-spandanādayaḥ | vyabhicāriṇo harṣālasyāvahitthādayaḥ | sthāyī ca<BR>
tat-prītimayo hāsaḥ | sa ca sva-viṣayānumodanātmakas tad-utprāsātmako vā<BR>
ceto-vikāśaḥ | tatas tad-ātmakatvena viṣayo'py asyāsti |<BR>
tasyodāharaṇe'numodanātmako yathā -- vatsān muñcan kvacid asamaye<BR>
krośa-sañjāta-hāsaḥ [BhP 10.8.29] ity ādi, hastāgrāhye racayati vidhiṃ [BhP<BR>
10.8.30] iti, evaṃ dhārṣṭyāny uśati kurute [BhP 10.8.31] ity ādi itthaṃ strībhiḥ<BR>
sabhana-nayana-śrī-mukhālokinībhir vyākhyātārthā prahasitamukhī na hy<BR>
upālabdhum aicchat ity antam | vyākhyātas tadīya-cāpalya-lakṣaṇo'rtho yasyai<BR>
sā |<BR>
<BR>
|| 10.8 || śrī-śukaḥ || 158 ||<BR>
<BR>
[159]<BR>
<BR>
utprāsātmako yathā-<BR>
<BR>
tāsāṃ vāsāṃsy upādāya nīpam āruhya satvaraḥ  |<BR>
hasadbhiḥ prahasan bālaiḥ parihāsam uvāca ha || [BhP 10.22.9]<BR>
<BR>
spaṣṭam |<BR>
|| 10.22 || śrī-śukaḥ || 159 ||<BR>
<BR>
[160]<BR>
<BR>
yathā ca-<BR>
katthanaṃ tad upākarṇya pauṇḍrakasyālpa-medhasaḥ |<BR>
ugrasenādayaḥ sabhyā uccakair jahasus tadā || [BhP 10.66.7]<BR>
<BR>
spaṣṭam |<BR>
|| 10.66 || śrī-śukaḥ || 160 ||<BR>
<BR>
[161]<BR>
<BR>
atha tat-prīti-mayo vīra-rasaḥ | tatra vīra-rasaś caturdhā dharma-dayā-dāna-<BR>
yuddhātmakatvenotsāhasya sthāyinaś cāturvidhyāt | tatra dharma-vīra-rasaḥ |<BR>
tatrālambano dharma-cikīrṣātiśaya-lakṣaṇasya dharmotsāhasya viṣayābhāvāt<BR>
prītimayatvenaiva labdho viṣayaḥ śrī-kṛṣṇaḥ | tad-ādhāras tad-bhaktaś ca |<BR>
uddīpanāḥ sac-chāstra-śravaṇādayaḥ | anubhāvā vinaya-śraddhādayaḥ |<BR>
vyabhicāriṇo mati-smṛty-ādayaḥ | sthāyī tat-prītimayo dharmotsāhaḥ | tad-<BR>
udāharaṇaṃ ca-<BR>
<BR>
kratu-rājena govinda rājasūyena pāvanīḥ |<BR>
yakṣye vibhūtīr bhavatas tat sampādaya naḥ prabho || [BhP 10.72.3] ity<BR>
ādikam |<BR>
<BR>
atha tan-mayo dayā-vīra-rasaḥ | atrālambanas tat-prīti-jātayā tadīyatāvagata-<BR>
sarva-bhūta-viṣayaka-dayayātma-vyayenāpi santarpyamāṇa-dīna-veṣāc<BR>
channa-nija-rūpaḥ śrī-kṛṣṇaḥ | tādṛśa-dayādhāro bhaktaḥ | pitrādīnāṃ<BR>
tādṛśī dayā tu vatsalādikam eva puṣṇāti karuṇaṃ vā | uddīpanās tad-ārti-<BR>
vyañjanādayaḥ | anubhāvā āśvāsanokty-ādayaḥ | vyabhi-(page 90)-cāriṇaḥ<BR>
autsukhya-mati-harṣādayaḥ | sthāyī tat-prīti-mayo dayotsāhaḥ | udāharaṇaṃ<BR>
ca-<BR>
<BR>
kṛcchra-prāpta-kuṭumbasya kṣut-tṛḍbhyāṃ jāta-vepathoḥ |<BR>
atithir brāhmaṇaḥ kāle bhoktu-kāmasya cāgamat || <BR>
tasmai saṃvyabhajat so 'nnam ādṛtya śraddhayānvitaḥ |<BR>
hariṃ sarvatra sampaśyan [BhP 9.21.5-6] ity ārabhya,<BR>
<BR>
evaṃ (iti) prabhāṣya pānīyaṃ mriyamāṇaḥ pipāsayā<BR>
pulkasāyādadād dhīro nisarga-karuṇo nṛpaḥ |<BR>
tasya tribhuvanādhīśāḥ phaladāḥ phalam icchatām<BR>
ātmānaṃ darśayāṃ cakrur māyā viṣṇu-vinirmitāḥ || [BhP 9.21.15] ity antam |<BR>
<BR>
spaṣṭam |<BR>
<BR>
|| 9.21 || śrī-śukaḥ || 161 ||<BR>
<BR>
[162]<BR>
atho tan-mayo dāna-vīra-rasaḥ | dvidhā cāyaṃ sampadyate | bahu-pradatvena<BR>
samupasthita-durāpārtha-tyāgena ca | tatra prathamasyālambanam anya-<BR>
sampradānake ca dāne dāna-dravyeṇa tat-tṛpter eva mukhyoddeśena tad-<BR>
uddeśe paryavasānāt | tat-sampradānake tu spaṣṭa-tad-uddeśād ditsātiśaya-<BR>
lakṣaṇasya dānotsāhasya viṣayaḥ śrī-kṛṣṇas tad-ādhāras tat-priyaś ca | anyaḥ<BR>
sampradāna-vīra-rasas tu bahiraṅgaḥ | uddīpanāḥ sampradāna-vīkṣādyāḥ |<BR>
anubhāvā vāñchādhika-dāna-smitādyāḥ | vyabhicāriṇo vitarkautsukya-<BR>
harṣādyāḥ | sthāyī tat-prītimayo dānotsāhaḥ | udāharaṇaṃ ca -- nandas tv<BR>
ātmaja utpanne jātāhlādo mahāmanāḥ [BhP 10.5.1] ity ādi | spaṣṭam | <BR>
<BR>
|| 10.5 ||  śrī-śukaḥ || 162 ||<BR>
<BR>
tathā, <BR>
<BR>
evaṃ śaptaḥ sva-guruṇā satyān na calito mahān |<BR>
vāmanāya dadāv enām arcitvodaka-pūrvakam || [BhP 8.20.16]<BR>
<BR>
etāṃ pṛthvīm |<BR>
<BR>
|| 8.20 ||  śrī-śukaḥ || 163 ||<BR>
<BR>
[164]<BR>
atha dvitīyasyālambanaḥ | upasthita-durāpārtha-tyāgecchātiśaya-lakṣaṇasya<BR>
tad-utsāhasya dharmotsāhavad eva viṣayaḥ śrī-kṛṣṇas tad-ādhāras tad-<BR>
bhaktaś ca | uddīpanāḥ kṛṣṇālāpa-smitādayaḥ | anubhāvās tad-utkarṣa-<BR>
varṇana-draḍhimādayaḥ | sañcāriṇo dhṛti-pracurāḥ | sthāyī tat-prīti-mayas<BR>
tyāgotsāhaḥ | tad-udāharaṇam-sālokya-sārṣṭi-sārūpya- [BhP 3.29.13] ity<BR>
ādikam eva | <BR>
<BR>
atha tan-mayo yuddha-vīra-rasaḥ | tatra yoddhā tat-priyatamaḥ | tasyaiva tat-<BR>
prīti-maya-yuddhotsāhāt | pratiyoddhā tu krīḍā-yuddhe śrī-kṛṣṇo vā tat-<BR>
puras tasyaiva mitra-viśeṣo vā | sākṣād yuddhe punas tat-pratipakṣaḥ | tatra<BR>
śrī-kṛṣṇa-pratiyoddhṛkatve tat-prītimaya-yuyutsātiśaya-lakṣaṇa-tad-utsāha-<BR>
viṣayatayā tasyaivālambanatvaṃ sarvathā siddham | itara-pratiyoddhṛkatve'pi<BR>
hāsya-rasavat tat-prītimayatvena mūlam ālambanatvaṃ tasyaiva | tat-<BR>
pratipakṣas tu yuyutsāṃśa-mātrasya bahiraṅga ālambanaḥ | tatra yoddhṛ-<BR>
pratiyoddhārau mitra-viśeṣāvādhāratva-viṣayatvābhyām ālambanāv iti |<BR>
uddīpanāḥ pratiyoddhṛka-smitādayaḥ | anubhāvāḥ yoddhṛka-smitādayaḥ |<BR>
vyabhicāriṇo garvāvegādayaḥ | sthāyī tat-prīti-mayo yoddhotsāhaḥ |<BR>
udāharaṇaṃ ca trividha-pratiyoddhṛ-krameṇa-<BR>
<BR>
bhrāmaṇair laṅghanaiḥ kṣepair āsphoṭana-vikarṣaṇaiḥ |<BR>
cikrīḍatur niyuddhena kāka-pakṣa-dharau kvacit || [BhP 10.18.12]<BR>
<BR>
kāka-pakṣaś cūḍā-karaṇāt prāktanāḥ keśāḥ | tad-dhāriṇau rāma-kṛṣṇau |<BR>
niyuddhena bāhu-yuddhena tad-bhedair bhrāmaṇādibhiḥ | evam eva hari-<BR>
vaṃśe-<BR>
tathā gāṇḍīva-dhanvānaṃ (page 91) vikrīḍan madhusūdanaḥ |<BR>
jigāya bharata-śreṣṭhaṃ kuntyāḥ pramukhato vibhuḥ || iti |<BR>
<BR>
|| 10.18 || śrī-śukaḥ || 164 ||<BR>
<BR>
[165]<BR>
<BR>
tathā-<BR>
<BR>
rāma-kṛṣṇādayo gopā nanṛtur yuyudhur jaguḥ || [BhP 10.18.12]<BR>
<BR>
atra tad-agre pare'pi gopās taṃ santoṣayanto yuyudhur ity āgatam | <BR>
<BR>
|| 10.18 || śrī-śukaḥ || 165 ||<BR>
<BR>
[166]<BR>
<BR>
tathā jarāsandha-vadhe-<BR>
<BR>
sañcintyāri-vadhopāyaṃ bhīmasyāmogha-darśanaḥ |<BR>
darśayām āsa viṭapaṃ pāṭayann iva saṃjñayā ||<BR>
tad vijñāya mahā-sattvo bhīmaḥ praharatāṃ varaḥ |<BR>
gṛhītvā pādayoḥ śatruṃ pātayām āsa bhū-tale || [BhP 10.72.41-42]<BR>
<BR>
spaṣṭam  |<BR>
<BR>
|| 10.72 || śrī-śukaḥ || 166 ||<BR>
<BR>
[167]<BR>
<BR>
atha tat-prītimayo raudra-rasaḥ | tatrālambanas tat-prīti-maya-krodhasya<BR>
viṣayaḥ śrī-kṛṣṇas tad-ādhāras tat-priya-janaś ca | tasya viṣayaś cet tad-dhitas<BR>
tad-ahitaḥ svāhito vā bhavati tad-ādi pūrvavat tat-prīter viṣayatvena tasyaiva<BR>
mūlam ālambanatvam | anye tu krodhāṃśa-mātrasya bahiraṅgālambanāḥ |<BR>
tatra pramādādinā śrī-kṛṣṇāt sakhyā atyāhite sakhyāḥ krodha-viṣayaḥ śrī-<BR>
kṛṣṇaḥ | tena badhvādīnām avagate saṅgame vṛddhādīnāṃ ca sa eva | atha<BR>
tad-dhitaś ca pramādena tad-anavekṣaṇād anyasya krodha-viṣayaḥ syāt | tad-<BR>
ahito daityādiḥ | svāhitas tu svasya tat-sambandha-bādhakaḥ | <BR>
<BR>
athoddīpanāḥ krodha-viṣayasyāvajñādayaḥ | anubhāvāḥ hasta-niṣpeṣādayaḥ |<BR>
vyabhicāriṇa āvegādayaḥ | sthāyī tat-prītimayaḥ krodhaḥ | vṛddhāyās tat-<BR>
prītimayaḥ krodhaḥ | vṛddhayās tat-prītimayatvaṃ vraja-janatvāt tadāpi<BR>
svābhāvikyāḥ prīter antarbhāva-mātreṇa anveṣāṃ tad-vikāratvena | tac ca<BR>
tasyaiva maṅgala-kāmanā-prāyatayā | tatra pūrveṣāṃ trayāṇām udāharaṇam<BR>
anyatrānveṣyam | uttarayor dvayos tu yathā-<BR>
<BR>
tataḥ pāṇḍu-sutāḥ kruddhā matsya-kaikaya-sṛñjayāḥ |<BR>
udāyudhāḥ samuttasthuḥ śiśupāla-jighāṃsavaḥ || [BhP 10.74.41]<BR>
<BR>
spaṣṭam  |<BR>
<BR>
|| 10.74 || śrī-śukaḥ || 167 ||<BR>
[168]<BR>
<BR>
tathā-<BR>
<BR>
maitad-vidhasyākaruṇasya nāma bhūd; <BR>
akrūra ity etad atīva dāruṇaḥ |<BR>
yo 'sāv anāśvāsya su-duḥkhitaṃ janaṃ<BR>
priyāt priyaṃ neṣyati pāram adhvanaḥ || [BhP 10.39.26]<BR>
<BR>
spaṣṭam  |<BR>
|| 10.39 || śrī-gopyaḥ || 168 ||<BR>
<BR>
[169]<BR>
<BR>
atha tat-prītimayo bhayānaka-rasaḥ | tatrālambanaś cikīrṣita-tat-pīḍanād<BR>
dāruṇāt yat tadīya-prīti-mayaṃ bhayaṃ tasya viṣayaś śrī-kṛṣṇaḥ |  tad-<BR>
ādhāras tat-priya-janaś ca | kiṃ ca svasya tad-vicchedaṃ kurvāṇād yat tādṛśaṃ<BR>
bhayaṃ yac ca svāparādha-kadarthitān śrī-kṛṣṇād eva vā syāt tasya tasya sva-<BR>
viṣayakatve'pi pūrvavat prīiter viṣayatvāt śrī-kṛṣṇa eva mūlālambanaḥ |<BR>
bhaya-hetus tūddīpana eva bhavet | vibhāvyate his ratyādir yatra [BhP 2.1.10]<BR>
iti saptamy-arthatvasya pūrvatraiva vyāpteḥ | yeneti tṛtīyārthasya tūttaratraiva<BR>
vyāpteś ca | sva-viṣayatve tu ya eva viṣayaḥ sa evādhāra iti bhayāṃśa-mātra-<BR>
viṣayatvena pūrvavad bahiraṅga evālambano'sau | tad-ādhāratvena tv<BR>
antaraṅgo'pi |<BR>
<BR>
athoddīpanāḥ bhīṣaṇa-bhrū-kuṭyādyāḥ | anubhāvā mukha-śoṣādyāḥ |<BR>
vyabhicāriṇaś cāpalyādyāḥ | sthāyī tat-prītimayaṃ bhayam | tad-udāharaṇaṃ<BR>
ca- (page 92)<BR>
<BR>
janma te mayy asau pāpo mā vidyān madhusūdana |<BR>
samudvije bhavad-dhetoḥ kaṃsād aham adhīra-dhīḥ || [BhP 10.3.29]<BR>
<BR>
atra viṣayatvenaiva hetutvaṃ na tu kārakāntaratvena |<BR>
<BR>
|| 10.3 || śrī-devakī śrī-bhagavantam || 169 ||<BR>
<BR>
[170]<BR>
<BR>
tathā śaṅkhacūḍa-daurātmye-<BR>
<BR>
krośantaṃ kṛṣṇa rāmeti vilokya sva-parigraham || [BhP 10.34.27] iti |<BR>
<BR>
spaṣṭam |<BR>
|| 10.34 || śrī-śukaḥ || 170 ||<BR>
<BR>
[171]<BR>
<BR>
ataḥ (atha) kṣamasvācyuta me rajo-bhuvo<BR>
hy ajānatas tvat-pṛthagīśa-māninaḥ |<BR>
ajāvalepāndhatamo'ndhacakṣuṣa<BR>
eṣo'nukampyo mayi nāthavān iti || [BhP 10.14.10]<BR>
<BR>
spaṣṭam |<BR>
<BR>
|| 10.14 || brahmā śrī-bhagavantam || 171 ||<BR>
<BR>
[172]<BR>
<BR>
atha tan-mayo bībhatsa-rasaḥ | atrāpi anya-jugupsāyās tat-prītimayatvena<BR>
pūrvavat tat-prīti-viṣayatvāc chrī-kṛṣṇa eva mūlālambanaḥ | tad-ādhāras tat-<BR>
priya-janaś ca | jugupsā-mātrāṃśasya viṣayo'nyas tu bahiraṅgālambanaḥ |<BR>
uddīpanā anya-gatāmedhyatādayaḥ | anubhāvāḥ niṣṭhīvanādayaḥ |<BR>
vyabhicāriṇo viṣādādayaḥ | sthāyī ca tat-prīti-mayī jugupsā | udāharaṇaṃ<BR>
ca tvak-śmaśrū-roma-nakha-keśa-pinaddham [BhP 10.60.45] ity ādikam | śrī-<BR>
rukmiṇī-vākyam eva |<BR>
<BR>
atha tan-prīti-mayaḥ karuṇa-rasaḥ | tatrālambanaḥ kevala-bandhu-bhāva-<BR>
maya-premṇāniṣṭhāptipadatāvedyatvena tat-prītimaya-karuṇā-viṣayaḥ śrī-<BR>
kṛṣṇas tad-ādhāras tat-priyaś ca | uddīpanās tat-karma-guṇa-rūpādyāḥ |<BR>
anubhāvā mukha-śoṣa-vilāpādyāḥ | vyabhicāriṇo jāḍya-nirvedādayaḥ |<BR>
sthāyī ca tat-prīti-mayaḥ śokaḥ | udāharaṇaṃ ca-<BR>
<BR>
antar hrade bhujagabhogaparītam ārāt <BR>
kṛṣṇaṃ nirīham upalabhya jalāśayānte |<BR>
gopāṃś ca mūḍhadhiṣaṇān paritaḥ paśūṃś ca <BR>
saṅkrandataḥ paramakaśmalam āpur ārtāḥ || [BhP 10.16.19]<BR>
<BR>
spaṣṭam |<BR>
<BR>
|| 10.16 || śrī-śukaḥ || 172 ||<BR>
<BR>
[173]<BR>
<BR>
atha kṛṣṇa-prītimato janasya ca yady anyo'pi tat-kṛpā-hīno janaḥ śocanīyo<BR>
bhavati tadā tatrāpi tan-maya eva karuṇaḥ syāt | yathā-<BR>
<BR>
na te viduḥ svārtha-gatiṃ hi viṣṇuṃ<BR>
durāśayā ye bahir-artha-māninaḥ |<BR>
andhā yathāndhair upanīyamānās<BR>
te 'pīśa-tantryām uru-dāmni baddhāḥ || [BhP 7.5.31]<BR>
<BR>
spaṣṭam |<BR>
<BR>
|| 7.5 || śrī-prahlādo guru-putram || 173 ||<BR>
<BR>
[174]<BR>
<BR>
kiṃ ca, ta eva vismayādayo yadi śrī-kṛṣṇādhārā bhavanti ta eva tat-prīti-<BR>
maya-citteṣu sañcaranti, tadāpi tat-prīti-mayādbhuta-rasādayo bhavanti |<BR>
yathā - aho amī deva-varāmarārcitam [BhP 1.15.5] ity ādiṣu ajāta-prītīnāṃ<BR>
tu tat-sambandhena ye vismayādayo bhāvās tadīya-ramāś ca dṛśyante te'tra<BR>
tad-anukāriṇa eva jñeyāḥ |<BR>
<BR>
atha rasānām ābhāsa-tāpatyādi-jñānāyāśraya-niyamaḥ parasparaṃ<BR>
vyavahāro'py uddiśyate | tatra āśraya-niyamaḥ śrī-kṛṣṇa-sambandhānurūpa<BR>
eva | yathā pitrādiṣu prākṛtasya vātsalyasyāśrayatvaṃ niyatam | tathā<BR>
mukhyānāṃ pañcānāṃ mitho vyavahāras tad-āśrayāṇāṃ janānām iva sa ca<BR>
kulīna-lokata evāvagantavyaḥ | tato yeṣāṃ yair militvā narma-vihārādau<BR>
yathā saṅkocārhatā | tadīyānāṃ rasānāṃ tadīyai rasair api milane tathā tad-<BR>
arhatā | yathā na, tathā (page 94) na yathollāsas tathollāsa iti | yathā tat-<BR>
preyasyādīnāṃ tad-vatsalādibhis tad-ādikam | <BR>
<BR>
atha guṇānāṃ saptānām api rasānāṃ teṣu mukhyeṣu pañcasu pratīpatvam<BR>
udāsīnatvam anugāmitvaṃ ca yathāyuktam avagantavyam | yathā hāsyasya<BR>
viyogātmakeṣu bhaktimayādiṣu caturṣu pratīpatvam | śānta udāsīnatvaṃ,<BR>
anyatrānugāmitvam ity ādi | <BR>
<BR>
atha gauṇānāṃ gauṇair api vaira-mādhyastha-maitrāṇi jñeyāni | yathā<BR>
hāsyasya karuṇa-bhayānakau vairiṇau | vīrādayo madhyasthāḥ | adbhuto<BR>
mitram ity ādi | evaṃ teṣu dvādaśasv api sthāyināṃ sañcāriṇām<BR>
anubhāvānāṃ vibhāvānāṃ viṣayāntara-gata-bhāvādīnām api<BR>
pratīpatvaudāsīnyānugāmitvāni vivecanīyāni | tad evaṃ sthite śrī-kṛṣṇa-<BR>
sambandhiṣu janeṣu kāvyeṣu ca rasasyāyogya-rasāntarādi-saṅgatyā<BR>
bādhyamānāsvādyatvam ābhāsatvam | yatra tu tat-saṅgatir bhaṅgi-viśeṣeṇa<BR>
yogyasya sthāyina utkarṣāya bhavati tatra rasollāsa eva | kenāpy<BR>
ayogyasyotkarṣe tu rasābhāsasyaivollāsa iti | <BR>
<BR>
atha tatra mukhyasya mukhya-saṅgaty-ābhāsitvaṃ, yathā-<BR>
<BR>
sa vai kilāyaṃ puruṣaḥ purātano<BR>
ya eka āsīd aviśeṣa ātmani | [BhP 1.10.21] iti |<BR>
<BR>
nūnaṃ vrata-snāna-hutādineśvaraḥ<BR>
samarcito hy asya gṛhīta-pāṇibhiḥ |<BR>
pibanti yāḥ sakhy adharāmṛtaṃ muhur<BR>
vraja-striyaḥ sammumuhur yad-āśayāḥ || [BhP 1.10.28] ity ādy-antam |<BR>
<BR>
jñāna-vivekādi-prakāśenātra hi śānta evopakrāntaḥ | upasaṃhṛtaś cojjvalaḥ |<BR>
tena cāsya vastalenaiva milane saṅkoca eveti parasparam ayogya-<BR>
saṅgatyābhāsyate | atra samādhīyate cānyaiḥ | sa vai kila ity ādikam anyāsāṃ<BR>
vākyam | nūnam ity ādikaṃ tv anyāsām | evaṃvidhā vadantīnām [BhP 1.10.31]<BR>
ity ādi śrī-sūta-vākyaṃ ca sarvānandana-param eveti |<BR>
<BR>
|| 1.10 || kauravendra-pura-striyaḥ || 174 ||<BR>
<BR>
[175]<BR>
<BR>
tathā-<BR>
<BR>
athābhaje tvākhila-pūruṣottamaṃ<BR>
guṇālayaṃ padma-kareva lālasaḥ |<BR>
apy āvayor eka-pati-spṛdhoḥ kalir<BR>
na syāt kṛta-tvac-caraṇaika-tānayoḥ ||<BR>
<BR>
jagaj-jananyāṃ jagad-īśa vaiśasaṃ<BR>
syād eva yat-karmaṇi naḥ samīhitam<BR>
karoṣi phalgv apy uru dīna-vatsalaḥ<BR>
sva eva dhiṣṇye 'bhiratasya kiṃ tayā || [BhP 4.20.27-28] ity ādi |<BR>
<BR>
atra dāsa-bhāvākhya-bhakti-mayasya prakṛtatvena yogyasya tad-ayogyojjvala-<BR>
saṅgatyābhāsitatvam | tatra dāsa-bhāvas tat-prakaraṇa-siddha eva | ujjvala-<BR>
saṅgatiś ca padma-kareva lālasa ity ādināvagamyate | atra samādhānaṃ ca |<BR>
na khalv asya tadvat kānta-bhāva-vāsanā jātā kintu bhakti-vāsanaiva |<BR>
dṛṣṭāntas tatra tasyā bhakty-aṃśa eva | tayā spardhā tu tat-parama-<BR>
kṛponnaddhatvena vīrākhya-dāsatāṃ prāptasya nāyogyeti | anye tv evaṃ<BR>
manyante | tat khalu tadīya-dīna-viṣayaka-kṛpā-sūcaka-sva-prema-vacana-<BR>
vinoda-mātraṃ, na tu lakṣmī-spardhāvaham | karoṣi phalgv apy uru dīna-<BR>
vatsalaḥ [BhP 4.20.28] iti svasmiṃs tucchatva-mananāt | evaṃ śrī-trivikrameṇa<BR>
bali-śirasi caraṇe'rpite nemaṃ viriñco labhate prasādam [BhP 8.23.6] iti śrī-<BR>
prahlāda-vākyam api dṛṣṭam | śrī-nṛsiṃha-kṛpāyāṃ svānukampāyām api -<BR>
<BR>
kvāhaṃ rajaḥ-prabhava īśa tamo 'dhike 'smin<BR>
jātaḥ suretara-kule kva tavānukampā |<BR>
na brahmaṇo na tu bhavasya na vai ramāyā<BR>
yan me 'rpitaḥ śirasi padma-karaḥ prasādaḥ || [BhP 7.9.26]<BR>
<BR>
atra brahmāder adhunā vidyamānasyāpi mamaiva śirasīty arthaḥ | ata<BR>
ubhayatrāpi tat-tad-avatāra-samayāpekṣayaiva tādṛśa-prasādābhāvo vivakṣita<BR>
iti jñeyam |<BR>
<BR>
|| 4.20 || pṛthuḥ śrī-viṣṇum || 175 ||<BR>
(page 94)<BR>
<BR>
[176]<BR>
<BR>
tathā śrī-vasudevādīnām api pitrāditvena vātsalyasya tad-ayogya-bhakti-<BR>
maya-saṅgaty-ābhāsitatvaṃ tatra tatra dṛśyate | tatra samādhānaṃ cāgre | atha<BR>
baladevādāv ity ādau cintyam | manaso vṛttayo naḥy syuḥ [BhP 10.47.66] ity<BR>
ādikāni śrī-vrajeśvarādi-vākyāni tu na tādṛśāni | abhiprāya-viśeṣeṇa<BR>
vatsala-rasasyaiva puṣṭatayā sthāpayiṣyamāṇatvāt | tathā-<BR>
<BR>
kim asmābhir anirvṛttaṃ deva-deva jagad-guro |<BR>
bhavatā satya-kāmena yeṣāṃ vāso guror abhūt || [BhP 10.80.44] ity ādi | <BR>
<BR>
atha sakhyamayasyaiśvarya-jñāna-saṃvalita-bhakti-maya-<BR>
saṅgamenābhāsīkṛtiḥ | asya śrīdāma-viprasya sakhyaṃ hi kṛṣṇasyāsīt sakhā<BR>
kaścit [BhP 10.80.6] ity ādinā, kathayañcakratuḥ [BhP 10.80.27] ity ādau, karau<BR>
gṛhya parasparam ity anena ca prakṛtaṃ dṛśyate iti | atra ca samādhānaṃ śrī-<BR>
baladevādivad eva cintyam | <BR>
<BR>
|| 10.80 || śrī-śukaḥ || 176 ||<BR>
<BR>
[177]<BR>
tathā --<BR>
<BR>
tvaṃ nyasta-daṇḍa-munibhir gaditānubhāva<BR>
ātmātma-daś ca jagatām iti me vṛto 'si || [BhP 10.60.39] iti |<BR>
<BR>
ātmā paramātmā | ātmado mokṣeṣu tat-tad-ātmāvirbhāva-prakāśakaḥ | atra<BR>
kāntātvena yogya  ujjvala ātmādi-śabda-vyañjita-tad-ayogya-śānta-<BR>
saṅgamenābhāsyate | atra samādhīyate ca | asyāḥ svīyātvena kānta-bhāve<BR>
dāsītvābhimānamayī bhaktir api yujyata eva pativratā-śiromaṇitvāt |<BR>
yathoktaṃ tad-ādyā evoddiśya-dāsī-śatā api vibhor vidadhuḥ sma dāsyam<BR>
[BhP 10.59.4] iti | śrī-rukmiṇyās tu lakṣmī-rūpatvenaiśvarya-svarūpa-jñāna-<BR>
miśra-tādṛśa-bhakti-miśra-kānta-bhāvatvād atra tādṛśa-bhakti-mātra-<BR>
poṣāya tādṛg apy uktaṃ yuktam iti |<BR>
 <BR>
|| 10.60 || śrī-rukmiṇī || 177 ||<BR>
<BR>
[178]<BR>
<BR>
atha tan-mādhurya-mātrānubhavamaya-kevala-kānta-bhāvānām api śrī-<BR>
vraja-devīnāṃ na khalu gopikānandano bhavān [BhP 10.31.4] ity ādiṣu yā<BR>
śāntādi-saṅgatir dṛśyate, sā tu purataḥ sopālambhādi-śleṣa-vāg bhaṅgi-<BR>
mayatvena vyākhyāsyamānatvāt | pratyuta rasollāsāyaiva syāt | tathā<BR>
baddhānyathā srajā kācit [BhP 10.30.23] ity ādau vātsalya-saṅgatiḥ saṅgaty-<BR>
antareṇa vyākhyāsyate | tathā prakṛtojjvale rase rāsa-varṇane duḥsaha-<BR>
preṣṭha-virahaḥ [BhP 10.29.10] ity ādikaṃ śrī-munīndra-vacanaṃ, tathā tad-<BR>
anantaraṃ, kṛṣṇaṃ viduḥ paraṃ kāntam [BhP 10.29.12] ity ādike rāja-<BR>
munīśvara-praśnottare ca mokṣa-prastāva-vyañjita-śānta-rasa-saṅgatyā<BR>
rasābhāsatvam akurvann ity atra samādhānaṃ ca śrī-kṛṣṇa-sandarbhe<BR>
tathaivāgre ca tātkālika-śrī-kṛṣṇa-prāpty-antarāya-nirāsa-mātram eva tat-<BR>
prasaṅge darśitaṃ, na tv anyo mokṣa (page 95) ity ataś cintyam | tathā taṃ<BR>
kācin netra-randhreṇa [BhP 10.32.8] ity ādau yogīvānanda-samplutā iti caivaṃ<BR>
vyākhyāyate | yogīti klībaika-vacanaṃ, tac ca kriyā-viśeṣaṇam | lajjayā yadyaḸ<BR>
manasi nidhāyaivopaguhyās te tathāpy atyantābhiniveśena yogi saṃyogi yathā<BR>
syāt tad ivopaguhyās te ity arthaḥ | evam anyatrānyatrāpi yathā-yogaṃ<BR>
samādheyam | <BR>
<BR>
atha śrī-baladevādau viruddha-bhāvāvasthānaṃ caiva cintyam | yathaiva śrī-<BR>
kṛṣṇas tad-bhakta-sukha-vyañjaka-nānā-līlārthe viruddhān api guṇān<BR>
dhārayati na ca tair virudhyate acintya-śaktitvāt, tathā tal-līlādhikāriṇas<BR>
te'pi | asti caiṣāṃ tad-yogyatā | yathā śrī-baladevasya jyeṣṭhatvād<BR>
vatsalatvam | ekātmatvād bālyam ārabhya saha-vihāritvāc ca sakhyam |<BR>
pāramaiśvarya-jñāna-sad-bhāvād bhaktitvam iti | tataḥ śrī-kṛṣṇasya yādṛśa-<BR>
līlā-samayas tādṛśa eva bhāvas tad-vidhasyāvirbhavati | tato na virodho'pi |<BR>
tataḥ śaṅkhacūḍa-vadha-prāktana-horikā-līlāyāṃ śrī-kṛṣṇena samaṃ<BR>
yugmībhūya gānādikaṃ tad-dvārā dvārakātaḥ śrī-vraja-devīṣu sandeśaś ca<BR>
nāsamañjasaḥ | evaṃ śrīmad-udbhavādīnām api vyākhyeyam | <BR>
<BR>
atha mukhyasyāyogya-gauṇa-saṅgatyābhāsatvam-<BR>
<BR>
devakī vasudevaś ca vijñāya jagad-īśvarau |<BR>
kṛta-saṃvandanau putrau sasvajāte na śaṅkitau || [BhP 10.44.51] ity ādiṣu<BR>
jñeyam |<BR>
<BR>
atra śrī-kṛṣṇa-vibhāvita-bhayānaka-saṅgatyā tad-viṣayo vatsala ābhāsyate |<BR>
atra samādhānaṃ ca prāktanam eva | atha gauṇasyāyogya-gauṇa-saṅgaty-<BR>
ābhāsatvam | yathā kāliya-hṛdaya-praveśa-līlāyām-<BR>
<BR>
tāṃs tathā kātarān vīkṣya bhagavān mādhavo balaḥ |<BR>
prahasya kiṃcin novāca prabhāvajño'nujasya saḥ || [BhP 10.16.16]<BR>
<BR>
atra śrī-baladevasya aiśvarya-jñānavato'py ādhunika-sāmājika-bhaktasyeva<BR>
vraja-janādhāraka-karuṇānubhava-mayaḥ karuṇo yogyaḥ | sa ca hāsa-<BR>
saṅgatyābhāsyate | samādhānaṃ ca pūrvavan nānā-bhāvasyāpi tad-vidhasya<BR>
tal-līlā-viśeṣa-rakṣā-samayānurūpa-bhāvodayāt | tad-vidhā hi tasya līlā-<BR>
pravartaka-parikarā iti | hāsasya kāraṇaṃ prabhāva-jñānaṃ hi atra teṣāṃ<BR>
prāṇa-rakṣārtham eva bhāvāntarāṇy atikramyoditam | tataś caivaṃ hi teṣāṃ<BR>
jñānam abhūt | ayaṃ cetasya parama-preṣṭho marma-vettā ca hasati tadā<BR>
nāsty eva kācic cinteti | punar api tad-arthaiva tasya ceṣṭā dṛṣṭā -<BR>
<BR>
kṛṣṇaprāṇān nirviśato nandādīn vīkṣya taṃ hradam |<BR>
pratyaṣedhat sa bhagavān rāmaḥ kṛṣṇānubhāvavit || [BhP 10.16.22]<BR>
<BR>
ity atra līlānte punaḥ śrī-kṛṣṇa-lābhe rāmaś cācyutam āliṅgya<BR>
jahāsāsyānubhāva-vit [BhP 10.17.16] ity atra tu hāsaḥ śrī-kṛṣṇaṃ<BR>
pratyupālambha-vyañjaka eva | śrī-rukmiṇī-haraṇa-līlādau tu bhrātṛ-sneha-<BR>
pariplutatvaṃ varṇitam | tasmāt tad-iṣṭa-līlānurūpyān na vairūpyam iti tatra<BR>
hāsyo'pi nāyogyaḥ | <BR>
|| 10.16 || śrī-śukaḥ || 178 ||<BR>
<BR>
[179]<BR>
atha sthāyi-bhāva-yogyatvaṃ prīti-lakṣaṇata eva pratipannam | tataḥ prīty-<BR>
ābhāsatve'vagate rasābhāsatvam apy avagamyam | athāyogya-sañcāri-saṅgaty-<BR>
ābhāsatvaṃ yathā-<BR>
<BR>
sva-vacas tad ṛtaṃ kartum asmad-dṛg-gocaro bhavān |<BR>
yad ātthaikānta-bhaktān me nānantaḥ śrīr ajaḥ priyaḥ || [BhP 10.86.32]<BR>
<BR>
atha bhaktir anantādi-helana-lakṣaṇa-garva-saṅgatyābhāsyate | tat-<BR>
samādhānaṃ ca vyākhyāntareṇa | (page 96) tad yathā ekānta-bhaktān me<BR>
mama anantaḥ savadhāmatvenāpi , śrīr jāyātvenāpi, ajaḥ putratvenāpi na<BR>
priyaḥ | kintu te'py ekānta-bhakta-śreṣṭhatvenaiva mama preṣṭhā ity arthaḥ |<BR>
tad etad yad āttha tat sva-vacaḥ ṛtaṃ satyaṃ kartṛ darśayituṃ bhavān asmad-<BR>
dṛg-gocaro'bhūt | tad-anugāmitāṃśenaivāsmān praty api kṛpāṃ kṛtavān ity<BR>
arthaḥ ||<BR>
<BR>
|| 10.86 || maithilaḥ śrī-bhagavantam || 179 ||<BR>
<BR>
[180]<BR>
<BR>
tathā-<BR>
<BR>
tayor itthaṃ bhagavati kṛṣṇe nanda-yaśodayoḥ |<BR>
vīkṣyānurāgaṃ paramaṃ nandam āhoddhavo mudā || [BhP 10.46.29]<BR>
<BR>
itthaṃ tad-viyogaja-mahā-duḥkha-vyañjanāprakāreṇa | atra śrī-vrajeśvarayoḥ<BR>
śrī-kṛṣṇa-viyoga-duḥkhānubhava-mayī śrīmad-uddhavasya bhaktis tad-<BR>
ayogyena harṣyeṇābhāsyate | samādhānaṃ ca śrī-baladeva-hāsavad eva<BR>
kāryam | teṣāṃ sāntvanārtham āgatasya tasāpi duḥkhābhivyaktir na yogyā |<BR>
tatas tad-yogyas tadīyānurāga-mahima-camatkārajo harṣa eva tad-artham<BR>
uditaḥ | anantaraṃ tathaiva sāntvitāś ca te iti |<BR>
<BR>
|| 10.46 || śrī-śukaḥ || 180 ||<BR>
<BR>
[181]<BR>
<BR>
tathā-<BR>
<BR>
ehi vīra gṛhaṃ yāmo na tvāṃ tyaktum ihotsahe |<BR>
tvayonmathita-cittāyāḥ prasīda puruṣarṣabha || [BhP 10.42.10]<BR>
<BR>
atra nāyikāyāḥ sarveṣām agrata etādṛśaṃ cāpalyam atyayogyam | tat-saṅgatiś<BR>
cojjvalam ābhāsayati | samādhānaṃ cāsyāḥ sāmānyatvād adoṣa iti |<BR>
<BR>
|| 10.42 || sairindhrī bhagavantam || 181 ||<BR>
<BR>
[182]<BR>
<BR>
atra tava sutaḥ sati yadādhara-bimbe [BhP 10.35.14] ity ādike tu na tathā<BR>
cāpalyaṃ mantavyam | teṣāṃ padyānāṃ yugalena yugalena pṛthak pṛthak<BR>
saṃvāda-saṅgraha-rūpatvā | śrī-vrajeśvaī-sabhā-sthitāyāś cāsyāḥ<BR>
sāmānyatas tan-mādhurya-varṇanam eva | tena ca sakrādīnām eva moha<BR>
uktaḥ | na tu vrajati tena vayam [BhP 10.35.17] ity ādivat | vyomayān avanitā<BR>
[BhP 10.35.3] ity ādivac ca svabhāvasya sajātīya-bhāvasya vā prakāśanam iti |<BR>
evaṃ kunda-dāma [BhP 10.35.20] ity ādāv api jñeyam | tathā maivaṃ<BR>
vibho'rhati bhavān [BhP 10.29.31] ity ādiṣu prakaṭa-tat-saṅga-prārthana-<BR>
dainyādikam ayogyatvena pratītam api purataḥ śleṣeṇa niṣedhārthāditayā<BR>
vyākhyāsyamānatvāt parama-rasāvahatvenaiva sthāpanīyam |<BR>
<BR>
athāyogyānubhāva-saṅgaty-ābhāsatvaṃ yathā-<BR>
<BR>
yadyapy asāv adharmeṇa <BR>
māṃ badhnīyād anāgasam |<BR>
tathāpy enaṃ na hiṃsiṣye <BR>
bhītaṃ brahma-tanuṃ ripum || [BhP 8.20.12] ity ādi-dvayam |<BR>
<BR>
atra śukratvaṃ ca nārtha-prayuktasyāpi adharmādi-śabda-prayogasya<BR>
tatrāyogyatvād ābhāsyata eva bhakti-mayaḥ | samādhānaṃ ca tadānīṃ sākṣāt<BR>
bhakter ajātatvāt śrī-trivikrama-pāda-sparśānantaram eva ca jātatvān na<BR>
virodha iti |<BR>
<BR>
|| 8.20 || śrī-baliḥ śukram || 182 ||<BR>
<BR>
[183]<BR>
<BR>
tathā jarāsandha-vadhaḥ kṛṣṇa-bhūry-arthāyopakalpate [BhP 10.71.10] iti |<BR>
(page 97)<BR>
<BR>
atrāyogyena sākṣān-nāmnā sambodhanena dāsya-maya ābhāsyate | vastutas<BR>
tu tad-ādi-nāmnāṃ tat-parama-mahima-mayatvāt tan-maya-nāmnāṃ ca<BR>
dāsādibhir api sākṣād-grahaṇa-darśanāt tad-adoṣa iti | yasya nāma mahad<BR>
yaśaḥ [ŚvetU 4.19] iti śruteḥ | <BR>
<BR>
|| 10.71 || uddhavaḥ śrī-bhagavantam || 183 ||<BR>
<BR>
[184]<BR>
<BR>
tathā satāṃ śuśrūṣaṇe jiṣṇuḥ kṛṣṇaḥ pādāvanejane [BhP 10.75.5] |<BR>
<BR>
pādavanejane iti ṇij-antam | atra pāṇḍava-rāja-kṛta-tādṛśa-śrī-kṛṣṇa-<BR>
niyogasyāyuktatvāt tasya bhakti-mayas tenābhāsyate | vastutas tu bāndhavāḥ<BR>
paricaryāyāṃ tasyāsan prema-bandhanā [BhP 10.75.3] ity uktatvāt teṣu<BR>
niyojyeṣu bāndhavāḥ svayam evāvartante, netare iva tan-niyuktā eva | tataḥ<BR>
śrī-kṛṣṇasya tu sutarām eva svecchā-pravṛttiḥ | tena ca cintitam idam iti<BR>
gamyate | sarvāṇi karmāṇy anyaiḥ setsyante | pādāvanejanam tu nānyaiḥ<BR>
sābhimānatvāt | tataś ca mama bandhūnām eṣāṃ karma vigītāṅgaṃ syād iti<BR>
mayivātrāgrahītavyam iti |<BR>
<BR>
tad evaṃ tasyecchāyās tad-āśritair durlaṅghatvāt tad-balād eva tatra tasya<BR>
pravṛttiḥ | evaṃ svayam eva nāradādi-pāda-prakṣālane'pi dṛṣṭam | taṃ prati<BR>
ca svecchayaiva hi bhagavān brāhmaṇatvena bhaktatvena ca vyavaharati | tata<BR>
eva kvacit putra mā khidaḥ [BhP 10.69.40] ity api vadatīti | <BR>
<BR>
|| 10.75 || śrī-śukaḥ || 184 ||<BR>
<BR>
[185]<BR>
<BR>
tathā--<BR>
<BR>
śrīdāmā nāma gopālo rāma-keśavayoḥ sakhā |<BR>
subala-stokakṛṣṇādyā gopāḥ premṇedam abruvan ||<BR>
rāma rāma mahā-bāho kṛṣṇa duṣṭa-nibarhaṇa |<BR>
ito 'vidūre su-mahad vanaṃ tālāli-saṅkulam || [BhP 10.15.21-22] ity ādi |<BR>
<BR>
atrāyogyena bhaya-sthāna-gamana-niyogena sakhya-maya ābhāsyate | vastutas<BR>
tu samāna-śīlatvena śrī-kṛṣṇasya vīrya-jñānāt tais tan-niyogo'pi nāyogyaḥ |<BR>
pratyuta teṣāṃ tadvad vīra-svabhāvānāṃ tan-maya-prīti-poṣāyaiva bhavati-<BR>
<BR>
sākaṃ kṛṣṇena sannaddho <BR>
vihartuṃ vipinaṃ mahat |<BR>
bahu-vyāla-mṛgākīrṇaṃ <BR>
prāviśat para-vīra-hā || [BhP 10.58.14] ity arjuna-caritavat |<BR>
<BR>
ataeva premṇeti mahā-sattva-duṣṭa-nivarhaṇeti coktam | anyatra ca asmān<BR>
kim atra grasitā niviṣṭān; ayaṃ tathā ced bakavad vinaṅkṣyati [BhP 10.12.14]<BR>
iti |<BR>
<BR>
|| 10.15 || śrī-śukaḥ || 185 ||<BR>
<BR>
[186]<BR>
<BR>
evaṃ dvārakā-jala-vihāre na calasi [BhP 10.90.22] ity ādau vasudeva-<BR>
nandanāṅghrim iti |<BR>
<BR>
atrāyogyena śvaśura-nāma-grahaṇena svīyānāṃ kāntābhāva ābhāsyate |<BR>
vastutas tu devasya paramārādhyasya śvaśurasya yo nandano mukhyaḥ<BR>
putraḥ | asmat-patir ity arthaḥ | tasyāṅghriṃ vasu parama-dhana-svarūpam ity<BR>
eva tan-manasi sthitam | tathāpi daivāt tan-nāmānukaraṇa-doṣa-samādhānaṃ<BR>
conmatta-vacas-tvenopakrāntatvāt |<BR>
<BR>
|| 10.90 || śrī-paṭṭa-mahiṣyaḥ || 186 ||<BR>
<BR>
[187]<BR>
tathā-<BR>
<BR>
tam ātmajair dṛṣṭibhir antarātmanā<BR>
duranta-bhāvāḥ parirebhire patim |<BR>
niruddham apy āsravad ambu netrayor<BR>
vilajjatīnāṃ bhṛgu-varya vaiklavāt || [BhP 1.11.33]<BR>
(page 98)<BR>
duranta-bhāvā udbhaṭa-bhāvā, ataeva niruddham apy āsravam | atrātmaja-<BR>
dvārāliṅganena kānta-bhāva ābhāsyate | tad-dvārā tat-sambhogāyogyatvāt |<BR>
samādhānaṃ ca prīti-sāmānya-paripoṣāyaiva tathācaritaṃ na tu kānta-bhāva-<BR>
poṣāya | tat-poṣas tu dṛṣṭādi-dvāraiva | tasmān na doṣa iti |<BR>
<BR>
|| 1.11 || śrī-sūtaḥ || 187 ||<BR>
<BR>
[188]<BR>
<BR>
athāyogya-vibhāva-saṅgatyābhāsatvam udāhriyate | tatrāyogyoddīpana-<BR>
saṅgatyā yathā yad-arcitam [BhP 10.38.8] ity ādau, yad gopikānāṃ kuca-<BR>
kuṅkumāṅkitam iti |<BR>
<BR>
atrānena rahasya-līlā-cihnena dāsānusandhānāyogyena dāsya-bhāva-maya<BR>
ābhāsyate | samādhānaṃ ca | atrāsya bhakti-mātra-sulabhatva-<BR>
cintane'bhiniveśaḥ | na tu tādṛśa-līlā-viśeṣānusandhāne | yathoktaṃ<BR>
ṭīkāyām-yad gopikānām iti prema-mātra-sulabhatvam ity etat |<BR>
tato'nanusandhāyaiva tad-viśeṣaṃ bhakti-mātrodvalakatvena nirdiṣṭatvān na<BR>
doṣa iti | evaṃ samarhaṇaṃ yatra [BhP 10.38.17] ity ādikaṃ vyākhyeyam |<BR>
<BR>
|| 10.38 || akrūraḥ || 188 ||<BR>
<BR>
[189]<BR>
<BR>
evam ujjvale'pi putra-rūpasyoddīpanatvāyogyatā yaṃ vai muhur [BhP 10.55.40]<BR>
ity ādau gamyā | tac cāgre samādhānaṃ vyākhyeyam |<BR>
<BR>
athālmbanāyogyatāyāṃ tādṛśa-prīty-ādhārāyogyatayābhāsatve<BR>
yajñapatnīnāṃ pulindī- hariṇy-ādinyāṃ tat-taj-jāti-rūpam ayogyam<BR>
udāhāryam | atha tādṛśa-prīti-viṣayāyogyatvaṃ yathā-akṣaṇvatām [BhP<BR>
10.21.7] ity ādau vaktraṃ vrajeśa-sutayoḥ ity ādi |<BR>
<BR>
atra yadyapi śrī-rāmo'pi śrī-kṛṣṇa-vyūhatvāt sa eva, tathāpi śrī-<BR>
kṛṣṇatvābhāvāt tat-preyasī-bhāva-viśeṣāyogya eva | tatas tenātrojjvalam<BR>
ābhāsyate | vastutas tv agre'vahitthā-garbheṇa vrajeśa-sutayor madhye anu<BR>
paścāt veṇu-juṣṭaṃ yan-mukham ity ādi vyākhyānena rasotkarṣa eva<BR>
sādhayitavyaḥ | evam eva ṭīkāyām api | rāmaḥ kṣapāsu bhagavān gopīnāṃ<BR>
ratim āvahat [BhP 10.65.17] ity atra vyākhyātam-gopīnāṃ ratim iti śrī-kṛṣṇa-<BR>
krīḍā-samaye'nutpannān nātibālānāṃ cānyāsām ity abhiyukta-prasiddhir iti |<BR>
<BR>
|| 10.21 || śrī-vraja-devyaḥ || 189 ||<BR>
[190]<BR>
<BR>
athāyogyasya viṣayāntara-gata-bhāvādikasya saṅgaty-ābhāsatvaṃ yathā<BR>
devahūti-varṇane-kāmaḥ sa bhūyāt [BhP 3.22.16] ity ādau kṣipatīm iva śriyam<BR>
iti | <BR>
<BR>
atra devahūti-gatenedṛśa-varṇana-rūpeṇānubhāvena śrī-kardamasya bhaktir<BR>
ābhāsyate | vastutas tu tena jagat-sampatti-rūpāṃ prākṛtīṃ śriyam evoddiśya<BR>
tayoktam iti na doṣaḥ ||<BR>
<BR>
|| 3.22 || śrī-kardamaḥ || 190 ||<BR>
<BR>
[191]<BR>
<BR>
tathā-<BR>
<BR>
uvāsa tasyāṃ katicin mithilāyāṃ samā vibhuḥ |<BR>
mānitaḥ prīti-yuktena janakena mahātmanā |<BR>
tato 'śikṣad gadāṃ kāle dhārtarāṣṭraḥ suyodhanaḥ || [BhP 10.57.26]<BR>
<BR>
vibhuḥ śrī-saṅkarṣaṇaḥ | mānita ity ādikaṃ ca tasyaiva viśeṣaṇam iti<BR>
samādhānaṃ ca | <BR>
<BR>
|| 10.57 || śrī-śukaḥ || 191 ||<BR>
<BR>
[192]<BR>
<BR>
evam agre ca kecid anye rasābhāsāḥ parihariṣyante | atha yad uktaṃ ayogya-<BR>
saṅgatir api bhaṅgī-viśeṣeṇa yogyasya sthāyina utkarṣāya cet tadā rasollāsaḥ<BR>
iti | tatra mukhya-saṅgatyā (page 99) mukhyasyollāso, yathā-aho bhāgyam<BR>
aho bhāgyam [BhP 10.14.32] ity ādau | atra brahmaṇā vraja-vāsi-prasaṅge<BR>
jñāna-bhakti-bandhu-bhāvau bhāvitau | yogyaś cātra bandhu-bhāva eva<BR>
bhāvayitum | tadīya-svābhāvika-tad-bhāvāsvāde saty anyasya virasatva-<BR>
pratibhānāt | tathāpi tatra parama-brahma-pada-vyañjitāyā jñāna-bhakter<BR>
ayogyāyā bhāvanā jñāna-bhakty-aṃśa-vāsita-sahṛdaya-camatkārāya tadīya-<BR>
bhāgya-praśaṃsā-vaiśiṣṭya-śaṃsana-bhaṅgyā tam evotkarṣayituṃ pravartitety<BR>
ullasaty eva rasaḥ | evam itthaṃ satāṃ brahma-sukhānubhūtyā [BhP 10.12.11]<BR>
ity ādikam api vyākhyeyam | tathā-<BR>
<BR>
bhrātreyo bhagavān kṛṣṇaḥ śaraṇyo bhakta-vatsalaḥ |<BR>
paitṛ-ṣvasreyān smarati rāmaś cāmburuhekṣaṇaḥ || [BhP 10.49.9]<BR>
<BR>
atra pitṛṣvasus tasyā aiśvarya-jñāna-mayī bhaktir ayogyā, vātsalyaṃ tu<BR>
yogyam | tathāpi bhagavad-ādi-pada-vyañjita-tādṛśa-saṅgatir yāsīt | tām<BR>
atikramya bhrātreya iti paitṛṣvaseyān iti | amburuhekṣaṇa iti cokti-bhaṅgyā<BR>
vātsalyasyotkarṣe sati rasollāsaḥ |<BR>
<BR>
|| 10.49 || śrī-kuntī || 192 ||<BR>
[193]<BR>
<BR>
evaṃ śrī-rāghavendrasya kevala-mādhuryamaya-līlāyāṃ hanumataḥ kevala-<BR>
tan-maya-dāsa-bhāvo'pi svarūpaiśvaryādi-jñāna-maya-tad-bhāva-saṅgatir<BR>
nātir yogyāpi paścān mādhuryamaya eva paryavasāyitābhaṅgyā<BR>
tasyaivokarṣāya jātet rasollāsa eva yojanīyaḥ | tatraiśvarya-mādhuryayor<BR>
mahima-jñānaṃ tasyāha -- oṃ namo bhagavate uttamaślokāya [BhP 5.19.3] ity<BR>
ādi |<BR>
<BR>
[194]<BR>
<BR>
atra bhagavata ity aiśvaram uttamaślokāyeti mādhuryaṃ darśitam | svarūpa-<BR>
jñānam āha -- yat tad viśuddhānubhava-mātram ekam [BhP 5.19.4] ity ādi |<BR>
<BR>
yat tat prasiddhaṃ śrī-rāmacandrasya durvāda-śyāmala-rūpam | atra<BR>
prakāśaika-lakṣaṇa-vastunaḥ sūryādi-jyotiṣaḥ prakāśatvaṃ śauklādimattvam<BR>
ity ādi dharmavat guṇa-rūpādi-lakṣaṇa-tat-svarūpa-dharmasyāpi tad-<BR>
ātmakatva-dṛṣṭyā tan-mātratvam uktam | ya eva dharmaḥ svarūpa-śaktir iti<BR>
bhagavat-sandarbhādau sthāpitam | ataevaikam api | tasyāś ca śakter<BR>
māyātiriktatvam āha svatejasā dhvasta-guṇa-vyakvastham iti | svarūpa-śaktyā<BR>
dūrībhūtā traiguṇyātmikā māyā śaktiryasmāt yat | ataḥ praśāntaṃ<BR>
sarvopadrava-rahitam | anubhāva-mātratve hetuḥ pratyag-dṛśyād anyat | na<BR>
cakṣuṣā paśyanta rūpam asya [KaṭhU 2.39], yam evaiṣa vṛṇute tena labhyas<BR>
tasyaiṣā ātmā vivṛṇute tanuṃ svām [KaṭhU 1.2.23] iti śruteḥ | tat kutaḥ |<BR>
anāma-rūpaṃ etās tisro devatā anena jīvenātmanānupraviśya nāma-rūpe<BR>
vyākaravāṇī [Chā 6.3.2] iti prasiddha-prākṛta-nāma-rūpa-rahitam | tatra<BR>
hetuḥ nirīham iti | ātma-śabdena hi śrutāv asyāṃ paramātmano jīvākhya-<BR>
śakti-rūpo'ṃśa ucyate | aneneti (page 100) pṛthaktva-nirdeśāt | tad-rūpeṇa ca<BR>
praveśo nāma devatā-śabda-vācya-tejo-vāri-mṛl-lakṣaṇopādhy-abhiniveśaḥ |<BR>
sa ca tasya jīvasya tatrāhantādhyāsād eva bhavati | tato'ntaryāmi-rūpeṇa<BR>
svayaṃ tatra sthitasyāpi tad-adhyāsābhāvād upādhikṛta-nāma-rūpa-rāhityaṃ<BR>
yuktam evety arthaḥ | sarvathāhaṅkāra-rāhitye sati vyākara-vāṇīti-<BR>
prayogasyānarhatvād iti bhāvaḥ |<BR>
<BR>
[195]<BR>
<BR>
nanu, śrī-rāma-rūpaṃ na sarvair eva pratīyate tatrāha sudhiyopalambhanam |<BR>
śuddha-cittena svarūpatayivopalabhyata ity arthaḥ | nātaḥ paraṃ parama yad<BR>
bhavataḥ svarūpam [BhP 3.9.3] ity ādi śrī-brahma-vākyāt | <BR>
nanv evaṃbhūtasya martyeṣu prākaṭye kiṃ prayojanam | ucyate | gauṇe saty<BR>
api prayojanāntare mukhyaṃ tu bhakteṣu līlā-mādhuryābhivyañjanam evety<BR>
āha-<BR>
<BR>
martyāvatāras tv iha martya-śikṣaṇaṃ<BR>
rakṣo-vadhāyaiva na kevalaṃ vibhoḥ |<BR>
kuto 'nyathā syād ramataḥ sva ātmanaḥ<BR>
sītā-kṛtāni vyasanānīśvarasya || [BhP 5.19.5]<BR>
<BR>
tu-śabda āśaṅkā-nivṛtty-arthaḥ | martya-loke yo'vatāra āvirbhāvaḥ | sa tu<BR>
sādhu-janodveja-kara-kṣobadhāyaiva kevalaṃ na bhavati kintu martya-<BR>
śikṣaṇam api | martyeṣu śikṣaṇaṃ tad-artha-prakāśanaṃ yat tan-mayam api |<BR>
tatra bahirmukheṣu viṣayāsaṅga-durvāratāprakāśanam ānuṣaṅgikam |<BR>
uddeśyaṃ tu svabhakti-vāsaneṣu cittārdratā-kara-viraha-saṃyogamaya-nija-<BR>
līlā-viśeṣa-mādhurya-prakāśanam | tatas tad-artham evety arthaḥ | anyathā<BR>
yadi kevalaṃ tad-vadhāyaiva syāt tadā ātmanaḥ paramātmatvena<BR>
paripūrṇasyeśvarasya sarvāntaryāmiṇaḥ sve sva-svarūpe tad-eka-rūpe<BR>
vaikuṇṭhe ca ramamāṇasya sītā-kṛta-vyasanānīti kutaḥ syāt | manasaiva tad-<BR>
vadhe śaktatvāt tad-vyasanā-sambhavāc ca | nija-mādhurya-prakāśana-pakṣe<BR>
tu tat tat sambhavaty eveti bhāvaḥ |<BR>
<BR>
[196]<BR>
<BR>
atra kṛpā-rūpaṃ tādṛśa-līlā-rūpaṃ ca mādhuryam adhikaṃ ślāghitam | tatra<BR>
śrī-sītā-viyoga-duḥkhaṃ ca līlā-mādhuryāntargatam eveti na doṣa ity api<BR>
darśitam | tādṛśa-līlā ca na prākṛtavat kāmādi-saktatayā, kintu svajana-<BR>
viśeṣa-viṣayaka-kṛpā-viśeṣeṇaivety āha-<BR>
<BR>
na vai sa ātmātmavatāṃ suhṛttamaḥ<BR>
saktas tri-lokyāṃ bhagavān vāsudevaḥ |<BR>
na strī-kṛtaṃ kaśmalam aśnuvīta<BR>
na lakṣmaṇaṃ cāpi vihātum arhati || [BhP 5.19.6]<BR>
<BR>
sa vai khalu trilokyāṃ na saktaḥ | tatra hetuḥ | ātmā paramātmā bhagavān<BR>
paripūrṇaiśvaryādiḥ vāsudevaḥ sarvāśrayaś ceti | kintu ātmavatām ātmā<BR>
svayam eva nāthatvena vidyate yeṣāṃ teṣāṃ sva-viṣayaka-mamatā-dhāriṇāṃ<BR>
bhakta-viśeṣāṇām ity arthaḥ | teṣām eva suhṛttamaḥ | tasmād yathānyo<BR>
strītva-hetukaṃ kaśmalaśnuvate tathā nāsāv aśnuvīta | atas tasyā<BR>
ātmavattvenaiva tādṛśa-kaśmala-hetu-tat-prīti-viṣayatāpīti bhāvaḥ | tathā<BR>
devadūta-samayātikrameṇa ātmavato'pi lakṣmaṇasya parityāgo yaḥ, sa khalu<BR>
nātyantika ity āha, na lakṣmaṇam iti | vihātum api nārhati na śaknoti |<BR>
anantaraṃ jhaṭity eva svarga-sthatayā svāgamanaṃ pratīkṣamāṇais tad-<BR>
ādibhiḥ saha svadhiṣṇyārohāt | adhunāpi tena sītādibhiś ca sahaivāsmin<BR>
(page 101) kiṃ-puruṣa-varṣe'py asmābhir dṛśyamānatvāt | tato maryādā-<BR>
rakṣārtham eva kiñcit tat-tad-anukaraṇam iti bhāvaḥ |<BR>
<BR>
[197]<BR>
<BR>
pūrvārtham eva sthāpayituṃ bhakty-eka-kāraṇa-kāruṇya-pramukha-parama-<BR>
mādhuryaṃ sarvordhvam āha dvābhyāṃ-<BR>
 <BR>
na janma nūnaṃ mahato na saubhagaṃ<BR>
na vāṅ na buddhir nākṛtis toṣa-hetuḥ |<BR>
tair yad visṛṣṭān api no vanaukasaś<BR>
cakāra sakhye bata lakṣmaṇāgrajaḥ || [BhP 5.19.7]<BR>
<BR>
mahataḥ puruṣāj janma | saubhagaṃ saundaryam | ākṛtir jātiḥ | yad yasmāt |<BR>
tair janmādibhir visṛṣṭān tyaktān asmān tadīya-parama-bhakta-śrī-<BR>
sītānveṣaṇādi-bhakti-tuṣṭatvena batāho lakṣmaṇasya sarva-sad-guṇa-lakṣma-<BR>
lakṣitasya sumitrānandanasyāgrajo'pi sakhitve kṛtavān dāsyāyogyān api saha-<BR>
vihārādinā sakhīn iva kṛtavān ity arthaḥ | sugrīvam upalakṣya vā<BR>
tathoktam |<BR>
<BR>
[198]<BR>
<BR>
tasmāt-<BR>
<BR>
suro 'suro vāpy atha vānaro naraḥ<BR>
sarvātmanā yaḥ sukṛtajñam uttamam<BR>
bhajeta rāmaṃ manujākṛtiṃ hariṃ<BR>
ya uttarān anayat kosalān divam iti || [BhP 5.19.8]<BR>
<BR>
pūrvaṃ svarūpa-jñāna-maya-bhaktyā manuja-kṛtāv eva parama-svarūpatvaṃ<BR>
darśitavān | samprati mādhurya-jñāna-maya-bhaktyāpi viśiṣya tam<BR>
evārādhayati manujākṛtiṃ harim iti | tatrāpi śrī-kapilādikaṃ vyāvartayati<BR>
rāmam iti | uttamam asamordhva-guṇaṃ sukṛtajñaṃ svalpayāpi bhaktyā<BR>
santuṣyantam iti |<BR>
<BR>
|| 5.19 || śrī-hanūmān || 193-198 || <BR>
<BR>
[199]<BR>
<BR>
tathā maivaṃ vibho'rhati [BhP 10.23.31] ity ādau preṣṭho bhavāṃs tanubhṛtāṃ<BR>
kila bandhur ātmā [BhP 10.29.32] ity atrāpi narmālāpa-maya-śleṣam aṅgyā<BR>
svīya-bhāvotkarṣeṇa rasollāsaḥ purato darśanīyaḥ | athāyogya-gauṇa-<BR>
saṅgatyāpi mukhyasyollāso yathā tvak-śmaśru-roma-nakha-keśa- [BhP<BR>
10.60.45] ity ādikaṃ śrī-rukmiṇī-vākyam | atra pratīpatvenāyogyasyāpi<BR>
bībhatsyasya saṅgatiḥ prakṛta-kṛṣṇa-viṣayaka-kānta-bhāva-praśaṃsā-kāri-<BR>
vacana-bhaṅgyaiva kṛteti tad-utkarṣāyaiva jātā | tato rasollāsa eveti |<BR>
tathānyatra-<BR>
<BR>
etāḥ paraṃ strītvam apāstapeśalaṃ<BR>
nirasta-śaucaṃ bata sādhu kurvate |<BR>
yāsāṃ gṛhāt puṣkara-locanaḥ patir<BR>
na jātv apaity āhṛtibhir hṛdi spṛśan || [BhP 1.10.30]<BR>
<BR>
strītvaṃ strī-jātiḥ | sā ca śrī-rukmiṇyādy-avara-taj-jāti-bhedatvenaivātra<BR>
gṛhītā | apāsta-peśalatvādikaṃ hi taj-jāty-antarāśrayaṃ na tu<BR>
rukmiṇyādyāśrayam | tābhis tāsām api sādhutva-karaṇāt | tataś cānyāṃ tat-<BR>
tad-doṣa-yuktāṃ strī-jātim api ya nija-kīrty-ādinā śuddhāṃ kurvantīty<BR>
arthaḥ | tāsāṃ tat-tad-doṣa-rahita-sarva-guṇālaṅkṛtatve tad-avarāsāṃ<BR>
sādhutva-vidhāne ca hetum āha yāsām iti | svayaṃ tathāvidho'pi āhṛtibhiḥ<BR>
preyasī-janocita-guṇa (page 102) -samāhārair yā eva hṛdi spṛśan<BR>
manasyāsajjan yāsāṃ gṛhād api na jātv apaitīti | tasmād atrāpi bībhatsa-<BR>
saṅgatiḥ pūrvavad vyākhyeyā |<BR>
<BR>
|| 1.10 || kauravendra-pura-striyaḥ || 199||<BR>
<BR>
[200]<BR>
<BR>
atha gauṇeṣv ayogya-mukhyānāṃ saṅgatāv api pūrva-rītyā rasollāso, yathā-<BR>
<BR>
gopyo 'nuraktamanaso bhagavaty anante <BR>
tatsauhṛdasmitavilokagiraḥ smarantyaḥ |<BR>
graste 'hinā priyatame bhṛśaduḥkhataptāḥ <BR>
śūnyaṃ priyavyatihṛtaṃ dadṛśus trilokam || [BhP 10.16.20]<BR>
<BR>
atra gauṇaḥ karuṇa-rasa eva yogyaḥ | tatra sva-pratīpe sambhogākhya ujjvalas<BR>
tv ayogyaḥ | tathāpi tatra smita-vilokādi-rūpa-tat-saṅgatiḥ smaryamāṇa-<BR>
mātratvena tat-tad-bhāvābhivyañjana-bhaṅgyā śokam utkarṣayati | tato<BR>
rasollāsa eveti |<BR>
<BR>
|| 10.60 || śrī-śukaḥ || 200 ||<BR>
<BR>
[201]<BR>
<BR>
atha mukhyeṣv ayogya-sañcāri-saṅgatāv api yathā tā vāryamānā patibhiḥ<BR>
[BhP 10.29.8] ity ādi |<BR>
<BR>
atha ca teṣām agre tādṛśaṃ cāpalyam ayogyam api tadānīṃ<BR>
mohātirekābhivyañjanā-bhaṅgyā mahābhāvākhyaṃ sarvānusandhāna-rahitaṃ<BR>
kānta-bhāvasya utkarṣam eva gamayāmāsa | tata ullasaty eva rasa iti |<BR>
<BR>
|| 10.29 || śrī-śukaḥ || 201 ||<BR>
<BR>
[202]<BR>
<BR>
evam udāharaṇāntarāṇy apy unneyāni | atha yad uktam ayogyasyotkarṣe tu<BR>
rasābhāsatvasyaiva ullāsa iti tatrodāharaṇam - yuvāṃ na naḥ sutau sākṣāt<BR>
pradhāna-puruṣeśvarau [BhP 10.65.18] iti |<BR>
<BR>
atra pitṛ-bhāvenābhivyaktasya śrī-vasudevasya eva yogyaṃ vātsalyam<BR>
atikramya saṅgatā bhaktir na rasatvāyopapadyate iti | samādhānaṃ ca<BR>
pūrvānusāreṇa śrī-baladeva-vad eva yojanīyam | rasābhāsa-prasaṅge<BR>
samādhānāni caitāni teṣv eva nirdoṣeṣu kriyante | tad-itareṣu tu na tad-<BR>
artham anugṛhyate | tasmāt sarvathā parihāryas tat-prasaṅgaḥ | yogyena<BR>
yogya-saṅgatyā rasollāsasyodāharaṇāni tu svayam uhyāni |<BR>
<BR>
|| 10.65 || śrī-vasudevaḥ || 202 ||<BR>
<BR>
[203]<BR>
atha tat-prīti-viśeṣa-mayā rasāḥ prakartavyāḥ | tatra śāntāpara-nāmā jñāna-<BR>
bhakti-mayo rasaḥ | tatrālambanaḥ para-brahmatvena sphuran jñāna-bhakti-<BR>
viṣayaś caturbhujādi-rūpaḥ śrī-bhagavān | tad-ādhārā bhagaval-līlā-gata-<BR>
mahā-jñāni-bhaktāś ca | tatra bhagavān evaṃ tadaiva bhagavān aravinda-<BR>
nābhaḥ [BhP 3.15.27] ity ādibhiḥ śrī-sanakādīnāṃ vaikuṇṭha-gamane<BR>
darśitaḥ | jñāni-bhaktāś ca ātmārāmāś ca munayaḥ [BhP 1.7.10] ity ādinā<BR>
varṇitāḥ | teṣu ca śrī-catuḥsanādyā (page 103) eva tādṛśāḥ | śrī-<BR>
śukadevasya tu līlā-rasa-mādhuryākṛṣṭatayā śrī-bhāgavatābhiniveśād<BR>
yatraiva śrīmad-bhāgavataṃ sarvottamatvam abhipraiti tatraiva gṛdhnunā<BR>
bhavet |  <BR>
<BR>
athoddīpanāś ca tasya guṇa-kriyā-dravya-prāyāḥ tatra guṇāḥ | sac-cid-<BR>
ānanda-sāndrāṅgatvaṃ, sadā svarūpa-samprāptatvaṃ, bhagavattvaṃ,<BR>
paramātmatvaṃ, vidyā-śakti-pradhānatvaṃ, vibhutvaṃ, hatāri-mukti-<BR>
dāyakatvaṃ, śānta-bhakta-priyatvaṃ, samatvaṃ, dāntatvaṃ, śāntatvaṃ, śucitvaṃ,<BR>
adbhuta-rūpavattvam ity ādayaḥ | kriyāś ca bhakta-pālanādyāḥ | dravyāṇi ca<BR>
mahopaniṣaj-jñāni-bhakta-pāda-rajas-tulasī-tadīya-sthānādīni | <BR>
<BR>
athānubhāvāḥ | tat-tad-guṇādi-praśaṃsā para-brahma-paramātmādi-<BR>
nāmoccāraṇaṃ brahma-sukhāvadhīraṇā-pūrvaka-bhagavad-unmukhatvam ity<BR>
ādayaḥ | nāsāgra-nyasta-dṛṣṭitvāvadhūta-ceṣṭā-jñāna-mudrādi-pūrvaka-<BR>
jṛmbhāṅga-moṭana-hari-nati-stuti-prabhṛtayaś ca | sāttvikāś ca prāyaḥ<BR>
prākṛtā eva | <BR>
<BR>
atha sañcāriṇaḥ | nirveda-dhṛti-harṣa-mati-smṛti-viṣādotsukatāvega-<BR>
vitarkādyāḥ | <BR>
<BR>
atha sthāyī jñāna-bhaktiḥ | sā ca-<BR>
<BR>
yo 'ntarhito hṛdi gato 'pi durātmanāṃ tvaṃ |<BR>
so 'dyaiva no nayana-mūlam ananta rāddhaḥ || [BhP 3.15.46] ity ādibhir<BR>
vyañjitā |<BR>
<BR>
tan-maya-rasa-vyañjakaṃ ca tatraiva--<BR>
<BR>
tasyāravinda-nayanasya padāravinda-<BR>
kiñjalka-miśra-tulasī-makaranda-vāyuḥ |<BR>
antar-gataḥ sva-vivareṇa cakāra teṣāṃ<BR>
saṅkṣobham akṣara-juṣām api citta-tanvoḥ || [BhP 3.15.43] ity ādikam |<BR>
<BR>
atrāravinda-nayana ālambanaḥ | vāyur uddīpanaḥ | tanu-saṅkṣobha-rūpa<BR>
udbhāsvara-viśeṣaḥ sāttvika-viśeṣaś cānubhāvaḥ | citta-saṅkṣobha-rūpo<BR>
harṣaḥ sañcārī | akṣara-juṣām apīti nirdeśa-viśiṣṭena tan-nirdeśena labdhā<BR>
jñāna-bhaktiḥ sthāyī | tat-samūhasyaikatrānubhavena samarthanāt jñāna-<BR>
bhakti-mayo rasa iti vivecanīyam | <BR>
<BR>
atha bhakti-mayeṣu raseṣu āśraya-bhakti-mayo rasa udāhṛiyate |<BR>
tatrālambanaḥ pālakatvena sphurann āśraya-bhakty-āśrayaḥ śrī-kṛṣṇas tadā<BR>
dhārās tal-līlā-gata-parama-pālyāś ca | <BR>
<BR>
atra śrī-kṛṣṇo'nyatratyeṣu śrīman-narākāratā-pradhānaḥ parameśvarākāraś<BR>
ca | śrīmad-vraja-vāsiṣu tu para-madhura-parama-prabhāva-śrīman-<BR>
narākāra eva | <BR>
<BR>
atha te pālyā dvividhāḥ | sādhāraṇāḥ prapañca-kāryādhikṛtā bahiraṅgāḥ<BR>
tadīya-caraṇa-cchāyaika-jīvanāś cāntarāṅgāḥ | tatra pūrveṣāṃ brahma-<BR>
śivādayas tu bhakti-viśeṣa-sad-bhāvāt tad-antaraṅgā eva | <BR>
<BR>
athottare trividhāḥ | sādhāraṇāḥ śrī-yadu-pura-vāsinaḥ | śrīmad-vraja-pura-<BR>
vāsinaś ca | tatra prathame jarāsandha-baddha-rājādayo muni-viśeṣādayaś<BR>
ca | uttara-varga-dvayaṃ śreṇī-janādikam | athoddīpaneṣu guṇāḥ | tatra<BR>
parameśvarākārāvalambanānāṃ bhagavattvam avatārāvaī-bījatvam<BR>
ātmārāmākarṣitvaṃ putanādīnām api tad-veśānukaraṇena mahā-bhakta-<BR>
bhāva-dātṛtvaṃ paramātmatvam ananta-brahmāṇḍāśrayaika-roma-<BR>
vivarāṃśatvam ity ādayo vakṣyamāṇa-miśrāḥ | śrīman-<BR>
narākārāvalambanānāṃ kṛpāmbudhitvam āśrita-pālakatvam avicintya-mahā-<BR>
śaktitvaṃ paramārādhyatvaṃ sarvajñatvaṃ sudṛḍha-vratatvaṃ samṛddhimattvaṃ<BR>
kṣamā-śīlatvaṃ dākṣiṇyaṃ satyaṃ dākṣyaṃ sarva-śubhaṅkaratvaṃ<BR>
dhārmikatvaṃ śāstra-cakṣuṣṭvaṃ bhakta-suhṛttvaṃ vadānyatvam ojaḥ kīrtiḥ<BR>
tejaḥ saho balāni prema-vaśyatvādayaś ca | <BR>
<BR>
atha jātayaḥ pūrveṣāṃ tat-tad-anukāritayā pratītā gopatvādayaḥ tat-<BR>
smārakāḥ śyāmatvādayaś ca | uttareṣāṃ tat-tac-chreṣṭhatvenaiva pratītās te<BR>
ubhaye | <BR>
<BR>
atha kriyāḥ | pūrveṣāṃ sṛṣṭi-sthity-ādikṛto viśvarūpa-darśanādyāḥ<BR>
vakṣyamāna-miśrāḥ | uttareṣāṃ para-pakṣa-nibarhaṇa-sva-pakṣa-pālana-<BR>
sānugrahāvalokanādyāḥ |<BR>
<BR>
atha dravyāṇi | tadīyāstra-vāditra-bhūṣaṇa-sthāna-padāṅka-bhaktādīni |<BR>
tāni ca (page 104) pūrveṣām alaukikatayaiva spaṣṭāni | uttareṣāṃ<BR>
caitānyevālaukikatve'pi laukikāyamānatayaiva darśita-prabhāvāni | <BR>
<BR>
atha kālāś cobhayatra taj-janma-tad-vijayādisambandhita iti | athānubhāvāḥ |<BR>
tat-sambandhenaiva vasatis tat-prabhāvādi-maya-guṇa-nāma-kīrtanam ity<BR>
ādayaḥ | tathā pūrvoktā api | atha sañcāriṇaḥ | tatra yoge harṣa-garva-<BR>
dhṛtayaḥ | ayoge klama-vyādhī | ubhayatra nirveda-śaṅkā-viṣāda-dainya-<BR>
cintā-smṛti-vrīḍā-maty-ādayo mṛtiś ca | sā yoge'pi yathā śrī-bhīṣmāntima-<BR>
carite - viśuddhayā dhāraṇaye [BhP 1.9.31] |<BR>
<BR>
evaṃ tatra yudhi tu gagarajaḥ [BhP 1.9.34] ity ādau mama niśita-śarair<BR>
vibhidyamānatvacī ity anenaiva svāparādha-dyotaka-vākye dainyam<BR>
udāhāryam | śita-viśikha-hataḥ [BhP 1.9.38] ity ādike'pi |<BR>
<BR>
|| 1.9 || śrī-sūtaḥ || 203 ||<BR>
<BR>
[204]<BR>
<BR>
atha sthāyī cāśraya-bhakty-ākhyaḥ | yathā -<BR>
<BR>
bhavāya nas tvaṃ bhava viśva-bhāvana<BR>
tvam eva mātātha suhṛt-patiḥ pitā |<BR>
tvaṃ sad-gurur naḥ paramaṃ ca daivataṃ<BR>
yasyānuvṛttyā kṛtino babhūvima || [BhP 1.11.7] <BR>
<BR>
atra vibhāvodbhāsvarānubhāva-vaiśiṣṭyenaaiva sāttvikādīnām api <BR>
labdhatvāt tat-saṃvalana-camatkārātmka-rasodāharaṇam api jñeyam |<BR>
yathoktam -<BR>
<BR>
sad-bhāvaś ced vibhāvāder dvayor ekasya vā bhavet |<BR>
jhaṭity anya-samākṣepāt tadā doṣo na vidyate || [SāhD 3.17] <BR>
<BR>
anya-samākṣepaś ca prakaraṇa-vaśād iti |<BR>
<BR>
|| 1.11 || dvārakā-prajāḥ śrī-bhagavantam || 204 ||<BR>
<BR>
[205]<BR>
<BR>
āśraya-bhakti-mayo raso dvividhaḥ | ayogātmako yogātmakaś ca | ayogo<BR>
dvividhaḥ | prathamāprāptir viyogaś ca | yogaś ca dvividhaḥ | krameṇa<BR>
dvividhāyogānantarajaḥ siddhis tuṣṭiś ceti | tatra prathamā prāty-ātmakam<BR>
ayogam āha-<BR>
<BR>
iti māgadha-saṃruddhā bhavad-darśana-kāṅkṣiṇaḥ |<BR>
prapannāḥ pāda-mūlaṃ te dīnānāṃ śaṃ vidhīyatām || [BhP 10.70.31]<BR>
<BR>
atra bhagavad-darśana-kāṅkṣiṇa ity anena tad-darśanāthaiva bandha-<BR>
mumukṣāpi vijñāpitā | tataḥ sthāyī darśitaḥ | pāda-mūlam ālambanam |<BR>
saṃrodhī virodha-mukhenoddīpanaḥ | prapattir udbhāsvaraḥ | autsukyaṃ<BR>
dainyaṃ ca sañcāriṇau | tābhyāṃ sāttvikādayaś ca jñeyāḥ |<BR>
<BR>
|| 10.60 || rāja-dūtaḥ śrī-bhagavantam || 205 ||<BR>
<BR>
[206]<BR>
<BR>
etad-anantaraṃ siddhy-ākhyaṃ yogaṃ teṣām evāha-<BR>
<BR>
dadṛśus te ghana-śyāmaṃ pīta-kauśeya-vāsasam |<BR>
śrīvatsāṅkaṃ catur-bāhuṃ [BhP 10.73.2-3] ity ārabhya-<BR>
<BR>
pibanta iva cakṣurbhyāṃ lihanta iva jihvayā ||<BR>
jighranta iva nāsābhyāṃ rambhanta iva bāhubhiḥ |<BR>
praṇemur hata-pāpmāno mūrdhabhiḥ pādayor hareḥ ||<BR>
kṛṣṇa-sandarśanāhlāda- dhvasta-saṃrodhana-klamāḥ |<BR>
praśaśaṃsur hṛṣīkeśaṃ gīrbhiḥ prāñjalayo nṛpāḥ || [BhP 10.73.5-7]<BR>
<BR>
pibanta ity ādāv iva śabda utprekṣāyām | tad-adbhuta-rūpa-darśanena<BR>
cakṣuṣor atyanta-visphāraṇāt pibanta ivety uktam | evaṃ tadīya-madhura-<BR>
gandha-jāta-caraṇāravinda-lehana-lobhāt punaḥ punar yā jṛmbhā jātā tal-<BR>
liṅgena tac-caraṇāravindaṃ lihanta ivety uktam | ataeva jighranta iva<BR>
nāsābhyām iti | nāsā-puṭa-phullatāliṅgena tasya sarvāṅgam eva yugapaj<BR>
jighranta ivety uktam | tad-artham iva tad-vistāraṇaṃ kṛtam ity arthaḥ |<BR>
tathāpi bhaktatvāt tac-caraṇasyaivāvale (page 105) hecchā yukteti tathā<BR>
vyākhyātam | evam uttaratrāpi | paramāveśa-kṛta-bāhu-cālana-liṅgena tac-<BR>
caraṇāravindaṃ śliṣyanta ivāpīti sarvathā tad-āveśa eva tātparyam |<BR>
<BR>
|| 10.73  || śrī-śukaḥ || 206 ||<BR>
<BR>
[207]<BR>
<BR>
atha viyogaḥ | yarhy ambujākṣāpasasāra [BhP 1.11.9] ity ādau śrī-dvārakā-<BR>
prajā-vākye tāsāṃ prabhāvo vyaktaḥ | śrī-vraja-prajānāṃ ca yadupatir<BR>
dvirada-rāja-vihāraḥ [BhP 10.35.25] ity ādau-mocayan vraja-gavāṃ dina-tāpam<BR>
ity anena sūcitaḥ | vraja eva tiṣṭhatāṃ buddha-bāla-gavām api kim uta<BR>
manuṣyāṇām ity arthaḥ | atha tad-anantarajaṃ tuṣṭy-ākhyaṃ yogaṃ<BR>
dvārakaā-prajānām āha--<BR>
<BR>
ānartān sa upavrajya svṛddhāæ jana-padān svakān |<BR>
dadhmau daravaraṃ teṣāṃ viṣādaṃ śamayann iva || [BhP 1.11.1]<BR>
<BR>
iveti vākyālaṅkāre |<BR>
<BR>
|| 1.11 || śrī-sūtaḥ || 207 ||<BR>
<BR>
[208]<BR>
<BR>
śrī-vraja-prajānām api mocayann ity ādinaiva vyaktaḥ | tathā vraja-vana-<BR>
sthitānām api śrī-vraja-devī-vākyaiḥ vṛndāvanaṃ sakhi bhuvo vitanoti<BR>
kīrtim [BhP 10.21.10] ity ādibhiḥ | hanta citram abalā śṛṇutedam [BhP 10.35.4]<BR>
ity ādibhiś ca jñeyaḥ |<BR>
<BR>
atha dāsya-bhakti-mayo rasaḥ | tatrālambanaḥ prabhutvena sphuran dāsya-<BR>
bhakty-āśrayaḥ śrī-kṛṣṇaḥ | tad-ādhārāḥ śrī-kṛṣṇa-līlā-gata-svotkṛṣṭa-<BR>
tadīya-bhṛtyāś ca | śrī-kṛṣṇa iha parameśvarākāraḥ śrīman-narākāraś ceti<BR>
dvividhaḥ pūrvoktāvirbhāva eva | tad-bhṛtyāś ca tat-tad-anuśīlatvena<BR>
dvividhāḥ | punas te ca trividhāḥ | aṅga-sevakāḥ pārṣadāḥ preṣyāś ca |<BR>
tatrāṅga-sevakā aṅgābhyañjaka-tāmbūla-vastra-gandha-samarpakādayaḥ |<BR>
pārṣadā mantri-sārathi-senādhyakṣa-dharmādhyakṣa-deśādhyakṣādayaḥ |<BR>
vidyādhadi-cāturyeṇa sabhā-rañjakāś ca | purohitasya prādhānyād guru-<BR>
vargāntaḥ-pāta eva | pārṣadatvam apy aṃśena | preṣyāḥ sādipadātiśilpi-<BR>
prabhṛtayaḥ | ete ca yathā-pūrvaṃ prāyaḥ priyatarāḥ | śrīmad-uddhava-<BR>
dāruka-prabhṛtīnāṃ tv aṅga-sevādi-vaiśiṣṭyam apy astīti sarvato'py<BR>
ādhikyam | tatrāpi śrīmad-uddhavasya bahuśo'pi tvaṃ me bhṛtyaḥ suhṛt<BR>
sakhā [BhP 11.11.49] ity ādy ukteḥ |<BR>
<BR>
athoddīpanāḥ pūrvoktā eva | tatra viśeṣato'ṅga-sevakeṣu guṇāḥ saundarya-<BR>
saukumāryādayaḥ | kriyā śayana-bhojanādikāḥ | dravyāṇi tat-sevopayogyāni<BR>
tad-ucchiṣṭāni ca | pārṣadeṣu guṇāḥ prabhutvādayaḥ | preṣyeṣu pratāpādaya<BR>
ity ādi | <BR>
<BR>
athānubhāvāḥ prāyaḥ pūrvoktā eva | tathā yoge sva-sva-karmaṇi tātparyam |<BR>
yat khalu sevā-samaye  kampa-stambhādy-udbhavam api vilāpayati tat-tat-<BR>
karma-tātparyaṃ hi tasyāsādhāraṇo dharmaḥ | kampādis tu sarva-sādhāraṇas<BR>
tataḥ pūrvasyaiva balavattvam iti | evam anyatrāpi rase yathāyatham unneyam |<BR>
athāyoge'pi sva-sva-karmānusandhānaṃ tad-arcāsv api tat-tat-kṛtir eva vā |<BR>
<BR>
atha sañcāriṇo'pi prāg-uktā eva | atha sthāyī ca dāsya-bhakty-ākhyaḥ | sa<BR>
cākrūrādīnām aiśvarya-jñāna-pradhānaḥ | śrīmad-uddhavādīnāṃ tat-tat-<BR>
sad-bhāve'pi mādhurya-jñāna-pradhānaḥ | śrī-vraja-sthānaṃ tu mādhuryeka-<BR>
maya eva | <BR>
<BR>
athāpy eṣāṃ prīter bhaktitvaṃ śrī-gopa-rāja-kumāratva-parama-guṇa-<BR>
prabhāvatvādinaivādara-sad-bhāvāt | tatrākrūrasya dadarśa rāmaṃ kṛṣṇaṃ<BR>
ca vraje go-dohanaṃ gatau [BhP 10.28.28] ity ādi līlāyām anubhūta-tādṛśa-<BR>
mādhuryasyāpi yamunā-hrade dṛṣṭena tad-aiśvarya-viśeṣeṇaiva camatkāra-<BR>
paripoṣāt tat-pradhānatvaṃ vyaktam | śrīmad-uddhavasya mādhurya-<BR>
pradhānatvaṃ (page 106) tu śrī-gokula-vāsi-bhāgya-ślāghāyāṃ sphuṭam eva<BR>
vyaktam | ataeva tādṛśasyāpi tasyaivaṃ svecchā-maya-nara-līlā-<BR>
mādhuryāveśaḥ smaryamāṇo mama tad-viyoga-khedaṃ vardhayatīti<BR>
bhagavad-antardhānānantaram uddhavaḥ svayam āha-<BR>
<BR>
māṃ khedayaty etad ajasya janma-<BR>
viḍambanaṃ yad vasudeva-gehe |<BR>
vraje ca vāso 'ri-bhayād iva svayaṃ<BR>
purād vyavātsīd yad-ananta-vīryaḥ || [BhP 3.2.16] iti |<BR>
<BR>
[209]<BR>
<BR>
ataeva ślāghitaṃ yan-martya-līlaupāyikam [BhP 3.2.12] iti | agre parama-<BR>
madhuratvena tāṃ līlām api varṇayati-<BR>
<BR>
vasudevasya devakyāṃ jāto bhojendra-bandhane |<BR>
cikīrṣur bhagavān asyāḥ śam ajenābhiyācitaḥ ||<BR>
tato nanda-vrajam itaḥ pitrā kaṃsād vibibhyatā |<BR>
ekādaśa samās tatra gūḍhārciḥ sa-balo 'vasat ||<BR>
parīto vatsapair vatsāṃś cārayan vyaharad vibhuḥ |<BR>
yamunopavane kūjad- dvija-saṅkulitāṅghripe ||<BR>
kaumārīṃ darśayaṃś ceṣṭāṃ prekṣaṇīyāṃ vrajaukasām |<BR>
rudann iva hasan mugdha- bāla-siṃhāvalokanaḥ || [BhP 3.2.25-28] ity ādi |<BR>
<BR>
rudann iva hasann iti janany-ādy-agre kaumāra-ceṣṭā-viśeṣaḥ ||<BR>
<BR>
|| 3.2 || śrīmān uddhavaḥ || 208-209 ||<BR>
<BR>
[210]<BR>
<BR>
atha śrī-vraja-sthānāṃ mādhurya-jñānaika-mayatvam āha-<BR>
<BR>
pāda-saṃvāhanaṃ cakruḥ kecit tasya mahātmanaḥ |<BR>
apare hata-pāpmāno vyajanaiḥ samavījayan || [BhP 10.15.18]<BR>
<BR>
mahātmāno mahā-guṇa-gaṇa-guṇitasya hata-pāpmāno na tu vayam iva<BR>
tādṛśa-bhāgyāntarāya-lakṣaṇa-pāpa-yuktā iti śrī-śukadevasya dainyoktis tat-<BR>
spṛhātiśayaṃ vyañjayati |<BR>
<BR>
|| 10.15 || śrī-śukaḥ || 210 ||<BR>
<BR>
[211]<BR>
<BR>
tathā hantāyam adrir abalā hari-dāsa-varyaḥ  [BhP 10.21.18] ity ādi |<BR>
spaṣṭam ||<BR>
<BR>
|| 10.21 || śrī-gopyaḥ || 211 ||<BR>
<BR>
[212]<BR>
<BR>
tad etad-vibhāvādi-sthāyy anta-saṃvalana-camatkārātmako raso jñeyaḥ | sa ca<BR>
pūrvavat prathmāprāpty-ātmako yathā-<BR>
<BR>
apy adya viṣṇor manujatvam īyuṣo<BR>
bhārāvatārāya bhuvo nijecchayā |<BR>
lāvaṇya-dhāmno bhavitopalambhanaṃ<BR>
mahyaṃ na na syāt phalam añjasā dṛśaḥ || [BhP 10.38.10]<BR>
<BR>
spaṣṭam |<BR>
<BR>
|| 10.38 || śrī-akrūraḥ || 212 ||<BR>
<BR>
[213]<BR>
<BR>
tad-anantara-prāpti-lakṣaṇa-siddhy-ātmako, yathā-<BR>
<BR>
bhagavad-darśanāhlāda- bāṣpa-paryākulekṣaṇaḥ |<BR>
pulakācitāṅga autkaṇṭhyāt svākhyāne nāśakan nṛpa || [BhP 10.38.25]<BR>
<BR>
svākhyāne akrūro'haṃ namaskaromi ity etal-lakṣaṇe |<BR>
|| 10.38 || śrī-śukaḥ || 213 ||<BR>
<BR>
[214]<BR>
<BR>
atha bhagavad-antardhānāntaraṃ viyogātmako yathā -<BR>
<BR>
iti bhāgavataḥ pṛṣṭaḥ kṣattrā vārtāṃ priyāśrayām |<BR>
prativaktuṃ na cotseha autkaṇṭhyāt smāriteśvaraḥ ||<BR>
yaḥ pañca-hāyano mātrā prātar-āśāya yācitaḥ |<BR>
tan naicchad racayan yasya saparyāṃ bāla-līlayā ||<BR>
sa kathaṃ sevayā tasya kālena jarasaṃ gataḥ |<BR>
pṛṣṭo vārtāṃ pratibrūyād bhartuḥ pādāv anusmaran || [BhP 3.2.1-3]<BR>
<BR>
bhāgavataḥ śrīmān uddhavaḥ | kṣātrā vidureṇa | jarasaṃ varṣāṇāṃ<BR>
pañcaviṃśaty-uttara-śatasya tādṛśānāṃ prākaṭya-maryādā-kālasyāntimaṃ<BR>
bhāgam ity eva vivakṣitaṃ na tu jīrṇatvam | (page 107) śrī-kṛṣṇa-savayasas<BR>
tasyāpi tadvan nitya-vayasatvena śrī-kṛṣṇa-sandarbhe sthāpitatvāt<BR>
noddhavo'ṇv api man-nyūnaḥ [BhP 3.4.31] iti śrī-bhagavad-vākya-<BR>
vaiśiṣṭhyāt | tatra pravayaso'py āsan yuvāno'timahaujasa [BhP 10.45.19] ity<BR>
ādinā kaimutyāc ca ||<BR>
<BR>
|| 3.2 || śrī-śukaḥ || 214 ||<BR>
<BR>
[215]<BR>
<BR>
atra kṛṣṇa-dyumaṇi-nimloce [BhP 3.2.7] ity ādau durbhago bata loko'yam [BhP<BR>
3.2.8] ity ādiṣu cātmātmīya-vigarhādi-lakṣaṇo vilāpaś ca jñeyaḥ | atha<BR>
viyogānantara-yoga-lakṣaṇa-tuṣṭy-ātmaka udāhāryaḥ | tatra sākṣātkāra-<BR>
tulya-sphūrtātmako yathā tad-anantaram eva śrīmad-uddhavasya-<BR>
<BR>
sa muhūrtam abhūt tūṣṇīṃ kṛṣṇāṅghri-sudhayā bhṛśam |<BR>
tīvreṇa bhakti-yogena nimagnaḥ sādhu nirvṛtaḥ || [BhP 3.2.4] ity ādi |<BR>
<BR>
spaṣṭam |<BR>
|| 3.2 || śrī-śukaḥ || 215 ||<BR>
<BR>
[216]<BR>
<BR>
evam eva vraje tad-viraha-duḥkha-magne kṛpayā vyavahāra-rakṣārthaṃ<BR>
keṣucid avyavacchedenaiva sphuratīty ata eva śrīmad-uddhava-praveśe<BR>
keṣāṃcit sukham api varṇitam | vāsitārthe'bhiyuddhadbhiḥ [BhP 10.46.9] ity<BR>
ādibhiś ca | tāṃ dīpa-dīptair maṇibhir virejuḥ [BhP 10.46.45] ity ādinā ca |<BR>
ataeva śrī-bhagavatāpi prāyaḥ pitarau preyasīś caivoddiśya sandiṣṭam<BR>
gacchoddhava vrajaṃ saumya [BhP 10.46.3] ity ādinā | pitrādīnāṃ tu sarvatra<BR>
duḥkha-mātra-sphuraṇād anyeṣāṃ sukham api nānubhava-padavīm ārohati | <BR>
<BR>
api smarati naḥ kṛṣṇo mātaraṃ suhṛdaḥ sakhīn |<BR>
gopān vrajaṃ cātma-nāthaṃ gāvo vṛndāvanaṃ girim || [BhP 10.46.18]<BR>
<BR>
ity ādi śrī-vrajeśvara-vacanāt | tatra śrīmad-uddhava-vāse tu prāyaḥ<BR>
sarveṣām api tādṛśīṃ sphūrtiṃ varṇayati-<BR>
<BR>
uvāsa katicin māsān gopīnāṃ vinudan śucaḥ |<BR>
kṛṣṇa-līlā-kathāṃ gāyan ramayām āsa gokulam ||<BR>
yāvanty ahāni nandasya vraje 'vātsīt sa uddhavaḥ |<BR>
vrajaukasāṃ kṣaṇa-prāyāṇy āsan kṛṣṇasya vārtayā ||<BR>
sarid-vana-giri-droṇīr vīkṣan kusumutān drumān |<BR>
kṛṣṇaṃ saṃsmārayan reme hari-dāso vrajaukasām || [BhP 10.47.54-56]<BR>
<BR>
saṃsārayan sphorayann ity arthaḥ | ataeva vinudan śuca ity ādikam uktam |<BR>
<BR>
|| 10.47 || śrī-śukaḥ || 216 ||<BR>
<BR>
[217]<BR>
<BR>
atha sākṣātkāra-lakṣaṇa-tuṣṭy-ātmakaṃ śrīmad-uddhavasyāha-<BR>
<BR>
tatas tam antar hṛdi sanniveśya<BR>
gato mahā-bhāgavato viśālām |<BR>
yathopadiṣṭāṃ jagad-eka-bandhunā<BR>
tapaḥ samāsthāya harer agād gatim || [BhP 11.29.47]<BR>
<BR>
(page 108)<BR>
<BR>
gamyate iti gatiḥ | yathopadiṣṭāṃ gatim ity asya tṛtīyānusāreṇāyam arthaḥ |<BR>
pūrvaṃ tatra taṃ prati śrī-bhagavatā vedāham antramanasīpsitaṃ te dadāmi<BR>
yat tad dūra-vāpam anyaiḥ [BhP 3.4.11] ity anena tad-abhīpsitaṃ dātuṃ<BR>
pratiśrutam | tvad-īpsita-pūrty-arthaṃ yad-anyair duravāpaṃ tad dadāmīty<BR>
arthaḥ | tac ca deyaṃ purā mayā proktam ajāya nābhā [BhP 3.4.13] ity ādinā<BR>
saṅkṣepa-bhāgavata-rūpam ity uddiṣṭam | <BR>
<BR>
atha tādṛśa-tat-pratiśruta-śravaṇena paramotsukatayā parama-nijābhīpsitam<BR>
asau svayam eva niveditavān--<BR>
<BR>
ko nv īśa te pāda-saroja-bhājāṃ<BR>
sudurlabho 'rtheṣu caturṣv apīha |<BR>
tathāpi nāhaṃ pravṛṇomi bhūman<BR>
bhavat-padāmbhoja-niṣevaṇotsukaḥ || [BhP 3.4.15] ity anena | <BR>
<BR>
athāgantukaṃ nija-moha-viśeṣaṃ ca niveditavān-karmāṇy anīhasya<BR>
bhavo'bhavaya [BhP 3.4.16] ity ādibhyām | tac ca sākṣāt-tad-upadeśa-balena<BR>
prāyaḥ para-pratyāyanārtham eva jñeyam noddhavo'ṇv api man-nyūnaḥ [BhP<BR>
3.4.31] ity ādeḥ | <BR>
<BR>
atha tat-tad-arthopayuktatyā bhagavad-uddiṣṭārtham api prārthitavān |<BR>
jñānaṃ paraṃ svātma-rahaḥ prakāśaṃ provāca kasmai [BhP 3.4.18] ity ādinā |<BR>
tatra yad vṛjinaṃ tarema iti vṛjinaṃ tādṛśa-sevā-viraha-duḥkham | tādṛśa-loka-<BR>
moha-duḥkhaṃ ca | tat taraṇasya tad-rahasya-jñānādhīnatvād iti bhāvaḥ |<BR>
tataś ca mad-abhīṣṭaṃ śrī-bhagavān api sampāditavān iti śrī-viduraṃ prati<BR>
kathitaṃ śrīmad-uddhavena svayam eva -<BR>
<BR>
ity āvedita-hārdāya mahyaṃ sa bhagavān paraḥ |<BR>
ādideśāravindākṣa ātmanaḥ paramāṃ sthitim || [BhP 3.4.19] iti | <BR>
<BR>
dvitīye brahmaṇe'pi parama-vaikuṇṭhaṃ darśayatā tenātmanaḥ parama-<BR>
bhagavattā-rūpā sthitir darśitā | sā ca śrī-dvārakā-vaibhava-rūpeti śrī-<BR>
bhagavat-sandarbhe sthāpitam asti | saṅkṣepa-śrī-bhāgavata-rūpayā catuḥ-<BR>
ślokyā ca | tasya tādṛśatve'pi vicitra-līlā-bhakta-paravaśatva-rūpāsāv iti<BR>
tatraiva bodhitam |tatas tad-anubhavenobhayatrāpi śrīmad-uddhavasya<BR>
dhairyaṃ jātam iti tat-tad-upayogaḥ | tataś ca tām eva tad-upadiṣṭāṃ gatiṃ<BR>
jagāmety arthaḥ | tathaivopddiṣṭam ante taṃ praty ekādaśe -<BR>
<BR>
jñāne karmaṇi yoge ca vārtāyāṃ daṇḍa-dhāraṇe |<BR>
yāvān artho nṛṇāṃ tāta tāvāṃs te 'haṃ catur-vidhaḥ || [BhP 11.29.33] iti |<BR>
<BR>
tasya śrī-kṛṣṇa-rūpā gatiś ceyaṃ śrī-śuka-dvārā śrī-bhāgavata-pracārāt<BR>
pūrvam eva jñeyā | sva-jñāna-pracārārtham eva hi so'yaṃ pṛthivyāṃ rakṣitaḥ |<BR>
tad-anantaraṃ caritārthatvāt na prayojanam iti | kintu kāma-vyūhena śrīmad-<BR>
vraje'py asya tat-prāptir jñeyā | āsām aho caraṇa-reṇu-juṣām ahaṃ syām [BhP<BR>
10.47.61] iti dṛḍha-manorathāvagamāt |<BR>
|| 11.29 || śrī-śukaḥ || 217 ||<BR>
<BR>
[218]<BR>
<BR>
atha praśraya-bhakti-mayo rasaḥ | tatrālambano lālakatvena sphuran praśraya-<BR>
bhakti-viṣayaḥ śrī-kṛṣṇaś ca pūrvavat parameśvarākāraḥ śrīman-narākāraś<BR>
ceti dvividhāvirbhāvaḥ | tat-tad-āśrayatvena ca lālyāś ca trividhāḥ | tatra<BR>
parameśvarākārāśrayā brahmādayaḥ | śrīman-narākārāśrayāḥ śrī-<BR>
daśākṣara-dhyāna-darśita-śrī-gokula-pṛthukāḥ | ubhayāśrayāḥ śrī-<BR>
dvārakā-janmānaḥ | te (page 109) ca sarve yathāyathaṃ putrānuja-<BR>
bhrātuṣputrādayaḥ | tatra putrāḥ kecid guṇataḥ kecid ākārataḥ kecid<BR>
ubhayataś ca tad-anuhāri-prāyāḥ | tatra guṇānuhāritvam āha--<BR>
<BR>
ekaikaśas tāḥ kṛṣṇasya putrān daśa-daśābalāḥ |<BR>
ajījanann anavamān pituḥ sarvātma-sampadā || [BhP 10.61.1]<BR>
<BR>
[219]<BR>
<BR>
tatra sāmbādīnāṃ śrī-kṛṣṇa-ślāghita-guṇatvam āha -- jāmbavatyāḥ sutā hy<BR>
ete sāmbādyāḥ pitṛ-sammatāḥ [BhP 10.61.12] iti |<BR>
<BR>
[220]<BR>
ataḥ śrī-sāmbasyaikādaśādo śrutam anyathā-ceṣṭitaṃ śrī-kṛṣṇasya<BR>
maryādā-darśaka-tat-tal-līlecchayaiva | tatra śrī-rukmiṇī-putrās tu teṣv api<BR>
śreṣṭhā ity āha-pradyuma-pramukhā jātā rukmiṇyāṃ nāvamāḥ pituḥ [BhP<BR>
10.61.9] iti | atra punar uktir eva śraiṣṭhya-bodhikā |<BR>
<BR>
|| 10.61 || śrī-śukaḥ || 218-220 ||<BR>
<BR>
[221]<BR>
<BR>
tatra śrī-pradyumnasyātiśayam āha-<BR>
<BR>
kathaṃ tv anena samprāptaṃ sārūpyaṃ śārṅga-dhanvanaḥ |<BR>
ākṛtyāvayavair gatyā svara-hāsāvalokanaiḥ || [BhP 10.55.33] <BR>
<BR>
spaṣṭam |<BR>
<BR>
|| 10.55 || śrī-rukmiṇī || 221 ||<BR>
<BR>
[222]<BR>
<BR>
kiṃ ca-<BR>
<BR>
yaṃ vai muhuḥ pitṛ-sarūpa-nijeśa-bhāvās<BR>
tan-mātaro yad abhajan raha-rūṭha-bhāvāḥ |<BR>
citraṃ na tat khalu ramāspada-bimba-bimbe<BR>
kāme smare 'kṣa-viṣaye kim utānya-nāryaḥ || [BhP 10.55.40]<BR>
<BR>
yaṃ pradyumnaṃ tan-mātaro muhur abhajan draṣṭum āgatāḥ punar lajjayā<BR>
raha ekānta-deśaṃ ca abhajan nililyur ity arthaḥ | tad evaṃ yad abhajan tat<BR>
khalu ramāspada-bimbasya lakṣmī-vilāsa-bhumi-murter bimbe pratimūrtau<BR>
tasmin na citram | bālakasya pitṛ-sādṛśye mātṝṇāṃ vātsalyoddīpti-<BR>
sambhavāt | tatra yac ca rahaḥ abhajan tad api na citram ity āha pitṛ-svarūpa-<BR>
nijeśa-bhāvāḥ | tad-anantaraṃ pituḥ śrī-kṛṣṇasya sa-rūpeṇa sārūpyātiśayena<BR>
nijeśasya ātmīya-prabhu-mātra-buddhyāvagatasya na tu ramaṇa-<BR>
buddhyāvagatasya śrī-kṛṣṇasya bhāvaḥ sphūrtir yāsu tāḥ | tato lajjā-hetukaṃ<BR>
raho-bhajana-lakṣaṇaṃ palāyanam apy ucitam eveti bhāvaḥ | tathoktam etat<BR>
prāg eva - taṃ dṛṣṭvā jalada-śyāmam [BhP 10.55.27] ity ādau kṛṣṇaṃ matvā<BR>
striyo hrītā nililyus tatra tatra ha [BhP 10.55.28] iti | tatra prabhutva-mātra-<BR>
sphūrtau hetuḥ rūḍha-bhāvāḥ rūḍhaḥ śrī-kṛṣṇe baddha-mūlaḥ bhāvaḥ<BR>
kāntābhāvo yāsāṃ tāḥ | kadācid anyatra cetane tat-sādṛśyātiśayeneśvara-<BR>
bhāvaḥ sphuratu nāma ramaṇa-bhāvas tu na sarvethety arthaḥ | śrī-<BR>
rukmiṇyās tat-sadṛśa-vatsalāyā anyasyāś ceśvara-bhāvo'pi nodayate kintu<BR>
sarvathā putra-bhāva eva tat-sārūpyeṇoddīptaḥ syāt | yathoktaṃ śrī-rukmiṇī-<BR>
devyaiva kathaṃ tv anena samprāptam [BhP 10.55.33] ity ādy-anantaraṃ -<BR>
<BR>
sa eva vā bhaven nūnaṃ yo me garbhe dhṛto 'rbhakaḥ |<BR>
amuṣmin prītir adhikā vāmaḥ sphurati me bhujaḥ || [BhP 10.55.34]<BR>
tad evaṃ tāsām api yatra ramāspada-bimba-bimbatvena tādṛśī bhrāntis tatra<BR>
parama-mohane ramāspada-bimbasyaivāprākṛta-kāma-rūpāṃśe jagad-gata-<BR>
nijāṃśena smare smaraṇa-pathaṃ gatvāpi kṣobhake samprati tu svayam<BR>
evākṣa-viṣayatāṃ prāpte sati anya-nāryaḥ kim uta sṛṣṭvaiva mohaṃ prāptam<BR>
uictā ity arthaḥ | <BR>
<BR>
|| 10.55 || śrī-śukaḥ || 222 ||<BR>
<BR>
(page 110)<BR>
<BR>
atha uddīpanāḥ | guṇāḥ sva-viṣayaka-śrī-kṛṣṇa-vātsalya-smita-prekṣādayaḥ |<BR>
tayā tasya kīrti-buddhi-balādīnāṃ parama-mahattvaṃ ca tathā jāti-<BR>
kriyādayo'pi yathā-yogam agantavyāḥ |<BR>
<BR>
atha anubhāvāḥ | bālye muhus taṃ prati mṛdu-vācā svaira-praśna-<BR>
prārthanādikam | tad-aṅguli-bāhv-ādy-ālambanena sthitiḥ | tad-<BR>
utsaṅgopaveśaḥ | tat-tāmbula-carvita-dānam ity ādyāḥ | anyadā tad-ājñā-<BR>
pratipālana-tac-ceṣṭānusaraṇa-svairatā-vimokṣādayaḥ | ubhayatra tad-<BR>
anugatiḥ | <BR>
<BR>
sāttvikāś ca sarve | atha vyabhicāriṇaḥ pūrvoktā eva | atha sthāyī ca<BR>
praśraya-bhakty-ākhyaḥ | tatra bālye'tilālyatābhimānamayatvena praśraya-<BR>
bījasya dainyāṃśasya sad-bhāgāt tad-ākhyatvam | tatra bālyodāharaṇam<BR>
avagantavyam | anyadīyaṃ yathā-niśamya preṣṭham āyāntam [BhP 1.11.16]<BR>
ity ādau | <BR>
<BR>
pradyumnaś cārudeṣṇaś ca sāmbo jāmbavatī-sutaḥ |<BR>
praharṣa-vegocchaśita-śayanāsana-bhojanāḥ ||<BR>
vāraṇendraṃ puraskṛtya brāhmaṇaiḥ sasumaṅgalaiḥ |<BR>
śaṅkha-tūrya-ninādena brahma-ghoṣeṇa cādṛtāḥ |<BR>
pratyujjagmū rathair hṛṣṭāḥ praṇayāgata-sādhvasāḥ || [BhP 1.11.19]<BR>
<BR>
praṇayo'tra bhakti-viśeṣaḥ |<BR>
<BR>
|| 1.11 || śrī-sutaḥ || 223 ||<BR>
<BR>
[224]<BR>
<BR>
evam atra vibhāvādi-saṃvalanātmake praśraya-bhakti-maye rase pūrvavad<BR>
yogādayo'pi bhedā jñeyāḥ | iti bhaktimayo rasaḥ | <BR>
<BR>
atha vātsalya-mayo vatsalākhyo rasaḥ | tatrālambanaḥ lālyatvena sphuran<BR>
vātsalya-viṣayaḥ śrī-kṛṣṇas tad-ādhārās tat-pitrādi-rūpā guravaś ca | tatra<BR>
śrī-kṛṣṇaḥ śrīman-narākāra eva | atha guravaḥ | tatra bhakty-ādi-miśrāḥ<BR>
śrī-vasudeva-devakī-kuntī-prabhṛtayaḥ | śuddhās tu śrī-yaśodā-nanda-tat-<BR>
savayo-ballavī-ballava-prabhṛtayaḥ | svābhāvikaṃ caiṣāṃ vātsalyopayogi<BR>
vaiduṣyaṃ --<BR>
<BR>
gopyaḥ saṃspṛṣṭa-salilā aṅgeṣu karayoḥ pṛthak |<BR>
nyasyātmany atha bālasya bīja-nyāsam akurvata || [BhP 10.6.21] ity ādibhiḥ<BR>
spaṣṭam |<BR>
<BR>
athoddīpaneṣu guṇāḥ | tatra prathamatas tasya tadīya-lālya-bhāvam āha-<BR>
<BR>
tāṃ stanya-kāma āsādya mathnantīṃ jananīṃ hariḥ |<BR>
gṛhītvā dadhi-manthānaṃ nyaṣedhat prītim āvahan || [BhP 10.9.4]<BR>
<BR>
spaṣṭam |<BR>
|| 10.9 || śrī-śukaḥ || 224 ||<BR>
<BR>
[225]<BR>
<BR>
evam-<BR>
uvāca pitarāv etya sāgrajaḥ sātvatarṣabhaḥ |<BR>
praśrayāvanataḥ prīṇann amba tāteti sādaram || [BhP 10.45.2] ity ādi |<BR>
<BR>
iti māyā-manuṣyasya [BhP 10.45.10] ity ādy-antam | pitarau śrī-devakī-<BR>
vasudevau | prīṇan prīṇayan |<BR>
<BR>
|| 10.45 || śrī-śukaḥ || 225 ||<BR>
<BR>
[226]<BR>
<BR>
atha śaiśava-cāpalyam āha-<BR>
<BR>
śṛṅgy-agni-daṃṣṭry-asi-jala-dvija-kaṇṭakebhyaḥ<BR>
krīḍā-parāv aticalau sva-sutau niṣeddhum |<BR>
gṛhyāṇi kartum api yatra na taj-jananyau<BR>
śekāta āpatur alaṃ manaso 'navasthām || [BhP 10.8.25]<BR>
<BR>
[227]<BR>
<BR>
tathā -<BR>
<BR>
kṛṣṇasya gopyo ruciraṃ vīkṣya kaumāra-cāpalam |<BR>
śṛṇvantyāḥ kila tan-mātur iti hocuḥ samāgatāḥ || [BhP 10.8.28]<BR>
<BR>
vatsān muñcan kvacid asamaye [BhP 10.8.29] ity ādi |<BR>
<BR>
[228]<BR>
<BR>
gopyaś cemāḥ śrī-vrajeśvaryāḥ sva-vayasaḥ sambandhinyaḥ śrī-kṛṣṇasyaiva<BR>
prauḍha-bhrātṛjāyāś ca | anyadā praśrayo lajjā priyaṃvadatvaṃ sāralyaṃ<BR>
dātṛtvam ity ādayaḥ | tatrādyodāharaṇaṃ kurukṣetra-yātrāyāṃ kṛṣṇa-rāmau<BR>
pariṣvajya pitarāv abhivādya ca [BhP 10.82.34] ity ādikam | (page 111)<BR>
<BR>
ato bālatvena matatvād indra-makha-prasaṅge prāgalbhyam api teṣāṃ<BR>
sukhadam | kāntvayava-vayasāṃ saundaryaṃ sarva-sal-lakṣaṇatvaṃ pūrṇa-<BR>
kaiśora-paryantaṃ vṛddhir ity ādayas tu sarvadaiva | tatrāntyā yathā-<BR>
<BR>
kālena vrajatālpena gokule rāma-keśavau |<BR>
jānubhyāṃ saha pāṇibhyāṃ riṅgamāṇau vijahratuḥ || [BhP 10.8.21] ity ādi | <BR>
<BR>
[229]<BR>
<BR>
tathā-<BR>
<BR>
kālenālpena rājarṣe rāmaḥ kṛṣṇaś ca gokule |<BR>
aghṛṣṭa-jānubhiḥ padbhir vicakramatur añjasā || [BhP 10.8.26]<BR>
<BR>
spaṣṭam |<BR>
|| 10.8 || saḥ || 226-229 ||<BR>
<BR>
[230]<BR>
<BR>
jātis tu pūrvoktā | kriyāś ca janma-bālya-krīḍādayaḥ | tatra nandas tv ātmaja<BR>
utpannaḥ [BhP 10.5.1] ity ādinā janma darśitam | bālya-krīḍām āha-<BR>
<BR>
tāv aṅghri-yugmam anukṛṣya sarīsṛpantau <BR>
ghoṣa-praghoṣa-ruciraṃ vraja-kardameṣu |<BR>
tan-nāda-hṛṣṭa-manasāv anusṛtya lokaṃ <BR>
mugdha-prabhītavad upeyatur anti mātroḥ || [BhP 10.8.22] ity ādi |<BR>
<BR>
yarhy aṅganā-darśanīya-kumāra-līlāv<BR>
antar-vraje tad abalāḥ pragṛhīta-pucchaiḥ |<BR>
vatsair itas tata ubhāv anukṛṣyamāṇau<BR>
prekṣantya ujjhita-gṛhā jahṛṣur hasantyaḥ || [BhP 10.8.24]<BR>
<BR>
spaṣṭam |<BR>
<BR>
|| 10.8 || saḥ || 231 ||<BR>
<BR>
[232]<BR>
<BR>
ādi-grahaṇāt paugaṇḍādau mālyamānanādayo jñeyāḥ | atha dravyāṇi ca tat-<BR>
krīḍā-bhāṇḍa-vasanādīni | kālāś ca taj-janma-dinādayaḥ | tatra janma-dinaṃ<BR>
yathā-<BR>
<BR>
kadācid autthānika-kautukāplave<BR>
janmarkṣa-yoge samaveta-yoṣitām |<BR>
vāditra-gīta-dvija-mantra-vācakaiś<BR>
cakāra sūnor abhiṣecanaṃ satī || [BhP 10.4.7] ity ādi | <BR>
<BR>
spaṣṭam |<BR>
|| 10.8 || saḥ || 232 ||<BR>
<BR>
[233]<BR>
<BR>
athānubhāveṣūdbhāsvarāḥ | tatra lālanam-<BR>
<BR>
tayor yaśodā-rohiṇyau putrayoḥ putra-vatsale |<BR>
yathā-kāmaṃ yathā-kālaṃ vyadhattāṃ paramāśiṣaḥ ||<BR>
gatādhvāna-śramau tatra majjanonmardanādibhiḥ |<BR>
nīvīṃ vasitvā rucirāṃ divya-srag-gandha-maṇḍitau ||<BR>
janany-upahṛtaṃ prāśya svādv annam upalālitau |<BR>
saṃviśya vara-śayyāyāṃ sukhaṃ suṣupatur vraje || [BhP 10.15.44-46]<BR>
<BR>
spaṣṭam |<BR>
|| 10.8 || saḥ || 233 ||<BR>
<BR>
[234]<BR>
<BR>
śiro-ghrāṇam |<BR>
<BR>
nandaḥ sva-putram ādāya pretyāgatam udāra-dhīḥ |<BR>
mūrdhny upāghrāya paramāṃ mudaṃ lebhe kurūdvaha || [BhP 10.6.43]<BR>
<BR>
spaṣṭam |<BR>
<BR>
|| 10.6 || saḥ || 234 ||<BR>
<BR>
[235]<BR>
<BR>
āśīrvādaḥ -<BR>
<BR>
tā āśiṣaḥ prayuñjānāś ciraṃ jīveti bālake |<BR>
haridrācūrṇa-tailādbhiḥ siñcantyo'janam ujjaguḥ || [BhP 10.52.15]<BR>
<BR>
spaṣṭam |<BR>
|| 10.15 || saḥ || 235 ||<BR>
<BR>
[236]<BR>
<BR>
hitopadeśa-dānam |<BR>
kṛṣṇa kṛṣṇāravindākṣa tāta ehi stanaṃ piba |<BR>
alaṃ vihāraiḥ kṣut-kṣāntaḥ krīḍā-śrānto 'si putraka || [BhP 10.11.15] ity ādi |<BR>
<BR>
spaṣṭam |<BR>
<BR>
|| 10.11 || śrī-vrajeśvarī śrī-kṛṣṇam || 236 ||<BR>
<BR>
[237]<BR>
<BR>
idam akhilaṃ sādhāraṇa-vatsalānām api syāt | pitros tu viśeṣataḥ | tatra hita-<BR>
pravartanārtha-tarjanādikaṃ yathā-<BR>
<BR>
ekadā krīḍamānās te rāmādyā gopa-dārakāḥ |<BR>
kṛṣṇo mṛdaṃ bhakṣitavān iti mātre nyavedayan || (page 112)<BR>
sā gṛhītvā kare kṛṣṇam upālabhya hitaiṣiṇī |<BR>
yaśodā bhaya-sambhrānta- prekṣaṇākṣam abhāṣata ||<BR>
kasmān mṛdam adāntātman bhavān bhakṣitavān rahaḥ |<BR>
vadanti tāvakā hy ete kumārās te 'grajo 'py ayam || [BhP 10.8.32-34]<BR>
<BR>
spaṣṭam |<BR>
<BR>
|| 10.8 || saḥ || 237 ||<BR>
<BR>
[238]<BR>
<BR>
yadā ca dadhi-maṇḍa-bhājana-bhedanādi-cāpalyānantaraṃ -<BR>
<BR>
kṛtāgasaṃ taṃ prarudantam akṣiṇī<BR>
kaṣantam añjan-maṣiṇī sva-pāṇinā |<BR>
udvīkṣamāṇaṃ bhaya-vihvalekṣaṇaṃ<BR>
haste gṛhītvā bhiṣayanty avāgurat || <BR>
<BR>
tyaktvā yaṣṭiṃ sutaṃ bhītaṃ vijñāyārbhaka-vatsalā |<BR>
iyeṣa kila taṃ baddhuṃ dāmnātad-vīrya-kovidā || [BhP 10.9.11-12]<BR>
<BR>
spaṣṭam |<BR>
<BR>
|| 10.9 || saḥ || 238 ||<BR>
<BR>
[239]<BR>
<BR>
atha tarjana-visvādauṣadha-pāyanādivat-tadātva-bhavaṃ tat-sukham apy<BR>
atikramyāyātibhadrāyaitat samṛddhaye ceṣṭā yathā-<BR>
<BR>
tam aṅkam ārūḍham apāyayat stanaṃ<BR>
sneha-snutaṃ sa-smitam īkṣatī mukham |<BR>
atṛptam utsṛjya javena sā yayāv<BR>
utsicyamāne payasi tv adhiśrite || [BhP 10.9.5]<BR>
<BR>
yad-dhāmārtha-suhṛt-priyātma-tanaya-prāṇāśayās tvat-kṛte [BhP 10.14.35] ity<BR>
anena kaimutya-prāptes tad-gṛha-sampatti-sampādana-prayatnas tu sutarām<BR>
eva tadāyati-samṛddhy-artha eva | tatra gopa-jātīnāṃ saty api mahā-sampatty-<BR>
antare tat-kāraṇe ca dugdha-hetuka-sampatty-artham evva mahān āgrahaḥ<BR>
svābhāvikaḥ | tasmād āyatīyatat-sampatti-vardhanārthaṃ dugdha-rakṣāyām<BR>
autsukhyam idaṃ vātsalya-vilasitam eva sat vātsalyaṃ puṣṇāti samudram iva<BR>
taraṅga-saṅghaḥ | atra tasyā hṛḍayam īdṛśam ayaṃ sampatti-rakṣāṃ na<BR>
jānāti | tataḥ samprati mad-eka-kartavyāsāv iti | atra ca sneha-snutam iti<BR>
svābhāvika-gāḍha-snehaṃ darśayitvā tathaiva sūcitam | evaṃ tat-kṛte dadhi-<BR>
maṇḍa-bhāṇḍa-bhaṅge'pi tasyā bahir eva kopābhāso darśitaḥ | manasi tu<BR>
prabala-cāpalya-darśanena harṣa eva | yathāha-<BR>
<BR>
uttārya gopī suśṛtaṃ payaḥ punaḥ<BR>
praviśya saṃdṛśya ca dadhy-amatrakam |<BR>
bhagnaṃ vilokya sva-sutasya karma taj<BR>
jahāsa taṃ cāpi na tatra paśyatī || [BhP 10.9.7]<BR>
<BR>
spaṣṭam |<BR>
<BR>
|| 10.9 || saḥ || 240 ||<BR>
<BR>
[241]<BR>
<BR>
atha duḥkhe'pi tat-prastobhanārthaṃ --<BR>
<BR>
ulūkhalaṃ vikarṣantaṃ dāmnā baddhaṃ svam ātmajam |<BR>
vilokya nandaḥ prahasad- vadano vimumoca ha || [BhP 10.11.6] <BR>
<BR>
prahasad-vadanam iti tu pāṭhaḥ kvacit |<BR>
<BR>
|| 10.11 || saḥ || 241 ||<BR>
<BR>
[242]<BR>
<BR>
atha duṣṭa-jīvādibhyo'niṣṭa-śaṅkhām āha--<BR>
<BR>
janma te mayy asau pāpo mā vidyān madhusūdana |<BR>
samudvije bhavad-dhetoḥ kaṃsād aham adhīra-dhīḥ || [BhP 10.3.29]<BR>
<BR>
spaṣṭam |<BR>
<BR>
|| 10.3 || śrī-devakī || 242 ||<BR>
<BR>
[243]<BR>
<BR>
evaṃ śṛṅgy-agnir-daṃṣṭry-ahi-jala-dvija [BhP 10.8.15] ity ādikaṃ darśitam | <BR>
<BR>
atha tac-chreyo-nibandhanā devādi-pūjā-<BR>
<BR>
tais taiḥ kāmair adīnātmā yathocitam apūjayat |<BR>
viṣṇor ārādhanārthāya sva-putrasyodayāya ca || [BhP 10.5.16]<BR>
<BR>
anena viṣṇuḥ prīṇātu tena ca mat-putrasyodayo bhavatv iti saṅkalpya sarvā<BR>
yathocitām apūjayad ity arthaḥ |<BR>
|| 10.5 || saḥ || 243 ||<BR>
<BR>
[244]<BR>
<BR>
tathānyeṣāṃ samyaṅ-nirṇīta eva prabhāve tat-kāryasya prakārāntara-<BR>
kāraṇatā-bhāvanā sambhavati | yathā-<BR>
<BR>
aho batāty-adbhutam eṣa rakṣasā (page 113)<BR>
bālo nivṛttiṃ gamito 'bhyagāt punaḥ |<BR>
hiṃsraḥ sva-pāpena vihiṃsitaḥ khalaḥ<BR>
sādhuḥ samatvena bhayād vimucyate || [BhP 10.7.31] iti |<BR>
<BR>
śrīmat-pitros tu samyaṅ-nirṇīte'pi sambhavati yathā śrīmatī mātā kiṃ<BR>
svapnaḥ [BhP 10.8.40] ity ādinā śrī-kṛṣṇasya viśvodarāditvaṃ svabhāvaṃ<BR>
matvāpi punas tad asambhavaṃ manvānā atho yathāvan na vitarka-gocaram<BR>
[BhP 10.8.14] ity ādinā |  tac ca parameśvara-nirmitam ity aṅgīkṛtavatī |<BR>
utpātavat tan-nivṛtty-arthaṃ tac-caraṇāravindam eva śaraṇatvenāśratavatī ca |<BR>
punaś ca ahaṃ mamāsau [BhP 10.8.41] ity ādinā nija-bhāvam eva dṛḍhīkṛtya<BR>
tac-charaṇatvam evāvadhāritavatī | ahaṃ mamāsau patir eṣa me sutaḥ ity<BR>
ādikam idantā-nirdiṣṭatvena pratyakṣa-siddham eva | tathāpi yan-<BR>
māyayetthaṃ [BhP 10.8.42] etan-nānā-prakāreṇa viśvarūpa-darśanākārā<BR>
kumatiḥ | sa eveśvaro mama gatir ity arthaḥ | <BR>
<BR>
yac ca itthaṃ vidita-tattvāyāṃ [BhP 10.8.43] ity ādikaṃ tad-ante śrī-śuka-<BR>
vākyaṃ tatrāpi tattvaṃ putratvam | sa īśvaraḥ [BhP 10.8.43] śrī-<BR>
kṛṣṇasyaiveśvara-rūpo ya āvirbhāva-viśeṣaḥ | yatraiva praṇatāsmi tat-padam<BR>
[BhP 10.8.41] iti tad-vākyānusandhānajam api paryavasitaṃ, sa eva vyajyate |<BR>
vaiṣṇavīm iti viśeṣaeena māyā-śabdasya śakti-mātra-vācakatvena tasyās tat-<BR>
svarūpa-śaktitvaṃ bodhyate | dayā-mātra-vācakatvena vā | <BR>
<BR>
ataeva trayyā copaniṣadbhiś ca [BhP 10.8.45] ity ādinā, nāyaṃ sukhāpo<BR>
bhagavān [BhP 10.9.21] ity-ādy-antena granthena tat-praśaṃsāpi kṛtā | evam<BR>
api smarati naḥ kṛṣṇaḥ [BhP 10.46.18] ity-ādikasya, apy āyāsyati govindaḥ<BR>
[BhP 10.46.19] ity-ādikasya ca svabhāvocita-śrī-vrajeśvara-vākyasyānte loka-<BR>
rītyā tad-duḥkha-śānty-arthaṃ śrīmad-uddhavena yuvāṃ ślāghyatamau<BR>
nūnaṃ [BhP 10.46.30] ity ādinā tat-stuti-garbha-tattvopadeśe kṛte'pi tad-bhāva-<BR>
naiścalyaṃ darśitam | evaṃ niśā sā bruvator vyatītā nandasya kṛṣṇānucarasya<BR>
rājan [BhP 10.46.44] iti |<BR>
<BR>
evaṃ śrī-vrajeśvarasya viyoga-duḥkha-vyañjanā-prakāreṇa śrīmad-<BR>
uddhavasya tat-sāntvanā-prakāreṇety arthaḥ | atas tad-bhāva-naiścalyam |<BR>
tattvopadeśasya vāstavam arthāntaraṃ tu śrī-kṛṣṇa-sandarbhe darśitam asti | <BR>
<BR>
evaṃ kurukṣetra-yātrāyāṃ paritaḥ stuvatsv api tādṛśa-mahā0muni-goṣṭhī-<BR>
prabhṛtiṣu vikhyāyamāne'pi śrī-vasudeva-putratve śrī-vrajeśvarayos tad-<BR>
bhāva-naiścalyaṃ, yathā-<BR>
<BR>
tāv ātmāsanam āropya bāhubhyāṃ parirabhya ca |<BR>
yaśodā ca mahā-bhāgā sutau vijahatuḥ śucaḥ || [BhP 10.82.35] iti |<BR>
<BR>
ataeva manaso vṛttayo naḥ syuḥ [BhP 10.47.66] ity-ādi-dvaye śrīmad-uddhavaṃ<BR>
prati śrī-kṛṣṇaiśvarya-pratipādaka-tad-upadeśābhyupagama-vādenāpi<BR>
tathoktam | tādṛśe'pi tasmin pratijanmaiva svīyāṃ ratim eva prārthayāmaha<BR>
ity arthaḥ | eṣā teṣāṃ rati-prārthanā cānurāga-mayy eva na tu (page 114) tad-<BR>
abhāva-mayī -<BR>
<BR>
taṃ nirgataṃ samāsādya nānopāyana-pāṇayaḥ |<BR>
nandādayo 'nurāgeṇa prāvocann aśru-locanāḥ || [BhP 10.47.65] ity uktatvāt |<BR>
<BR>
tasmāt tadīyānurāga-yogyam eva vyākhyeyam, na tv aiśvarya-jñāna-kṛta-<BR>
bhakti-yogyam | yathā yadyapi tat-prāpti-bhāgyam asmākaṃ dūre vartate<BR>
tathāpi tadīyā ratir astu māpayātv iti kākuḥ | tādṛśa-rāgānurūpam eva<BR>
jīvāntara-sādhāraṇyenoktam - karmabhir bhrāmyamāṇānām [BhP 10.47.67]<BR>
iti | <BR>
<BR>
tad evaṃ kevala-vātsalyānurūpam arthāntaraṃ ca sidhyati, yataḥ pāda-śabda-<BR>
prayogo vātsalye'pi samprati prāpty-asambhāvanāmayāt dūra-deśa-viyogād<BR>
dainyena yuktaḥ | tathaiva hi citreketoḥ karuṇa-rase dṛṣṭam asti | tat-<BR>
prahvaṇaś ca tat-kartṛkaṃ prahvaṇaṃ namaskāra ity arthaḥ | pūrvavad īśvara-<BR>
śabdaś ca lālanayaiva prayuktaḥ | loke'pi tādṛg-ukti-darśanād iti | ity ādayaḥ<BR>
udbhāsvarāḥ | <BR>
<BR>
atha sāttvikāś ca pūrvavad aṣṭau | mātus tu nava, stanya-srava-sahitatvāt |<BR>
atha sañcāriṇo'py atra prasiddhā eva | te ca sākṣāc chrī-kṛṣṇa-kṛta-līlā-jātās<BR>
tal-līlā-śakti-kṛtaiśvarya-maya-līlā-jātāś ca jñeyāḥ | krameṇa yathā--<BR>
kasmān mṛdam adāntātman [BhP 10.8.34] ity ādāv amarṣaḥ | sā tatra dadṛśe<BR>
viśvaṃ [BhP 10.8.37] ity ādau vismayaḥ śaṅkā cety ādi |<BR>
<BR>
atha vātsalyākhyaḥ sthāyī | sa yathā-<BR>
tan-mātarau nija-sutau ghṛṇayā snuvantyau<BR>
paṅkāṅga-rāga-rucirāv upagṛhya dorbhyām<BR>
dattvā stanaṃ prapibatoḥ sma mukhaṃ nirīkṣya<BR>
mugdha-smitālpa-daśanaṃ yayatuḥ pramodam || [BhP 10.8.23]<BR>
<BR>
tayoḥ śrī-kṛṣṇa-rāmayor mātarau | ghṛṇayā kṛpayā ||<BR>
<BR>
|| 10.8 || śrī-śukaḥ || 244 ||<BR>
<BR>
[245]<BR>
<BR>
tad evaṃ vibhāvādi-saṃvalana-camatkārātmako vatsala-rasaḥ | tasya ca<BR>
prathama-prāpti-mayo bhedo yathā-<BR>
<BR>
gopyaś cākarṇya muditā yaśodāyāḥ sutodbhavam |<BR>
ātmānaṃ bhūṣayāṃ cakrur vastrākalpāñjanādibhiḥ || [BhP 10.5.9] ity ādi |<BR>
<BR>
spaṣṭam |<BR>
<BR>
|| 10.5 || saḥ || 245 ||<BR>
[246]<BR>
<BR>
atha ca tad-anantara-prāpti-lakṣaṇa-siddhy-ātmako, yathā sa āśiṣaḥ [BhP<BR>
10.5.12] ity ādau | atha viyogātmako, yathā-<BR>
<BR>
iti saṃsmṛtya saṃsmṛtya nandaḥ kṛṣṇānurakta-dhīḥ |<BR>
aty-utkaṇṭho 'bhavat tūṣṇīṃ prema-prasara-vihvalaḥ ||<BR>
yaśodā varṇyamānāni putrasya caritāni ca |<BR>
śṛṇvanty aśrūṇy avāsrākṣīt sneha-snuta-payodharā || [BhP 10.46.27-28]<BR>
<BR>
spaṣṭam |<BR>
<BR>
|| 10.46 || saḥ || 246 ||<BR>
<BR>
[247]<BR>
<BR>
atha tad-anantara-tuṣṭy-ātmako yathā tāv ātmāsannam āropya [BhP 10.82.35]<BR>
ity ādau | yathā ca tatraiva-<BR>
<BR>
nandas tu sakhyuḥ priya-kṛt premṇā govinda-rāmayoḥ |<BR>
adya śva iti māsāṃs trīn yadubhir mānito 'vasat || [BhP 10.84.66]<BR>
<BR>
govinda-rāmayoḥ premṇā hetunā māṃsāṃs trīn avasat | tac ca māsa-trayam<BR>
adya śva iti kṛtvā avasad ity arthaḥ | atyanta-paramānandena tatra dina-<BR>
dvayam ivāvasad ity arthaḥ | kathambhūtaḥ sann avasat | sakhyuḥ śrī-<BR>
vasudevasya priya-kṛd eva san tad-agre śrī-kṛṣṇaṃ prati sva-putra-<BR>
bhāvāprakaṭanena vyavaharaṃs tasya vraja-nayanāgrahaṃ sākṣān na kurvann<BR>
ity arthaḥ | tathā yadubhir mānitaś cāvasad iti | <BR>
<BR>
[248]<BR>
tad-anantaram api punar viyogātmako yathā-<BR>
<BR>
tataḥ kāmaiḥ pūryamāṇaḥ sa-vrajaḥ saha-bāndhavaḥ |<BR>
parārdhyābharaṇa-kṣauma- nānānarghya-paricchadaiḥ ||<BR>
vasudevograsenābhyāṃ kṛṣṇoddhava-(page 115) balādibhiḥ |<BR>
dattam ādāya pāribarhaṃ yāpito yadubhir yayau || <BR>
nando gopāś ca gopyaś ca govinda-caraṇāmbuje |<BR>
manaḥ kṣiptaṃ punar hartum anīśā mathurāṃ yayuḥ ||  [BhP 10.84.67-69]<BR>
<BR>
kāmaiḥ śrī-kṛṣṇa-vrajāgamanādi śrī-kṛṣṇa-vrajāgamanādi-rūpair<BR>
abhilāṣair nibhṛtaṃ śrī-kṛṣṇena pūryamāṇaḥ tad-aṅgīkāreṇa santoṣyamāṇa<BR>
ity arthaḥ | śrī-rāma-vrajāgamane tān uddiśya kṛṣṇe kamala-patrākṣe<BR>
sannyastākhila-rādhasaḥ [BhP 10.65.6] iti śrī-śukokteḥ | tatraiva kṛṣṇe kṛṣṇa-<BR>
prāpty-arthaṃ kamala-patrākṣe sannyastākhila-rādhasas tyakta-sarva-viṣayā<BR>
iti ṭīkoktiḥ | tataḥ śrī-vasudevādibhiḥ kartṛbhiḥ parārdhyābharaṇādibhiḥ<BR>
kṛtvā dattaṃ yat pāribarhaṃ tat teṣāṃ prītimayatvenaivādāyety arthaḥ | yāpito<BR>
mahatā sainyena prasthāpitaḥ | tad-anantaraṃ teṣāṃ punar atyanta-<BR>
premāveśaṃ varṇayati nanda ity ādi | māthurān iti tatraiva tena rūpeṇaiva<BR>
kevala-sva-sambhandhitayā teṣāṃ śrī-kṛṣṇa-prāpty-āgraho darśitaḥ |<BR>
<BR>
|| 10.84 || saḥ || 247-248 ||<BR>
<BR>
[249]<BR>
<BR>
etad-anantaraṃ yarhy ambujākṣāpasasāra bho bhavān kurūn madhūn vātha<BR>
suhṛd-didṛkṣayā [BhP 1.11.9] iti śrī-dvārakā-prajā-vākyānusāreṇa śrī-<BR>
kṛṣṇa-sandarbhotthāpita-pādma-gadyānusāreṇa ca nityaiva tuṣṭir<BR>
avagantavyā | iti vātsalyākhyo rasaḥ |<BR>
<BR>
atha maitrīmayaḥ | tatrālambanaḥ mitratvena sphuran maitrī-viṣayaḥ śrī-<BR>
kṛṣṇas tad-āśraya-rūpāṇi tal-līlā-gatāni svotkṛṣṭa-sajātīya-bhāvāni tadīya-<BR>
mitrāṇi ca | tatra śrī-kṛṣṇaḥ kvacic caturbhujo'pi śrīman-narākāratvenaiva<BR>
pratītaḥ | yathā śrī-gītāsu śrīmad-arjunena -<BR>
<BR>
tenaiva rūpeṇa caturbhujena<BR>
sahasrabāho bhava viśvamūrte [Gītā 11.46]<BR>
<BR>
iti sva-prārthanānantaraṃ tad-rūpe prādurbhūte,<BR>
<BR>
dṛṣṭvedaṃ mānuṣaṃ rūpaṃ tava saumyaṃ janārdana |<BR>
idānīm asmi saṃvṛttaḥ sacetāḥ prakṛtiṃ gataḥ || [Gītā 11.51] ity uktam |<BR>
<BR>
ataeva viśva-rūpādīnāṃ tad-darśana-jāta-sādhvasādi-bhāvānāṃ ca na katham<BR>
api tad-abhīṣṭatvam | <BR>
<BR>
atha tan-mitrāṇi | suhṛdaḥ sakhāyaś ca | tatra pūrvokta-lakṣaṇāḥ suhṛdaḥ<BR>
śrī-bhīmasena-draupadī-prabhṛtayaḥ | sakhāyaḥ śrīmad-arjuna-śrīdāma-<BR>
viprādayaḥ | śrīmati gokule śrīdāmādayaś ca | te ca śrī-bhāgavatādau<BR>
prasiddhāḥ | tathāgame vasudāma-kiṅkiṇy-ādayaḥ | bhaviṣyottare malla-<BR>
līlāyāṃ subhadra-maṇḍalībhadra-bhadra-vardhana-gobhaṭāḥ |<BR>
yakṣendrabhaṭaḥ ity ādyā gaṇitāḥ | gaṇānāṃ tu tenaiva sākaṃ pṛthukāḥ [BhP<BR>
10.12.2] ity uktyā eṣām api śrī-kṛṣṇa-sāmyam eva |<BR>
<BR>
gopaiḥ samāna-guṇa-śīla-vayo-vilāsa-veṣaiś ca ity ādau darśitam | gopajāti-<BR>
praticchannāḥ [BhP 10.18.11] ity ādi-padye śrī-kṛṣṇa-sandarbhe tathaiva<BR>
vyākhyātam | eṣāṃ svābhāvika-vaiduṣya-lakṣakam api dīkṣāyāḥ paśu-<BR>
saṃsthāyāḥ [BhP 10.23.8] ity ādi-padyam asti | vaidagdhyam api kvacin nṛtyatsu<BR>
bāleṣu [BhP 10.18.13] ity ādau śrī-bhagavatāpi ślāghita-guṇatvena<BR>
vyañjayiṣyate | <BR>
<BR>
te ca trividhāḥ - sakhāyaḥ priyasakhāḥ priya-narma-sakhāś ca tat-tad-bhāva-<BR>
vaiśiṣṭyāt | tatra śrīdāmādayaḥ parama-mādhuryaika-maya-praṇayātiśayi-<BR>
vihāra-lālityenādhikāḥ itthaṃ satām [BhP 10.12.11] ity-ādinokteḥ | tatra śrī-<BR>
kṛṣṇasyālambanatvaṃ ca barhāpīḍaṃ naṭa-vara-vapuḥ [BhP 10.21.5] ity ādinā<BR>
varṇitam | <BR>
<BR>
athoddīpaneṣu guṇāḥ abhivyakta-mitra-bhāvatā ārjavaṃ kṛtajñatvaṃ buddhiḥ<BR>
pāṇḍityaṃ pratibhā dākṣyaṃ śauryaṃ balaṃ kṣamā kāruṇyaṃ rakta-lokatvam<BR>
ity ādayaḥ | avayava-vayaḥ-saundarya-sarva-sal-lakṣaṇatvam ity ādayaś ca |<BR>
tatra sauhṛdya-maye ārjavādīnāṃ prādhānyam (page 116) sakhyamaye tu<BR>
vaidagdhya-saundaryādi-miśrāṇāṃ teṣām | tad-ubhayāśa-miśrāyāṃ maitryāṃ<BR>
tu yathā svam aṃśa-dvayam | tatrābhivyakta-tat-tad-bhāvatā śrīmad-<BR>
arjunānutāpe yathā, sakhyaṃ maitrīṃ sauhṛdaṃ ca [BhP 1.15.4] ity agre<BR>
vakṣyate | śrī-gopeṣu ca tāṃ vyanakti-<BR>
<BR>
tān dṛṣṭvā bhaya-santrastān ūce kṛṣṇo 'sya bhī-bhayam |<BR>
mitrāṇy āśān mā viramate- hāneṣye vatsakān aham || [BhP 10.13.13] ity ādi |<BR>
<BR>
tato vatsān adṛṣṭvaitya puline 'pi ca vatsapān |<BR>
ubhāv api vane kṛṣṇo vicikāya samantataḥ || [BhP 10.13.16] ity antam |<BR>
<BR>
spasṭam |<BR>
|| 10.13 || śrī-śukaḥ || 249 ||<BR>
<BR>
[250]<BR>
<BR>
tathā -<BR>
<BR>
te sampratīta-smṛtayaḥ samutthāya jalāntikāt |<BR>
āsan su-vismitāḥ sarve vīkṣamāṇāḥ parasparam || [BhP 10.15.52]<BR>
<BR>
spasṭam |<BR>
|| 10.15 || saḥ || 250 ||<BR>
<BR>
[251]<BR>
<BR>
aho 'tiramyaṃ pulinaṃ vayasyāḥ [BhP 10.13.5] ity ādi | spaṣṭam |<BR>
<BR>
|| 10.13 || śrī-bhagavān || 251 ||<BR>
<BR>
[252]<BR>
<BR>
tathā-<BR>
kvacit pallava-talpeṣu niyuddha-śrama-karśitaḥ |<BR>
vṛkṣa-mūlāśrayaḥ śete gopotsaṅgopabarhaṇaḥ || [BhP 10.15.17]<BR>
<BR>
spaṣṭam |<BR>
<BR>
|| 10.15 || śrī-śukaḥ || 252 ||<BR>
<BR>
[253]<BR>
<BR>
tathā-<BR>
<BR>
kunda-dāma- [BhP 10.35.20] ity ādau narma-daḥ praṇayiṇāṃ vijahāra iti |<BR>
<BR>
[254]<BR>
<BR>
maṇi-dharaḥ [BhP 10.35.20] ity ādau praṇayino 'nucarasya kadāṃse prakṣipan<BR>
bhujam agāyata yatra iti | spaṣṭam |<BR>
<BR>
|| 10.35 || śrī-gopyaḥ || 253-254 ||<BR>
<BR>
[255]<BR>
<BR>
atha jātiś ca kṣatriyatvam | yatra sauhṛdamayasya prācuryam | tathā gopatvaṃ<BR>
yatra sakhyamayasya prācuryam | atha kriyāś ca sauhṛdamaye vikrānty-ādi-<BR>
pradhānāḥ | sakhya-maye tu narma-gāna-nānā-bhāṣāṃśana-gavāhvāna-<BR>
veṇu-vādyādi-kalā-bālyādy-ucita-krīḍādayaḥ | tatra narma, yathā-<BR>
<BR>
bibhrad veṇuṃ jaṭhara-paṭayoḥ śṛṅga-vetre ca kakṣe |<BR>
vāme pāṇau masṛṇa-kavalaṃ tat-phalāny aṅgulīṣu || [BhP 10.13.11]<BR>
<BR>
spaṣṭam |<BR>
|| 10.13 || saḥ || 255 ||<BR>
<BR>
[256]<BR>
<BR>
anyāś ca, yathā-<BR>
<BR>
evaṃ vṛndāvanaṃ śrīmat kṛṣṇaḥ prīta-manāḥ paśūn |<BR>
reme sañcārayann adreḥ sarid-rodhaḥsu sānugaḥ ||<BR>
kvacid gāyati gāyatsu madāndhāliṣv anuvrataiḥ |<BR>
upagīyamāna-caritaḥ pathi saṅkarṣaṇānvitaḥ || [BhP 10.15.9-10] ity ādi  |<BR>
<BR>
[257]<BR>
<BR>
tathā-<BR>
megha-gambhīrayā vācā nāmabhir dūra-gān paśūn |<BR>
kvacid āhvayati prītyā go-gopāla-manojñayā || [BhP 10.15.13] <BR>
<BR>
cakora-krauñca [BhP 10.15.14] ity ādi |<BR>
<BR>
spaṣṭam |<BR>
|| 10.15 || saḥ || 257 ||<BR>
<BR>
[258]<BR>
<BR>
tathā-<BR>
tatropahūya gopālān kṛṣṇaḥ prāha vihāra-vit |<BR>
he gopā vihariṣyāmo dvandvī-bhūya yathā-yatham || [BhP 10.18.19]<BR>
<BR>
spaṣṭam |<BR>
|| 10.18 || saḥ || 258 ||<BR>
<BR>
[259]<BR>
<BR>
tathā-<BR>
barha-prasūna-nava-dhātu-vicitritāṅgaḥ<BR>
proddāma-veṇu-dala-śṛṅga-ravotsavāḍhyaḥ |<BR>
vatsān gṛṇann anuga-gīta-pavitra-kīrtir<BR>
gopī-dṛg-utsava-dṛśiḥ praviveśa goṣṭham || [BhP 10.14.47] ity ādi |<BR>
<BR>
spaṣṭam |<BR>
|| 10.14 || saḥ || 259 ||<BR>
(page 117)<BR>
[260]<BR>
<BR>
anena gopa-veṣaś ca darśitaḥ | gā-gopakair anuvanaṃ nayatoḥ [BhP 10.21.19]<BR>
ity ādau niryoga-pāśa-kṛta-lakṣaṇayor vicitram ity anena ca | vicitratvaṃ cātra<BR>
paṭṭa-sūtra-muktādi-mayatvenāvagantavyam | tathā barhiṇa-stavaka-dhātu-<BR>
palāśair baddha-malla-paribarha-viḍambaḥ | [BhP 10.35.6] ity ādiṣu malla-<BR>
veṣaḥ | śyāmaṃ hiraṇya-paridhiṃ ity ādau naṭa-veṣam ity anena naṭa-veṣaḥ | <BR>
<BR>
mahārha-vastrābharaṇa- kañcukoṣṇīṣa-bhūṣitāḥ |<BR>
gopāḥ samāyayū rājan [BhP 10.5.8] ity anusāreṇa rāja-veṣaś ca | <BR>
<BR>
eṣa tu dvārakāddau pracuraḥ | tathā tatra gokule ca<BR>
paridhānīyottarīyābhyāṃ dhārmika-gṛhastha-veṣaś cāvagantavyaḥ | eṣa eva<BR>
nīviṃ vasitvā rucirām [BhP 10.15.45] ity anena darśitaḥ | tais tair eva hi tat-tal-<BR>
līlāḥ śobhanta iti |<BR>
<BR>
atha dravyāṇi ca vasana-bhūṣaṇa-śaṅkha-cakra-śṛṅga-veṇu-yaṣṭi-preṣṭha-<BR>
jana-prabhṛtīni | kālāś ca tat-tat-krīḍocitāḥ | te tu, yathā-<BR>
<BR>
evaṃ vanaṃ tad varṣiṣṭhaṃ pakva-kharjūra-jambumat |<BR>
go-gopālair vṛto rantuṃ sa-balaḥ prāviśad dhariḥ || [BhP 10.20.25] <BR>
<BR>
dhenavo manda-gāminya [BhP 10.20.26] ity ādi, vanaukasaḥ pramuditā [BhP<BR>
10.20.27] ity ādi, kvacid vanaspati-kroḍe [BhP 10.20.28] ity ādi, dadhy-odanaṃ<BR>
samānītaṃ [BhP 10.20.29] ity ādi, śadvalopari saṃviśya [BhP 10.20.30] ity ādi,<BR>
prāvṛṭ-śriyaṃ ca tāṃ vīkṣya [BhP 10.20.31] ity ādy-antam | spaṣṭam |<BR>
<BR>
|| 10.20 || saḥ || 260 ||<BR>
<BR>
[261]<BR>
<BR>
evam anye'pi smartavyāḥ | athānubhāveṣūdbhāsvarāḥ | tatra sauhṛda-maye<BR>
nirupādhi-tadīya-hitānusandhāna-yuktāyuktādi-kathana-sasmita-goṣṭhī-<BR>
prabhṛtayaḥ | sakhya-maye asaṅkucita-prīti-maya-ceṣṭāḥ | tāś ca saha nānā-<BR>
krīḍā-saṅgītādi-kalābhyāsa-bhojanopaveśa-śayanādayaḥ | narma-raho-<BR>
līlākarṇana-kathādayaś ca jñeyāḥ | itthaṃ [BhP 10.1211] ity ādinā yā eva<BR>
praśastāḥ tathodāhriyante-<BR>
<BR>
pravāla-barha-stabaka- srag-dhātu-kṛta-bhūṣaṇāḥ |<BR>
rāma-kṛṣṇādayo gopā nanṛtur yuyudhur jaguḥ ||<BR>
kṛṣṇasya nṛtyataḥ kecij jaguḥ kecid avādayan |<BR>
veṇu-pāṇitalaiḥ śṛṅgaiḥ praśaśaṃsur athāpare ||<BR>
gopa-jāti-praticchannā devā gopāla-rūpiṇau |<BR>
īḍire kṛṣṇa-rāmau ca naṭā iva naṭaṃ nṛpa ||<BR>
bhrāmaṇair laṅghanaiḥ kṣepair āsphoṭana-vikarṣaṇaiḥ |<BR>
cikrīḍatur niyuddhena kāka-pakṣa-dharau kvacit ||<BR>
kvacin nṛtyatsu cānyeṣu gāyakau vādakau svayam |<BR>
śaśaṃsatur mahā-rāja sādhu sādhv iti vādinau <BR>
kvacid bilvaiḥ kvacid kumbhaiḥ [BhP 10.18.9-14] ity ādi | spaṣṭam |<BR>
<BR>
|| 10.18 || śrī-śukaḥ || 261 ||<BR>
<BR>
[262]<BR>
<BR>
tathā-<BR>
kṛṣṇasya viṣvak puru-rāji-maṇḍalair<BR>
abhyānanāḥ phulla-dṛśo vrajārbhakāḥ |<BR>
sahopaviṣṭā vipine virejuś<BR>
chadā yathāmbhoruha-karṇikāyāḥ || [BhP 10.13.8]<BR>
<BR>
kecid puṣpa-dalaiḥ kecid [BhP 10.13.9] ity ādi |<BR>
<BR>
sarve mitho darśayantaḥ sva-sva-bhojya-ruciṃ pṛthak |<BR>
hasanto hāsayantaś cā- bhyavajahruḥ saheśvarāḥ || [BhP 10.13.10]<BR>
<BR>
spaṣṭam |<BR>
|| 10.13 || saḥ || 262 ||<BR>
<BR>
[263]<BR>
<BR>
evam anyā api | tathā sauhṛda-sakhyayoḥ sāttvikāś conneyāḥ | tatra<BR>
sauhṛde'śrur yathā-<BR>
<BR>
taṃ mātuleyaṃ parirabhya nirvṛto<BR>
bhīmaḥ smayan prema-jalākulendriyaḥ |<BR>
yamau kirīṭī ca suhṛttamaṃ mudā<BR>
pravṛddha-bāṣpāḥ parirebhire 'cyutam || [BhP 10.71.27]<BR>
<BR>
(page 118) atra saty apy agrajānujatva-vyavahāre suhṛttamam ity anena tad-<BR>
aṃśasyaivollāso'bhupagataḥ | <BR>
|| 10.71 || saḥ || 263 ||<BR>
<BR>
[264]<BR>
<BR>
sakhye pralayo'pi, yathā-<BR>
<BR>
taṃ nāgabhogaparivītam adṛṣṭaceṣṭam <BR>
ālokya tatpriyasakhāḥ paśupā bhṛśārtāḥ |<BR>
kṛṣṇe 'rpitātmasuhṛdarthakalatrakāmā <BR>
duḥkhānuśokabhayam ūḍhadhiyo nipetuḥ || [BhP 10.16.10]<BR>
<BR>
spaṣṭam |<BR>
|| 10.16 || saḥ || 264 ||<BR>
<BR>
[265]<BR>
<BR>
evaṃ tatra tatra sañcāriṇaś conneyāḥ | yathā sauhṛde taṃ mātuleyam [BhP<BR>
10.71.27] ity ādau harṣaḥ | yathā ca sakhye kṛṣṇaṃ hradād viniṣkrāntam [BhP<BR>
10.17.13] ity ādy-anantaram-<BR>
<BR>
upalabhyotthitāḥ sarve labdha-prāṇā ivāsavaḥ |<BR>
pramoda-nibhṛtātmāno gopāḥ prītyābhirebhire || [BhP 10.17.14]<BR>
spaṣṭam |<BR>
|| 10.17 || saḥ || 265 ||<BR>
<BR>
[266]<BR>
<BR>
atha sthāyī maitry-ākhyaḥ | sa caiśvarya-jñāna-saṅkucitaḥ śrīdāma-<BR>
viprādīnām | saṅkocitaiśvarya-jñānaḥ śrīmad-arjunādīnām | śuddhaḥ śrī-<BR>
gopa-bālānām | ataeva kadācid api na vikaroti | tathaiva śrī-rāma-<BR>
vrajāgamane samupetyātha gopālān hāsya-hasta-grahādibhiḥ [BhP 10.65.5] ity<BR>
ādika-vyavahāraḥ | <BR>
<BR>
tatra sauhṛd-ākhyo bhedaḥ taṃ mātuleyaṃ parirabhya nirvṛtaḥ [BhP 10.71.27]<BR>
ity ādau jñeyaḥ | sakhyaṃ, yathā-<BR>
<BR>
ekadā ratham āruhya vijayo vānara-dhvajam |<BR>
gāṇḍīvaṃ dhanur ādāya tūṇau cākṣaya-sāyakau ||<BR>
sākaṃ kṛṣṇena sannaddho vihartuṃ vipinaṃ mahat |<BR>
bahu-vyāla-mṛgākīrṇaṃ prāviśat para-vīra-hā || [BhP 10.58.13-14]<BR>
<BR>
kṛṣṇena sākaṃ vihartum ity anvayaḥ |<BR>
<BR>
|| 10.58 || saḥ || 266 ||<BR>
<BR>
[267]<BR>
<BR>
yathā ca-<BR>
<BR>
tenaiva sākaṃ pṛthukāḥ sahasraśaḥ<BR>
snigdhāḥ suśig-vetra-viṣāṇa-veṇavaḥ |<BR>
svān svān sahasropari-saṅkhyayānvitān<BR>
vatsān puraskṛtya viniryayur mudā || [BhP 10.12.2]<BR>
<BR>
eva-kāreṇa tadāsatti-rūpo'nubhāvo darśitaḥ | yathā-<BR>
<BR>
yadi dūraṃ gataḥ kṛṣṇo vana-śobhekṣaṇāya tam |<BR>
ahaṃ pūrvam ahaṃ pūrvam iti saṃspṛśya remire || [BhP 10.12.6]<BR>
<BR>
spaṣṭam ||<BR>
<BR>
|| 10.12 || saḥ || 268 ||<BR>
<BR>
[269]<BR>
<BR>
yathā ca-<BR>
<BR>
ūcuś ca suhṛdaḥ kṛṣṇaṃ svāgataṃ te'tiraṃhasā |<BR>
naiko'py abhojka-bala ehītaḥ sādhu bhujyatām || [BhP 10.14.45]<BR>
<BR>
spaṣṭam ||<BR>
|| 10.14 || saḥ || 269 ||<BR>
<BR>
[270]<BR>
<BR>
śrī-kṛṣṇa eva teṣāṃ jīvanam ity āha-<BR>
<BR>
kṛṣṇaṃ mahā-baka-grastaṃ dṛṣṭvā rāmādayo 'rbhakāḥ |<BR>
babhūvur indriyāṇīva vinā prāṇaṃ vicetasaḥ || [BhP 10.11.49]<BR>
<BR>
muktaṃ bakāsyād upalabhya bālakā<BR>
rāmādayaḥ prāṇam ivendriyo gaṇaḥ |<BR>
sthānāgataṃ taṃ parirabhya nirvṛtāḥ<BR>
praṇīya vatsān vrajam etya taj jaguḥ || [BhP 10.11.53]<BR>
<BR>
spaṣṭam ||<BR>
|| 10.11 || saḥ || 270 ||<BR>
<BR>
[271]<BR>
<BR>
tad evaṃ vibhāvādi-saṃvalanātmako maitrīmayo rasaḥ | asya ca sauhṛdamayaḥ<BR>
sakhyamaya iti bheda-dvayaṃ tatra tatrāvagantavyam | tasya prathamāprāpty-<BR>
ātmaka-siddhy-ātmakau bhedau pūrvavad ūhyau | viyogātmako bhedo yathā-<BR>
<BR>
evaṃ kṛṣṇa-sakhaḥ kṛṣṇo bhrātrā rājñā vikalpitaḥ | (page 119)<BR>
nānā-śaṅkāspadaṃ rūpaṃ kṛṣṇa-viśleṣa-karśitaḥ ||<BR>
śokena śuṣyad-vadana- hṛt-sarojo hata-prabhaḥ |<BR>
vibhuṃ tam evānusmaran nāśaknot pratibhāṣitum ||<BR>
kṛcchreṇa saṃstabhya śucaḥ pāṇināmṛjya netrayoḥ |<BR>
parokṣeṇa samunnaddha- praṇayautkaṇṭhya-kātaraḥ ||<BR>
sakhyaṃ maitrīṃ sauhṛdaṃ ca sārathyādiṣu saṃsmaran |<BR>
nṛpam agrajam ity āha bāṣpa-gadgadayā girā || [BhP 1.15.1-4]<BR>
<BR>
kṛṣṇo'rjunaḥ | avikalpita iti cchedaḥ | nānā-śaṅkāspadaṃ rūpam ālakṣya<BR>
vikalpita ity arthaḥ | śucaḥ śokāśrūṇi āmṛjya ca | parokṣeṇa darśaāgocareṇa<BR>
śrī-kṛṣṇena hetunā | ataevāniṣṭa-śaṅkāyā abhāvāt nātra karuṇa-<BR>
rasāvakāśaḥ | tad-abhāvaś caiṣām aiśvarya-jñāna-samudhbhāvināṃ bhavaty<BR>
eva iti | vañcito'ham [BhP 1.15.5] ity ādikaṃ vakṣyamāṇaṃ vilāpam | <BR>
<BR>
[272]<BR>
<BR>
atha tad-anantaraṃ tuṣṭy-ātmaka-yogo yathā-<BR>
<BR>
te sādhu-kṛta-sarvārthā jñātvātyantikam ātmanaḥ |<BR>
manasā dhārayām āsur vaikuṇṭha-caraṇāmbujam ||<BR>
tad-dhyānodriktayā bhaktyā viśuddha-dhiṣaṇāḥ pare |<BR>
tasmin nārāyaṇa-pade ekānta-matayo gatim ||<BR>
avāpur duravāpāṃ te asadbhir viṣayātmabhiḥ |<BR>
vidhūta-kalmaṣā sthānaṃ virajenātmanaiva hi || [BhP 1.15.46-48]<BR>
<BR>
te pāṇḍavāḥ sādhu yathā styāt tathā kṛta-sarvārthā vaśīkṛta-dharmārtha-<BR>
kāma-mokṣā api vaikuṇṭhasya śrī-kṛṣṇasya caraṇāmbujam eva ātyantikaṃ<BR>
parama-puruṣārthaṃ jñātvā tad eva manasā dhārayāmāsuḥ | nārāyaṇaḥ śrī-<BR>
kṛṣṇaḥ | pūrṇa-gatim eva viśinaṣṭi | vidhūta-kalmasaṃ yadāsthānaṃ nitya-<BR>
śrī-kṛṣṇa-prakāśāspadaṃ tadīyā sabhā | ātmanā sva-śarīreṇaiva | tatra<BR>
hetuḥ virajenāprākṛtena | hi-śabdo'sambhāvanā-nivṛtty-arthaḥ |<BR>
[273]<BR>
<BR>
tathā-<BR>
draupadī ca tadājñāya patīnām anapekṣatām |<BR>
vāsudeve bhagavati hy ekānta-matir āpa tam || [BhP 1.15.50]<BR>
<BR>
ātmnānaṃ prati anapekṣamāṇānām | tat kṛṣṇa-saṅgamanam ājñāya samyag<BR>
jñātvā | vāsudeve śrī-vasudeva-nandane | hi prasiddhau | tasminn ekānta-<BR>
matis tam eva prāptavatī |<BR>
<BR>
|| 1.15 || śrī-sūtaḥ || 271-273 ||<BR>
<BR>
[274]<BR>
<BR>
śrī-vraja-kumārāṇāṃ deśāntara-viyogātmaodāharaṇaṃ tad-anantara-tuṣṭy-<BR>
ātmodāharaṇaṃ ca vatsalānusāreṇaiva jñeyam | iti maītrīmayo rasaḥ ||<BR>
<BR>
atha ujjvalaḥ | atrālambanaḥ kāntatvena sphuran kānta-bhāva-viṣayaḥ śrī-<BR>
kṛṣṇaḥ | tad-ādhāraāḥ sajātīya-bhāvās tadīya-parama-vallabhāś ca | tatra<BR>
śrī-kṛṣṇo yathā-<BR>
<BR>
śrutvā guṇān bhuvana-sundara śṛṇvatāṃ te<BR>
nirviśya karṇa-vivarair harato 'ṅga-tāpam |<BR>
rūpaṃ dṛśāṃ dṛśimatām akhilārtha-lābhaṃ<BR>
tvayy acyutāviśati cittam apatrapaṃ me || [BhP 10.52.37]<BR>
<BR>
spaṣṭam |<BR>
|| śrī-rukmiṇī || 274 ||<BR>
<BR>
[275]<BR>
<BR>
yathā ca-<BR>
<BR>
tāsām āvirabhūc chauriḥ smayamānamukhāmbujaḥ |<BR>
pītāmbara-dharaḥ sragvī sākṣān manmatha-manmathaḥ  || [BhP 10.32.2]<BR>
<BR>
|| 10.32 || śrī-śukaḥ || 275 ||<BR>
<BR>
 [276]<BR>
<BR>
atha tad-vallabhāsu sāmānyā sairindhrī kūrma-purāṇoktāḥ kailāsa-vāsinyaś<BR>
ca | tatra pūrvoktā (page 120) yathā-<BR>
<BR>
saivaṃ kaivalya-nāthaṃ taṃ prāpya duṣprāpyam īśvaram |<BR>
aṅga-rāgārpaṇenāho durbhagedam ayācata || [BhP 10.48.8] iti darśitā | <BR>
<BR>
pūrvaṃ tādṛśa-durbhagāpi aṅga-rāgārpaṇa-mātra-lakṣaṇena bhajanena taṃ<BR>
prāpya | aho āścaryam | tena hetunā idaṃ sahoṣyatām [BhP 10.48.9] ity ādi-<BR>
lakṣaṇam api ayācata yācituṃ yogyābhūt | taṃ kathambhūtam api | kevalaḥ<BR>
śuddha-premavāṃs tasya bhāvaḥ kaivalyaṃ, tatraiva nāthaṃ vallabham api  |<BR>
ato'syā ātma-tarpaṇaika-tātparyāyāḥ sampraty api śrī-vraja-devy-ādi-vac<BR>
chuddha-premābhāvo darśitaḥ | <BR>
<BR>
svīyāḥ śrī-rukmiṇy-ādayaḥ | yā evoddiśya stauti--<BR>
<BR>
yāḥ samparyacaran premṇā pāda-saṃvāhanādibhiḥ |<BR>
jagad-guruṃ bhartṛ-buddhyā tāsāṃ kiṃ varṇyate tapaḥ || [BhP 10.90.27]<BR>
<BR>
spaṣṭam |<BR>
<BR>
|| 10.90 || śrī-śukaḥ || 276 ||<BR>
<BR>
[277]<BR>
<BR>
tathā-<BR>
itthaṃ ramā-patim avāpya patiṃ striyas tā<BR>
brahmādayo 'pi na viduḥ padavīṃ yadīyām |<BR>
bhejur mudāviratam edhitayānurāga-<BR>
hāsāvaloka-nava-saṅgama-lālasādyam ||<BR>
pratyudgamāsana-varārhaṇa-pāda-śauca-<BR>
tāmbūla-viśramaṇa-vījana-gandha-mālyaiḥ |<BR>
keśa-prasāra-śayana-snapanopahāryair<BR>
dāsī-śatā api vibhor vidadhuḥ sma dāsyam || [BhP 10.61.5-6]<BR>
<BR>
ataeva ye māṃ bhajanti dāmpatyā [BhP 10.60.52] ity ādi nindā tv anya-<BR>
paratvenaiva nirdiṣṭā | diṣṭyā gṛheśvarī [BhP 10.60.54] ity ādy-uttara-<BR>
vākyāt | yathaiva ketumāla-varṣe śrī-kāmadevākhya-bhagavad-vyūha-stutau<BR>
lakṣmī-vākyam-striyo vratais tvā hṛṣīkeśvaraṃ svato hy ārādhya loke patim<BR>
āśāsate'nyam [BhP 5.18.19] ity ādikam |<BR>
<BR>
|| 10.61 || śrī-śukaḥ || 277 ||<BR>
<BR>
[278]<BR>
<BR>
atha vastutaḥ parama-svīyā api prakaṭa-līlāyāṃ parakīyāyamāṇāḥ śrī-vraja-<BR>
devyaḥ | yā evāsamordhvaṃ stutāḥ-<BR>
<BR>
nāyaṃ śriyo 'ṅga u nitānta-rateḥ prasādaḥ<BR>
svar-yoṣitāṃ nalina-gandha-rucāṃ kuto 'nyāḥ |<BR>
rāsotsave 'sya bhuja-daṇḍa-gṛhīta-kaṇṭha-<BR>
labdhāśiṣāṃ ya udagād vraja-vallabhīnām || [BhP 10.47.30] ity ādiṣu  |<BR>
<BR>
gopyas tapaḥ kim acaran yad amuṣya rūpaṃ [BhP 10.44.14] ity ādau yā<BR>
evāsamordhvaṃ rūpaṃ paśyantīty atra | tathā cāha yā dohane 'vahanane mathanopalepa-<BR>
 [BhP 10.44.15] ity ādau dhanyā vraja-striya urukrama-citta-yānāḥ | <BR>
<BR>
urukrama-cittam eva yānaṃ yāsāṃ tāḥ | yās tac-cittaṃ yatra yatra gacchati tatra<BR>
tatraiva tad-ārūḍhās tiṣṭhanti ity arthaḥ | cintā-yānā iti pāṭhe cintaś cintā<BR>
bhavaneti pūrvavad evārthaḥ |<BR>
<BR>
|| 10.44 || śrī-māthura-striyaḥ || 278 ||<BR>
<BR>
[279}<BR>
<BR>
ataevāsām eva tatra tatra darśita utkarṣaḥ | parakīyāyamānatvena<BR>
nivāraṇādi-mātrāṃśe laukika-rasa-vidām api matena sevitaḥ | yathāha<BR>
bharataḥ-<BR>
<BR>
bahu vāryate yataḥ khalu yatra pracchanna-kāmukatvaṃ ca |<BR>
yā ca mitho durlabhatā sā paramā manmathasya ratiḥ || [UN 1.20] iti |<BR>
<BR>
rudraḥ-<BR>
vāmatā durlabhatvaṃ ca strīṇāṃ yā ca nivāraṇā |<BR>
tad eva pañca-bāṇasya manye paramam āyudham || [UN 3.20]<BR>
<BR>
viṣṇu-guptaḥ-<BR>
yatra niṣedha-viśeṣaḥ sudurlabhatvaṃ ca yan mṛgākṣīṇām |<BR>
tatraiva nāgarāṇāṃ nirbharam āsajjate hṛdayam || [UN 3.21] iti |<BR>
(page 121)<BR>
<BR>
ataeva kāsāñcid gopa-kumārīṇāṃ kātyāyanī-japānusāreṇa pati-bhāve'py<BR>
ādhikyam anuvartate iti | kecit tu vāraṇādita evāsāṃ premādhikyaṃ<BR>
manyante | tan na, jātito'py ādhikyāt | tac ca vraja-striyo yad vāñchanti [BhP<BR>
10.83.43] iti, vāñchanti yad bhava-bhiyaḥ [BhP 10.47.58] ity ādinā vyaktam | na<BR>
hi vāraṇādy-aṃśam aṅgīkṛtya teṣāṃ lobho jātaḥ, anabhīṣṭatvāt | ato jāty-<BR>
aṃśam eveti gamyate | ataḥ prabala-jātitvān nivāraṇādikam apy ayam<BR>
atikrāmatīty evam eva ślāghyate yā dustyajam [BhP 10.47.61] ity ādinā |<BR>
<BR>
matta-hastināṃ balasya durgātikramavan nivāraṇādy-atikramo hi tāsāṃ<BR>
prema-balasya vyañjaka eva na tūtpādakaḥ | jāty-aṃśenaiva prābalye sati<BR>
nivāraṇādi-sāmye'pi tāsāṃ sveṣu prema-tāratamyaṃ sambhavati | yathā tābhir<BR>
api śrī-rādhāyāḥ prema-vaiśiṣṭyena śrī-kṛṣṇa-vaśīkāritva-vaiśiṣṭyaṃ<BR>
darśitam | anayārādhito nūnam [BhP 10.30.28] ity ādinā | <BR>
<BR>
yā ca tāsāṃ kṣobhe sati premṇaḥ praphullatā sā khalu kṛṣṇa-sarpasyeva svata<BR>
eva siddhatayā na tv aparata āhāryatayā | kevalaupapatyasya prema-<BR>
vardhanatvaṃ tu tābhir eva svayaṃ niḥsvaṃ tyajanti gaṇikāḥ [BhP 10.47.7], jārā<BR>
bhuktvā ratāṃ striyam [BhP 10.47.8] iti ninditam | <BR>
<BR>
yat tu kaścit parakīyāsu laghutvaṃ vakti tat khalu prākṛta-nāyakam<BR>
avalambamānāsu yuktaṃ, tatraiva jugupsitatvāt | atra tu gopīnāṃ tat-patīnāṃ<BR>
ca [BhP 10.33.35] ity ādinā tat-pratyākhyānāt | atra ca tat-patīnām iti tad-<BR>
vyavahāra-dṛṣṭi-mātreṇoktaṃ, na tu paramārtha-dṛṣṭyā | tad-dṛṣṭyā tu śrī-<BR>
kṛṣṇa-sandarbhe tāsāṃ svarūpa-śaktitvam evātra paratra sthāpitam | tathāsya<BR>
śrī-kṛṣṇa-lakṣaṇasya nāyakasya tādṛśa-bhāvenaiva prāptau etāḥ paraṃ tanu-<BR>
bhṛtaḥ [BhP 10.47.58] ityādiṣu sarvordhva-ślāghāśravaṇāt parama-<BR>
garīyastvam eva | ataevoktam-<BR>
<BR>
neṣṭā yad aṅgini rase kavibhir paroḍhā<BR>
tad gokulāmbujadṛśāṃ kulam antarena |<BR>
āśāṃsayā rasavidher avatāritānāṃ<BR>
kaṃsāriṇā rasikamaṇḍalaśekhareṇa || [UN 5.3] iti |<BR>
<BR>
atha tāsāṃ svapatyābhāsa-sambandham api vārayituṃ yojayati -<BR>
<BR>
nāsūyan khalu kṛṣṇāya mohitās tasya māyayā |<BR>
manyamānāḥ svapārśvasthān svān svān dārān vrajaukasaḥ  || [BhP 10.33.37]<BR>
<BR>
tad evaṃ bhāvata utkarṣo darśitaḥ | daihikaṃ tam āha-tābhiḥ sametābhir<BR>
udāra-ceṣṭitaḥ [BhP 10.29.43] ity ādau vyarocataiṇāṅka ivoḍubhir vṛtaḥ iti |<BR>
<BR>
spaṣṭam | <BR>
<BR>
|| 10.29 || saḥ || 280 ||<BR>
<BR>
[281]<BR>
<BR>
kiṃ ca-<BR>
tatrātiśuśubhe tābhir bhagavān devakī-sutaḥ | (page 122)<BR>
madhye maṇīnāṃ haimānāṃ mahā-marakato yathā || [BhP 10.33.7]<BR>
<BR>
spaṣṭam | <BR>
<BR>
|| 10.33 || saḥ || 281 ||<BR>
<BR>
[282]<BR>
<BR>
guṇa-vaibhava-kṛtam apy āha-<BR>
<BR>
tābhir vidhūta-śokābhir bhagavān acyuto vibhuḥ |<BR>
vyarocatādhikaṃ tāta puruṣaḥ śaktibhir yathā || [BhP 10.32.10]<BR>
<BR>
spaṣṭam | <BR>
<BR>
|| 10.32 || saḥ || 282 ||<BR>
<BR>
[283]<BR>
<BR>
kalā-vaidagdhīkṛtam āha pāda-nyāsair bhuja-vidhutibhiḥ [BhP 10.33.7] ity<BR>
ādi | <BR>
<BR>
uccair jagur nṛtyamānā raktakaṇṭhyo ratipriyāḥ |<BR>
kṛṣṇābhi-marśamuditā yad gītenedam āvṛtam  || [BhP 10.33.9]<BR>
<BR>
idaṃ jagat | adyāpi yāsāṃ gītāṃśā eva jagati pracarantīty arthaḥ | yad uktaṃ<BR>
saṅgīta-sāre-<BR>
tāvanta eva rāgāḥ syur yāvatyo jīva-jātayaḥ |<BR>
teṣu ṣoḍaśa-sāhasrī purā gopī-kṛtā varā || iti |<BR>
<BR>
ante ca teṣām eva vibhāgaś ca tatra svargādiṣu darśita iti | kiṃ ca-<BR>
<BR>
kācit samaṃ mukundena svarajātīr amiśritāḥ |<BR>
unninye pūjitā tena prīyatā sādhu sādhv iti |<BR>
tad eva dhruvam unninye tasyai mānaṃ ca bahv adāt || [BhP 10.33.10]<BR>
svarāḥ ṣaḍjādayaḥ sapta jātayas teṣu rāgotpatti-hetavaḥ | tā ubhayor api<BR>
parama-pravīṇatvāt svarāntareṇa jāty-antareṇa cāmiśritāḥ śuddhā eva<BR>
unninye utkarṣeṇa jagau | tatra śakra-śarvara-parameṣṭi-purogā-niścita-<BR>
tattva-gānasya śrī-mukundasyāpi sahārthatvenāprādhānyaṃ vivakṣitam |<BR>
tatrāpy uc-chabdena |ataeva tena pūjitā | tadaiva tālāntareṇa nibaddhaṃ gītaṃ<BR>
dhruvākhyaṃ tāla-viśeṣaṃ kṛtvā yā tato'py utkarṣeṇa jagau tasyai pūrvasyā<BR>
apy adhikaṃ mānam adāt | <BR>
<BR>
|| 10.33 || saḥ || 284 ||<BR>
<BR>
[285]<BR>
<BR>
atha tāsu sāmānyāsu sairindhrī mukhyā | sarvatra khyātatvāt | svakīyāsu<BR>
paṭṭa-mahiṣīṣu śrī-rukmiṇī-satyabhāme mukhye | yathā śrī-hari-vaṃśe-<BR>
<BR>
kuṭumbasyeśvarī yāsīd rukmiṇī bhīṣmakātmajā |<BR>
satyabhāmottamā strīṇāṃ saubhāgye cādhikābhavat ||<BR>
<BR>
atha śrī-vraja-devīṣu mukhyā bhaviṣyottaroktāḥ -<BR>
gopālī pālikā dhanyā viśākhā dhyāna-niṣṭhikā |<BR>
rādhānurādhā somābhā tārakā daśamī tathā || iti |<BR>
<BR>
daśamy api tārakā-nāmnīty arthaḥ | skānde prahlāda-saṃhitāyāṃ tu lalitā<BR>
śaivyā padmā catasro'nyāḥ | anyatra candrāvalī ca śrūyate | sā cātrārtha-<BR>
sāmyāt somābhaivānumeyā | kārtsnyena tu pramadā-śata-koṭibhir ākulitā<BR>
ity āgamopadeśaḥ | etāsv api śrī-rādhikaiva mukhyā | saiva rāsotsave śrī-<BR>
kṛṣṇena parama-premṇāntardhāpiteti śrī-kṛṣṇa-sandarbhe sandarśitam asti |<BR>
prasiddhā ca tathā saiva sarvatreti | ataḥ śraiṣṭhya-cihnena gopāla-tapany-<BR>
uktā gāndharvikaiva sety anumeyā | <BR>
<BR>
atha tāḥ śrī-kṛṣṇa-vallabhās tridhā dṛśyante mugdhā madhyā pragalbhā iti |<BR>
tādṛśyaṃ ca nava-yauvana-spaṣṭa-yauvana-samyag-yauvanair vayo-bhedais tat-<BR>
tac-ceṣṭābhiś ca | samyag-yauvanaṃ ca prāpta-ṣoḍaśa-varṣatvam eva<BR>
nādhikam kanyābhir dvy-aṣṭa-varṣābhiḥ iti gautamīya-tantrāt | tathā<BR>
svabhāva-bhedena dhīrā adhīrā miśra-guṇāś ceti punas tridhāvagantavyāḥ |<BR>
prema-tāratamyena śreṣṭhāḥ samāḥ laghava iti ca | <BR>
<BR>
atha tā līlāvasthā-bhedenaikaikā | abhisārikā vāsaka-sajjotkaṇṭhitā khaṇḍitā<BR>
vipralabdhā (page 123) kalahāntaritā proṣita-bhartṛkā svādhīna-bhartṛkā ity<BR>
aṣṭau nāmāni bhajanti | tathā parasparaṃ bhāvānāṃ sādṛśya-kiñcit-<BR>
sādṛśyāsphuṭa-sādṛśyāni | virodhitvaṃ caitad bheda-catuṣṭayāt punaś<BR>
catvāri sakhī suhṛt taṭasthā prātipakṣikī ceti | bhāva-bhedāś ca sthāyi-<BR>
nirūpaṇe jñeyāḥ | tatra sakhī yathā apy eṇa-patnī [BhP 10.33.11] ity ādi dvaye<BR>
purato darśanīyā | atra hi tanvan dṛśāṃ sakhi sunirvṛtim iti svīya-tad-<BR>
didṛkṣā-dyotanāt | sakhīti tad-darśana-sukhopabhoga-saubhāgya-bhāgitā-<BR>
sāmyena tasyāṃ sakhyāropaṇāt kānteti kṛṣṇa-saṅginyāḥ saubhāgyātiśayasya<BR>
cānumodanāt sakhyam eva spaṣṭam | ataeva tal-līlānumodanam api bāhuṃ<BR>
priyāṃsā- [BhP 10.30.12] ity ādinā | suhṛd yathā -<BR>
anayārādhito nūnaṃ bhagavān harir īśvaraḥ |<BR>
yan no vihāya govindaḥ prīto'yam anayad rahaḥ || [BhP 10.30.28]<BR>
<BR>
asyāś ca tad-bhāgya-mātra-praśaṃsanāt vyaktaṃ sauhṛdyam |<BR>
<BR>
[286]<BR>
<BR>
taṭasthā yathā -<BR>
<BR>
pṛcchatemā latā bāhūn apy āśliṣṭā vanaspateḥ |<BR>
nūnaṃ tatkaraja-spṛṣṭā bibhraty utpulakāny aho || [BhP 10.30.13]<BR>
<BR>
atra sakhī-vacanaṃ śrutvāpi tataudāsīnyāt tāṭasthyam eva vyaktam | evam<BR>
anayārādhito nūnam iti suhṛd-vākyānantaram api dhanyā aho amī ālyaḥ<BR>
[BhP 10.30.29] ity-ādi-vākye ca |<BR>
<BR>
[287]<BR>
atha prātipakṣikā yathā-<BR>
<BR>
asyā amūni naḥ kṣobhaṃ kurvanty uccaiḥ padāni yat |<BR>
yaikāpahṛtya gopīnāṃ raho bhuṅkte 'cyutādharam || [BhP 10.30.30]<BR>
<BR>
atha prakaṭa eva matsara iti tābhyo vilakṣaṇatvam | tathaiva śrī-<BR>
harivaṃśādau pārijāta-haraṇe śrī-rukmiṇīṃ prati satyabhāmāyāḥ | spaṣṭam |<BR>
<BR>
|| 10.30 || śrī-śukaḥ || 285-287 ||<BR>
<BR>
[288]<BR>
<BR>
atra vicāryate | nanu bhagavad-bhakteṣu parasparaṃ pratipakṣitvam<BR>
asambhavam ahṛdyaṃ ca | tathā tāsāṃ tat saubhaga-madam [BhP 10.29.48] ity<BR>
ādau tad-īrṣāmadamānādi-dūrīcikīrṣāṃ śrī-bhagavato'pi dṛśyate | tathā<BR>
śrīmatā muninā svayam api tābhis tatra daurātmya-śabdaḥ prayukto'stīti |<BR>
tatrocyate sarvaiva hi śrī-bhagavataḥ krīḍā prīti-poṣāyaiva pravartate |<BR>
bhajate tādṛśīḥ krīḍā yāḥ śrutvā tat-paro bhavet [BhP 10.33.36] ity ādi |<BR>
śrutvāpīty arthaḥ | tatra śṛṅgāra-krīḍāyāś cāsyāḥ svabhāvo'yaṃ yat khalv<BR>
īrṣā-mada-mānādi-lakṣaṇa- (page 124) tat-tad-bhāva-vaicitrī-parikaratayaiva<BR>
rasaṃ puṣṇāti | yata eva tādṛśatayaiva kavibhir varṇyate | śrī-bhagavatā ca<BR>
sva=līlāyām aṅgīkriyate | svasminn api dakṣiṇānukūla-śaṭha-dhṛṣṭateti<BR>
caturbheda-nāyakatvaṃ yathā-sthānaṃ vyajyate | tasmāt tal-līlā-śaktir eva<BR>
tāsu tat-tad-bhāvaṃ dadhāti | taṃ ca bhāvānurūpeṇaiveti darśitam | ataeva<BR>
yadā sarvāsām eva tad-viraho bhavati tadā dainyanaika-jātīya-<BR>
bhāvatvāpattyā sarvatra sakhyam evābhivyajyate | yathā-<BR>
<BR>
anvicchantyo bhagavato mārge gopyo 'vidūrataḥ |<BR>
dadṛśuḥ priyaviśleṣān mohitāṃ duḥkhitāṃ sakhīm || [BhP 10.30.41] <BR>
<BR>
ity atra tasyāṃ pūrvāsām eva sakhītva-vyañjanā | viraha-līlā ca tāsāṃ jhaṭiti<BR>
śrī-kṛṣṇa-viṣayaka-tṛṣṇātiśaya-vardhanārthaiva | nāgara-cūḍāmaṇīndrāya<BR>
śrī-kṛṣṇāya ca tāsāṃ tad-vṛddhir athyarthaṃ rocate | yathoktaṃ nāhaṃ tu<BR>
sakhyo bhajato'pi jantūn  [BhP 10.32.10] ity ādinā | tasmān madhye viraho'pi<BR>
bhavati | tadā śrī-kṛṣṇasya mada-mānādi-vinodam atikramyāpi tad-<BR>
adhyavasāyaḥ syāt | tato mada-mānayoḥ  praśamāya sva-viṣayaka-<BR>
tṛṣṇātiśaya-rūpa-prasādāya ceti tāsāṃ tat saubhagety atrārthaḥ | sarva-<BR>
samudita-rāsa-līlārthaṃ madasya praśamāya mānasya ca prasādāya<BR>
prasādanāyety artho vā | tatas tad-vardhanecchāpy ānuṣaṅgīti samānam | <BR>
<BR>
atha jāte ca virahe dainyenaiva tāsāṃ tatra daurātmya-buddhiḥ | na tu vastuta<BR>
eva tad-daurātmyaṃ premaika-vilāsa-rūpatvāt | śrī-munīndro'pi tad-<BR>
bhāvānusāritvenaiva tad-vākyam anuvadati tayā kathitm ākarṇya [BhP<BR>
10.30.42] ity ādi | svayaṃ tu pūrvaṃ tasmiṃs tadīye made doṣaṃ<BR>
pratyākhyātavān asti | yathā-<BR>
reme tayā cātmarata ātmārāmo 'py akhaṇḍitaḥ |<BR>
kāmināṃ darśayan dainyaṃ strīṇāṃ caiva durātmatām || [BhP 10.30.35]<BR>
<BR>
svātma-rataḥ svatas tuṣṭo'pi ātmarāmaḥ sva-krīḍo'pi akhaṇḍitaḥ | tasyāṃ<BR>
satatāsaktaḥ san reme | tādṛśaś cet kim iti tad-āsakto babhūva, tathā reme ca |<BR>
ata āha tayā itthambhūta-guṇo hariḥ [BhP 1.7.10] itivat tathā-bhūta-guṇatayā<BR>
tadīya-prema-sarvasva-sāra-rūpayety arthaḥ | atas tasyānyena<BR>
tādṛśatvāsambhavāt prema-viśeṣa evāsau sphurati na tu kāmaḥ | sa ca<BR>
prema-viśeṣa īdṛśa-prabalaḥ yat kāmivad eva dainyādikaṃ tayoḥ<BR>
prakaṭībhavatīty āha kāmitām iti | mada-mānādy-ātmake kāminīnāṃ<BR>
premṇi kāmināṃ yad dainyaṃ loka-prasiddhaṃ tad eva sva-dvārā tat-prema-<BR>
viśeṣa-pāraveśyena darśayan prakaṭayan reme | yad vā yayaiva līlayā svayam<BR>
eva tucchībhūtāḥ sarve'py anye nāgaraṃ-manyā ity āha kāminām iti | sva-<BR>
līlā-mahimnā kāmināṃ prākṛtānāṃ dainyaṃ rasa-sampatti-hīnatvaṃ strīṇāṃ<BR>
ca prākṛtānāṃ taṃ vinānyasya bhajanena durātmatāṃ duṣṭa-bhāvatāṃ<BR>
darśayann iti darśayad vidhu-parājayaṃ rasāvaktuṃ ullasati dhūta-lāñchanam<BR>
itivat |<BR>
<BR>
|| 10.30 || śrī-śukaḥ || 288 ||<BR>
(page 125)<BR>
[289]<BR>
<BR>
ity ālambano vyākhyātaḥ | athoddīpaneṣu guṇāḥ | nārī-mohana-śīlatvam |<BR>
avayava-varṇa-rasa-gandha-sparśa-śabda-sal-lakṣaṇa-nava-yauvanānāṃ<BR>
kamanīyatā | nitya-nūtanatvam abhivyakta-bhāvatvaṃ prema-vaśyatvaṃ<BR>
saubuddhya-sat-pratibhādayaś ca | tatra nārī-mohana-śīlatvādikaṃ, yathā-<BR>
kṛṣṇaṃ nirīkṣya vanitotsava-rūpa-śīlam [BhP 10.21.12] iti | spaṣṭam |<BR>
<BR>
|| 10.21 || śrī-vraja-devyaḥ || 289 ||<BR>
<BR>
[290]<BR>
<BR>
nitya-nūtanaṃ ca yadyapy asau pārśva-gataḥ [BhP 1.11.34] ity ādau dṛṣṭam |<BR>
athābhivyakta-bhāvatvam | tatra pūrva-rāge-<BR>
<BR>
śarad-udāśaye sādhu-jāta-sat-sarasijodare śrī-muṣā dṛṣā |<BR>
surata-nātha te 'śulka-dāsikā varada nighnato neha kiṃ vadhaḥ || [BhP 10.31.2]<BR>
<BR>
he dṛśaiva surata-yācaka tatrāpi he kātyāyany-arcanānte vara-prada, tatrāi<BR>
bhāva-viśeṣa-darśitayā dṛśā kṛtvaivāśulka-dāsikā-tulyatvaṃ prāptās tayaiva<BR>
punar nighnatas tava na kiṃ vadhaḥ strī-hatyāpi na bhavati | dṛśas tādṛśatve<BR>
mahā-mohana-cauratvaṃ darśayati | śarad-udāśaya ity ādi |<BR>
<BR>
tatra mohanatvaṃ dvividhaṃ-svarūpa-kṛtaṃ duṣkara-kriyā-kṛtaṃ ca | tad<BR>
ubhayam api tat-tad-viśeṣaṇair vyaktam | tathā-<BR>
<BR>
madhurayā girā valgu-vākyayā <BR>
budha-mano-jñayā puṣkarekṣaṇa |<BR>
vidhi-karīr imā vīra muhyatīr <BR>
adhara-sīdhunāpyāyayasva naḥ  || [BhP 10.31.8]<BR>
<BR>
madhurayeti svarūpa-mādhuryaṃ valgu-vākyayety artha-mādhuryaṃ budha-<BR>
manojñayeti budhānāṃ tādṛśa-bhāvābhijñānām eva manojñayeti bhāva-<BR>
viśeṣa-mādhuryaṃ vyañjitam | <BR>
<BR>
[292]<BR>
<BR>
tathā-<BR>
<BR>
prahasitaṃ priya premavīkṣaṇaṃ<BR>
viharaṇaṃ ca te dhyānamaṅgalam  |<BR>
rahasi saṃvido yā hṛdi-spṛśaḥ <BR>
kuhaka no manaḥ kṣobhayanti hi  || [BhP 10.31.10]<BR>
<BR>
saṃvidāḥ saṅketa-narmāṇi |<BR>
<BR>
[293]<BR>
<BR>
tathā-<BR>
<BR>
dina-parikṣaye nīla-kuntalair <BR>
vana-ruhānanaṃ bibhrad āvṛtam |<BR>
ghana-rajasvalaṃ darśayan muhur <BR>
manasi naḥ smaraṃ vīra yacchasi || [BhP 10.31.12]<BR>
<BR>
muhuḥ punaḥ punar vyājena parāvṛtyety arthaḥ |<BR>
<BR>
[294]<BR>
<BR>
tathā-<BR>
pati-sutānvaya-bhārtṛ-bāndhavān <BR>
ativilaṅghya te 'nty acyutāgatāḥ |<BR>
gati-vidas tavodgīta-mohitāḥ <BR>
kitava yoṣitaḥ kas tyajen niśi  ||<BR>
<BR>
rahasi saṃvidaṃ hṛc-chayodayaṃ <BR>
prahasitānanaṃ prema-vīkṣaṇam |<BR>
bṛhad-uraḥ śriyo vīkṣya dhāma te <BR>
muhur atispṛhā muhyate manaḥ  || [BhP 10.31.16-17]<BR>
<BR>
gati-vidas tavodgīta-mohitā iti asmākaṃ mohana-prakāra-jñānenaiva tvaṃ<BR>
tathā veṇunā gītavān ity arthaḥ |<BR>
<BR>
|| 10.31 || śrī-gopyaḥ parokṣa-sthitaṃ śrī-bhagavantam || 292-294 ||<BR>
<BR>
[295]<BR>
<BR>
evaṃ-<BR>
gavāṃ hitāya tulasi gopīnāṃ rati-hetave |<BR>
vṛndāvane tvaṃ vapitā sevitā viṣṇunā svayam || <BR>
<BR>
iti skānde revā-khaṇḍīya-tulasī-stava-vacanam api tat-pūrva-rāge<BR>
darśanīyam | tathā sambhoge'pi iti viklavitaṃ tāsām [BhP 10.29.42] ity ādau<BR>
prahasya iti tābhiḥ sametābhir udāra-ceṣṭitaḥ [BhP 10.29.43] iti, udāra-hāsa-<BR>
dvija-kunda-dīdhiti [BhP 10.29.46] cābhivyakta-bhāvatvodāharaṇam |<BR>
<BR>
atha premṇā vaśyatvaṃ dvividham | premāntareṇa preyasī-premṇā ca | tatra<BR>
pūrveṇa narmadaḥ praṇayināṃ (page 126) vijahāra 10.35.20] ity atra darśitam |<BR>
tathottareṇa | tatra pūrva-rāgātmakena yathā - tathāham api tac-citto nidrāṃ<BR>
ca na labhe niśi [BhP 10.53.2] iti | spaṣṭam |<BR>
<BR>
|| 10.53 || śrī-bhagavān rukmiṇī-dūtam || 295 ||<BR>
<BR>
[296]<BR>
<BR>
tathā --<BR>
<BR>
bhagavān api tā rātrīḥ śaradotphullamallikāḥ |<BR>
vīkṣya rantuṃ manaścakre yogamāyām upāśritaḥ || [BhP 10.29.1]<BR>
<BR>
yoga-māyāṃ tāsām asaṅkhyānām asaṅkhya-vāñchā-pūrikāṃ sva-śaktiṃ<BR>
svabhāvata evāśritya ity arthaḥ | <BR>
<BR>
[297]<BR>
<BR>
sambhogātmakena yathā -<BR>
<BR>
iti viklavitaṃ tāsāṃ śrutvā yogeśvareśvaraḥ |<BR>
prahasya sadayaṃ gopīr ātmārāmo 'py arīramat || [BhP 10.29.42]<BR>
<BR>
atra viklavitam iti tāsāṃ premātiśaya-jñāpakaṃ sadayam iti tasya tat-prema-<BR>
vaśyatvātiśayābhidhāyakam | ātmārāmo'pīti tāsāṃ prema-guṇa-māhātmya-<BR>
darśakam | ātmārāmāś ca munayaḥ [BhP 1.7.10] ity ādau itthambhūta-guṇo<BR>
hariḥ itivat |<BR>
<BR>
|| 10.29 || śrī-śukaḥ || 296-297 ||<BR>
<BR>
[298]<BR>
<BR>
evaṃ reme svayaṃ svaratir atra gajendra-līlaḥ [BhP 10.33.23] iti | <BR>
<BR>
svāsu tāsu ratir yasya saḥ | tathā tāsāṃ rati-vihāreṇa [BhP 10.33.20] ity<BR>
ādikam | gopī-kapola-saṃśleṣaḥ [ViP 5.13.54] ity ādikaṃ viṣṇu-purāṇa-padyam<BR>
apy udāhṛtam | <BR>
<BR>
[299]<BR>
<BR>
kiṃ ca-<BR>
<BR>
evaṃ pariṣvāṅgakarābhimarśa-<BR>
snigdhekṣaṇoddāmavilāsahāsaiḥ |<BR>
reme rameśo vrajasundarībhir <BR>
yathārbhakaḥ svapratibimbavibhramaiḥ  || [BhP 10.33.17]<BR>
<BR>
atra rameśa ity anena tasya ramā-vaśīkāritvaṃ darśitam | pariṣvaṅgety ādinā<BR>
tatrāpi snighekṣaṇetvādinā rema ity anena ca tāsāṃ premṇā tasya vaśyatvaṃ<BR>
vyaktam | dṛṣṭāntena tu tadā tasya tāsāṃ cārbhaka-pratibimbayor iva gāna-<BR>
nṛtyādi-vilāseṣu eka-ceṣṭatāpatti-sūcanayā mithaḥ parama-premāsaktir<BR>
darśitā | <BR>
<BR>
[300]<BR>
<BR>
api ca-<BR>
<BR>
evaṃ śaśāṅkāṃśu-virājitā niśāḥ<BR>
sa satya-kāmo 'nuratābalā-gaṇaḥ |<BR>
siṣeva ātmany avaruddha-saurataḥ<BR>
sarvāḥ śarat-kāvya-kathā-rasāśrayāḥ || [BhP 10.33.26]<BR>
<BR>
evaṃ pūrvokta-prakāreṇa anurato nirantaram anurakto'balā-gaṇo yatra<BR>
tādṛśaḥ sa śrī-kṛṣṇa-candra ātmani citte'varuddhaṃ samantān nigṛhya<BR>
sthāpitaṃ saurataṃ surata-sambandhi-bhāva-hāvādikaṃ yena tathābhūtaḥ san |<BR>
ataeva satya-kāmaḥ vyabhicāra-rahita-prema-viśeṣaḥ san śarat-sambandhinyo<BR>
yāvatyo rasāśrayāḥ kāvya-kathāḥ sambhavanti tāḥ sarvā eva siṣeve | śarac-<BR>
chabdo'trākhaṇḍam eva vā saṃvatsaraṃ vadati | tataḥ śaśaṅkāṃśu-virājitatvam<BR>
upalakṣaṇam iti vyākhyeyam | evaṃ saurata-saṃlāpaiḥ [BhP 10.60.58] iti śrī-<BR>
rukmiṇī-parihāse'pi saurata-śabdas tādṛśatvena prayuktaḥ |<BR>
<BR>
|| 10.33 || śrī-śukaḥ || 300 ||<BR>
(page 127)<BR>
[301]<BR>
<BR>
atraivam api svayam uktaṃ na pāraye'ham [BhP 10.32.12] ity ādi | atha<BR>
pravāsātmakena, yathā-<BR>
<BR>
vṛṣṇīnāṃ pravaro mantrī kṛṣṇasya dayitaḥ sakhā |<BR>
śiṣyo bṛhaspateḥ sākṣād uddhavo buddhi-sattamaḥ ||<BR>
tam āha bhagavān preṣṭhaṃ bhaktam ekāntinaṃ kvacit |<BR>
gṛhītvā pāṇinā pāṇiṃ prapannārti-haro hariḥ ||<BR>
gacchoddhava vrajaṃ saumya pitror nau prītim āvaha |<BR>
gopīnāṃ mad-viyogādhiṃ mat-sandeśair vimocaya |<BR>
tā man-manaskā mat-prāṇā mad-arthe tyakta-daihikāḥ || [BhP 10.46.1-4] ity<BR>
ādi |<BR>
<BR>
tathā ca skānda-prahlāda-saṃhitā-dvārakā-māhātmye tāḥ prati śrīmad-<BR>
uddhava-vākyam - <BR>
bhagavān api dāśārhaḥ kandarpa-śara-pīḍitaḥ |<BR>
na bhuṅkte na svapiti ca cintayan vo hy aharniśam || iti |<BR>
<BR>
evaṃ rāja-kumārīṇāṃ pariṇayo'pi tābhir gopa-kumārībhir ekātmatvāt prāyas<BR>
tad-viraha-kāla-kṣapaṇārtha eva tāsāṃ prāṇa-parityāga-parihārārtham eva<BR>
ca | yathoktaṃ pādme-kaiśore gopa-kanyās tā yauvane rāja-kanyakā iti | yathā<BR>
ca śrī-rukmiṇī-vākyam-<BR>
<BR>
yarhy ambujākṣa na labheya bhavat-prasādaṃ<BR>
jahyām asūn vrata-kṛśān śata-janmabhiḥ syāt || [BhP 10.52.43] iti |<BR>
<BR>
[302]<BR>
<BR>
athoddīpaneṣu jātiḥ | tatra gopatva-rūpām āha -<BR>
<BR>
vividha-gopa-caraṇeṣu vidagdho<BR>
veṇu-vādya urudhā nija-śikṣāḥ || [BhP 10.35.15] ity ādinā | spaṣṭam |<BR>
<BR>
|| 10.35 || śrī-vraja-devyaḥ || 301-302 ||<BR>
<BR>
[303]<BR>
<BR>
yādavatva-rūpāṃ sādṛśya-rūpāṃ cāha - meghaḥ śrīmaṃs tvam asi dayito<BR>
yādavendrasya nūnam [BhP 10.90.20] ity ādinā || spaṣṭam |<BR>
<BR>
|| 10.90 || śrī-paṭṭa-mahiṣyaḥ || 303 ||<BR>
<BR>
[304]<BR>
<BR>
atha kriyāḥ | tāś ca dvividhāḥ | bhāva-sambandhinyaḥ svābhāvika-vinoda-<BR>
mayyaś ca | pūrvā yathā - niśamya gītaṃ tad-anaṅga-vardhanam [BhP 10.29.4]<BR>
ity ādi | spaṣṭam |<BR>
<BR>
|| 10.29 || śrī-śukaḥ || 304 ||<BR>
<BR>
[305]<BR>
uttarāḥ-<BR>
<BR>
vāma-bāhu-kṛta-vāma-kapolo <BR>
valgita-bhrūr adharārpita-veṇum || [BhP 10.35.2] ity ādi | spaṣṭam |<BR>
<BR>
|| 10.35 || śrī-vraja-devyaḥ || 305 ||<BR>
<BR>
[306]<BR>
<BR>
vividha-gopa-caraṇeṣu [BhP 10.35.14] ity ādau ca tā jñeyāḥ | atha dravyāṇi |<BR>
tatra tasya preyasyo yathā -<BR>
<BR>
uṣasy utthāya gotraiḥ svair anyonyābaddha-bāhavaḥ |<BR>
kṛṣṇam uccair jagur yāntyaḥ kālindyāṃ snātum anvaham || [BhP 10.22.6]<BR>
<BR>
gotrair vargaiḥ | <BR>
<BR>
|| 10.22 || śrī-śukaḥ || 306 ||<BR>
<BR>
[307]<BR>
<BR>
tad-vraja-striya āśrutya [BhP 10.21.3] ity ādau ca sva-sakhībhyo'nvavarṇayann<BR>
ity udāhāryam |<BR>
<BR>
tat-parikarāḥ - taṃ vīkṣa kṛṣṇānucaraṃ vraja-striyaḥ [BhP 10.47.1] ity ādi |<BR>
spaṣṭam |<BR>
<BR>
|| 10.47 || saḥ || 307 ||<BR>
<BR>
[308]<BR>
<BR>
maṇḍanam - pūrṇāḥ pulindya urugāya-padābjea-rāga-śrī-kuṅkumena dayitā<BR>
[BhP 10.21.17] ity ādi |<BR>
<BR>
[309]<BR>
<BR>
vaṃśī-gopyaḥ kim ācarad ayaṃ kuśalaṃ sma veṇuḥ [BhP 10.21.17] ity ādi |<BR>
spaṣṭam |<BR>
|| 10.21 || tāḥ || 309 ||<BR>
<BR>
[310]<BR>
<BR>
padāṅkaḥ - padāni vyaktam etāni nanda-sūnor mahātmanaḥ [BhP 10.30.25]<BR>
ity ādi |<BR>
<BR>
[311]<BR>
<BR>
pada-dhūliḥ -<BR>
<BR>
dhanyā aho amī ālyo govindāṅghry-abja-reṇavaḥ |<BR>
yān brahmeśo ramā devī dadhur mūrdhny agha-nuttaye || [BhP 10.30.29] <BR>
(page 128)<BR>
atra premaiva tad-utkarṣaṃ gamayati na tv aiśvarya-jñānam | svabhāvaḥ khalv<BR>
ayaṃ prīti-paramotkarṣasya yat sva-viṣayaṃ sarvata utkarṣeṇānubhāvayati |<BR>
yathādi-bharatena mṛga-premṇā tadīya-khura-sparśāt pṛthivyā api mahā-<BR>
bhāgadheyatvaṃ varṇitam-kiṃ vā are ācaritaṃ tapas tapasvinyā yad iyam<BR>
avaniḥ [BhP 5.8.23] ity ādinā | evam eva-<BR>
<BR>
kiṃ te kṛtaṃ kṣiti tapo bata keśavāṅghri-<BR>
sparśotsavotpulakitāṅga-ruhair vibhāsi |<BR>
apy aṅghri-sambhava urukrama-vikramād vā <BR>
āho varāhavapuṣaḥ parirambhaṇena || [BhP 10.30.10]<BR>
<BR>
atra pūrvārdhe premṇā śrī-kṛṣṇa-mādhurya-mahimoktiḥ | uttarārdhe<BR>
tenaivānyatra heyatoktiḥ | atra ca apīti kim arthe | tataś ca eṣo'ṅghri-<BR>
sambhavo harṣa-vikāraḥ urukramasya trivikramasya vikramād vāpi pāda-<BR>
vikṣepād vāpi kiṃ jātaḥ | āho iti pakṣāntare | varāha-vapuṣaḥ kānta-<BR>
bhāvato'pi parirambhaṇena vā eṣo'ṅghri-sambhavaḥ kiṃ jātaḥ | na hi na hīty<BR>
arthaḥ | apīti stokārthe vā sarpiṣo'pi syād itivat | tataś ca urukrama-vikramād<BR>
api eṣo'ṅghri-sambhavo vikāraḥ syāt | kintu stoka eva syād ity arthaḥ | <BR>
<BR>
|| 10.30 || tāḥ || 312 ||<BR>
<BR>
[313]<BR>
<BR>
nakhāṅkaḥ - pṛcchatemā latā bāhūn [BhP 10.30.31] ity ādāv eva jñātaḥ | evaṃ<BR>
vṛndāvana-yamunādīny apy udāhāryāṇi | atha kālaś ca rāsotsavādi-<BR>
sambandhī | sa yathā-tāḥ kiṃ niśāḥ smarati yāsu [BhP 10.47.43] ity ādi |<BR>
spaṣṭam |<BR>
<BR>
|| 10.47 || tāḥ || 313 ||<BR>
<BR>
[314]<BR>
<BR>
tad evaṃ yathā tadīya-guṇādayaḥ uddīpanās tathaiva tādṛśa-sevopayogitvena<BR>
tat-preyasī-guṇā api jñeyāḥ | te ca tāsām ātma-sambandhina ātmābhīṣṭa-<BR>
tad-vallabhāsambandhinaś cety ubhaye'py ūhyāḥ | <BR>
<BR>
athānubhāvāḥ | tatra sairindhryādīnāṃ, yathā -<BR>
<BR>
sā majjanālepa-dukūla-bhūṣaṇa-<BR>
srag-gandha-tāmbūla-sudhāsavādibhiḥ |<BR>
aprasādhitātmopasasāra mādhavaṃ [BhP 10.48.5] ity ādi | spaṣṭam |<BR>
<BR>
|| 10.15 || śrī-śukaḥ || 314 ||<BR>
<BR>
[315]<BR>
<BR>
śrī-paṭṭa-mahiṣīṇām itthaṃ ramā-patim avāpya [BhP 10.59.44] ity ādi-dvaya<BR>
eva viditaḥ | śrī-vraja-devīnāṃ yathā, āsām aho [BhP 10.47.61] ity ādau | yā<BR>
dustyajam ity ādi | tatra ca vivaraṇam-<BR>
<BR>
taṃ gorajaś-churita-kuntala-baddha-barha-<BR>
vanya-prasūna-rucirekṣaṇa-cāru-hāsam |<BR>
veṇum kvaṇantam anugair upagīta-kīrtiṃ<BR>
gopyo didṛkṣita-dṛśo 'bhyagaman sametāḥ ||<BR>
<BR>
pītvā mukunda-mukha-sāragham akṣi-bhṛṅgais<BR>
tāpaṃ jahur viraha-jaṃ vraja-yoṣito 'hni |<BR>
tat sat-kṛtiṃ samadhigamya viveśa goṣṭhaṃ<BR>
savrīḍa-hāsa-vinayaṃ yad apāṅga-mokṣam || [BhP 10.15.42-43} ity ādi<BR>
spaṣṭam |<BR>
<BR>
|| 10.15 || śrī-śukaḥ || 315 ||<BR>
<BR>
[316]<BR>
<BR>
atha prāyaḥ sarvāsāṃ te caturvidhāḥ udbhāsvara-sāttvikālaṅkāra-<BR>
vācikākhyāḥ | tatrodbhāsvarā uktāḥ -<BR>
<BR>
nīvy-uttarīya-dhammilla-sraṃsanaṃ gātra-moṭanam |<BR>
jṛmbhā ghrāṇasya phullatvaṃ niśvāsādyāś ca te matāḥ ||[UN 10.70] iti |<BR>
<BR>
yathā-<BR>
<BR>
tad-aṅga-saṅga-pramudākulendriyāḥ <BR>
keśān dukūlaṃ kuca-paṭṭikāṃ vā |<BR>
nāñjaḥ prativyoḍhum alaṃ vraja-striyo <BR>
visrasta-mālābharaṇāḥ kurūdvaha || [BhP 10.33.17] ity ādi |<BR>
(page 129)<BR>
[317]<BR>
<BR>
sāttvikāḥ -<BR>
tatraikāṃsa-gataṃ bāhuṃ kṛṣṇasyotpala-saurabham |<BR>
candanāli-samāghrāya hṛṣṭa-romā cucumba ha  || [BhP 10.33.12]<BR>
<BR>
spaṣṭam |<BR>
|| 10.33 || śrī-śukaḥ || 317 ||<BR>
<BR>
[318]<BR>
<BR>
nirvikārātmake citte bhāvaḥ prathama-vikriyā || UN 11.6] | sa yathā -- cittaṃ<BR>
sukhena bhavatāpahṛtaṃ gṛheṣu [BhP 10.29.34] ity ādi | spaṣṭam |<BR>
<BR>
|| 10.29 || śrī-gopyaḥ || 318 ||<BR>
<BR>
[319]<BR>
<BR>
grīvārecaka-saṃyukto bhrū-netrādi-vikāśa-kṛt |<BR>
bhāvād īṣat-prakāśo yaḥ sa hāva iti kathyate || [UN 11.9] iti |<BR>
<BR>
sa yathā śrī-lakṣmaṇā-svayaṃvare -<BR>
<BR>
unnīya vaktram uru-kuntala-kuṇḍala-tviḍ-<BR>
gaṇḍa-sthalaṃ śiśira-hāsa-kaṭākṣa-mokṣaiḥ |<BR>
rājño nirīkṣya paritaḥ śanakair murārer<BR>
aṃse 'nurakta-hṛdayā nidadhe sva-mālām || [BhP 10.83.29] iti |<BR>
<BR>
|| 10.83 || saiva || 319 ||<BR>
<BR>
[320]<BR>
<BR>
evaṃ -- hāva eva bhaved dhelā vyakta-śṛṅgāra-sūcakaḥ [UN 11.11] iti<BR>
lakṣaṇānusāreṇa helāpy udāhāryā | sā śobhā rūpa-bhogādyair yat syād<BR>
aṅga-vibhūṣaṇam [UN 11.13] | sā yathā -<BR>
<BR>
tāsām ativihāreṇa [BhP 10.33.21] ity ādi, gopyaḥ sphurat-puraṭa-kuṇḍala-<BR>
kuntala-tviḍ-guṇa-śriyā sudhita-hāsa-nirīkṣaṇena [BhP 10.33.22] <BR>
<BR>
[321]<BR>
<BR>
mādhuryaṃ nāma ceṣṭānāṃ sarvāvasthāsu cārutā [UN 11.19] | tad yathā -<BR>
<BR>
kācid rāsa-pariśrāntā pārśvasthasya gadā-bhṛtaḥ |<BR>
jagrāha bāhunā skandhaṃ ślathad-valaya-mallikā || [BhP 10.33.11]  <BR>
<BR>
spaṣṭam ||<BR>
<BR>
|| 10.33 || śrī-śukaḥ || 321 ||<BR>
<BR>
[322]<BR>
<BR>
niḥśaṅkatvaṃ prayogeṣu budhair uktā pragalbhatā || [UN 11.21]<BR>
<BR>
sā ca-<BR>
tatraikāṃsa-gataṃ bāhum [BhP 10.33.11] ity ādau darśitā | <BR>
<BR>
audāryaṃ vinayaṃ prāhuḥ sarvāvasthā-gataṃ budhāḥ | [UN 11.15]<BR>
<BR>
tad yathā-mṛgayur iva kapīndram [BhP 10.47.17] ity ādau dustyajas tat-<BR>
kathārthaḥ iti | spaṣṭam |<BR>
<BR>
|| 10.47 || saiva || 323 ||<BR>
<BR>
[324]<BR>
<BR>
evaṃ-<BR>
śobhaiva kāntir ākhyātā manmathāpyāyanojjvalā || [UN 11.15]<BR>
kāntir eva vayo-bhoga-deśa-kāla-guṇādibhiḥ |<BR>
uddīpitātivistāraṃ prāptā ced dīptir ucyate || [UN 11.17]<BR>
<BR>
ity anusāreṇa kānti-dīptī apy udāhārye | <BR>
<BR>
priyānukaraṇaṃ līlā ramyair veśa-kriyādibhiḥ | [UN 11.28] tasyāṃ veśa-<BR>
kriyayā tac-ceṣṭānukaraṇaṃ yathā -  <BR>
<BR>
antarhite bhagavati [BhP 10.30.1] ity ādy anantaram gatyānurāga-smita- [BhP<BR>
10.30.2] ity ādi ||(page 130)<BR>
<BR>
[325] <BR>
<BR>
tās tāḥ bāhu-prasārā [BhP 10.29.46] ity ādinoktās tadīya-līlā ity arthaḥ |<BR>
paścādāveśena rūpaṃ tad-abheda-bhāvanā-rūpam | gati-smita-prekṣaṇa-<BR>
bhāṣaṇādiṣu [BhP 10.30.3] ity ādi |<BR>
<BR>
evaṃ sva-vilāsa-rūpāṃ līlām udbhāvyāpi tāsāṃ nijo bhāvo nigūḍhaṃ tiṣṭhaty<BR>
eva, yathā vakṣyate yatanty unnidadhe'baram [BhP 10.30.20] ity atra yatantīti |<BR>
athaitad agre'pi kāla-kṣepārthaṃ yā līlā yābhir gātuṃ pravartitāḥ<BR>
premāveśena tā līlā eva tāsv āviṣṭhā iti tat-tad-anukaraṇa-viśeṣe hetur<BR>
jñeyaḥ | etad-anukaraṇaṃ ca prāyo na līlā-śabda-vācyam | bālyādi-<BR>
rūpasyānālambanatvenojjvala-rasāṅgatvābhāvāt | tatra pūtanādīnāṃ prīti-<BR>
mātra-virodhi-bhāvānām api tathā śrī-kṛṣṇa-janany-ādīnāṃ nija-prīti-<BR>
viśeṣa-virodhi-bhāvānām api ceṣṭānukaraṇaṃ śrī-kṛṣṇānukartrīṇāṃ<BR>
gopikānāṃ sakhībhis tāsāṃ viraha-kāla-kṣepāya tat-tad-bhāva-poṣārthaṃ<BR>
kṛtrimatayivāṅgīkṛtaṃ, na tu tat-tad-bhāveneti samādheyam | kecic caivaṃ<BR>
vyācakṣate, pūtanā-vadha-līlā-smaraṇāveśe sati kāsāñcit pūtanānukaraṇam<BR>
api śrī-kṛṣṇāniṣṭhā-śaṅkayā bhayenaiva bhavati | yathā loke'pi ātma-<BR>
niṣṭhā-śaṅkayā bhayonmattasya tad-bhaya-hetu-vyāghrādy-anukaraṇaṃ<BR>
bhavati | tatas tad-anukaraṇe'pi ātmanīva śrī-kṛṣṇe prītir evollasati na tu<BR>
dveṣaḥ | sā prītir yathātmani tad-rūpatayaiva tiṣṭhati tathaiva tāsāṃ śrī-<BR>
kṛṣṇe'pi svabhāvocitaivānuvartate | <BR>
<BR>
tataḥ baddhānyayā srajā kācid [BhP 10.30.23] ity ādau śrī-yaśodānukaraṇaṃ<BR>
ca tathaiva mantavyam | pūrvaṃ hi dāmodara-līlā-smaraṇāveśena tasyāḥ śrī-<BR>
kṛṣṇa-bhāvaḥ | tataś ca vaktraṃ nināya bhaya-bhāvanayā sthitsya [BhP 1.8.31]<BR>
ity-ukta-rītyā śrī-yaśodāto bhayam api jātam | bālya-svabhāvānusmaraṇena<BR>
tad-anukaraṇaṃ ca | tataś ca saiva svayam anyāṃ kāñcī-tal-līlāveśenaiva<BR>
kṛṣṇāyamānāṃ ca babandha | tathāpi pūrvavat svabhāvocitaiva prītis tasyām<BR>
antarvartata eva | sā hi prītis tat-tad-bhāvasya paramāśraya-rūpā | tato bahir<BR>
eva tat-tad-anukaraṇāt śrī-yaśodā-bhāvasya ca madhye śrī-kṛṣṇa-bhāva-<BR>
vyavadhānena nija-bhāvāsparśān na virodha iti |<BR>
<BR>
|| 10.30 || śrī-śukaḥ || 325 ||<BR>
<BR>
[326]<BR>
<BR>
gati-sthānāsanādīnāṃ mukha-netrādi-karmaṇām |<BR>
tātkālikaṃ tu vaiśiṣṭyaṃ vilāsaḥ priya-saṅgajam || [UN 11.31]<BR>
<BR>
sa yathā -<BR>
taṃ vilokyāgataṃ preṣṭhaṃ prīty-utphulla-dṛśo 'balāḥ [BhP 10.32.3] iti<BR>
spaṣṭam |<BR>
<BR>
|| 10.32 || saḥ || 326 || <BR>
<BR>
[327]<BR>
<BR>
garvābhilāṣa-rudita-smitāsūyā-bhaya-krudhām |<BR>
saṅkarī-karaṇaṃ harṣād ucyate kila-kiñcitam ||[UN 11.44]<BR>
<BR>
tad yathā - tasya tat kṣvelitaṃ śrutvā bālāḥ premapariplutāḥ [BhP 10.22.12] ity<BR>
ādi, evaṃ bruvati govinde [BhP 10.22.13] ityādi, mānayaṃ bhoḥ kṛthā [BhP<BR>
10.22.14] ityādi, śyāmasundara te dāsyaḥ [BhP 10.22.15] ity ādy antam |<BR>
spaṣṭam |<BR>
<BR>
|| 10.22 || saḥ || 327 ||<BR>
<BR>
[328]<BR>
<BR>
vallabha-prāpti-velāyāṃ madanāveśa-sambhramāt |<BR>
vibhramo hāra-mālyādi-bhūṣā-sthāna-viparyayaḥ || [UN 11.39]<BR>
<BR>
sa yathā -- vyatyasta-vastrābharaṇāḥ kāścit kṛṣṇāntikaṃ yayuḥ [BhP 10.29.7]<BR>
iti | (page 131) <BR>
iṣṭe'py garva- mānābhyāṃ bibbokaḥ syād anādaraḥ [UN 11.52] | sa ca ekā<BR>
bhrū-kuṭim ābadhya [BhP 10.32.6] ity ādāv udāhariṣyate | <BR>
vinyāsa-bhaṅgi-raṅgānāṃ bhrū-vilāsa-manoharāḥ |<BR>
sukumārā bhaved yatra lalitaṃ tad-udīritam | [UN 11.56] | tac ca pūrvatraiva<BR>
jñeyam |<BR>
<BR>
|| 10.32 || saḥ || 328 ||<BR>
<BR>
[329]<BR>
<BR>
kānta-smaraṇa-vārtādau hṛdi tad-bhāva-bhāvataḥ |<BR>
prākaṭyam abhilāṣasya moṭṭāyitam udīryate || [UN 11.47]<BR>
<BR>
tac ca kṛṣṇaṃ nirīkṣya vanitotsava [BhP 10.21.12] ity ādāv eva jñeyam |<BR>
<BR>
hrī-mānerṣyādibhir yatra nocyate sva-vivakṣitam |<BR>
vyajyate ceṣṭayaivedaṃ vikṛtaṃ tad vidur budhāḥ || [UN 11.58]<BR>
<BR>
tad yathā-<BR>
paridhāya sva-vāsāṃsi preṣṭha-saṅgama-sajjitāḥ |<BR>
gṛhīta-cittā no celus tasmin lajjāyitekṣaṇāḥ || [BhP 10.22.23]<BR>
<BR>
spaṣṭam |<BR>
|| 10.22 || saḥ || 329 ||<BR>
<BR>
[330]<BR>
<BR>
ākalpa-kalpanālpāpi vicchittiḥ kānti-poṣa-kṛt || [UN 11.34]<BR>
<BR>
stanādharādi-grahaṇe hṛt-prītāv api sambhramāt |<BR>
bahiḥ krodho vyathitavat proktaṃ kuṭṭamitaṃ budhaiḥ || [UN 11.49]<BR>
<BR>
evam ity anusāreṇa vicchitti-kuṭṭumite api jñeye | <BR>
<BR>
atha vācikāḥ | tatra cāṭu-priyoktir ālāpaḥ [UN 11.80] | sa yathā -- kā stry<BR>
aṅga te kala-padāyata-mūrcchitena [BhP 10.29.40] ity ādi | spaṣṭam |<BR>
<BR>
|| 10.29 || śrī-gopyaḥ || 330 ||<BR>
<BR>
[331]<BR>
<BR>
vilāpo duḥkhajaṃ vacaḥ [UN 11.83] | sa yathā- paraṃ saukhyaṃ hi nairāśyaṃ<BR>
[BhP 10.47.47] ity ādi | spaṣṭam |<BR>
<BR>
|| 10.47 || tāḥ || 331 ||<BR>
<BR>
[332]<BR>
<BR>
ukti-pratyuktimad-vākyaṃ saṃlāpa iti kīrtyate [UN 11.85] | sa yathā-svāgataṃ<BR>
vo mahābhāgāḥ [BhP 10.29.18] ity ādikaṃ | vyaktaṃ bhavān vraja-bhayārti-<BR>
haro'bhijātaḥ [BhP 10.29.41] ity ādy-antam |<BR>
<BR>
atra śrī-kṛṣṇa-vākyeṣu prathamo'rthas tāsu veṇv-ādi-mohitāsv api vāmyam<BR>
ācarantīṣu saṅga-prārthanā-rūpaḥ | dvitīyas tu parihāsāya tad-bhāva-<BR>
parīkṣaṇāya ca tad-āgamana-kāraṇa-sva-saṅga-pratyākhyāna-rūpaḥ | tathaiva<BR>
tāsāṃ vākyeṣv api tat-prārthanā-pratyākhyāna-rūpaḥ | ataeva pārasparika-<BR>
samāna-vaidagdhī-mayatvād atitarāṃ rasaḥ puṣyate | <BR>
<BR>
svāgataṃ iti ubhayatra samānam eva | rajany eṣā | yadi kathañcid āgatā eva<BR>
tadādhunā tu rajanyā ghora-rūpāditvāt vrajaṃ prati na yāta, yātuṃ nārhatha |<BR>
kintu strībhir yuṣmābhir iha mama vīrasya sannidhāv eva stheyaṃ sthātuṃ<BR>
yogyam iti | sumadhyamā iti punar gamane khedam api darśitavān | <BR>
<BR>
na ca mat-sannidhāv avasthāne bandhubhyo bhetavyam ity āha mātaraḥ [BhP<BR>
10.29.20] iti | bandhubhyaḥ sādhvasaṃ mā kṛḍhvaṃ yatas te mātrādayo<BR>
bandhavo rātrāv asmin apaśyanta eva vicinvanti | tato nāsti teṣām<BR>
atrāgamana-sambhāvaneti bhāvaḥ | putrā devaraṃ-manyādi-putrāḥ<BR>
sapatnyādi-putrā vā | <BR>
<BR>
nijārāma-darśanayā tāsāṃ bhāvam uddīpayati dṛṣṭaṃ vanaṃ [BhP 10.29.21]<BR>
iti | nigamayati tad yāta [BhP 10.29.22] iti yasmād rajany eṣā ghora-rūpā ity-<BR>
ādiko hetuḥ, tat tasmāc cira-kālaṃ vyāpya ghoṣaṃ mā yāta | aciram adhunaiva<BR>
mā yāteti vā | tatas tatra gatvā patīn yuṣmat-patitvena k ptāṃ tān api mā<BR>
śuśrūṣadhvam | he satīḥ satyaḥ paramottamāḥ | ye ca vatsādayas te ca mā<BR>
krandanti (page 132) tatas tān mā pāyayata tad-arthaṃ mā duhyata ceti | <BR>
<BR>
yadi svayam eva bhavatyo mad-anurāgeṇaivāgatā na tatra mat-<BR>
prārthanāpekṣāpi, tadā tad atīva yuktam ācaritam ity āha athavā [BhP<BR>
10.29.23] iti | mama mayi | yadi jantu-mātrāṇy eva mayi prīyante tadā<BR>
bhavatīnāṃ kāminīnāṃ kānta-bhāvātmaka eva saḥ sneho bhaved iti bhāvaḥ | <BR>
<BR>
nanu bhartṛ-śuśrūṣaṇa-parityāge strīṇāṃ doṣas tatrāha bhartuḥ śuśrūṣaṇaṃ<BR>
[BhP 10.29.24] iti | amāyayā yo bhartā tasyaiva śuśrūṣaṇaṃ paro dharmaḥ |<BR>
tathā tad-bandhūnāṃ ca | yuṣmākaṃ tu anupabhuktātvena lakṣyamāṇānāṃ<BR>
dāmpatya-vyavahārābhāvāt kenāpi māyayaiva tat kalpitam iti lakṣyate | tato<BR>
na doṣa iti bhāvaḥ | <BR>
<BR>
aṅgīkṛtyāpi patitvaṃ prakārāntareṇa tat-sevāṃ smṛti-vākya-dvārāpi<BR>
pariharati duḥśīlaḥ [BhP 10.29.25] iti | apātaky eva na hātavyaḥ |  te tu<BR>
pātakina eveti sāsūyo bhāvaḥ | <BR>
<BR>
apātakitvāṅgīkāram āśaṅkya chalena smṛti-vākyāntaram anyārthatayā<BR>
vyañjayann api tat-sevāṃ pratyācaṣṭe asvargyam [BhP 10.29.26] iti | upa<BR>
samīpe patir yasyāḥ sā upapatis tasyā bhāva aupapatyaṃ pati-sāmīpyam ity<BR>
arthaḥ | tat khalv asvargyād iti | <BR>
<BR>
atha mayy api jāto bhāvaḥ kleśāyaiva bhavatīty āśaṅkyāpi mā<BR>
parāṅmukhībhavatety āha śravaṇād [BhP 10.29.27] iti | yathā śravaṇādinā<BR>
mad-bhāvo mad-aprāptyā duḥkha-mayas tathā sannikarṣeṇa mat-prāptyā na<BR>
bhavati | tatas tasmād gṛhān gṛha-sadṛśān kuñjān prati yāta praviśata |<BR>
paryudāso'tra nañ iti | <BR>
<BR>
tad evaṃ śrī-kṛṣṇa-vākyasya prārthanā-rūpo'rtho vyākhyātaḥ | arthāntaraṃ<BR>
tu prasiddham | tatra putrā iti saparihāsa-doṣodgāreṇāpi pratyākhyānam | <BR>
<BR>
atha tādṛśa-kṛṣṇa-vākya-śravaṇānantaraṃ tāsām avasthā-varṇanam iti<BR>
vipriyam ākarṇya [BhP 10.29.28] ity-ādibhis tribhiḥ | artha-dvitayasyaiva<BR>
tarkeṇa tad-abhiprāya-niścayābhāvād utkaṇṭhāsvyābhāvyena<BR>
pratyākhyānasyaiva suṣṭhu sphuritatvāt tad-vākyasya vipriyatvaṃ tāsāṃ<BR>
viṣādādikaṃ ca | tatrobhayatrāpi cintāyā yuktatvāt mukha-namanādi-ceṣṭāsv<BR>
api na rasa-bhaṅgaḥ | padā bhrū-lekhanaṃ cātra nāyikayā svayam abhiyoge'py<BR>
uktam asti | <BR>
<BR>
atha tāsām api tad-anurūpaṃ vākyaṃ maivaṃ [BhP 10.29.31] ity ādi | meti tat-<BR>
prārthanā-nirākaraṇe sarva-viṣayān pati-putrādīn santyajya yās tava pāda-<BR>
mūlaṃ bhaktās tā eva duravagrahaṃ nirargalaṃ yathā syāt tathā bhajasva |<BR>
pāda-mūlam iti tāsu nijotkarṣa-khyāpanam | asmān punar atathābhūtān ā<BR>
samyag darśana-prasaṅgādiṣv api tyaja | tatrānyāsāṃ bhajane sveṣāṃ tyāge<BR>
ca sad-ācāraṃ dṛṣṭāntayati deva iti | sa hi tyakta-viṣaya-karmāditayā svaṃ<BR>
bhajato mumukṣūn eva bhajati nānyān iti | <BR>
<BR>
atha śāstrārtha-dvārā tad-upadeśaṃ nirākurvanti yat paty-apatya [BhP<BR>
10.29.32] iti | svadharmaḥ suṣṭhu adharmaḥ | dharma-videti sopahāsam | uktaṃ<BR>
chalena pratipāditam | bhartuḥ śuśrūṣaṇam ity ādāv anyathā-<BR>
yojanābhiprāyāt | etad adharma-nirākaraṇopadeśa-vākyam | tat-pade<BR>
upadeṣṭari īśe svatantrācāre tvayy evāstu tvam evādharmān nivartasva ity<BR>
arthaḥ | tato yuṣmākaṃ kim ity ata āhuḥ preṣṭha iti | bandhur ātmā sundara-<BR>
svabhāvo bhavān prāṇi-mātrāṇāṃ kila preṣṭhaḥ | tatas tenaiva sarve vayaḥ<BR>
maṅgalinaḥ syāmety arthaḥ |<BR>
<BR>
athavā mad-abhisnehād ity ādikaṃ nirākurvanti kurvanti hi [BhP 10.29.33] iti |<BR>
ārtiṃ dyanti chindanti iti tādṛśaiḥ patyādibhir hetu-bhūtaiḥ sve (page 133)<BR>
ātmani dehādau  <BR>
nitya-priye sati yāḥ kuśalā bhavanti tāḥ kiṃ tvayi ratiṃ kānta-bhāvaṃ kurvanti<BR>
api tu naivety arthaḥ | tat tasmāt no'smabhyaṃ prasīda imaṃ durāgrahaṃ<BR>
tyajety arthaḥ | tatra varadeśvareti sopalambhaṃ sambodhanam | eṣa eva<BR>
varo'smabhyaṃ dīyatām iti bodhakam |<BR>
<BR>
tad eva vyañjayanti tvayi cirād dhṛtā avasthitā yā āśā tṛṣṇā tāṃ vyāpya<BR>
vayaṃ mā sma mā bhavāma | tasyāṃ tvan-manaḥ-sthitāyāṃ tṛṣṇāyāṃ vayam<BR>
udāsīnā eva bhavāma ity arthaḥ | tatas tāṃ chindyā iti | aravinda-netreti |<BR>
etādṛśe'pi netre kauṭilyaṃ na yuktam iti bhāvaḥ | mā smety aster mā-yoge<BR>
laṅi rūpam |<BR>
<BR>
āśāyāḥ karmatvaṃ ca go-doham astītivat | śravaṇād darśanād ity ādi-sūcitaṃ<BR>
nija-bhāva-janmāpalapanti cittam [BhP 10.29.34] iti  | no'smākaṃ cittaṃ sukha<BR>
eva vartate na tu bhavatā tasmād apahṛtam | yasmāg gṛheṣu nirviśati | tatra<BR>
cihnaṃ karāv api gṛha-kṛtyārthaṃ  nirviśata iti | yad uktaṃ sumadhyamā iti<BR>
tatrāhuḥ pādau kathaṃ tava pāda-mūlāt padam api na calataḥ | tataḥ kathaṃ<BR>
vrajaṃ na yāmaḥ, api tu yāma evety arthaḥ | yat tūktaṃ vrajaṃ prati na yāta<BR>
kiṃ tv ihaiva sthīyatām iti tatrāhuḥ karavāma kiṃ veti | <BR>
<BR>
agṛhān pratiyāteti satṛṣṇaṃ yad uktaṃ tatrāhuḥ siñca [BhP 10.29.35] iti | aṅga,<BR>
he kāmuka, no'smākaṃ svābhāvikāt hāsāvalokaka-sahitāt kala-gītāj jāto yas<BR>
tava hṛc-chayāgnis taṃ tvad-adharāmṛta-pūrakeṇaiva siñca | asmadīyasya tasya<BR>
kathañcid aprāpyatvād iti | anyo'pi rasa-lubdho lobhya-vastuno'prāptau<BR>
nijauṣṭham eva leḍhīti narma ca vyañjitam | <BR>
<BR>
tatra hetum āha no iti | dhatte padaṃ tvam avitā yadi vighna-mūrdhni [BhP<BR>
10.4.10] ity-ādivat atra cec chabdo'pi niścaye | tataś ca yasmāt niścitam eva<BR>
vayaṃ te tava virahajāgny-upayukta-dehā no bhavāmaḥ | tato dhyāne viṣaye'pi<BR>
tava padayoḥ padavīm api na yāmaḥ na spṛśāmaḥ | sakhe iti sambodhya<BR>
prācīna-mitho-bālya-krīḍā-gata-sauhṛdya-prakaṭanena nija-vacasa ārjavaṃ<BR>
prakaṭitavatyaḥ |<BR>
<BR>
nanu sakhyena bālya-krīḍāyām api sparśādikaṃ jātam evāsti tarhi katham<BR>
aho idānīm udāsīnāḥ stha | tatrāhuḥ yarhi [BhP 10.29.36] iti | he ambujākṣa<BR>
araṇya-janāḥ paśu-pakṣy-ādayas teṣāṃ priyasya bālya-bhāvena tair eva kṛta-<BR>
maitrasya tava yarhi yadā kvacid api ramāyā ramaṇyā dattāvasaraṃ pāda-<BR>
talaṃ jātaṃ, tad-anugatāv unmukhaṃ babhūvety arthaḥ | tat-prabhṛty eva vayaṃ<BR>
tad api nāsprākṣma na spṛṣṭavatyaḥ | kim utānyad aṅgam | tad evaṃ nija-<BR>
dāḍhyenaiva pūrvaṃ tvayābhiramitāḥ kārita-bālya-krīḍā api vayam adhunā<BR>
añjasaḥ anāyāsena anyeṣāṃ guru-janādīnāṃ samakṣaṃ sthātuṃ pārayāmaḥ |<BR>
bateti śaṅkāyām | anyathā tair api tyajyemahīti bhāvaḥ | <BR>
<BR>
atha prīyante mayi jantavaḥ ity atra kāminyo yūyaṃ kānta-bhāvātmakam eva<BR>
snehaṃ kartum arhatheti yad abhipretaṃ tatra lakṣmy-ādi-rūpam udāharaṇam<BR>
āśaṅkya pariharanti śrīr [BhP 10.29.37] iti | śrīr api vakṣasi tathā prasiddheḥ<BR>
śrī-viṣṇor urasi padaṃ labdhvāpi yasya tava śrī-gokula-vṛndāvana-sthitaṃ<BR>
padāmbuja-rajas tulasyā vṛndayā saha cakame | tvaj-janmata ārabhya<BR>
nandasya vrajo ramākrīḍo babhūveti tulasī-lakṣaṇa-rūpāntarā vṛndā-devī<BR>
vṛndāvane nitya-vāsam akarod iti ca muni-jana-prasiddheḥ | kathambhūtam<BR>
api rajaś cakame | bhṛtyair vraja-sambandhibhir juṣṭaṃ śiro-<BR>
dhāraṇādinopabhuktam api | sā tu kīdṛṅ-mahimāpi | yasyāḥ sva-viṣayaka-<BR>
(page 134) kṛpā-vīkṣaṇe uta api | anya-surāṇāṃ tat-pārṣadādīnām api<BR>
prayāsas tādṛśa-mahimāpi | vayaṃ ceti ca-śabdaḥ kāku-sūcakasyāpi-śabdasya<BR>
samānārthaḥ | tato yathā śrīr yathā ca vṛndā tadvad vayam api mughdāḥ<BR>
satyaḥ tasya tava pāda-rajaḥ prapannāḥ api tu naivety arthaḥ |<BR>
<BR>
prāktanaṃ vākyaṃ nigamayanti tan naḥ [BhP 10.29.38] iti | vṛjinārdaneti<BR>
karmaṇy an eva | he sarva-duḥkha-nivāraka, tatas tasmāt no'smān prati<BR>
prasīda imāṃ durdṛṣṭiṃ tyajety arthaḥ | nanu yūyam api gṛhādi-<BR>
tyāgenātrāgatya tadvad eva mat-pāda-rajaḥ prapannāḥ tatrāhuḥ na te 'ṅghri-<BR>
mūlam iti | tadvad asator visṛjya tvad-upāsanāśāḥ satyas tavāṅghri-mūlaṃ na<BR>
prāptā api tu kautukenaiva jyotsnāyāṃ vṛndāvana-darśanārtham āgatā ity<BR>
arthaḥ | atas tvadīya-tādṛśa-nirīkṣaṇa-jāta-tīvra-kāmena <BR>
taptātmāno yās tāsām eva dāsyaṃ dehi na tu mādṛśīnām | atra ṣaṣṭhī<BR>
cātyanta-dānābhāve sampradānatvaṃ na bhavatīti vivakṣayā | atas tad api<BR>
dānaṃ gokule'smin nātisthirībhaviṣyatīti bhāvaḥ | <BR>
<BR>
puruṣa-bhūṣaṇeti sambodhanaṃ ca śliṣṭam | puruṣān gokula-gatān sakhi-<BR>
janān eva bhūṣayati na tv adyāpi gokula-ramaṇīṃ kāñcid api | atas tādṛśa-<BR>
taptātmāno'pi nāyikāḥ kalpanā-mātra-mayya iti bhāvaḥ | atra<BR>
bhāvāntareṇāgati-sūcanāt dṛṣṭaṃ vanaṃ kusumitam [BhP 10.29.21] ity anena<BR>
tad-bhāvoddīpanam api nādṛtam | <BR>
<BR>
atha śravaṇād [BhP 10.29.27] ity ādau darśanān mayi bhāvaḥ ity anena yan-<BR>
nija-saundarya-balaṃ darśitaṃ tatrāhuḥ vīkṣya [BhP 10.29.39] iti | atrāpy<BR>
antyaś ca-śabdaḥ kākvām | pūrvas tu tat-tad-ukta-samuccaye | etad api etac<BR>
cāpi vilokya dāsyo bhavāma, api tu na sarvathaiva ity arthaḥ | <BR>
<BR>
nanu yady evaṃ dṛḍha-vratā bhavata tarhi katham ihaiva sarvāṃ rātriṃ na<BR>
tiṣṭhathety āśaṅkya punaḥ sa-śaṅkam āhuḥ kā stry aṅga te [BhP 10.29.40]<BR>
iti | yadyapy eva tathāpi aṅga he kala-padāyata-veṇu-gīta, he sammohita<BR>
sammohanākhya-kāma-bāṇa-mohita, trilokyām eṣā kā strī yā te tvattaḥ<BR>
sakāśāt ārya-caritāt sad-ācārād dhetor api na calet | astv asmākaṃ parama-<BR>
sādhu-maryādā-vratānāṃ dūrato vārtā | <BR>
<BR>
tad evaṃ tataś calane hetuṃ sambodhana-dvayena guṇa-gataṃ bhāva-gataṃ ca<BR>
tadīyaṃ doṣam uktvā rūpa-gataṃ cāhuḥ trailokyeti | tathā ārya-caritād eva<BR>
hetor idaṃ ca rūpaṃ vilokya kā na calet | yat yasmāt go-dvijeti | sundarīṇāṃ<BR>
sundara-para-puruṣa-nikaṭa-sthitir hi bāḍhaṃ loka-vigānāya syād iti | <BR>
<BR>
rajany eṣā [BhP 10.29.19] ity ādau iha vīrasya mama sannidhau stheyam ity<BR>
atra balākāram apy āśaṅkya sastutikam iva prārthayante vyaktaṃ bhavān<BR>
[BhP  10.29.41] iti | yasmād īdṛśo jātas tasmāt he ārta-bandho dharma-cyuti-<BR>
bhayato'pi vraja-janāṃs trāyamāṇa, kiṅkarīṇāṃ gṛha-dāsīnām api bhavad-<BR>
darśana-jātakām atapteṣv api staneṣu kara-paṅkajaṃ no nidhehi nārpaya |<BR>
astu tāvat stanānāṃ vārtā tāsāṃ śiraḥsu ca mā nidhehi | <BR>
<BR>
tad evaṃ sati mādṛśīnāṃ tu sat-kula-jātānāṃ parama-satīnāṃ tat-tad-vārtāṃ<BR>
manasāpi na nidhehīti bhāvaḥ | tad evaṃ śrī-kṛṣṇa-prārthanā-pratyākhyāna-<BR>
rūpo'rtho vyākhyātaḥ | svayaṃ dūtya-viśeṣeṇa prārthanā-rūpo vyaṅgo'rthaś<BR>
ca prāyaḥ prasiddha eva | tatra dharma-śāstropadeśa-balena yat paty-ādīnām<BR>
anuvṛtter nityatvaṃ śrī-bhagavatā sthāpitaṃ jñāna-śāstram ālambya tan<BR>
nirākartuṃ pratibhāva-calanenaiva tasya paramātma-tattvaṃ kalpayantyaḥ<BR>
sarvopadeśānāṃ tad-anugatāv eva tātparyaṃ sthāpayanti yat-paty-apatya [BhP<BR>
10.29.32] iti | etat svadharmopadeśa-vākyaṃ sarvopadeśa-(page 135)-vākyānāṃ<BR>
tātparyāspade tvayy evāstu | tvad-bhajana eva paryavasyatv ity arthaḥ | katham<BR>
ahaṃ tad-āspadam | tatrāhuḥ - tvam ātmā paramātmeti | tataḥ tam etaṃ<BR>
vedānuvacanena brāhmaṇā vividiṣanti [BAU 4.4.22] ity-ādi-śāstra-balena<BR>
tvam eva tad-āspadam ity arthaḥ | <BR>
<BR>
atha mama paramātmatvam api kutaḥ ? tatra sa-pratibham āhuḥ kila<BR>
prasiddhau tanu-bhṛtāṃ preṣṭhaḥ nirupādhi-premāspadaṃ bandhur<BR>
nirupādhi-hita-kārī ca bhavān iti | tac ca dvayaṃ paramātma-lakṣaṇatvena<BR>
ātmanas tu kāmāya sarvaṃ priyaṃ bhavati [BAU 2.4.5] ity ādi-jñāna-śāstre<BR>
prasiddham | tasmāt tvam eva paramātmeti siddham | tasmāt tvad-<BR>
upāsanonmukhānām asmākaṃ brāhmaṇo nirvedam āyāt, nāsty akṛtaḥ kṛtena<BR>
[MuṇḍakaU 1.2.12] iti balavattara-jñāna-śāstropadeśena svadharma-<BR>
parityāge'pi na doṣa iti bhāvaḥ | tāsāṃ tad-aiśvarya-jñānaṃ ca tan-<BR>
mādhuryānubhavātiśayenodetuṃ na śaknotīti pūrvam eva darśitam | tatra ca<BR>
viśeṣataḥ sad-ācāraṃ pramāṇayanti kurvanti hi [BhP 10.29.33] iti | kuśalāḥ<BR>
sārāsāra-vidvaṃsaḥ santaḥ | hi prasiddhau | viśeṣata ity arthaḥ | sva ātmani<BR>
paramātmanīti pūrvābhiprāyeṇa | sve ātmani antaḥkaraṇe nitya-<BR>
priyatvenānubhūyamāno yas tvaṃ tasmiṃs tvayīty arthaḥ | ity abhiprāyeṇavā |<BR>
yasmāt te caivambhūte tvayy eva ratiṃ kurvanti na tu dharmādau tad-dhetau<BR>
gṛhādau vā | <BR>
<BR>
tasmād asmākaṃ paty-ādibhiḥ kim ? yarhy ambujākṣa [BhP 10.29.36] ity<BR>
ādiṣu ramādi-śabdāḥ śrīr yat-padāmbujety ādivad eva vyākhyeyāḥ | iti<BR>
vācikānubhāveṣu saṃlāpa-vyākhyā |<BR>
<BR>
|| 10.29 || śrī-śukaḥ || 332 ||<BR>
<BR>
[333] <BR>
<BR>
sandeśas tu proṣitasya sva-vārtā-preṣaṇaṃ bhavet [UN 11.93] | sa yathā -<BR>
<BR>
he nātha he ramā-nātha vraja-nāthārti-nāśana |<BR>
magnam uddhara govinda gokulaṃ vṛjinārṇavāt || [BhP 10.47.52] <BR>
<BR>
[334]<BR>
<BR>
anyārtha-kathanaṃ yat tu so'padeśa itīritaḥ [UN 11.97] | sa yathā-niḥsvaṃ<BR>
tyajanti gaṇikāḥ [BhP 10.47.78] ity ādi jārā bhuktā ratāṃ striyam ity antam |<BR>
spaṣṭam |<BR>
<BR>
|| 10.47 || śrī-gopya uddhavam || 334 ||<BR>
<BR>
[335]<BR>
<BR>
yat tu śikṣārtha-vacanam upadeśaḥ sa ucyate [UN 11.99] | sa yathā<BR>
baladevāgamane-<BR>
<BR>
kiṃ nas tat-kathayā gopyaḥ kathāḥ kathayatāparāḥ |<BR>
yāty asmābhir vinā kālo yadi tasya tathaiva naḥ || [BhP 10.65.14] <BR>
<BR>
spaṣṭam |<BR>
<BR>
|| 10.65 || tāḥ || 335 ||<BR>
<BR>
[336]<BR>
<BR>
vyājenātmābhilāṣoktir vyapadeśa itīryate [UN 11.103] | sa yathā---kṛṣṇaṃ<BR>
nirīkṣya [BhP 10.21.12] ity ādau devyo vimāna-gatayaḥ smara-nunna-sārāḥ ity<BR>
ādi | spaṣṭam |<BR>
<BR>
|| 10.21 || tāḥ || 336 ||<BR>
<BR>
[337]<BR>
<BR>
evaṃ pralāpānulāpāpalāpādideśa-nirdeśā api pañca vācikeṣu jñeyāḥ | ity<BR>
anubhāvāḥ | atha vyabhicāriṇaḥ | atra nirvedaḥ sāvamāne syāt caraṇa-raja<BR>
upāste yasya bhūtir vayaṃ kā [BhP 10.47.15] iti | spaṣṭam |<BR>
<BR>
|| 10.47 || tāḥ || 337 ||<BR>
<BR>
[338]<BR>
<BR>
anutāpo viṣādakaḥ - akṣaṇvatāṃ phalam [BhP 10.21.7] ity ādau dṛśyaḥ |<BR>
dainyam aurjitya-rāhitye tan naḥ prasīda vṛjinārdana [BhP 10.29.38] ity ādi |<BR>
spaṣṭam |<BR>
<BR>
|| 10.21 || tāḥ || 338 ||<BR>
<BR>
[339]<BR>
<BR>
glānir niṣprāṇatā matā [BRS 2.4.26] kācid rāsa-pariśrāntā [BhP 10.33.10] ity<BR>
ādau darśitā | svedātmā śramaḥ tāsāṃ rati-vihāreṇa [BhP 10.33.20] (page 136)<BR>
ity ādi |<BR>
<BR>
[340]<BR>
<BR>
ullāse viveka-śamane madaḥ - tad-aṅga-saṅga-pramadākulendriyāḥ [BhP<BR>
10.33.18] ity ādi | spaṣṭam |<BR>
<BR>
|| 10.33 || śrī-śukaḥ || 340 ||<BR>
<BR>
[341]<BR>
<BR>
anyasya helane garvaḥ | tasyāḥ syur acyuta nṛpā bhavatopadiṣṭāḥ [BhP<BR>
10.60.44] ity ādi | spaṣṭam |<BR>
<BR>
|| 10.60 || śrī-rukmiṇī || 341 ||<BR>
<BR>
[342]<BR>
<BR>
śaṅkā svāniṣṭha-tarkite | api mayy anavadyātmā dṛṣṭvā kiñcij jugupsitam<BR>
[BhP 10.53.24] ity ādi | spaṣṭam |<BR>
<BR>
|| 10.53 || sā || 342 ||<BR>
<BR>
[343]<BR>
<BR>
trāso bhiyā manaḥ-kṣobhe -- krośantaṃ kṛṣṇa rāmeti vilokya sva-parigraham<BR>
[BhP 10.34.27] iti | spaṣṭam |<BR>
<BR>
|| 10.34 || śrī-śukaḥ || 343 ||<BR>
<BR>
[344]<BR>
<BR>
āvegaś citta-sambhrame -- duhantyo'bhiyayuḥ kāścid dohaṃ hitvā samutsukāḥ<BR>
[BhP 10.29.5] ity ādi | spaṣṭam |<BR>
<BR>
|| 10.29 || saḥ || 344 ||<BR>
<BR>
[345]<BR>
<BR>
unmādo hṛdaya-bhrāntau -- gāyantya uccair amum eva saṃhatā [BhP 10.30.4]<BR>
ity ādi | spaṣṭam |<BR>
<BR>
|| 10.30 || saḥ || 345 ||<BR>
<BR>
[346]<BR>
<BR>
apasmāro mano-laye -<BR>
<BR>
mayi tāḥ preyasāṃ preṣṭhe dūra-sthe gokula-striyaḥ |<BR>
smarantyo 'ṅga vimuhyanti virahautkaṇṭhya-vihvalāḥ || [BhP 10.46.5]<BR>
<BR>
[347]<BR>
<BR>
vyādhis tat-prabhave bhāve - dhārayanty ati-kṛcchreṇa prāyaḥ prāṇān<BR>
kathañcana [BhP 10.46.6] iti | spaṣṭam |<BR>
<BR>
|| 10.46 || śrī-bhagavān uddhavam || 346-347 ||<BR>
<BR>
[348]<BR>
<BR>
moho hṛn-mūḍhatātmani | nija-padābja-dalaiḥ [BhP 10.35.17] ity ādau, kuja-<BR>
gatiṃ gamitā ity ādi | spaṣṭam |<BR>
<BR>
|| 10.35 || śrī-gopyaḥ || 348 ||<BR>
[349]<BR>
<BR>
prāṇa-tyāge mṛtiḥ sāsminn asiddha-vapuṣāṃ ratau | antar-gṛha-gatāḥ kāścit<BR>
[BhP 10.29.9] ity ādau śrī-kṛṣṇa-sandarbhe vyākhyātā | <BR>
<BR>
anyatra kṛṣṇa-kṛtyebhyo balinaḥ kleśa-śaṅkayā |<BR>
ālasyam acikīrṣāyāṃ kṛtrimaṃ teṣu cojjvale ||<BR>
<BR>
tatra kṛṣṇa-kṛtyebhyo'nyatra tad yathā-tad-aṅga-saṅga ity ādau keśān<BR>
dukūlaṃ kuca-paṭṭikāṃ vā | nāñjaḥ tu prativyoḍhum alaṃ vraja-striyaḥ [BhP<BR>
10.33.17] iti |<BR>
<BR>
|| 10.33 || śrī-śukaḥ || 349 ||<BR>
<BR>
[350]<BR>
<BR>
athojjvale kṛṣṇa-sahita-vihāra-kṛtyeṣu ca kṛtrimaṃ tad yathā - na pāraye'haṃ<BR>
calitum [BhP 10.30.37] ity ādi | spaṣṭam |<BR>
<BR>
|| 10.30 || śrī-rādhā || 350 ||<BR>
<BR>
[351]<BR>
<BR>
jāḍyam apratipattau syāt ---<BR>
<BR>
tam āgataṃ samājñāya vaidarbhī hṛṣṭa-mānasā |<BR>
na paśyantī brāhmaṇāya priyam anyan nanāma sā || [BhP 10.53.31]<BR>
<BR>
spaṣṭam |<BR>
|| 10.53 || śrī-śukaḥ || 351 ||<BR>
<BR>
[352]<BR>
<BR>
vrīḍety āhu adhṛṣṭatām | <BR>
<BR>
patyur balaṃ śarāsāraiś channaṃ vīkṣya su-madhyamā |<BR>
sa-vrīḍam aikṣat tad-vaktraṃ bhaya-vihvala-locanā || [BhP 10.54.4]<BR>
<BR>
idaṃ bhāva-sāṅkārye'py udāhāryam |<BR>
<BR>
|| 10.54 || saḥ || 352 ||<BR>
<BR>
[353]<BR>
<BR>
avahittākāra-guptau | sabhājayitvā tam anaṅga-dīpanam [BhP 10.32.15] ity<BR>
ādi | atra sambhājanādinā kopācchādanam |<BR>
<BR>
|| 10.32 || saḥ || 353 ||<BR>
(page 137)<BR>
[354]<BR>
<BR>
smṛtiḥ prāg-jñāta-cintane - <BR>
tāḥ kiṃ niśāḥ smarati yāsu tadā priyābhir<BR>
vṛndāvane kumuda-kunda-śaśāṅka-ramye | [BhP 10.47.43] ity ādau darśitā |<BR>
<BR>
aho vitarka ity uktaḥ na lakṣyante padāny atra [BhP 10.30.31] ity ādi |<BR>
<BR>
|| 10.30 || śrī-gopyaḥ || 354 ||<BR>
<BR>
[355]<BR>
<BR>
dhyānaṃ cinteti bhaṇyate kṛtvā  mukhāny avaśucaḥ [BhP 10.29.29] ity ādi |<BR>
spaṣṭam |<BR>
<BR>
|| 10.29 || śrī-śukaḥ || 355 ||<BR>
<BR>
[356]<BR>
<BR>
matiḥ syād artha-nirdhāre -<BR>
<BR>
tvaṃ nyasta-daṇḍa-munibhir gaditānubhāva<BR>
ātmātma-daś ca jagatām iti me vṛto 'si | [BhP 10.60.39] iti | spaṣṭam |<BR>
<BR>
|| 10.60 || śrī-rukmiṇī || 356 ||<BR>
<BR>
[357]<BR>
<BR>
autsukyaṃ samayākṣamā - niśamya gītaṃ tad-anaṅga-vardhanam [BhP 10.29.4]<BR>
ity ādi | spaṣṭam | <BR>
<BR>
|| 10.29 || śrī-śukaḥ || 357 ||<BR>
<BR>
[358]<BR>
augryaṃ cāntye kṛtrimaṃ kvāpi | yathā krūras tvam akrūraḥ [BhP 10.39.21] ity<BR>
ādau | tac ca kvāpi kṛtrimaṃ, yathā dehi vāsāṃsi dharmajña no ced rājñe<BR>
bruvāmahe [BhP 10.22.15] iti | spaṣṭam |<BR>
<BR>
|| 10.22 || śrī-vraja-kumāryaḥ || 358 ||<BR>
<BR>
[359]<BR>
<BR>
amarṣas tv asahiṣṇutā | pati-sutānvaya- [BhP 10.31.16] ity ādau kitava yoṣitaḥ<BR>
kas tyajen niśi || iti | spaṣṭam |<BR>
<BR>
|| 10.31 || śrī-gopyaḥ || 359 ||<BR>
<BR>
[360]<BR>
<BR>
asūyānyodaya-dveṣe - tasyā amūni naḥ kṣobham [BhP 10.30.30] ity ādau | <BR>
<BR>
cāpalyaṃ citta-lāghave - śvo bhāvini tvam ajitodvahane [BhP 10.52.41] ity ādau<BR>
māṃ rākṣasena vidhinodvaha vīrya-śulkām iti | spaṣṭam |<BR>
<BR>
|| 10.52 || śrī-rukmiṇī || 360 ||<BR>
<BR>
[361]<BR>
<BR>
ceto-nimīlane nidrā -<BR>
<BR>
evaṃ cintayatī bālā govinda-hṛta-mānasā |<BR>
nyamīlayata kāla-jñā netre cāśru-kalākule || [BhP 10.53.26]<BR>
<BR>
svapnaḥ suptir itīryate | eṣa ca ūṣā-dṛṣṭāntenānumeyaḥ | bodho nidrādi-<BR>
viccheda iti triṃśat-trayādhikāḥ-nyamīlayata kālajñā netre ity anantaram |<BR>
<BR>
[362]<BR>
<BR>
evaṃ vadhvāḥ pratīkṣantyā govindāgamanaṃ nṛpa |<BR>
vāma ūrur bhujo netram asphuran priya-bhāṣiṇaḥ || [BhP 10.53.27]<BR>
<BR>
tena sphuraṇena jajāgārety arthaḥ |<BR>
<BR>
|| 10.53 || śrī-śukaḥ || 361-362 ||<BR>
<BR>
[363]<BR>
<BR>
atha kāntā-bhāvaḥ sthāyī | tasya ca hetu-dvayam | śrī-kṛṣṇa-svabhāvo<BR>
vāmā-viśeṣa-svabhāvaś ceti | prathamo, yathā - kānyaṃ śrayīta tava pāda-<BR>
saroja-gandham āghrāya [BhP 10.60.42] ity ādiṣu |<BR>
<BR>
[364]<BR>
<BR>
uttaro, yathā-<BR>
<BR>
naivālīkam ahaṃ manye vacas te madhusūdana |<BR>
ambāyā eva hi prāyaḥ kanyāyāḥ syād ratiḥ kvacit || <BR>
vyūḍhāyāś cāpi puṃścalyā mano 'bhyeti navaṃ navam |<BR>
budho 'satīṃ na bibhṛyāt tāṃ bibhrad ubhaya-cyutaḥ || [BhP 10.60.47-48] iti |<BR>
<BR>
yad bhavatoktaṃ athātmano'nurūpam [BhP 10.60.17] ity ādikaṃ tat tava vākyaṃ<BR>
strī-jātau prāyo nānṛtaṃ manye | yata ambāyā yathā kvacid ekatra sālva eva<BR>
ratir jātā tathānyasyāḥ kanyāyā ekatra ratiḥ prāyaḥ eva syāt | na tu<BR>
niyamena | kiṃ ca vyūḍhāyā api iti | yad vā kanyāyā api kvacid ekatra ratiḥ<BR>
syāt | prāya iti sādhvyā evety arthaḥ | tatra dṛṣṭāntaḥ - ambāyā (page 138)<BR>
iveti | puṃścalyās tu vyūḍhāyā api mano avaṃ navam abhyeti | tasmāt parama-<BR>
puṇya-śīlāyā eva tvayi svabhāvato ratir bhaved iti bhāvaḥ |<BR>
<BR>
|| 10.60 || śrī-rukmiṇī || 364 ||<BR>
<BR>
[365]<BR>
<BR>
eṣa ca sthāyī sākṣād-upabhogātmakas tad-anumodanātmakaś ceti dvividhaḥ |<BR>
pūrvaḥ sākṣān nāyikānām | uttaraḥ sakhīnām | ubhaya-vyapadeśānām<BR>
ubhāv api | tatropabhogātmakaḥ sa sāmānyato yathāv-kṛṣṇaṃ nirīkṣya<BR>
vanitotsava-rūpa-śīlam [BhP 10.21.12] iti | spaṣṭam |<BR>
<BR>
|| 10.21 || śrī-gopyaḥ || 365 ||<BR>
<BR>
[366]<BR>
<BR>
sa eva punaḥ sambhogecchā-nidānaḥ sairindhry-ādau yathā sahoṣyatām iha<BR>
preṣṭha [BhP 10.48.9] ity ādi | spaṣṭam |<BR>
<BR>
|| 10.48 || saiva || 366 ||<BR>
<BR>
[367]<BR>
<BR>
kvacid bhedita-sambhogecchaḥ paṭṭa-mahiṣīṣu yathā, smāyāvaloka-lava-<BR>
darśita- [BhP 10.61.4] ity ādiṣu | svarūpābhinna-sambhogecchaḥ śrī-vraja-<BR>
devīṣu, yathā-- yat te sujāta-caraṇāmbu-ruhaṃ [BhP 10.31.19] ity ādiṣu | āsāṃ<BR>
caiṣa svābhāvika eva | ataeva sva-parityāga-jāterṣayā doṣaṃ kalpayitvāpi tat-<BR>
parityāgāsāmarthyoktiḥ | yathā mṛgayur iva kapīndram [BhP 10.47.17] ity<BR>
ādau dustyajas tat-kathārthaḥ iti | <BR>
<BR>
eṣa cāsu bahu-bhedo vartate | ekatra bhāve khalu mithunasya mitha ādara-<BR>
viśeṣaḥ | tatra preyasīnāṃ tvadīyatvābhimānātiśayena kāntaṃ prati<BR>
pāratantrya-vinaya-stuti-dākṣiṇya-prācuryam | anyatra madīyatvātiśayaḥ |<BR>
yatra paratantra-kāntatayāntar-marmajñatā-narma-kauṭilyābhāsa-<BR>
prācuryam | etad yugalasya ca bhedasya bahv-aṃśa-svalpāṃśa-tat-sāṅkarya-<BR>
bhedenāparāsu ca bahuvidha iti | <BR>
<BR>
ete ca bhāvā yathoktāḥ -<BR>
kācit karāmbujaṃ śaurer jagṛhe 'ñjalināṃ mudā |<BR>
kācid dadhāra tad-bāhum aṃse candana-rūṣitam ||  <BR>
kācid añjalināgṛhāt tanvī tāmbūla-carvitam |<BR>
ekā tad-aṅghri-kamalaṃ santaptā stanayor adhāt ||<BR>
ekā bhrū-kuṭim ābaddhya prema-saṃrambha-vihvalā |<BR>
ghnatīvaikṣat sandaṣṭa-daśana-cchadā  ||<BR>
aparānimiṣaddṛgbhyāṃ juṣāṇā tan-mukhāmbujam |<BR>
āpītam api nātṛpyat santas taccaraṇaṃ yathā ||<BR>
taṃ kācin netrarandhreṇa hṛdikṛtya nimīlya ca |<BR>
pulakāṅgulyupaguhyās te yogīvānandasamplutā || <BR>
sarvās tāḥ keśavālokaparamotsavanirvṛtāḥ |<BR>
jahur virahajaṃ tāpaṃ prājñaṃ prāpya yathā janāḥ  || [BhP 10.32.4-9]<BR>
<BR>
atrādara-viśeṣ-maya-prāg-ukta-bhāvā kācit karāmbujam ity atra<BR>
prathamoktā | iyaṃ ca sarvāgra-sthitatvād ādau varṇyate | tato jyeṣṭheti<BR>
gamyate | tataś ca sarvādau tayaiva milanaṃ kṛṣṇasya | tathā tasyām eva śrī-<BR>
kṛṣṇasyāpy ādarātiśayo'vagamyate | evaṃ tathāñjalinā kara-grahaṇāt tasyā<BR>
api tasminn ādaro vyaktaḥ | tat-pāratantryādikam api | madhya-sthitatvaṃ<BR>
cāsyāḥ | tataḥ sādhv evedaṃ prathamodāharaṇam | <BR>
<BR>
atha madīyatvātiśayamaya-dvitīyodāharaṇam | ekā bhrū-kuṭim ābadhya<BR>
ityādi | eṣā khalu madhyato varṇanayā madhya-sthitety avagamyate | madhya-<BR>
sthitatvaṃ cāsyāḥ parama-durlabhatāṃ vyanakti | tato bhāva-viśeṣa-dhāritā<BR>
cāsyā gamyate | tasya sākṣāt-pratyāyakaṃ ca madīyatvātiśayādi-bodhaka-<BR>
bhrū-bhaṅgy-ādikam evāsti | iyaṃ ca śrī-rādhaiva jñeyā | <BR>
<BR>
īdṛśa eva bhāvo'syāḥ kārttika-prasaṅge vrata-ratnākara-dhṛta-bhaviṣya-<BR>
vacane dṛśyate --<BR>
<BR>
tasmin dine ca bhagavān rātrau rādhā-gṛhaṃ yayau |<BR>
sā ca kruddhā tam udare kāñcī-dāmnā babandha ha ||<BR>
kṛṣṇas tu sarvam āvedya nija-geha-mahotsavam |<BR>
priyāṃ prasādayāmāsa tataḥ (page 139) sā tam avocayat || iti | <BR>
<BR>
tataḥ siddhe ca tasyā bhāvasya tādṛśatve yathā rādhā priyā ity ādi pādmādi-<BR>
vacanānusāreṇa anayārādhito nūnaṃ [BhP 10.30.28] ity ādy-anusāreṇa ca tan-<BR>
māhātmyāt tādṛśa-bhāva-māhātmyam eva sphuṭam upalabhyate |<BR>
dvārakāyām etad-anugata-bhāvatvenaiva śrī-satyabhāmāpi sarvataḥ<BR>
praśastā | tatra bhāva-sādṛśyaṃ sarvataḥ praśastatvaṃ ca yathā śrī-viṣṇu-<BR>
purāṇe -<BR>
<BR>
yadi te tad-vacaḥ satyaṃ satyātyarthaṃ priyeti me |<BR>
mad-geha-nisphuṭārthāya tadāyaṃ nīyatāṃ taruḥ || [ViP 5.30.33] iti |<BR>
<BR>
pādma-kārttika-māhātmye śrī-kṛṣṇa-vākyaṃ ca yathā - na me tvattaḥ<BR>
priyatamā ity ādi | śrī-hari-vaṃśe vaiśampāyana-vacanaṃ ca tan-nirdhārakam<BR>
- saubhāgye cādhikābhavad iti | <BR>
<BR>
atha yā ca pūrva-bhāvopalakṣitā sāpi tad-bhāva-virodhi-bhāvatvena tat-<BR>
pratipakṣa-nāyikā syāt | candrāvaly eva seti ca prasiddham | tathoktaṃ śrī-<BR>
bilvamaṅgalena-<BR>
<BR>
rādhā-mohana-mandirād upāgataś candrāvalīm ūcivān<BR>
rādhe kṣemamayeti tasya vacanaṃ śrutvāha candrāvalī |<BR>
kaṃsa kṣemamaye vimugdha-hṛdaye kaṃsaḥ kva dṛṣṭas tvayā <BR>
rādhā kveti vilajjito nata-mukha-smero hariḥ pātu vaḥ || iti |<BR>
<BR>
atra candrāvalyāḥ sadṛśa-bhāvā kācid añjalinety ādinā varṇitā | ekā tad-<BR>
aṅghri-kamalam ity ādinā ca | ete tat-sakhyau padmā-śaivye ity abhiyukta-<BR>
siddhiḥ | śrī-rādhāyāḥ sadṛśa-bhāvā ca | aparinimiṣad-dṛgbhyām ity ādinā<BR>
varṇitā | taṃ kācid [BhP 10.32.8] ity ādinā ca | madīyo'sau svayam eva mām<BR>
anubhaviṣyatīti svayaṃ grāha-sparśādy-abhāvena vāmya-sparśāt | <BR>
<BR>
tataś caite tat-sakhyau | ete ca prāyas tat-sa-nāmatvāt | tad-anugatatayā<BR>
pāṭhāc cānurādhā-viśākhe bhavetām | ye khalu viśākhā dhyāna-niṣṭhikā<BR>
iti, rādhānurādhā iti bhaviṣyottara-paṭhite tatrānurādhaiva lalitety<BR>
abhiyukta-prasiddhiḥ | saṅkara-bhāvā ca kācid dadhāra [BhP 10.32.4] ity<BR>
ādinoktā | tad bāhor aṃse dhāraṇena pūrvasyā dākṣiṇyāṃśena sāmyāt |<BR>
uttarasyā eṣā khalu śyāmalety abhiyukta-prasiddhiḥ | atrāṣṭamī ca viṣṇu-<BR>
purāṇoktā yathā -<BR>
<BR>
kācid āyāntam ālokya govindam atiharṣitā |<BR>
kṛṣṇa kṛṣṇeti kṛṣṇeti prāha nānyad udīritam || [ViP 5.13.44] iti |<BR>
<BR>
asyā nātisphuṭa-bhāvatvāt tāṭasthyam | eṣā ca bhadrety abhiyukta-<BR>
prasiddhiḥ | teṣāṃ bhāvānāṃ paramānandaika-rūpatvaṃ darśayati sarvā [BhP<BR>
10.32.9] iti |<BR>
<BR>
|| 10.32 || śrī-śukaḥ || 367||<BR>
<BR>
[368]<BR>
<BR>
athānumodanātmake kānta-bhāve sādhye tat-sambhāvanārthaṃ tadīya-<BR>
leśānumodana-mātrasyodāharaṇaṃ yathā --<BR>
<BR>
asyaiva bhāryā bhavituṃ rukmiṇy arhati nāparā |<BR>
asāv apy anavadyātmā bhaiṣmyāḥ samucitaḥ patiḥ ||<BR>
kiñcit su-caritaṃ yan nas tena tuṣṭas tri-loka-kṛt |<BR>
anugṛhṇātu gṛhṇātu vaidarbhyāḥ pāṇim acyutaḥ ||<BR>
evaṃ prema-kalā-baddhā vadanti sma puraukasaḥ | [BhP 10.53.37-39]<BR>
<BR>
atra nānā-vāsana-janānām eṣāṃ hṛdi tat-tan-nānā-vilāsa-mayasya kānta-<BR>
bhāvasya pūrṇa-svarūpa-sparśāyogyatvāt kathañcit tad-dāmpatya-sthiti-<BR>
mātra-lakṣaṇasya tadīya-sāmānyāṃśasyaivānumodana-mātraṃ jātam | ataeva<BR>
prema-kalābaddhā ity uktam | premnaḥ kānta-bhāvasya yā kalā ko'pi leśas<BR>
tena baddhās tad-anumodana-sukhānukūlā ity arthaḥ | tata evaṃ yasya<BR>
kalayāpi viṣama-bhāvānām (page 140) api sarveṣāṃ puraukasāṃ tathā citta-<BR>
vṛndam ullāsitam, yathā yugapad aikamatyam eva sarva-bhāvātikrameṇa<BR>
sarveṣāṃ jātam | sa eva yatra bhāva-rākādhīśaḥ svayam udayate tac-cittānāṃ<BR>
tādṛśa ullāsas tu parātpara eva syād iti bhāvaḥ |<BR>
<BR>
[369]<BR>
<BR>
atha sākṣāt tad-anumodanātmaka-pūrṇa-kānta-bhāvasyodāharaṇam āha --<BR>
<BR>
apy eṇapatny upagataḥ priyayeha gātrais <BR>
tanvan dṛśāṃ sakhi sunirvṛtim acyuto vaḥ |<BR>
kāntāṅga-saṅga-kuca-kuṅkuma-rañjitāyāḥ <BR>
kundasrajaḥ kulapater iha vāti gandhaḥ ||<BR>
<BR>
bāhuṃ priyāṃsa upadhāya gṛhītapadmo <BR>
rāmānujas tulasikālikulair madāndhaiḥ |<BR>
anvīyamāna iha vas taravaḥ praṇāmaṃ <BR>
kiṃ vābhinandati caran praṇayāvalokaiḥ || [BhP 10.30.11-12]<BR>
<BR>
eṇapatni eṇatva-prayogeṇa he praśasta-netre patnītva-prayogeṇa buddhyā tu<BR>
he mādṛśa-mānuṣī-tulye ity arthaḥ | tatrāpi he sakhi, vakṣyamāṇa-<BR>
saubhāgya-bhareṇa he labdha-mad-vidha-sakhye, priyayā saha acyutaḥ śrī-<BR>
kṛṣṇaḥ | śleṣeṇa tasyāḥ sakāśād aviśliṣṭaḥ san gātrair ubhayoḥ parasparam<BR>
āsaṅgena śobhā-viśeṣaṃ prāptair aṅgaiḥ kṛtvā vas tvādṛśīnāṃ dṛśāṃ<BR>
netrāṇāṃ sunirvṛtiṃ kevala-śrī-kṛṣṇa-darśanajānandād api atiśayitam<BR>
ānandaṃ tanvan vistārayan uttarottaram utkarṣayan api kim upagataḥ yuṣmat-<BR>
samīpaṃ prāpto'bhūt | <BR>
<BR>
nanu katham idaṃ bhavatībhir anumitam ity āśaṅkyānumāna-liṅgaṃ tan-<BR>
mithuna-ślāghā-garbha-vacanenāhuḥ kānteti | kula-pater vraja-nātha-vaṃśa-<BR>
tilakasya yā kunda-srak tasyā gandhaḥ saurabhyam iha vāti vāyu-saṅgena<BR>
prasarati | kathambhūtāyāḥ srajaḥ | kāntā sarva-sādguṇyena tasyāpi<BR>
lālasāspada-rūpā yā syāt tasyā aṅga-saṅge kuca-kuṅkumena rañjitāyāḥ |<BR>
ataḥ santata-paricaya-viśeṣeṇa tat-tat-saurabhya-viśeṣasyātrāsmābhir<BR>
avadhāritatvāt bhavatīnām atra carantīnāṃ samīpaṃ prāpta evāsau tayā yuta<BR>
ity arthaḥ |<BR>
<BR>
atha tāṃ tad-darśana-jātena harṣeṇa samprati tad-viyoga-jātena duḥkhena ca<BR>
sthagita-vacanam āśaṅkya tena ca tayoḥ saṅgamam eva nirdhārya<BR>
paramānandena tad-avasarocitaṃ tadīya-vilāsa-viśeṣaṃ varṇayantyas tatra<BR>
puṣpādi-bhara-namrāṇāṃ tarūṇām api tadīya-sauvidallādi-bhṛtya-viśeṣa-<BR>
bhāvena tan-namaskāram utprekṣya punas teṣām eva tat-sannidhi-janya-<BR>
saubhāgya-viśeṣaṃ tān praty eva pṛcchantyas tayos tādṛśa-vilāsāveśātiśayam<BR>
āhuḥ bāhuṃ priyāṃsa iti | anvīyamānaḥ anugamyamānaḥ | parasparaṃ<BR>
praṇayāvalokaiś caran krīḍan | iha vo yuṣmākaṃ praṇāmaṃ kiṃ vābhinandati<BR>
sādaraṃ gṛhṇāti | api tu vilāsāviṣṭasya tasya tad-abhinandanaṃ na<BR>
sambhāvayāma ity arthaḥ |<BR>
<BR>
|| 10.30 || śrī-rādhā-sakhyaḥ || 369 ||<BR>
<BR>
[370]<BR>
<BR>
tad evam ālambanādi-sthāyy-antar-bhāva-saṃvalanaṃ camatkārāvahatayā<BR>
ujjvalākhyo rasaḥ syāt | tasya ca bhaved dvayaṃ vipralambhaḥ sambhogaś ceti |<BR>
tatra vipralambho viprakarṣeṇa lambhaḥ prāptir yasya sa tathā | yathoktam -<BR>
<BR>
yūnor ayuktayor bhāvo yuktayor vā tayor mithaḥ |<BR>
abhīṣṭāliṅganādīnām anavāptau prakṛṣyate |<BR>
sa vipralambho vijñeyaḥ sambhogonnati-kārakaḥ || [UN 15.2] iti |<BR>
<BR>
tad unnati-kārakatvam anyatra coktam -<BR>
na vinā vipralambhena sambhogaḥ puṣṭim aśnute |<BR>
kāṣāyite hi vastrādau bhūyān evābhivardhate || [UN 15.3]<BR>
<BR>
yad uktaṃ svayaṃ kṛṣṇena - nāhaṃ tu sakhyo bhajato'pi jantūn [BhP 10.33.20]<BR>
ity ādi | anyatra ca - <BR>
<BR>
yat tv ahaṃ bhavatīnāṃ vai dūre (page 141) varte priyo dṛśām |<BR>
manasaḥ sannikarṣārthaṃ mad-anudhyāna-kāmyayā ||<BR>
yathā dūra-care preṣṭhe mana āviśya vartate |<BR>
strīṇāṃ ca na tathā cetaḥ sannikṛṣṭe 'kṣi-gocare || [BhP 10.47.34-35] iti |<BR>
<BR>
tasya vipralambhasya catvāro bhedāḥ - pūrva-rāgo mānaḥ prema-vaicittyaṃ<BR>
pravāsaś ceti | atha sambhogaś ca yūnoḥ saṅgatayoḥ sambaddhatayā bhogo<BR>
yatra sa bhāva ucyate | yathoktam -<BR>
<BR>
darśanāliṅganādīnāṃ ānukūlyān niṣevayā |<BR>
yūnor ullāsam ārohan bhāvaḥ sambhoga ucyate || [UN 15.188] iti |<BR>
<BR>
sa ca pūrva-rāgānantaraja ity ādi-saṃjñayā caturvidhaḥ | <BR>
<BR>
tatra pūrva-rāgaḥ |<BR>
ratir yā saṅgamāt pūrvaṃ darśana-śravaṇādi-jā |<BR>
tayor unmīlati prājñaiḥ pūrva-rāgaḥ sa ucyate || [UN 15.5]<BR>
<BR>
sa ca paṭṭa-mahiṣīṣu śrī-rukmiṇyā yathā -<BR>
<BR>
sopaśrutya mukundasya rūpa-vīrya-guṇa-śriyaḥ |<BR>
gṛhāgatair gīyamānās taṃ mene sadṛśaṃ patim || [BhP 10.52.23] ity ādi |<BR>
spaṣṭam |<BR>
<BR>
|| 10.52 || śrī-śukaḥ || 370 ||<BR>
<BR>
[371]<BR>
<BR>
atha vraja-devīnām | tatra yad āsāṃ kvacid bālye'pi sambhogo varṇyate tat<BR>
khalu aupapatika-bhāvavatīnāṃ tāsāṃ madhye kāsāñcin nimitta-viśeṣaṃ<BR>
prāpya kadācit kadācit tad-bhāvāvirbhāva-prabhāveṇa kaiśorāvirbhāvāt<BR>
saṅgacchate | yathā bhaviṣye kārttika-prasaṅge - bālye'pi bhagavān kṛṣṇaḥ<BR>
kaiśoraṃ rūpam āśritaḥ ity ādinoktam | anyadā tad-ācchādane sati tat<BR>
kaiśorādikam āccannam eva tiṣṭhati | tasmād bhāvādīnām<BR>
avicchedābhāvān nātirasādhāyakatvam iti nātroṭṭaṅkyate | <BR>
<BR>
atha mahā-tejasvitayā ṣṣṭha-varṣam evārabhya kaiśorāvirbhāva-vicchede sati<BR>
tāsām api punaḥ pūrva-rāgo jāyate | tato'nyāsāṃ tu sutarāṃ sa tūdāhriyate |<BR>
yathā-<BR>
<BR>
āśliṣya sama-śītoṣṇaṃ prasūna-vana-mārutam |<BR>
janās tāpaṃ jahur gopyo na kṛṣṇa-hṛta-cetasaḥ || [BhP 10.20.45]<BR>
<BR>
gopyas tu na jahuḥ | tatra hetuḥ kṛṣṇeti | virahe pratyuta tāpa-karatvād iti<BR>
bhāvaḥ |<BR>
<BR>
|| 10.20 || śrī-śukaḥ || 371 ||<BR>
<BR>
[372]<BR>
<BR>
tad-vivaraṇaṃ ca-<BR>
<BR>
itthaṃ śarat-svaccha-jalaṃ padmākara-sugandhinā |<BR>
nyaviśad vāyunā vātaṃ sa-go-gopālako'cyutaḥ ||<BR>
kusumita vana-rāji-śuṣmi-bhṛṅga-<BR>
dvija-kula-ghuṣṭa-saraḥ-sarin-mahīdhram |<BR>
madhupatir avagāhya cārayan gāḥ<BR>
saha-paśu-pāla-balaś cukūja veṇum ||<BR>
tad vraja-striya ākarṇya veṇu-gītaṃ smarodayam |<BR>
kāścit parokṣaṃ kṛṣṇasya sva-sakhībhyo'nvavarṇayan ||<BR>
tad varṇayitum ārabdhāḥ smarantyaḥ kṛṣṇa-ceṣṭitam  |<BR>
nāśakan smara-vegena vikṣipta-manaso nṛpa ||<BR>
barhāpīḍaṃ naṭavaravapuḥ karṇayoḥ karṇikāraṃ<BR>
bibhrad-vāsaḥ kanaka-kapiśaṃ vaijayantīṃ ca mālām |<BR>
randhrān veṇor adhara-sudhayā pūrayan gopa-vṛndair<BR>
vṛndāraṇyaṃ sva-pada-ramaṇaṃ prāviśad gīta-kīrtiḥ ||<BR>
iti veṇu-ravaṃ rājan sarva-bhūta-manoharam |<BR>
śrutvā vraja-striyaḥ sarvā varṇayantyo'bhiremire ||<BR>
akṣaṇvatāṃ phalam idaṃ na paraṃ vidāmaḥ<BR>
sakhyaḥ paśūn anuviveśatayor vayasyaiḥ |<BR>
vaktraṃ vrajeśa-sutayor anuveṇu-juṣṭaṃ <BR>
yair vā nipītam anurakta-kaṭākṣa-mokṣam || <BR>
cūta-pravāla-barha-stavakotpalābja-<BR>
mālānupṛkta-paridhāna-vicitra-veśau |<BR>
madhye virejatur alaṃ paśupāla-goṣṭhyāṃ<BR>
raṅge yathā naṭavarau kva ca gāyamānau ||<BR>
gopyaḥ kim ācarad ayaṃ kuśalaṃ sma veṇur<BR>
dāmodarādhara-(page 142) sudhām api gopikānām |<BR>
bhuṅkte svayaṃ yad avaśiṣṭa-rasaṃ hradinyo<BR>
hṛṣyat-tvaco 'śru mumucus taravo yathāryāḥ || [BhP 10.21.1-9]<BR>
<BR>
tathā vṛndāvanaṃ sakhi bhuvo vitanoti kīrtim [BhP 10.21.10] ity ādi | dhanyāḥ<BR>
sma mūḍha-matayo 'pi hariṇya etā [BhP 10.21.11] ity ādi | kṛṣṇaṃ nirīkṣya<BR>
[BhP 10.21.12] ity ādi | gāvaś ca kṛṣṇa-mukha- [BhP 10.21.13] ity ādi | prāyo<BR>
batāmba munayaḥ [BhP 10.21.14] ity ādi | nadyas tadā tad upadhārya [BhP<BR>
10.21.15] ity ādi | dṛṣṭvātape vraja-paśūn [BhP 10.21.16] ity ādi | pūrṇāḥ<BR>
pulindya [BhP 10.21.17] ity ādi | hantāyam adrir abalā [BhP 10.21.18] ity ādi |<BR>
gā gopakair [BhP 10.21.19] ity ādi ca smartavyam |<BR>
<BR>
ittham iti | itthaṃ pūrvādhyāya-varṇita-prakāreṇa | kusimiteti pūrveṇānvayaḥ |<BR>
atratyaṃ vanaṃ tad-antar-vanam | śuṣmiṇo mattāḥ | tad vrajeti kṛṣṇasya veṇu-<BR>
gītam āśrutya | tathāpi parokṣaṃ lajjayā nija-bhāvāvaraṇāya tad-agrajādi-<BR>
varṇana-sahayogenācchannaṃ yathā syāt tathaivāvarṇayan | samucita-varṇanaṃ<BR>
hi prīti-mātraṃ bodhayati na tu kānta-bhāvam iti | tad varṇayitum iti tathāpi<BR>
nāśakan | parokṣa-varṇanāyāṃ na samarthā babhūvuḥ | tatra hetuḥ -<BR>
smarantya iti | tatra ca hetuḥ smara-vegeneti | pūrvoktaṃ kṛṣṇa-ceṣṭitaṃ<BR>
varṇayanti barhāpīḍam iti | adhara-sudhayeti phutkārasya tat-prācuryaṃ<BR>
vivakṣitam | tataś ca yukta eva tad-anubhavena tāsāṃ tādṛśa-moha iti<BR>
bhāvaḥ | nāśakann ity etad vivṛṇoti itīti | abhiremire unmadā babhūvuḥ | <BR>
<BR>
atha yathā nāśakaṃs tathā tad-vākya-dvāraiva darśayati śrī-gopya ūcur ity<BR>
ādinā | tatra dvidhā parokṣī-karaṇā śaktiḥ | ekatrājñānanato'pi bhāva-<BR>
prābalyenaivārthāntarāvir-bhāveṇa anyatra bhāva-pāravaśyena jñānata eva<BR>
tad-udghāṭanena | tatra prathamena yathā akṣaṇavatām iti | arthāntaraṃ<BR>
cātra vrajeśa-sutayor madhye kaniṣṭhatvena tad anu paścāt veṇu-juṣṭaṃ<BR>
mukhaṃ tad yair nipītam iti yojyam | athottareṇa yathā - cūta-pravālety ādi-<BR>
dvayam | tatra prathamaṃ parokṣī-karaṇe | dvitīyaṃ tad-aśaktāv iti jñeyam |<BR>
evam agre ca gāvaś ca kṛṣṇa-mukha-nirgata-veṇu-gītety ādiṣu vijātīya-<BR>
bhāva-varṇanam api parokṣa-vidhāne mantavyam | <BR>
<BR>
athopasaṃhāraḥ-<BR>
<BR>
evaṃvidhā bhagavato yā vṛndāvana-cāriṇaḥ |<BR>
varṇayantyo mitho gopyaḥ krīḍās tan-mayatāṃ gatāḥ ||<BR>
hemante prathame māsi nanda-vraja-kumārikāḥ |<BR>
cerur haviṣyaṃ bhuñjānāḥ kātyāyany-arcana-vratam || [BhP 10.21.20]<BR>
<BR>
tan-mayatāṃ tad-āviṣṭatām | strī-mayaḥ ṣiṅga itivat | <BR>
<BR>
|| 10.21 || śrī-śukaḥ || 373 ||<BR>
<BR>
[374]<BR>
<BR>
tathā tāsu kumārīṇām --<BR>
hemante prathame māsi nanda-vraja-kumārikāḥ |<BR>
cerur haviṣyaṃ bhuñjānāḥ kātyāyany-arcana-vratam || [BhP 10.22.1] ity ādi |<BR>
<BR>
spaṣṭam |<BR>
<BR>
|| 10.22 || saḥ || 374 ||<BR>
<BR>
[375]<BR>
<BR>
atra kāma-lekhādi-prasthāpanaṃ matam | tatrodāharaṇaṃ śrutvā guṇān<BR>
bhuvana-sundara śṛṇavatāṃ te [BhP 10.52.37] ity ādi śrī-rukmiṇī-<BR>
sandeśādikaṃ jñeyam | <BR>
<BR>
atha pūrva-rāgānantara-jaḥ sambhogaḥ | tatra sambhogasya sāmānyākāreṇa<BR>
sandarśana-saṃjalpa-saṃsparaśa-saṃprayoga-lakṣaṇa-bheda-catuṣṭaya-<BR>
bhinnatvaṃ dṛśyate | sandarśanaṃ samyag-darśanaṃ yatra sa bhāvaḥ ity ādi | <BR>
<BR>
atha śrī-rukmiṇyāḥ sandarśana-saṃsparśanākhyau tad-anantara-jau<BR>
sambhogau yathā --<BR>
<BR>
saivaṃ śanaiś calayatī cala-padma-kośau<BR>
prāptiṃ tadā bhagavataḥ prasamīkṣamāṇā |<BR>
utsārya vāma-karajair alakān apāṅgaiḥ (page 143)<BR>
prāptān hriyaikṣata nṛpān dadṛśe 'cyutaṃ ca ||<BR>
tāṃ rāja-kanyāṃ ratham ārurukṣatīṃ <BR>
jahāra kṛṣṇo dviṣatāṃ samīkṣatām | [BhP 10.53.54-55]<BR>
<BR>
bhagavataḥ prāptiṃ tatrāgamanaṃ hriyā prasamīkṣamāṇā sa-lajjaṃ draṣṭum<BR>
ārabhamāṇā prāptān purataḥ sthitān nṛpān aikṣata | tataś ca vyūkula-cittā<BR>
tatraiva punar acyutam api dadṛśa ity arthaḥ |<BR>
<BR>
|| 10.53 || śrī-śukaḥ || 375||<BR>
<BR>
[376]<BR>
<BR>
atha vraja-kumārīṇāṃ sandarśana-saṃjalpo, yathā--<BR>
tāsāṃ vāsāṃsy upādāya nīpam āruhya satvaraḥ  |<BR>
hasadbhiḥ prahasan bālaiḥ parihāsam uvāca ha || [BhP 10.22.9] ity ādi |<BR>
<BR>
atraivaṃ vivecanīyam | tena yadyapi tāsāṃ sva-viṣaya-premotkarṣo jāyata eva<BR>
tathāpi tad-abhivyañjaka-ceṣṭā-viśeṣa-dvārā sākṣāt tad-āsvādāya tādṛśī<BR>
līlā sa-lajjā vistāritā | vidagdhānāṃ ca yathā vanitānurāgāsvādane vāñchā<BR>
na tathā tat-sparśādāv api | tatra lajjā-cchedo nāma pūrvānurāga-vyañjako<BR>
daśā-viśeṣo vartate | tathoktam --<BR>
<BR>
nayana-prītiḥ prathamaṃ cintā-saṅgas tathā saṅkalpaḥ |<BR>
nidrā-cchedas tanutā viṣaya-nivṛttis trapā-nāśaḥ |<BR>
unmādo mūrcchā mṛtir ity etāḥ smara-daśā daśaiva syuḥ || [UN 15.71]<BR>
<BR>
teṣu ca vyañjakeṣu kula-kumārīṇāṃ lajjā-ccheda eva parākāṣṭhā | tā hi<BR>
daśamīm apy aṅgīkurvanti, na tu vaijātyam | tato'nurāgātiśaya-<BR>
svādanārthaṃ tathā parihasitam | sakhāyaś ca te - na mayodita-pūrvaṃ vā<BR>
anṛtaṃ tad ime viduḥ [BhP 10.22.11] santata-tad-avinābhāva-vyaktyā hasadbhiḥ<BR>
[BhP 10.22.9] ity ādau bāla-śabda-prayuktyā ca tadīya-sakhya-vyatirikta-<BR>
bhāvāntarāsparśinas tad-aṅga-nirviśeṣā atra bālā eva ca | ye coktā<BR>
gautamīya-tantre prathamāvaraṇa-pūjāyām -<BR>
<BR>
dāma-sudāma-vasudāma-kiṅkiṇīr gandha-purṣpakaiḥ |<BR>
antaḥ-karaṇa-rūpās te kṛṣṇasya parikīrtitāḥ |<BR>
ātmābhedena te pūjyā yathā kṛṣṇas tathaiva te || iti | <BR>
<BR>
tato rahasyatvāt tādṛśānurāgāsvāda-kautuka-prayojanaka-narma-<BR>
paripāṭīmayatvāt tasyāṃ līlāyāṃ na rasavattva-vyāghātaḥ pratyuta ullāsa<BR>
eva |<BR>
<BR>
tathaiva tasyāṃ līlāyāṃ śrī-kṛṣṇasyābhiprāyaṃ munīndra eva vyācaṣṭe -<BR>
<BR>
bhagavān āhatā vīkṣya śuddhabhāvaprasāditaḥ |<BR>
skandhe nidhāya vāsāṃsi prītaḥ provāca sasmitam || [BhP 10.22.18]<BR>
<BR>
āhatā āgatāḥ | lajjā-tyāge'pi strī-jāti-svabhāvena lajjāṃśāvaśeṣāt<BR>
namratayeṣad-bhagna-dehā vā | evam utkaṇṭhābhivyaktyā tad-bhāva-<BR>
mugdhatvābhivyaktyā ca śuddhaḥ paramaujjvalyenāvagato yo bhāvas tena<BR>
tadāsvādanena janita-citta-prasaktiḥ | <BR>
<BR>
atha punar api yūyaṃ vivastrā yad api dhṛta-vratā [BhP  10.22.19] ity ādikaṃ<BR>
tal-lajjāṃśāvaśeṣa-niḥśeṣatā-darśana-kautukārthaṃ śrī-kṛṣṇa-narma-<BR>
vākyam | tad-anantaraṃ ity acyutena [BhP 10.22.20] ity ādikaṃ tāsām api<BR>
tathaiva tad-anantaram api svayaṃ tathaiva vyācaṣṭe --<BR>
<BR>
dṛḍhaṃ pralabdhās trapayā ca hāpitāḥ<BR>
prastobhitāḥ kṛīḍanavac ca kāritāḥ |<BR>
vastrāṇi caivāpahṛtāny athāpy amuṃ<BR>
tā nābhyasūyan priya-saṅga-nirvṛtāḥ || [BhP 10.22.22]<BR>
<BR>
 (page 144)<BR>
<BR>
[379]<BR>
10220291 atha gopaiḥ parivṛto bhagavān devakī-sutaḥ<BR>
10220293 vṛndāvaād gato dūraṃ cārayan gāḥ sahāgrajaḥ<BR>
<BR>
10220363 tarūṇāṃ namraśākhānāṃ madhyena yamunāṃ gataḥ <BR>
<BR>
[380]<BR>
10220301 nidāghārka-tape tigme chāyābhiḥ svābhir ātmanaḥ<BR>
10220303 ātapatrāyitān vīkṣya drumān āha vrajaukasaḥ <BR>
ity ādi |<BR>
<BR>
<BR>
<BR>
10230211 yamunopavane 'śokanavapallavamaṇḍite <BR>
10230213 vicaraṇtaṃ vṛtaṃ gopaiḥ sāgrajaṃ dadṛśuḥ striyaḥ<BR>
10230221 śyāmaṃ hiraṇya-paridhiṃ vana-mālya-barha- <BR>
10230222 dhātu-pravāla-naṭa-veṣam anuvratāṃse <BR>
10230223 vinyasta-hastam itareṇa dhunānam abjaṃ <BR>
10230224 karṇotpalālaka-kapola-mukhābja-hāsam<BR>
10230231 prāyaḥ śrutapriyatamodayakarṇapūrair <BR>
10230232 yasmin nimagnamanasas tam athākṣirandhraiḥ <BR>
10230233 antaḥ praveśya suciraṃ parirabhya tāpaṃ <BR>
10230234 prājñaṃ yathābhimatayo vijahur narendra || [BhP 10.23.21-23]<BR>
<BR>
10230341 tatraikā vidhṛtā bhartā bhagavantaṃ yathāśrutam <BR>
10230343 hṛdopaguhya vijahau dehaṃ karmānubandhanam <BR>
<BR>
(page 145)<BR>
evaṃ līlā-nara-vapur [BhP 10.23.37]<BR>
<BR>
|| 10.22 || śrī-śukaḥ || 378-382 ||<BR>
<BR>
[383]<BR>
<BR>
atha tad-anantaram eva śaradi sarvāsām eva śrī-vraja-devīnāṃ sandarśanādi-<BR>
sarvātmaka eva pūrva-rāgāntarajaḥ sambhogo varṇyate | tatra kumārīṇām<BR>
api tādṛśa-prāptāvakṛtārthaṃ-manyānāṃ pūrva-rāgāṃśo nātigataḥ | kasyāścit<BR>
pūrṇāḥ pulindyaḥ [BhP 10.21.17] ity anusāreṇa kāsāñcit tu yarhy ambujākṣa<BR>
[BhP 10.29.36] ity ādāv asprākṣa tat-prabhṛtīḥ ity anena śruto yaḥ sparśaḥ<BR>
so'pi veṇu-gīta-kṛta-tan-mūrcchādi-śamanānurodhenaiva na tu sambhoga-<BR>
rītyeti mantavyaḥ | yata eva tasya tāsām api apūrvavat pratyākhyāna-<BR>
prārthanā-vākye saṅgacchete | <BR>
<BR>
atha tāsāṃ sa yathā -<BR>
<BR>
niśamya gītaṃ tad-anaṅga-vardhanaṃ<BR>
vraja-striyaḥ kṛṣṇa-gṛhīta-mānasāḥ |<BR>
ājagmur anyonyam alakṣitodyamāḥ<BR>
sa yatra kānto javalola-kuṇḍalāḥ || [BhP 10.29.4] ity ādi | spaṣṭam |<BR>
<BR>
|| 10.29 || śrī-śukaḥ || 383 ||<BR>
<BR>
[384]<BR>
<BR>
atha tad-antarāle māna-rūpo vipralambhaḥ | tatra yathoktam-<BR>
<BR>
aher iva gatiḥ premṇaḥ svabhāva-kuṭilā bhavet |<BR>
ato hetor ahetoś ca yūnor māna udañcati || [UN 15.102] <BR>
<BR>
tathā-<BR>
ahetor neti nety uker hetor yan māna ucyate |<BR>
asya praṇaya eva syān mānasya padam uttamam || [UN 15.76] iti |<BR>
<BR>
tato'sya sahetur nirhetuś ceti bheda-dvaye ca sati hetur api yathoktaḥ -<BR>
hetur īrṣyā-vipakṣāder vaiśiṣṭye preyasā kṛte |<BR>
bhāvaḥ praṇaya-mukhyo'yam īṛṣā-mānatvam ṛcchati || [UN 15.77] iti |<BR>
<BR>
yathā ca-<BR>
snehaṃ vinā bhayaṃ na syān nerṣyā ca praṇayaṃ vinā |<BR>
tasmān māna-prakāro'yaṃ dvayoḥ prema-prakāśakaḥ || [UN 15.78] iti |<BR>
<BR>
ataeva harivaṃśe-<BR>
ruṣitām iva tāṃ devīṃ snehāt saṅkalpayann iva |<BR>
bhīta-bhīto'tiśanakair viveśa yadu-nandanaḥ ||<BR>
rūpa-yauvana-sampannā sva-saubhāgyena garvitā |<BR>
abhimānavatī devī śrutvaiverṣyā-vaśaṃ gatā || iti |<BR>
<BR>
ataḥ priya-kṛta-sneha-bhaṅgānumānena sahetur īrṣyā-māno bhavati | eṣa ca<BR>
vilāsaḥ śrī-kṛṣṇasyāpi parama-sukhadaḥ | yathā coktaṃ śrī-rukmiṇīṃ prati<BR>
svayam eva - tvad-vacaḥ śrotu-kāmena kṣvelyā-caritam aṅgane [BhP 10.60.29]<BR>
mukhaṃ ca prema-saṃrambha-sphuritādharam īkṣitum [BhP 10.60.30] ity ādi | <BR>
śrī-rukmiṇyām api tad-avikṣiptivaṃ vyaktaṃ | jāḍyaṃ vacas tava gadāgraja<BR>
[BhP 10.60.40] ity ādau | <BR>
<BR>
yuktaṃ ca tat kāntābhāvākhyāyāḥ prīteḥ poṣakatvena (page 146) tad-<BR>
bhāvasyāvagamāt | prācīnārvādīna-kavi-sampradāya-sammatatvāc ca |<BR>
tasmād ādaraṇīya eva mānākhyo bhāvaḥ | tatra sarvāsāṃ yugapat-tyāgena<BR>
saṅga-prāthamyena ca tathānudayān nigūḍhas tan-māna-leśo rāse śrī-vraja-<BR>
devīnāṃ jātaḥ | sa ca parityāgajerṣyā-hetuka eva jñeyaḥ | yathā-<BR>
<BR>
sabhājayitvā tam anaṅga-dīpanaṃ<BR>
sahāsa-līlekṣaṇa-vibhrama-bhruvā |<BR>
saṃsparśanenāṅka-kṛtāṅghri-hastayoḥ<BR>
saṃstutya īṣat kupitā babhāṣire  || [BhP 10.32.15] ity ādi |<BR>
<BR>
spaṣṭam |<BR>
<BR>
|| 10.32 || śrī-śukaḥ || 384 ||<BR>
<BR>
[385]<BR>
<BR>
eṣa ca stuty-ādibhiḥ śāmyati | yathaiva tās tuṣṭāva -<BR>
<BR>
evaṃ mad-arthojjhita-loka-veda-<BR>
svānāṃ hi vo mayy anuvṛttaye 'balāḥ |<BR>
mayā parokṣaṃ bhajatā tirohitaṃ <BR>
māsūyituṃ mārhatha tat priyaṃ priyāḥ  || [BhP 10.32.21]<BR>
<BR>
na pāraye 'haṃ niravadya-saṃyujāṃ [BhP 10.32.22] ity ādi | spaṣṭam |<BR>
<BR>
|| 10.32 || śrī-bhagavān || 385 ||<BR>
atha nirhetuḥ praṇaya-mānaḥ | nirhetutvaṃ ca kevala-praṇaya-vilasitvena hetv-<BR>
abhāvān manyate | eṣa nāyakasyāpi bhavati | bhagavat-prīti-maye rase sa<BR>
tūddīpano'pi prasaṅgād atrodāharaṇīyaḥ | yathā tāsāṃ tat-saubhāgya-madaṃ<BR>
vīkṣya mānaṃ ca keśava [BhP 10.29.48] ity ādi-prakaraṇaṃ yojanāntareṇa<BR>
manyate | tatra mānaḥ praṇaya-mānaḥ | tasya hetuḥ saubhaga-madaḥ | tato<BR>
mānasya praśama-rūpāya tāsāṃ prasādāya svayam api praṇaya-<BR>
mānenaivāntaradhīyata | <BR>
<BR>
tathāgre'pi yāṃ gopīm anayat kṛṣṇo vihāyānyāḥ striyo vane [BhP 10.30.36] ity<BR>
ādau tasyāḥ praṇaya-mānaḥ | yenaivoktaṃ- na pāraye 'haṃ calituṃ naya māṃ<BR>
yatra te manaḥ [BhP 10.30.38] iti |<BR>
<BR>
atha pūrvavat tasyāpi praṇaya-mānaḥ | praṇaya-kopenaiva so'py etad-<BR>
anantaram enāṃ skandha āruhyatām [BhP 10.30.39] ity uktavān<BR>
tato'ntarhitavāṃś ca | atra śrī-vraja-devīnām ahetuḥ śrī-kṛṣṇasaya tu hetv-<BR>
ābhāsajo'sau | yāsāṃ khalu praṇayaḥ sva-pravāhādy-udrekena svarasāvarta-<BR>
rūpaṃ kauṭilyaṃ spṛśan-mānākhya-prīti-viśeṣatāṃ prāpnoti | tāsām eva<BR>
mānākhya-vipralambho'pi śuddho jāyate |<BR>
<BR>
tato'nyāsāṃ punar-hetu-lābhe'pi viṣāda-bhaya-cintā-prāya eva jāyate | yathā<BR>
śrī-rukmiṇīṃ prati śrī-kṛṣṇasya sa-praṇaya-parihāsa-vacanamaye'dhyāye tad<BR>
vṛttam | tatra śrī-kṛṣṇasya sa-kautuko'yam abhiprāyaḥ | iyaṃ khalu sarasala-<BR>
premavatī parama-gāmbhīryavatī ca | tato mamābhīṣṭaḥ priyā-kopa-vilāsaḥ<BR>
prema-nirbandha-prakāśaka-sa-vikāra-kaṇṭhokti-viśeṣo vā nāsyāṃ sphuṭam<BR>
upalabhyate | tasmāt kopa-vilāso vā taj-jananābhāve tu tādṛśoktir vā<BR>
yathāsyāṃ prakāśate tathā bāḍhaṃ parihāsena prayatiṣye | tatra yasyāṃ kopa-<BR>
janane bhrātṛ-vairūpyādikam api kāraṇaṃ nāsīt | tasyāṃ tatrānyat<BR>
paramāyogyam eva kintu mada-viśleṣa-sukham evāsyāḥ sarvasvam iti tad-<BR>
darpa-nyakkāreṇaiva kopaḥ sambhavet | yadi tato'pi kopo nāvirbhavet | tathāpi<BR>
mad-viśleṣa-bhayena pūrvānurāgavad adhunāpi vikāra-viśeṣa-sahita-<BR>
nigadenaiva prema-nirbandhaṃ prakāśyeteti | tathā hi tatra tāṃ rūpiṇīm [BhP<BR>
10.60.10] ity ādau prītaḥ smayan ity anena vyaktam | parihāsamayatvaṃ tu<BR>
viśeṣato'py uktam | prasaṅgena tasyāḥ prema-sāralyādi-dvayam api---<BR>
<BR>
tad dṛṣṭvā bhagavān kṛṣṇaḥ priyāyāḥ prema-bandhanam |<BR>
hāsya-prauṭhim ajānantyāḥ karuṇaḥ so 'nvakampata || [BhP 10.60.25] iti |<BR>
<BR>
hāsyaṃ parihāsaḥ | tatra prauḍhiḥ avaśyam enāṃ sarala-premāṇam api<BR>
gambhīrām api kṣobhayiṣyāmīti (page 147) garvaḥ | tāṃ praṇaya-rasa-<BR>
kauṭilyābhāvenājānantyā ity arthaḥ | eva agre'pi hāsya-prauḍhi-bhramac-<BR>
cittām [BhP 10.60.28] ity uktam | <BR>
<BR>
tatra tena parihāsena kopa-vilāsādi-darśanam evābhīṣṭam iti svayam<BR>
evoktam-<BR>
<BR>
mā mā vaidarbhy asūyethā jāne tvāṃ mat-parāyaṇām |<BR>
tvad-vacaḥ śrotu-kāmena kṣvelyācaritam aṅgane ||<BR>
mukhaṃ ca prema-saṃrambha- sphuritādharam īkṣitum |<BR>
kaṭākṣepāruṇāpāṅgaṃ sundara-bhru-kuṭī-taṭam ||<BR>
ayaṃ hi paramo lābho gṛheṣu gṛha-medhinām |<BR>
yan narmair īyate yāmaḥ priyayā bhīru bhāmini || [BhP 10.60.29-31] iti |<BR>
<BR>
atra yadyapi tasyāḥ prāg bhayam eva varṇitaṃ tathāpi tatrāsūyā-prayogaḥ<BR>
prottambhanārtha eva | tat-prayogeṇa hi svasya tad-adhīnatākṣipyate | ataeva<BR>
bhāminīty api sambodhitam |<BR>
<BR>
atha tasya prema-nirbandha-prakāśaka-vikāra-darśanecchāpi prāktanaiva<BR>
vākyena vyaktā | tad dṛṣṭvā bhagavān kṛṣṇaḥ priyāyāḥ prema-bandhanam<BR>
[BhP 10.60.25] ity anena | tathā nigadenaiva tad-vyakti-darśanecchā svayam eva<BR>
vyañjitā -- sādhvy etac-chrotu-kāmais tvaṃ rāja-putri pralambhitā [BhP<BR>
10.60.49] iti | pūrvaṃ hi tvaṃ vai samasta-puruṣārtha-mayaḥ phalātmā [BhP<BR>
10.60.38] ity ādikam | tayāpi nigaditam asti | atra parihāsa-jñānānantaraṃ tad-<BR>
didṛkṣitā kiñcit kopa-vyaktiś ca jātāsti - jāḍyaṃ vacas tava gadāgraja [BhP<BR>
10.60.40] ity ādiṣu | jāḍyasya prācurya-vivakṣayā jāḍyam eva vaca iti<BR>
sāmānādhikaraṇyenoktam mādhuryam eva nu mano-nayanāmṛtaṃ nu<BR>
[Karṇāmṛta 68] itivat | <BR>
<BR>
atha tad-aviśleṣa-darpa-nyak-kāra eva tat-kṣobhe hetur ity atrāpi śrī-śuka-<BR>
vākyam -<BR>
etāvad uktvā bhagavān ātmānaṃ vallabhām iva<BR>
manyamānāṃ aviśleṣāt tad-darpo-ghna upāramat || [BhP 10.60.21] iti |<BR>
<BR>
anyasya ca tatra hetutvaṃ svayam eva nirākṛtam-<BR>
bhrātur virūpa-karaṇaṃ yudhi nirjitasya<BR>
prodvāha-parvaṇi ca tad-vadham akṣa-goṣṭhyām |<BR>
duḥkhaṃ samuttham asaho 'smad-viyoga-bhītyā<BR>
naivābravīḥ kim api tena vayaṃ jitas te || [BhP 10.60.56] iti |<BR>
<BR>
atra ca prakaraṇe tasyāḥ praṇayasyāpi tādṛśatvābhāvāt mānāyogyatvam api<BR>
darśitam | tasmāt sādhūktaṃ - yāsāṃ khalu praṇayaḥ ity ādi |<BR>
<BR>
atha mānānantarajaḥ sambhogo, yathā --<BR>
itthaṃ bhagavato gopyaḥ śrutvā vācaḥ supeśalāḥ |<BR>
jahur virahajaṃ tāpaṃ tadaṅgopacitāśiṣaḥ  || [BhP 10.33.1] ity ādi |<BR>
<BR>
spaṣṭam |<BR>
<BR>
|| 10.33 || śrī-śukaḥ || 386 ||<BR>
<BR>
[387]<BR>
<BR>
atha prema-vaicittyam | tal-lakṣaṇaṃ ca -<BR>
priyasya sannikarṣe'pi premonmāda-bhramād bhavet |<BR>
yā viśleṣa-dhiyārtis tat prema-vaicittyam ucyate || [UN 15.147]<BR>
<BR>
tad yathā-<BR>
kṛṣṇasyaivaṃ viharato gaty-ālāpekṣita-smitaiḥ |<BR>
narma-kṣveli-pariṣvaṅgaiḥ strīṇāṃ kila hṛtā dhiyaḥ ||<BR>
ūcur mukundaika-dhiyo gira unmatta-vaj jaḍam |<BR>
cintayantyo 'ravindākṣaṃ tāni me gadataḥ śṛṇu || <BR>
śrī-mahiṣya ūcuḥ--<BR>
kurari vilapasi tvaṃ (page 148) vīta-nidrā na śeṣe<BR>
svapiti jagati rātryām īśvaro gupta-bodhaḥ |<BR>
vayam iva sakhi kaccid gāṭha-nirviddha-cetā<BR>
nalina-nayana-hāsodāra-līlekṣitena || [BhP 10.90.13-15] <BR>
<BR>
tathā- <BR>
<BR>
netre nimīlayasi [BhP 10.90.16] ityādi, bho bhoḥ sadā niṣṭanase udanvan [BhP<BR>
10.90.17] ityādi, tvaṃ yakṣmaṇā [BhP 10.90.18] ityādi, kiṃ nv ācaritam [BhP<BR>
10.90.19] ityādi, megha śrīman [BhP 10.90.20] ityādi, priya-rāva- [BhP 10.90.21]<BR>
na calasi [BhP 10.90.22] ityādi, śuṣyad-dhradāḥ [BhP 10.90.23] ityādi |<BR>
<BR>
haṃsa svāgatam āsyatāṃ piba payo brūhy aṅga śaureḥ kathāṃ<BR>
dūtaṃ tvāṃ nu vidāma kaccid ajitaḥ svasty āsta uktaṃ purā |<BR>
kiṃ vā naś cala-sauhṛdaḥ smarati taṃ kasmād bhajāmo vayaṃ<BR>
kṣaudrālāpaya kāma-daṃ śriyam ṛte saivaika-niṣṭhā striyām || [BhP 10.90.24]<BR>
<BR>
evaṃ viharataḥ kṛṣṇasya gaty-ādibhiḥ strīṇāṃ dhiyo hṛtāḥ | tataś ca tā<BR>
mukundaika-dhiyaḥ samāhitā iva kṣaṇam agiraḥ satyaḥ punar anurāga-<BR>
viśeṣeṇonmattā iva viharantam api tam aravindākṣaṃ parokṣavac cintayantyo<BR>
jaḍaṃ viveka-śūnyaṃ yathā syāt tathā ūcuḥ | tāni vacanāni me mama gadato<BR>
vākyataḥ śṛṇv iti | <BR>
<BR>
atha viraha-sparśīni tāny evonmāda-vākyāny āhuḥ kurarīty ādi | he kurari<BR>
jagati tvam evaikā rātryāṃ vilapasi ataeva na śeṣe na nidrāsi | īśvaro'smat-<BR>
svāmī tu gupta-bodhaḥ kvacid ācchannaḥ svapiti | tasmād asmākaṃ tava ca<BR>
vilāpādi-sādharmyād idam anumīyata ity āhuḥ vayam iveti | evam anyatrāpi<BR>
yojanīyam | tadaiva daivād āgataṃ haṃsaṃ dūtaṃ kalpayitvāhuḥ haṃseti |<BR>
no'smān prati purā rahasi uktaṃ kiṃ vā smarati | smaratu mām evety<BR>
āśayenāhuḥ tam iti | yadi ca tad-āgrahas tadā he kṣaudra sauhṛdya-<BR>
cāñcalyena kṣudrasya tasya dūta, tam eva kāmadaṃ yuvati-jana-kṣobhakam<BR>
atrālāpaya āhvaya | kintu yāsām ādya vayaṃ tyaktāḥ tāṃ śriyam ṛte | tāṃ<BR>
solluṇṭhaṃ stauti | striyāṃ madhye saiva ekatra tasmin niṣṭhā yasyās tādṛśī |<BR>
tataḥ kathaṃ tasyāṃ nāsajyeteti vyañjitam | kākvā sveṣām api tan-niṣṭhatvaṃ<BR>
vyajya solluṇṭhatvaṃ darśitam | <BR>
<BR>
atha tāsāṃ tad-vidhāśeṣa-vipralambhānantarajaṃ nityam eva sarvātmaka-<BR>
sambhogam āha-<BR>
<BR>
itīdṛśena bhāvena kṛṣṇe yogeśvareśvare |<BR>
kriyamāṇena mādhavyo lebhire paramāṃ gatim || [BhP 10.90.25]<BR>
<BR>
viṣṇoḥ śrī-kṛṣṇasya eva sambandhinīṃ gatiṃ nitya-saṃyogaṃ lebhire | atra<BR>
hetuḥ mādhavyaḥ madhu-vaṃśodbhavasya śrī-kṛṣṇasyaiva nitya-preyasyas<BR>
tāḥ |<BR>
<BR>
|| 10.90 || śrī-śukaḥ || 388 ||<BR>
<BR>
[389]<BR>
<BR>
atha pravāsaḥ | nānā-vidhaś caiṣa tad-anantara-saṅgaś ca śrī-vraja-devī-<BR>
revādhikṛtyodāharaṇīyaḥ | saṅgaty-arthaṃ tatra pravāsa-lakṣaṇam-<BR>
<BR>
pūrva-saṅgatayor yūnor bhaved deśāntarādibhiḥ |<BR>
vyavadhānaṃ tu yat prājñaiḥ sa pravāsa itīryate ||<BR>
taj-janya-vipralambho'yaṃ pravāsatvena kathyate | [UN 15.152-153] ity arthaḥ |<BR>
<BR>
atra-<BR>
cintā prajāgarodvegau tānavaṃ malināṅgatā |<BR>
pralāpo vyādhir unmādo moho mṛtyur daśā daśa || [UN 15.167]<BR>
<BR>
ayaṃ ca kiñcit dūra-gamana-mayaḥ sudūra-gamana-mayaś ca | tatra pūrvo'pi<BR>
dvividhaḥ | eka-līlā-gataḥ līlā-paramparā (page 149) ntarāla-gataś ca | pūrvo<BR>
yathā --<BR>
<BR>
antarhite bhagavati sahasaiva vrajāṅganāḥ |<BR>
atapyaṃs tam acakṣāṇāḥ kariṇya iva yūthapam || [BhP 10.30.1] ity ādi |<BR>
<BR>
[390]<BR>
<BR>
tathā,<BR>
tataś cāntardadhe kṛṣṇaḥ sā vadhūr anvatapyata | [BhP 10.30.39] iti spaṣṭam |<BR>
<BR>
|| 10.30 || saḥ || 389-390 ||<BR>
<BR>
[391]<BR>
<BR>
atra pralāpākhyā daśā ca-hā nātha ramaṇa preṣṭha [BhP 10.30.40] ity ādiḥ |<BR>
spaṣṭam |<BR>
<BR>
|| 10.30 || śrī-rādhā || 391 ||<BR>
<BR>
[392]<BR>
<BR>
tathā-<BR>
jayati te'dhikaṃ janmanā vrajaḥ śrayata indirā śaśvad atra hi |<BR>
dayita dṛśyatāṃ dikṣu tāvakās tvayi dhṛtāsavās tvāṃ vicinvate || [BhP 10.31.1]<BR>
<BR>
tathā--  <BR>
śarad-udāśaye sādhu-jāta- [BhP 10.31.2] ity ādi | viṣa-jalāpyayād [BhP 10.31.3]<BR>
ity ādi | na khalu gopikā-nandana [BhP 10.31.4] ity ādi | madhurayā girā [BhP<BR>
10.31.8] ity ādi | viracitābhayaṃ [BhP 10.31.5] ity ādi | vraja-janārtihan [BhP<BR>
10.31.3] ity ādi |<BR>
praṇata-dehināṃ [BhP 10.31.7] ity ādi | tava kathāmṛtaṃ [BhP 10.31.9] ity ādi |<BR>
prahasitaṃ [BhP 10.31.10] ity ādi | calasi yad vrajāc [BhP 10.31.11] ity ādi | dina-<BR>
parikṣaye [BhP 10.31.12] ity ādi | praṇata-kāmadaṃ [BhP 10.31.13] ity ādi |<BR>
surata-vardhanaṃ [BhP 10.31.14] ity ādi | aṭati yad bhavān [BhP 10.31.15] ity<BR>
ādi | pati-sutānvaya- [BhP 10.31.16] ity ādi | rahasi saṃvidaṃ [BhP 10.31.17] ity<BR>
ādi | vraja-vanaukasāṃ [BhP 10.31.18] ity ādi |<BR>
<BR>
yat te sujāta-caraṇāmbu-ruhaṃ staneṣu<BR>
bhītāḥ śanaiḥ priya dadhīmahi karkaśeṣu |<BR>
tenāṭavīm aṭasi tad vyathate na kiṃ svit <BR>
kūrpādibhir bhramati dhīr bhavad-āyuṣāṃ naḥ || [BhP 10.31.19]<BR>
<BR>
tatra viṣa-jalāpyayād ity ādikaṃ sarvasyaiva gokulasya sva-rakṣaṇīyatā-<BR>
dṛṣṭyāpy asmān adhunā rakṣety abhiprāyam | vṛṣātmajād vatsāt<BR>
mayātmajāt vyomāsurād ity arthaḥ | punaś ca tat-tad-alaukika-karma<BR>
lakṣyīkṛtya na khalu gopikā-nandano bhavān ity ādi-dvaye yācaka-rītyā<BR>
dainyena tatra parameśvarattvāropa iyaṃ stutiḥ | tato viśvasyāpi sva-<BR>
rakṣaṇīyatā-dṛṣṭyāpy asmān adhunā rakṣeti pūrvavat | tatrāpi sātvatānāṃ<BR>
vaiṣṇavānāṃ śrīman-nandādīnāṃ kule'vatīrṇatvāt | tatrāpi bālye'smat-<BR>
sakhitvāpter vaiśiṣṭyam eva yujyate ity arthaḥ | vṛṣṇi-dhurya iti teṣām api<BR>
yadu-vaṃśotpannatvāt | <BR>
<BR>
tathā ca skānde mathurā-māhātmye -<BR>
govardhanaś ca bhagavān yatra govardhano dhṛtaḥ |<BR>
rakṣitā yādavāḥ sarve indra-vṛṣṭi-nivāraṇāt || iti |<BR>
<BR>
tatraivānyatra api śrī-govinda-kuṇḍa-prastāve-<BR>
yatrābhiṣikto bhagavān maghonā yadu-vairiṇā iti |<BR>
<BR>
athavā viṣa-jalāpyayād ity ādinā stutvā punaḥ sa-praṇayerṣyam āhuḥ, na<BR>
khalv ity ardhena | evaṃ duravasthāpannānām asmākam upekṣayā bhavān<BR>
khalu niścayena gopikāyāḥ sarveṣāṃ vraja-vāsinām asmākaṃ rakṣā-kāriṇyāḥ<BR>
śrī-vrajeśvaryā nandano nāsti kintu kasyāpi sukhena duḥkhena cāspṛṣṭatvād<BR>
akhila-dehinām antarātma-dṛk śuddha-jīva-draṣṭā paramātmāsti | evam api<BR>
nūnaṃ brāhmaṇārthi (page 150) -tatvenānāsaktatayaiva sarva-<BR>
rakṣāvatīrṇatvān nāsmān upekṣitum arhati iti punaḥ sa-dainyam āhuḥ<BR>
vikhanasety ardhena | pūrvavat tad-abhiprāyeṇaiva viracitābhayam ity ādikam<BR>
apy uktam | <BR>
<BR>
praṇata-dehinām iti | śrī-niketanam api praṇata-dehi-prabhṛtīnāṃ pāpa-<BR>
karṣaṇādi-rūpaṃ | tata eva parama-karuṇāmayatvenāvagatam asmākaṃ kuceṣv<BR>
api hṛc-chaya-kartanāya kartum ucitam ity arthaḥ | hṛc-chaya-nidānaṃ tad-<BR>
anurūpaṃ pratīkārāntaraṃ cāhuḥ madhurayeti | <BR>
<BR>
nūnaṃ yat saurabhya-digdhatayaiva tava gīr madhurā mano mohayati tad<BR>
evādhara-sīdhu bhaved atrauṣadhabhity arthaḥ | aho tavādhara-sīdhu tādṛśa-<BR>
puṇya-hīnābhiḥ kathaṃ sulabhaṃ syāt | yataḥ sā madhurā gīr apy astu dūre |<BR>
guru-goṣṭhī-niyama-bandanakatvam āpannābhir asmābhiḥ<BR>
prasaṅgāntareṇāpi jana-paramparā-prakhyāyamānam api tava caritāmṛtam<BR>
api durlabham ity āha, tava kathāmṛtam iti | tad ye gṛṇanti te'pi asmabhyaṃ<BR>
bhūridā jātāḥ | kutaḥ punar yuṣmākaṃ mayy etāvān anurāgas tatrāhuḥ<BR>
prahasitam ity ādi | kathaṃ mama prahasitādīnām etādṛśatvaṃ tatrāhuḥ-he<BR>
kuhaketi | tādṛśī kāpi kuhanā yā tvayi vidyate tāṃ tvam eva vetsīty arthaḥ |<BR>
evam anyāny api yojanīyāni | parama-prakarṣeṇāhuḥ -- yat te sujāta iti |<BR>
<BR>
|| 10.31 || śrī-gopyaḥ || 392 ||<BR>
<BR>
[393]<BR>
<BR>
etad-anantaraṃ sambhogodāharaṇaṃ ca darśitam | taṃ vilokyāgataṃ preṣṭham<BR>
[BhP 10.32.3] ity ādibhiḥ | atra ca krameṇa viraha-santāpa-dhutiḥ | tatra<BR>
prathamato yathā -<BR>
<BR>
sarvās tāḥ keśavālokaparamotsavanirvṛtāḥ |<BR>
jahur virahajaṃ tāpaṃ prājñaṃ prāpya yathā janāḥ  || [BhP 10.32.9]<BR>
<BR>
dvitīyo yathā -- tad-darśanāhlāda-vidhūta-hṛd-rujaḥ [BhP 10.32.13] ity ādi |<BR>
tṛtīyo yathā-<BR>
<BR>
itthaṃ bhagavato gopyaḥ śrutvā vācaḥ supeśalāḥ |<BR>
jahur virahajaṃ tāpaṃ tadaṅgopacitāśiṣaḥ  || [BhP 10.33.1]<BR>
<BR>
spaṣṭam |<BR>
<BR>
|| 10.33 || śrī-śukaḥ || 393 ||<BR>
<BR>
[394-397]<BR>
<BR>
atha dvitīyaṃ kiñcid dūra-pravāsam āha --<BR>
gopyaḥ kṛṣṇe vanaṃ yāte tam anudruta-cetasaḥ |<BR>
kṛṣṇa-līlāḥ pragāyantyo ninyur duḥkhena vāsarān || [BhP 10.35.1]<BR>
<BR>
tatra ca tāsāṃ pralāpākhyām avasthām āha- śrī-gopya ūcuḥ <BR>
vāma-bāhu-kṛta-vāma-kapola-<BR>
valgita-bhrūr adharārpita-venum |<BR>
komalāṅgulībhir āśrita-mārgaṃ<BR>
gopya īrayati yatra mukundaḥ ||<BR>
<BR>
vyoma-yāna-vanitāḥ saha siddhair <BR>
vismitās tad upadhāya salajjāḥ |<BR>
kāma-mārgana-samarpita-cittāḥ <BR>
kaśmalaṃ yayur apasmṛta-nivyaḥ || [BhP 10.35.2-3]<BR>
yathā-<BR>
hanta citram abalāḥ śṛṇutedam [BhP 10.35.4] ity ādi vṛndaśo vraja-vṛṣā [BhP<BR>
10.35.5] ity-ādy-antam | barhiṇa-stabaka- [BhP 10.35.6] ity ādi tarhi bhagna-<BR>
gatayaḥ [BhP 10.35.7] ity ādy-antam | anucaraiḥ [BhP 10.35.8] ity ādi vana-latās<BR>
[BhP 10.35.9] ity ādy-antam | darśanīya-tilakaḥ [BhP 10.35.10] ity ādi sarasi sārasa-<BR>
 [BhP 10.35.11] ity ādy-antam | saha-balaḥ [BhP 10.35.12] ity ādi mahad-(page<BR>
151) atikramaṇa- [BhP 10.35.13] ity ādi vividha-gopa-caraṇeṣu [BhP 10.35.14]<BR>
ity ādi savanaśas [BhP 10.35.15] ity ādy-antam | nija-padābja-dalair [BhP<BR>
10.35.16] ity ādi vrajati tena vayaṃ [BhP 10.35.17] ity-ādy-antam | maṇi-dharaḥ<BR>
[BhP 10.35.18] ity ādi kvaṇita-veṇu-rava-[BhP 10.35.19] ity-ādy-antam | kunda-<BR>
dāma- [BhP 10.35.20] ity ādi manda-vāyuḥ [BhP 10.35.21] ity-ādy-antaṃ ca tat-<BR>
tad-yugalaṃ smartavyam | <BR>
<BR>
atra saha-siddhair iti teṣām api tādṛśa-veṇu-vādya-mahimnā vaintā-<BR>
bhāvāpattiḥ sūcitā | anucarair iti | atrādi-puruṣa ivācala-bhūtir ity anenaiva<BR>
bodhyate | evam eva sarvatra tāsāṃ prema-kṛta-sarvottamatā-sphūrtyā kvacit<BR>
tad-aiśvarya-varṇanam utpreksaiva yat-paty-apatyety-ādivad iti | <BR>
<BR>
vanalatā iti | atra viṣṇuṃ sarvatraiva sphurantaṃ śrī-kṛṣṇam ity arthaḥ | nija-<BR>
padābjeti | atra vraja-bhū-śabdena tat-sthāni tṛṇādīni lakṣyante | teṣāṃ ca<BR>
khuratodaśamanaṃ sparśa-māhātmyena nityam aṅkura-śālitva-karaṇāt |<BR>
ataevāparimita-catuṣpada-vigāhe'pi tac-cārasya samāveśaḥ sidhyatīti jñeyam |<BR>
etad-anantaraṃ darśānātmaka-sambhogo yathā--<BR>
<BR>
vatsalo vraja-gavāṃ yad aga-dhro<BR>
vandyamāna-caraṇaḥ pathi vṛddhaiḥ |<BR>
kṛtsna-go-dhanam upohya dinānte<BR>
gīta-veṇur anugeḍita-kīrtiḥ || <BR>
<BR>
utsavaṃ śrama-rucāpi dṛśīnām<BR>
unnayan khura-rajaś-churita-srak |<BR>
ditsayaiti suhṛd-āśiṣa eṣa<BR>
devakī-jaṭhara-bhūr uḍu-rājaḥ || [BhP 10.35.22-23] <BR>
<BR>
atra devakī-jaṭhara-bhūr iti saṅketa-nāma-grahaṇam | saṅketa-mūlaṃ tu<BR>
prāg ayaṃ vasudevasya kvacij jātas tavātmajaḥ [BhP 10.8.14] iti jñeyam |<BR>
athavā, anenaivāprasiddho'pi devakī-śabdo'tra śrī-yaśodāyām eva jñeyaḥ |<BR>
tatra tasyā eva tan-mātṛtvena prasiddhatvāt-nābher asāv ṛṣabha āsa<BR>
sudevīsūnuḥ [BhP 2.7.10] ity atra meru-devyā eva sudevīti saṃjñāvat |  dve<BR>
nāmnī nanda-bhāryāyā yaśodā devakīti ca iti purāṇāntara-vacanaṃ ca<BR>
tathā | <BR>
<BR>
evaṃ mada-vighūrṇita-locana īṣat [BhP 10.35.24] iti yadu-patir dvirada-rāja-<BR>
vihāraḥ [BhP 10.35.25] iti smartavyam | vraja-gavām iti tatra sthitā bāla-<BR>
vṛddhā gāvas teṣām apy upalakṣaṇatvenoktāḥ | tathaitad-agre--<BR>
<BR>
evaṃ vraja-striyo rājan kṛṣṇa-līlānugāyatīḥ |<BR>
remire 'haḥsu tac-cittās tan-manaskā mahodayāḥ || [BhP 10.35.26]<BR>
<BR>
evam aparāhṇeṣu tadīyāgamanānandena nityam ahaḥsv api remire |<BR>
<BR>
|| 10.35 || śrī-śukaḥ || 394-397 ||<BR>
<BR>
[398]<BR>
<BR>
atha dūra-pravāsaḥ | sa ca bhāvī bhavan bhūtaś ceti trividhaḥ | tatra bhāvī<BR>
yathā-<BR>
gopyas tās tad upaśrutya babhūvur vyathitā bhṛśam<BR>
rāma-kṛṣṇau purīṃ netum akrūraṃ vrajam āgatam || [BhP 10.39.13]<BR>
<BR>
tāsāṃ vilāpaś ca--<BR>
aho vidhātas tava na kvacid dayā<BR>
saṃyojya maitryā praṇayena dehinaḥ |<BR>
tāṃś cākṛtārthān viyunaṅkṣy apārthakaṃ<BR>
vikrīḍitaṃ te 'rbhaka-ceṣṭitaṃ yathā || [BhP 10.39.19]<BR>
<BR>
tathā --<BR>
yas tvaṃ pradarśyāsita-kuntalāvṛtaṃ [BhP 10.39.20] ity ādi | krūras tvam akrūra-<BR>
 [BhP 10.39.21] ity ādi | na nanda-sūnuḥ kṣaṇa-bhaṅga-sauhṛdaḥ [BhP 10.39.22]<BR>
ity ādi |<BR>
sukhaṃ prabhātā rajanīyam [BhP 10.39.23] ity ādi | tāsāṃ mukundaḥ [BhP<BR>
10.39.24] ity ādi | adya dhruvaṃ tatra dṛśo bhaviṣyate [BhP 10.39.25] ity ādi |<BR>
(page 152) maitad-vidhasyākaruṇasya [BhP 10.39.26] ity ādi | anārdra-dhīr eṣa<BR>
[BhP 10.39.27] ity ādi | nivārayāmaḥ [BhP 10.39.28] ity ādi | yasyānurāga- [BhP<BR>
10.39.29] ity ādi | yo 'hnaḥ kṣaye vrajam ananta-sakhaḥ [BhP 10.39.30] ity<BR>
ādikaṃ ca smartavyam | <BR>
<BR>
bhavan ca, yathā--<BR>
gopyaś ca dayitaṃ kṛṣṇam anuvrajyānurañjitāḥ |<BR>
pratyādeśaṃ bhagavataḥ kāṅkṣantyaś cāvatasthire || [BhP 10.39.34] ity ādi |<BR>
<BR>
tā nirāśā nivavṛtur govinda-vinivartane |<BR>
viśokā ahanī ninyur gāyantyaḥ priya-ceṣṭitam || [BhP 10.39.37] ity antam |<BR>
<BR>
viśokā vividha-śoka-vṛttayaḥ satyaḥ | tat-tad-gāne tat-tal-lālasāyāḥ sākṣād<BR>
iva sphūrter vā viśoka-prāyā ahanī aho-rātraṃ ninyur yāpayāmāsuḥ |<BR>
<BR>
|| 10.39 || śrī-śukaḥ || 400 ||<BR>
<BR>
[401]<BR>
<BR>
bhūto, yathā-<BR>
tā man-manaskā mat-prāṇā mad-arthe tyakta-daihikāḥ [BhP 10.46.4] ity<BR>
ādinā darśitaḥ | atra dūta-mukhena paraspara-sandeś ca dṛśyate | dūtāḥ<BR>
sphurita-saṅkhyāṃśā uddhva-baladevādayaḥ | tatra taṃ praśrayeṇāvanatāḥ su-<BR>
sat-kṛtaṃ a-vrīḍa-hāsekṣaṇa-sūnṛtādibhiḥ [BhP 10.47.3] ity-ādi-diśā pūrvaṃ<BR>
racitākāra-guptīnām api tāsāṃ mahārtyā mahā-saṅkoca-parityāgam apy<BR>
āha-<BR>
iti gopyo hi govinde gata-vāk-kāya-mānasāḥ |<BR>
kṛṣṇa-dūte samāyāte uddhave tyakta-laukikāḥ || [BhP 10.47.9] <BR>
<BR>
apṛcchann [BhP 10.47.3] iti prāktana-kriyayānvayaḥ |<BR>
<BR>
|| 10.47 || śrī-śukaḥ || 401 ||<BR>
<BR>
[402]<BR>
<BR>
ataeva-<BR>
<BR>
gopyo hasantyaḥ papracchū rāma-sandarśanādṛtāḥ |<BR>
kaccid āste sukhaṃ kṛṣṇaḥ pura-strī-jana-vallabhaḥ || [BhP 10.65.9] ity ādi |<BR>
<BR>
hasantyaḥ premerṣyayā kṛṣṇam upahasantya ity arthaḥ |<BR>
<BR>
||10.65 || śrī-śukaḥ || 402 ||<BR>
<BR>
[403]<BR>
<BR>
yathaiva śrīmad-uddhava-sannidhāv unmāda-vacanam api darśitam |<BR>
<BR>
kācin madhukaraṃ dṛṣṭvā dhyāyantī kṛṣṇa-saṅgamam |<BR>
priya-prasthāpitaṃ dūtaṃ kalpayitvedam abravīt || [BhP 10.47.11]<BR>
<BR>
kācic chrī-rādhā | tathaiva ākhyātaṃ vāsanā-bhāṣye | etad-vivaraṇaṃ ca śrī-<BR>
daśama-ṭippanyāṃ dṛśyam iti | <BR>
<BR>
[404]<BR>
<BR>
tatra unmādenaiva māninī-bhaṅgyāha aṣṭabhiḥ--madhupa kitava-bandho<BR>
[BhP 10.47.12] ity ādi |<BR>
[405]<BR>
<BR>
māne kāraṇam āha sakṛd adhara-sudhāṃ [BhP 10.47.13] ity ādi <BR>
<BR>
[406]<BR>
<BR>
atra kiṃvadantīm āśritya padmāyāḥ pratināyikātvenopanyāsaḥ kriyate | dūta-<BR>
prastuti-pratyākhyānam kim iha [BhP 10.47.14] iti |<BR>
<BR>
[407]<BR>
<BR>
vijayate sarvaṃ vaśīkaroti iti vijayaḥ śrī-kṛṣṇaḥ sa eva sakhā tvad-bandhuḥ |<BR>
tasya sakhīnāṃ samprati māthurīṇām evāgrataḥ tasya vijayasya tad-vaśīkāra-<BR>
paryantasya prasaṅgaḥ | tathāpi tad-āsaktau tad-doṣa eva kāraṇam iti sva-<BR>
doṣaṃ pariharantī dainyam ālambya tasya nirdayatvaṃ pratipādayati divi bhuvi<BR>
ca [BhP 10.47.15] ity ādi |<BR>
[408]<BR>
<BR>
api ca | evam api asmad-vidha-kṛpaṇa-pakṣa-pāte saty eva tatra uttama-śloka-<BR>
śabdo bhavitum arhati samprati tu tasya tad-abhāva-darśanān na sadayatvaṃ<BR>
tad-abhāvānyatarām uttamaślokatvam api iti bhāvaḥ | (page 153) sva-<BR>
kaumalya-mudrayā janitaṃ tac-cāṭukārodyam atiśayaṃ matvāha visṛja śirasi<BR>
[BhP 10.47.16] ity ādi |<BR>
<BR>
[409]<BR>
<BR>
tataḥ praṇayerṣayā tasmin doṣam āropyāpi svasvyās tadīyāsakti-<BR>
parityāgāsāmārthyaṃ varṇayantī tat-tad-doṣaṃ pariharati mṛgayur [BhP<BR>
10.47.17] ity ādi |<BR>
<BR>
[410]<BR>
<BR>
yatas te'py asitā evaṃvidhās tasmād asitasya śyāma-jāti-mātrasya sakhyaiḥ<BR>
praṇaya-bandhaiḥ | punaḥ tat-kathāyā yad dustyajatvaṃ tat khalu tasyāpi<BR>
doṣatvenaiva sthāpayati yad anucarita [BhP 10.47.18] ity ādi |<BR>
<BR>
[411]<BR>
<BR>
karṇasyaiva pīyūṣaṃ na tu manasa ity āpāta-mātra-svādyatvaṃ bodhitam |<BR>
vidhūta-dvandva-dharmatvād eva vinaṣṭā acetana-prāyā jātāḥ | iha<BR>
vṛndāvane vhaṅgāḥ śukādayo'pi bhikṣoḥ sannyāsinaś caryāṃ<BR>
dehādinairapekṣyaṃ caranti ācaranto dṛśyanta ity arthaḥ | tataḥ sānutāpam<BR>
āha vayam ṛtam [BhP 10.47.19] iti |<BR>
<BR>
[412]<BR>
<BR>
tad evam aṣṭakena māna-bhaṅgīṃ vyajya svakāṭhinyātiśayena dūtaṃ<BR>
nivartamānam āśaṅkya kalahāntaritā-bhaṅgyā dvayenāha priya-sakhā [BhP<BR>
10.47.20] iti |<BR>
<BR>
[413]<BR>
<BR>
tatrāpi sakauṭilyam ardhenāha nayasīti | dvandvaṃ mithunī-bhāvaḥ |<BR>
dustyaja-dvandvatve hetuḥ satatam iti | atra tad-vakṣasi sthitā lakṣmī rekhaiva<BR>
premerṣyayā sākṣāt tad-rūpatvenotprekṣitā | ante sa-dainyam āha api bata<BR>
[BhP 10.47.21] iti |<BR>
<BR>
śrī-kṛṣṇa-sandeśo yathodāhṛtaḥ śrī-kṛṣṇa-sandarbhe bhavatīnāṃ viyogo me<BR>
[BhP 10.47.29] ity ādikaḥ | atra prakāśāntareṇa sarva-vraja-sahitasya tasya<BR>
nitya-vṛndāvana-vihāra-rūpo'rthas tatraiva pratipāditaḥ | yas tu vyakto jñāna-<BR>
yoga-pratipādakaḥ sa ca duḥkhādau śamayitavye loka-rītyā sambhavatīty<BR>
eke | tatra jñāna-yogopadeśena tāsāṃ na śāntir iti dvitīya-sandeśo yat tv ahaṃ<BR>
bhavatīnāṃ vai [BhP 10.47.34] ity ādikaḥ | yā mayā krīḍatā rātryām [BhP<BR>
10.47.37] ity antaḥ | <BR>
atra yat tv aham ity ādau api smaratha naḥ sakhyaḥ svānām artha-cikīrṣayā<BR>
gatān [BhP 10.82.42] ity ādi vakṣyamāṇānusāreṇa kāryāntarasyāpi bhavat-<BR>
prema-sukha-vṛddhi-phalatvam evety abhiprāyaḥ | <BR>
<BR>
tatas tāḥ kṛṣṇa-sandeśair vyapeta-viraha-jvarāḥ |<BR>
uddhavaṃ pūjayāṃ cakrur jñātvātmānam adhokṣajam || [BhP 10.47.53] <BR>
<BR>
ity atrāpi vyapeta-viraha-jvaratvaṃ tad-āgamanādi-śravaṇenāpāta-śānti-<BR>
rūpam eva kvacid gadāgrajaḥ saumya [BhP 10.47.40] ity-ādy-ukteḥ | ātmānaṃ<BR>
tasya tad-dūtatayā tat-preryatvenāntaḥ-karaṇādhiṣṭhātāram adhokṣajaṃ śrī-<BR>
kṛṣṇam eva matvā tad-ātmakatvenoddhavaṃ pūjayāñcakrur ity arthaḥ | yathā<BR>
coktam -<BR>
<BR>
tam āgataṃ samāgamya kṛṣṇasyānucaraṃ priyam |<BR>
nandaḥ prītaḥ pariṣvajya vāsudeva-dhiyārcayat || [BhP 10.46.14] iti |<BR>
<BR>
|| 10.47 || śrī-śukaḥ || 403-413 ||<BR>
<BR>
[414]<BR>
<BR>
evaṃ śrī-baladeva-dvāraka-sandeśo'py anumeyaḥ -<BR>
<BR>
saṅkarṣaṇas tāḥ kṛṣṇasya sandeśair hṛdayaṃ-gamaiḥ |<BR>
sāntvayām āsa bhagavān nānānunaya-kovidaḥ || [BhP 10.65.16] ity anusāreṇa |<BR>
<BR>
atha tad-ananta-rajaḥ sandarśanādi-mayaḥ sambhogaḥ kurukṣetra prasiddhaḥ |<BR>
yathā-<BR>
<BR>
gopyaś ca kṛṣṇam upalabhya cirād abhīṣṭaṃ (page 154)<BR>
yat-prekṣaṇe dṛśiṣu pakṣma-kṛtaṃ śapanti | <BR>
dṛgbhir hṛdī-kṛtam alaṃ parirabhya sarvās<BR>
tad-bhāvam āpur api nitya-yujāṃ durāpam || [BhP 10.82.39] <BR>
<BR>
[415] <BR>
<BR>
tad evaṃ tāsām avasthām uktvā śrī-bhagavato'pi tad-viṣayaka-sneha-mayīm<BR>
īhām āha-<BR>
<BR>
bhagavāṃs tās tathā-bhūtā vivikta upasaṅgataḥ |<BR>
āśliṣyānāmayaṃ pṛṣṭvā prahasann idam abravīt || [BhP 10.82.40]<BR>
<BR>
[416]<BR>
<BR>
antaḥ-sa-kṣobheṇāpi rukṣa eva prahāso'yaṃ svāparādhaṃ kṣamayatā<BR>
prapañcitaḥ | tatra sva-vyavahāropapattyā sāntvayati --<BR>
<BR>
api smaratha naḥ sakhyaḥ svānām artha-cikīrṣayā |<BR>
gatāṃś cirāyitāñ chatru- pakṣa-kṣapaṇa-cetasaḥ || [BhP 10.82.41]<BR>
[417]<BR>
<BR>
kiṃ vā roṣeṇa smaraṇam api na kurutheti bhāvaḥ | tatra sva-doṣa-nivāraṇaṃ<BR>
svānām iti | svānāṃ sveṣām asmat-pituḥ śrī-vraja-rājasya bandhu-vargāṇāṃ<BR>
yādavānām | ubhayeṣām api yādavatvena jñāntīnām iti vā | tatrātivilambe<BR>
kāraṇaṃ śatru-pakṣeti | tataś ca bhavatīnāṃ nirvighnaḥ saṃyogo'py anena<BR>
bhaviṣyatīti bhāvaḥ | ātmano vāmāntara-saṅgam āśaṅkya parameśvara-<BR>
pāratantryopapādānena sāntvayati-<BR>
<BR>
apy avadhyāyathāsmān svid akṛta-jñāviśaṅkayā |<BR>
nūnaṃ bhūtāni bhagavān yunakti viyunakti ca || [BhP 10.82.42] ity ādi<BR>
dvayam |<BR>
<BR>
[418]<BR>
<BR>
svasya parameśvaratva-prasiddhim āśaṅkya saṅkucan tathāpi viraha-jāta-<BR>
premātiśayo'yaṃ yuṣmad-abhīṣṭāvyāghātāyaiva jāta ity āha --<BR>
<BR>
mayi bhaktir hi bhūtānām amṛtatvāya kalpate |<BR>
diṣṭyā yad āsīn mat-sneho bhavatīnāṃ mad-āpanaḥ || [BhP 10.82.44] <BR>
<BR>
ṭīkā ca-mayi bhakti-mātram eva tāvad amṛtatvāya kalpate | yat tu<BR>
bhavatīnāṃ mat-sneha āsīt tad-diṣṭyā atibhadram | kutaḥ mad-āpanaḥ mat-<BR>
prāpaṇaḥ ity eṣā | <BR>
<BR>
[419]<BR>
<BR>
tatra sva-prāptau viśvāsārthaṃ deśāntara-sthitasyāpi svasya śrī-kṛṣṇākhya-<BR>
narākṛti-para-brahmaṇaḥ sarvāśrayatvam anubhāvayati - ahaṃ hi sarva-<BR>
bhūtānām [BhP 10.82.44] ity ādi-dvaye |<BR>
<BR>
[420]<BR>
<BR>
uktaṃ ca dāmodara-līlāyāṃ na cāntar na bahir yasya [BhP 10.9.13] ity ādi |<BR>
atra ca padya-dvaye prakāśāntareṇa vṛndāvana eva sarva-vraja-sahita-tadīya-<BR>
nitya-vihāraḥ śrī-kṛṣṇa-sandarbhe darśitaḥ | sa evātrānusandheyaḥ | tatra ca<BR>
tāsāṃ tathaivānubhavodeyo jāta ity āha adhyātma-śikṣaye [BhP 10.82.45] iti |<BR>
<BR>
ātmānaṃ svaṃ śrī-kṛṣṇam adhikṛtya yā śikṣā tayā | virahodbhuta-tad-<BR>
anusmaraṇa-jīrṇa-dehās taṃ śrī-kṛṣṇaṃ tathaivānvabhavann iti | eke tv āhuḥ<BR>
- ahaṃ hītyādikaṃ loka-rītyā duḥkha-nivāraṇārtham eva brahma-jñānam<BR>
uktam | na tu tatra tātparyam | yathā rukmi-vairūpya-kṛtau śrī-baladevena<BR>
vahati na tu tatra tātparyaṃ, tadvat | tad evam eva tādṛśādhyātma-śikṣayāpi<BR>
tās tam evādhyagān na tu brahmeti |<BR>
<BR>
[421]<BR>
<BR>
tathāpi tāsāṃ sākṣāt-prāpty-utkaṇṭhām āha - āhuś ca te nalina-nābha<BR>
padāravindam [BhP 10.82.48] ity ādi | <BR>
tatra he nalinanābha, no'smākaṃ duḥkhodrekeṇa tvac-cintanārambha-<BR>
jāyamāna-mūrchānāṃ te tava padāravindaṃ manasy apy udiyāt | yat khalu<BR>
yathā bhavatopadisṭaṃ tad-anusāreṇākṣubhita-bodhair (page 155) yogeśvarair<BR>
hṛdi vicintyam ity ādi śrī-kṛṣṇa-sandarbha-vyākhyā draṣṭavyā (KṛṣṇaS<BR>
170) ||<BR>
<BR>
|| 10.82 || śrī-śukaḥ || 414-421 ||<BR>
<BR>
[422]<BR>
<BR>
tad evaṃ sandarśana-saṃsparśana-saṃjalpātmaka-sambhogo'tra darśitaḥ |<BR>
tasmin māsa-traya-saṃvāsātmake ca vaiśeṣṭyāntaram apy ūhyam | atha punas<BR>
tad-anantara-jāta-vipralambhānantaram api bhāvī yo'punar-vicchedaḥ<BR>
sambhogaḥ sa ca tatraiva sūcito'sti | yatā tathānugṛhya bhagavān gopīnāṃ sa<BR>
gurur gatiḥ [BhP 10.83.1] iti |<BR>
<BR>
āhuś cety ādinā yathā tāsāṃ sākṣāt-tat-prāpti-paryantam abhīṣṭaṃ<BR>
tathānugṛhya gatir nityatayā prāptavyaḥ |<BR>
<BR>
|| 10.83 || śrī-śukaḥ || 422 ||<BR>
<BR>
[423]<BR>
<BR>
evam eva śrī-kṛṣṇa-saandarbhe pādmottara-khaṇḍādy-anusāreṇa darśitam<BR>
asti | tatra hi śrī-kṛṣṇasya dvārakāto vṛndāvane punar āgamanam | tadā<BR>
prāpañcika-loka-prakaṭatayā māsa-dvayaṃ tābhiḥ krīḍā | tad-anantaraṃ ca<BR>
tad-aprakaṭatayā tābhyo nitya-saṃyoga-dānam iti | ekādaśe'pi svayam<BR>
evoddhavaṃ prati tad eva spaṣṭam uktam | tatra rāmeṇa sārdhaṃ mathurāṃ<BR>
praṇīta [BhP 11.12.10] ity-ādi-dvaye viyoga-tīvrādhayas tā matto'nyaṃ sukhāya<BR>
na dadṛśur iti | tās tāḥ kṣapā mayā hīnāḥ kalpa-samā babhūvuḥ [BhP<BR>
11.12.11] iti cātīta-prayogeṇa tadānīṃ virahasya nāstitvaṃ bodhitam | <BR>
<BR>
tad-anantaraṃ sva-prāpti-sukhollāsaś ca varṇitaḥ | tā nāvidan mayy anuṣaṅga-<BR>
baddha-dhiyaḥ [BhP 11.12.12] ity-ādi-dvayena | anu mahā-virahasya paścād<BR>
yaḥ saṅgas tena baddha-dhiyaḥ satyaḥ paramānandāveśena tadānīṃ kim api<BR>
nāvidan | harṣa-mohaṃ prāpur ity arthaḥ |<BR>
<BR>
tatra taj-jñānasya kṛṣṇaikatānatāyāṃ dṛṣṭāntaḥ yatheti | asyārthāntaram api<BR>
śrī-kṛṣṇa-sandarbhe kṛtam asti mat-kāmā ramaṇaṃ jāram [BhP 11.12.13] ity<BR>
ādau tad-anantara-padye taṃ ca yādṛśaṃ prāpus tathā viśinaṣṭi | vivṛtaṃ ca<BR>
tatraiva saṅkṣepataś ca | māṃ śrī-kṛṣṇākhyaṃ paramaṃ brahma prāpuḥ | taṃ<BR>
ca man-nitya-preyasī-lakṣaṇaṃ sva-svarūpam ajānantyo jāra-rūpaṃ pūrvaṃ<BR>
prāpuḥ | tathāpi mayi kāmaḥ ramaṇatvenābhilāṣo yāsāṃ tādṛśyaḥ satyo<BR>
ramaṇa-rūpaṃ tu paścād iti  | <BR>
<BR>
tataḥ parakīyābhāsatvaṃ ca tāsāṃ kāla-katipayamayatvenaiva vyākhyātam |<BR>
evam evābhipretam asmad upajīvya-śrīmac-caraṇānām ujjvala-nīlamaṇau<BR>
tatropakrame --<BR>
neṣṭā yad aṅgini rase kavibhir paroḍhā<BR>
tad gokulāmbujadṛśāṃ kulam antarena |<BR>
āśāṃsayā rasavidher avatāritānāṃ<BR>
kaṃsāriṇā rasikamaṇḍalaśekhareṇa || [UN 5.3]<BR>
<BR>
ity atrāvatāra-samaya eva tathā vyavahāra-nigamanāt | upasaṃhāre ca lalita-<BR>
mādhavasya [7.18] dagdhaṃ hanta dadhānayā vapuḥ ity ādāv aupapatya-<BR>
bhrama-hānāntara-līlāyāṃ sarva-phalasya samṛddhimad-ākhyasya<BR>
sambhogasya darśitatvāt | <BR>
<BR>
tad evam asya vipralambha-catuṣṭaya-puṣṭasya sambhoga-catuṣṭayasya<BR>
sandarśanādi-trayātmakasyāvāntara-bhedā anye'pi jñeyāḥ | yathā līlā-<BR>
cauryaṃ saṅgānaṃ rāsaḥ jala-krīḍā vṛndāvana-vihāra ity ādayaḥ | tatra līlā-<BR>
cauryaṃ yathā tāsāṃ vāsāṃsy upādāya nīpam āruhya satvaraḥ [BhP 10.22.9]<BR>
ity ādi | spaṣṭam |<BR>
<BR>
|| 10.22 || śrī-śukaḥ || 423 ||<BR>
<BR>
[424]<BR>
<BR>
saṅgānam kācit samaṃ mukundena [BhP 10.33.9] ity ādau | evaṃ <BR>
<BR>
kadācid atha govindo rāmaś cādbhuta-vikramaḥ |<BR>
vijahratur vane rātryāṃ madhya-gau vraja-yoṣitām || (page 156)<BR>
upagīyamānau lalitaṃ strī-janair baddha-sauhṛdaiḥ |<BR>
svalaṅkṛtānuliptāṅgau sragvinau virajo-'mbarau || [BhP 10.34.20-21] ity ādi |<BR>
<BR>
prāyo horikāvasaro'yam | vraja eva gānena sa-bhrātṛkasyāpi tasya strī-janair<BR>
vihārāt | tathā bhaviṣyottara-vidhānāt | tathaivādyāpy āryāvartīya-prajānām<BR>
ācāro'pi dṛśyate | atra ca niśā-mukhaṃ mānayantāv uditoḍupa-tārakam [BhP<BR>
10.34.13] iti tan-mohāt savaśālinyāṃ phālguna-paurṇamāsyāṃ hemanta-śiśira-<BR>
hima-kujjhaṭikānte candrādy-ullāse tad-ullāso varṇitaḥ | tasmāt tadānīṃ<BR>
sakhyollāsa-dhāriṇā śrī-rāmeṇāpi yutiḥ saṅgataiva | vane rātryām iti pāṭhas<BR>
tu kvācitka eva | tatra ca vrajāntastham eva vanaṃ jñeyam |<BR>
<BR>
|| 10.34 || śrī-śukaḥ || 424 ||<BR>
<BR>
[425-427]<BR>
<BR>
rāsaḥ |  tatrārabhata govindo rāsakrīḍām anuvrataiḥ [BhP 10.33.2] ity ādi |<BR>
jala-krīḍā-- so 'mbhasy alaṃ yuvatibhiḥ pariṣicyamānaḥ [BhP 10.33.23] ity ādi |<BR>
vṛndāvana-vihāraḥ-- tataś ca kṛṣṇopavane jala-sthala-prasūna-gandhānila-<BR>
juṣṭa-dik-taṭe [BhP 10.33.24] ity ādi | spaṣṭam |<BR>
<BR>
|| 10.33 || saḥ || 425-427||<BR>
<BR>
[428]<BR>
<BR>
atha samprayogo yathā-bāhu-prasāra-parirambha-karālakoru-nīvī [BhP<BR>
10.29.46] ity ādi | spaṣṭam |<BR>
<BR>
|| 10.29 || saḥ || 428 ||<BR>
<BR>
 [429]<BR>
<BR>
iyaṃ ca śrī-kṛṣṇa-candrasyojjvala-līlā rāsa-sambandhiny apy anantatvena<BR>
sammatā-- evaṃ śaśāṅkāṃśu-virājitā niśāḥ [BhP 10.33.25] ity ādau | atha<BR>
sarva-saubhāgyavatīm ūrdhva-maṇeḥ śrī-rādhikāyāḥ sambandhinīṃ līlāṃ<BR>
varṇayanti -<BR>
<BR>
kasyāḥ padāni caitāni yātāyā nandasūnunā |<BR>
aṃsanyastaprakoṣṭhāyāḥ kareṇoḥ kariṇā yathā ||<BR>
anayārādhito nūnaṃ bhagavān harir īśvaraḥ |<BR>
yan no vihāya govindaḥ prīto'yam anayad rahaḥ ||<BR>
dhanyā aho amī ālyo govindāṅghryabjareṇavaḥ |<BR>
yān brahmeśo ramā devī dadhur mūrdhny aghanuttaye ||<BR>
tasyā amūni naḥ kṣobhaṃ kurvanty uccaiḥ padāni yat |<BR>
yaikāpahṛtya gopīnāṃ raho bhuṅkte 'cyutādharam ||<BR>
na lakṣyante padāny atra tasyā nūnaṃ tṛṇāṅkuraiḥ |<BR>
khidyat-sujātāṅghritalām unninye preyasīṃ priyaḥ ||<BR>
imāny adhikamagnāni padāni vahato vadhūm |<BR>
gopyaḥ paśyata kṛṣṇasya bhārākrāntasya kāminaḥ ||<BR>
1trāvaropitā kāntā puṣpahetor mahātmanā |<BR>
atra prasūnāvacayaḥ priyārthe preyasā kṛtaḥ ||<BR>
prapadākramaṇe ete paśyatāsakale pade |<BR>
keśaprasādhanaṃ tv atra kāminyāḥ kāminā kṛtam |<BR>
tāni cūḍatayā kāntām upaviṣṭam iha dhruvam || [BhP 10.30.27-34]<BR>
<BR>
atra kasyā iti sarvāsāṃ vākyam | anayā iti suhṛdām | dhanyā iti taṭsthānām |<BR>
tasyā iti pratipakṣāṇām | na lakṣyanta iti tāḥ khedayantīnāṃ sakhīnām |<BR>
imānīti tad-asahamānānāṃ pratipakṣāṇām | atrāvaropiteti sārdhaṃ punaḥ<BR>
sakhīnām | keśeti punaḥ pratipakṣāṇām ardham | tānīti punaḥ sakhīnām<BR>
iti jñeyam | tan-mithuna-viṣayaka-tat-tac-chabda-prayogeṇa<BR>
sauhṛdādivyañjanāt | yā tu vilokyārtāḥ samabruvan [BhP 10.30.26] iti<BR>
sarvāsām evārtir uktā sāpi svasyotkaṇṭhāviśeṣeṇa sarvatra saṅgacchata eva ||<BR>
<BR>
|| 10.30 || śrī-vraja-devyaḥ || 429 ||<BR>
<BR>
tatra tasyāḥ śrī-vṛndāvaneśvaryā līlāyāṃ prāk-pradarśitam apy eṇapatnī<BR>
[BhP 10.30.11] ity-ādi-dvayaṃ cānusandheyam ||<BR>
<BR>
tatra vistara-śaṅkāto yā yā vyākhyā na vistṛtā |<BR>
sā śrī-daśama-ṭippanyāṃ dṛśyā rasam abhīpsubhiḥ ||<BR>
<BR>
tad evam anena sandarbheṇa śāstra-prayojanaṃ vyākhyātam | tathā caivam<BR>
astu |<BR>
ālībhiḥ paripālitaḥ pravalitaḥ sānandam ālokitaḥ<BR>
pratyāśaṃ sumanaḥ-phalodaya-vidhau sāmodam āmoditaḥ |<BR>
vṛndāraṇya-bhuvi prakāśa-madhuraḥ sarvātiśāyi-śriyā<BR>
rādhā-mādhavayoḥ pramodayatu mām ullāsa-kalpa-drumaḥ ||<BR>
<BR>
tādṛśa-bhāvaṃ bhāvaṃ prathayitum iha yo'vatāram āyātaḥ |<BR>
ādurjana-gaṇa-śaraṇaṃ sa jayati caitanya-vigrahaḥ kṛṣṇaḥ ||<BR>
<BR>
iti śrī-kali-yuga-pāvana-sva-bhajana-vibhājana-prayojanāvatāra-śrī-śrī-<BR>
bhagavat-kṛṣṇa-caitanya-deva-caraṇānucara-viśva-vaiṣṇava-rāja-sabhājana-<BR>
bhājana-śrī-rūpa-sanātanānuśāsana-bhāratī-garbhe śrī-bhāgavata-sandarbhe<BR>
prīti-sandarbho nāma ṣaṣṭhaḥ sandarbhaḥ ||<BR>
<BR>
śrī-bhāgavata-sandarbhe sarva-sandarbha-garbhage |<BR>
prītyākhyaḥ ṣaṣṭhaḥ sandarbhaḥ samāptim iha saṅgataḥ ||<BR>
<BR>
samāpto'yaṃ ṣaṣṭhaḥ sandarbhaḥ | sampūrṇo'yaṃ granthaḥ |<BR>
śrī-prīti-sandarbhaḥ<BR>
<BR>
<BR>
<BR>
<BR>
<BR>
<BR>
</body></html>
