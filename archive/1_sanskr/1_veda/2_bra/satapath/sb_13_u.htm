<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Satapatha-Brahmana 13</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

SATAPATHA-BRAHMANA 13<BR>
<BR>
Data input by H.S. Ananthanarayana and W. P. Lehman.<BR>
<BR>
Bracketted numbering added mechanically.<BR>
<BR>
<BR>
<BR>
<BR>
<BR>
<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>

<BR>
<BR>
13.1.1.[1]<BR>
<BR>
brahmaudanam pacati  reta eva taddhatte yadājyamuciṣyate tena<BR>
raśanāmabhyajyādatte tejo vā ājyam prājāpatyo'śvaḥ prajāpatimeva tejasā<BR>
samardhayatyapūto vā eṣo'medhyo yadaśvaḥ <BR>
<BR>
<BR>
<BR>
13.1.1.[2]<BR>
<BR>
darbhamayī raśanā bhavati  pavitraṃ vai darbhāḥ punātyevainam pūtamevainam<BR>
medhyamālabhate<BR>
<BR>
<BR>
<BR>
13.1.1.[3]<BR>
<BR>
aśvasya vā ālabdhasya  reta udakrāmattatsuvarṇaṃ hiraṇyamabhavadyatsuvarṇaṃ<BR>
hiraṇyaṃ dadātyaśvameva retasā samardhayati <BR>
<BR>
<BR>
<BR>
13.1.1.[4]<BR>
<BR>
prajāpatiryajñamasṛjata  tasya mahimāpākrāmatsa mahartvijaḥ prāviśattam<BR>
mahartvigbhiranvaicattam mahartvigbhiranvavindadyanmahartvijo brahmaudanam<BR>
prāśnanti mahimānameva tadyajñasya yajamāno'varunddhe brahmaudane suvarṇaṃ<BR>
hiraṇyaṃ dadāti reto vā odano reto hiraṇyaṃ retasaivāsmiṃstadreto dadhāti śatamānam<BR>
bhavati śatāyurvai puruṣaḥ śatendriya āyurevendriyaṃ vīryamātmandhatte<BR>
catuṣṭayīrapo vasatīvarīrmadhyamāyāhne gṛhṇāti tā digbhyaḥ samāhṛtā bhavanti<BR>
dikṣu vā annamannamāpo'nnenaivāsmā annamavarunddhe <BR>
<BR>
<BR>
<BR>
13.1.2.[1]<BR>
<BR>
vyṛddhamu vā etadyajñasya  yadayajuṣkeṇa kriyata<BR>
imāmagṛbhṇanraśanāmṛtasyetyaśvābhidhānīmādatte yajuṣkṛtyai yajñasya samṛddhyai<BR>
dvādaśāratnirbhavati dvādaśa māsāḥ saṃvatsaraḥ saṃvatsarameva yajñamāpnoti <BR>
<BR>
<BR>
<BR>
13.1.2.[2]<BR>
<BR>
tadāhuḥ  dvādaśāratnī raśanā kāryā3 trayodaśāratnī3rityṛṣabho vā eṣa ṛtūnāṃ<BR>
yatsaṃvatsarastasya trayodaśo māso viṣṭapamṛṣabha eṣa yajñānāṃ yadaśvamedho<BR>
yathā vā ṛṣabhasya viṣṭapamevametasya viṣṭapaṃ trayodaśamaratniṃ<BR>
raśanāyāmupādadhyāttadyatha ṛṣabhasya viṣṭapaṃ saṃstriyate tādṛktat <BR>
<BR>
<BR>
<BR>
13.1.2.[3]<BR>
<BR>
abhidhā asīti  tasmādaśvamedhayājī sarvā diśo'bhijayati bhuvanamasīti bhuvanaṃ<BR>
tajjayati yantāsi dharteti yantāramevainaṃ dhartāraṃ karoti sa tvamagniṃ<BR>
vaiśvānaramityagnimevainaṃ vaiśvānaraṃ gamayati saprathasaṃ gaceti<BR>
prajayaivainam paśubhiḥ prathayati svāhākṛta iti vaṣaṭkāra evāsyaiṣa svagā tvā<BR>
devebhya iti devebhya evainaṃ svagā karoti prajāpataya iti prājāpatyo'śvaḥ<BR>
svayaivainaṃ devatayā samardhayati <BR>
<BR>
<BR>
<BR>
13.1.2.[4]<BR>
<BR>
īśvaro vā eṣaḥ  ārtimārtoryo brahmaṇe devebhyo'pratiprocyāśvaṃ badhnāti<BR>
brahmannaśvam bhantsyāmi devebhyaḥ prajāpataye tena rādhyāsamiti<BR>
brahmāṇamāmantrayate brahmaṇa evainam pratiprocya badhnāti nārtimārcati taṃ<BR>
badhāna devebhyaḥ prajāpataye tena rādhnuhīti brahmā prasauti svayaivainaṃ<BR>
devatayā samardhayatyatha prokṣatyasāveva bandhuḥ<BR>
<BR>
<BR>
<BR>
13.1.2.[5]<BR>
<BR>
sa prokṣati  prajāpataye tvā juṣṭam prokṣāmīti prajāpatirvai devānāṃ vīryavattamo<BR>
vīryamevāsmindadhāti tasmādaśvaḥ paśūnāṃ vīryavattamaḥ<BR>
<BR>
<BR>
<BR>
13.1.2.[6]<BR>
<BR>
indrāgnibhyāṃ tvā juṣṭam prokṣāmīti  indrāgnī vai devānāmojasvitamā oja<BR>
evāsmindadhāti tasmādaśvaḥ paśūnāmojasvitamaḥ <BR>
<BR>
<BR>
<BR>
13.1.2.[7]<BR>
<BR>
vāyave tvā juṣṭam prokṣāmīti  vāyurvai devānāmāśiṣṭho javamevāsmindadhāti<BR>
tasmādaśvaḥ paśūnāmāśiṣṭhaḥ<BR>
<BR>
<BR>
<BR>
13.1.2.[8]<BR>
<BR>
viśvebhyastvā devebhyo juṣṭam prokṣāmīti  viśve vai devā devānāṃ yaśasvitamā<BR>
yaśa evāsmindadhāti tasmādaśvaḥ paśūnāṃ yaśasvitamaḥ sarvebhyastvā devebhyo<BR>
juṣṭam prokṣāmīti<BR>
<BR>
<BR>
13.1.2.[9]<BR>
<BR>
tadāhuḥ  yatprājāpatyo'śvo'tha kathāpyanyābhyo devatābhyaḥ prokṣatīti sarvā vai<BR>
devatā aśvamedhe'nvāyattā yadāha sarvebhyastvā devebhyaḥ prokṣāmīti sarvā<BR>
evāsmindevatā anvāyātayati tasmādaśvamedhe sarvā devatā anvāyattāḥ pāpmā vā<BR>
etam<BR>
bhrātṛvya īpsati yo'śvamedhena yajeta vajro'śvaḥ paro martaḥ paraḥ śveti śvānaṃ<BR>
caturakṣaṃ hatvādhaspadamaśvasyopaplāvayati vajreṇaivainamavakrāmati nainam<BR>
pāpmā bhrātṛvya āpnoti <BR>
<BR>
<BR>
<BR>
13.1.3.[1]<BR>
<BR>
yathā vai haviṣo'hutasya skandet  evametatpaśo skandati yaṃ<BR>
niktamanālabdhamutsṛjanti yatstokīyā juhoti sarvahutamevainaṃ<BR>
juhotyaskandāyāskannaṃ hi tadyaddhutasya skandati sahasraṃ juhoti sahasrasammito<BR>
vai svargo lokaḥ svargasya lokasyābhijityai<BR>
<BR>
<BR>
<BR>
13.1.3.[2]<BR>
<BR>
tadāhuḥ  yanmitā juhuyātparimitamavarundhītetyamitā<BR>
juhotyaparimitasyaivāvaruddhyā uvāca ha prajāpati stokīyāsu vā ahamaśvamedhaṃ<BR>
saṃsthāpayāmi tena saṃsthitenaivāta ūrdhvaṃ carāmīti <BR>
<BR>
<BR>
<BR>
13.1.3.[3]<BR>
<BR>
agnaye svāheti  agnaya evainaṃ juhoti somāya svāheti somāyaivainaṃ juhotyapām<BR>
modāya svāhetyadbhya evainaṃ juhoti savitre svāheti savitra evainaṃ juhoti vāyave<BR>
svāheti vāyava evainaṃ juhoti viṣṇave svāheti viṣṇava evainaṃ juhotīndrāya<BR>
svāhetīndrāyaivainaṃ juhoti bṛhaspataye svāheti bṛhaspataya evainaṃ juhoti mitrāya<BR>
svāheti mitrāyaivainaṃ juhoti varuṇāya svāheti varuṇāyaivainaṃ juhotyetāvanto vai<BR>
sarve devāstebhya evainaṃ juhoti parācīrjuhoti parāṅiva vai svargo lokaḥ svargasya<BR>
lokasyābhijityai<BR>
<BR>
<BR>
<BR>
13.1.3.[4]<BR>
<BR>
īśvaro vā eṣaḥ  parāṅ pradaghoryaḥ parācīrāhutīrjuhoti punarāvartate'sminneva loke<BR>
pratitiṣṭhatyetāṃ ha vāva sa yajñasya saṃsthitimuvācāskandāyāskannaṃ hi<BR>
tadyaddhutasya skandati<BR>
<BR>
<BR>
<BR>
13.1.3.[5]<BR>
<BR>
yathā vai haviṣo'hutasya skandet  evametatpaśo skandati yam<BR>
prokṣitamanālabdhamutsṛjanti yadrūpāṇi juhoti sarvahutamevainaṃ<BR>
juhotyaskandāyāskannaṃ hi tadyaddhutasya skandati hiṅkārāya svāhā hiṅkṛtāya<BR>
svāhetyetāni vā aśvasya rūpāṇi tānyevāvarunddhe<BR>
<BR>
<BR>
13.1.3.[6]<BR>
<BR>
tadāhuḥ  anāhutirvai rūpāṇi naitā hotavyā ityatho khalvāhuratra vā aśvamedhaḥ<BR>
saṃtiṣṭhate yadrūpāṇi juhoti hotavyā eveti bahirdhā vā etamāyatanātkaroti<BR>
bhrātṛvyamasmai janayati yasyānāyatane'nyatrāgnerāhutīrjuhoti <BR>
<BR>
<BR>
<BR>
13.1.3.[7]<BR>
<BR>
sāvitryā eveṣṭeḥ  purastādanudrutya sakṛdeva rūpāṇyāhavanīye juhotyāyatana<BR>
evāhutīrjuhoti nāsmai bhrātṛvyaṃ janayati yajñamukhe-yajñamukhe juhoti yajñasya<BR>
saṃtatyā avyavacedāya <BR>
<BR>
<BR>
<BR>
13.1.3.[8]<BR>
<BR>
tadāhuḥ  yadyajñamukhe-yajñamukhe juhuyātpaśubhirvyṛdhyeta<BR>
pāpoyāntsyātsakṛdeva hotavyā na paśubhirvyṛdhyate na<BR>
pāpīyānbhavatyaṣṭācatvāriṃśataṃ juhotyaṣṭācatvāriṃśadakṣarā jagatī jāgatāḥ paśavo<BR>
jagatyaivāsmai paśūnavarunddha ekamatiriktaṃ juhoti tasmādekaḥ prajāsvardhukaḥ<BR>
<BR>
<BR>
<BR>
13.1.4.[1]<BR>
<BR>
prajāpatiraśvamedhamasṛjata  so'smātsṛṣṭaḥ parāṅaitsa diśo'nuprāviśattaṃ devāḥ<BR>
praiṣamaicaṃstamiṣṭibhiranuprāyuñjata<BR>
tamiṣṭibhiranvaicaṃstamiṣṭibhiranvavindanyadiṣṭibhiryajate'śvameva tanmedhyaṃ<BR>
yajamāno'nvicati<BR>
<BR>
<BR>
<BR>
13.1.4.[2]<BR>
<BR>
sāvitryo bhavanti  iyaṃ vai savitā yo vā asyāṃ nilayate yo'nyatraityasyāṃ vāva<BR>
tamanuvindanti na vā imāṃ kaścana tiryaṅnordhvo'tyetumarhati yatsāvitryo<BR>
bhavantyaśvasyaivānuvittyai<BR>
<BR>
<BR>
<BR>
13.1.4.[3]<BR>
<BR>
tadāhuḥ  pra vā etadaśvo mīyate yatparāṅeti na hyenam pratyāvartayantīti yatsāyaṃ<BR>
dhṛtīrjuhoti kṣemo vai dhṛtiḥ kṣemo rātriḥ kṣemeṇaivainaṃ dādhāra tasmātsāyam<BR>
manuṣyāśca paśavaśca kṣemyā bhavantyatha yatprātariṣṭibhiryajata icatyevainaṃ<BR>
tattasmāddivā naṣṭaiṣa eti yadveva sāyaṃ dhṛtīrjuhoti prātariṣṭibhiryajate<BR>
yogakṣemameva tadyajamānaḥ kalpayate tasmādyatraitena yajñena yajante kLptaḥ<BR>
prajānāṃ yogakṣemo bhavati <BR>
<BR>
<BR>
<BR>
13.1.5.[1]<BR>
<BR>
apa vā etasmāt  śrī rāṣṭraṃ krāmati yo'śvamedhena yajate yadā vai puruṣaḥ śriyaṃ<BR>
gacati vīṇāsmai vādyate brāhmaṇau vīṇāgāthinau saṃvatsaraṃ gāyataḥ śriyai vā<BR>
etadrūpaṃ yadvīṇā śriyamevāsmiṃstaddhattaḥ<BR>
<BR>
<BR>
<BR>
13.1.5.[2]<BR>
tadāhuḥ  yadubhau brāhmaṇau gāyetāmapāsmātkṣatraṃ krāmedbrahmaṇo vā<BR>
etadrūpaṃ yadbrāhmaṇo na vai brahmaṇi kṣatraṃ ramata iti <BR>
<BR>
<BR>
<BR>
13.1.5.[3]<BR>
<BR>
yadubhau rājanyau  apāsmādbrahmavarcasaṃ krāmetkṣatrasya vā etadrūpaṃ<BR>
yadrājanyo na vai kṣatre brahmavarcasaṃ ramata iti brāhmaṇo'nyo gāyati<BR>
rājanyo'nyo brahma vai brāhmaṇaḥ kṣatraṃ rājanyastadasya brahmaṇā ca kṣatreṇa<BR>
cobhayataḥ śrīḥ parigṛhītā bhavati<BR>
<BR>
<BR>
<BR>
13.1.5.[4]<BR>
<BR>
tadāhuḥ  yadubhau divā gāyetām prabhraṃśukāsmācrīḥ syādbrahmaṇo vā etadrūpaṃ<BR>
yadaharyadā vai rājā kāmayate'tha brāhmaṇaṃ jināti pāpīyāṃstu bhavati<BR>
<BR>
<BR>
<BR>
13.1.5.[5]<BR>
<BR>
yadubhau naktam  apāsmādbrahmavarcasaṃ krāmetkṣatrasya vā etadrūpaṃ<BR>
yadrātrirna vai kṣatre brahmavarcasaṃ ramata iti divā brāhmaṇo gāyati naktaṃ<BR>
rājanyastatho hāsya brahmaṇā ca kṣatreṇa cobhayataḥ śrīḥ parigṛhītā bhavatīti <BR>
<BR>
<BR>
<BR>
13.1.5.[6]<BR>
<BR>
ayajatetyadadāditi brāhmaṇo gāyatīṣṭāpūrtaṃ vai brāhmaṇasyeṣṭāpūrtenaivainaṃ sa<BR>
samardhayatītyayudhyatetyamuṃ saṃgrāmamajayaditi rājanyo yuddhaṃ vai<BR>
rājanyasya vīryaṃ vīryeṇaivainaṃ sa samardhayati tisro'nyo gāthā gāyati tisro'nyaḥ<BR>
ṣaṭ sampadyante ṣaḍṛtavaḥ saṃvatsara ṛtuṣveva saṃvatsare pratitiṣṭhati tābhyāṃ<BR>
śataṃ dadāti śatāyurvai puruṣaḥ śatendriya āyurevendriyaṃ vīryamātmandhatte <BR>
<BR>
<BR>
<BR>
13.1.6.[1]<BR>
<BR>
vibhūrmātrā prabhūḥ pitreti  iyaṃ vai mātāsau pitābhyāmevainam paridadātyaśvo'si<BR>
hayo'sīti śāstyevainaṃ tattasmāciṣṭāḥ prajā jāyante'tyo'si mayo'sītyatyevainaṃ nayati<BR>
tasmādaśvaḥ paśūnāṃ śraiṣṭhyaṃ gacatyarvāsi saptirasi vājyasīti<BR>
yathāyajurevaitadvṛṣāsi nṛmaṇā asīti mithunatvāya yayurnāmāsi śiśurnāmāsītyetadvā<BR>
aśvasya priyaṃ nāmadheyam priyeṇaivainaṃ nāmnābhivadati tasmādapyāmitrau<BR>
saṃgatya nāmnā cedabhivadato'nyo'nyaṃ sameva jānāte<BR>
<BR>
<BR>
<BR>
13.1.6.[2]<BR>
<BR>
ādityānām patvānvihīti  ādityānevainaṃ gamayati devā āśāpālā etaṃ devebhyo'śvam<BR>
medhāya prokṣitaṃ rakṣateti śataṃ vai talpyā rājaputrā āśāpālāstebhya evainam<BR>
paridadātīha rantiriha ramatāmiha dhṛtiriha svadhṛtiḥ svāheti<BR>
saṃvatsaramāhutīrjuhoti ṣoḍaśa navatīretā vā aśvasya bandhanaṃ tābhirevainam<BR>
badhnāti tasmādaśvaḥ pramukto bandhanamāgacati ṣoḍaśa navatīretā vā aśvasya<BR>
bandhanaṃ tābhirevainam badhnāti tasmādaśvaḥ pramukto bandhanaṃ na jahāti<BR>
<BR>
<BR>
<BR>
13.1.6.[3]<BR>
<BR>
rāṣṭraṃ vā aśvamedhaḥ  rāṣṭra ete vyāyacante ye'śvaṃ rakṣanti teṣāṃ ya udṛcaṃ<BR>
gacanti rāṣṭreṇaiva te rāṣṭram bhavantyatha ye nodṛcaṃ gacanti rāṣṭrātte<BR>
vyavacidyante tasmādrāṣṭryaśvamedhena yajeta parā vā eṣa sicyate<BR>
yo'balo'śvamedhena yajate yadyamitrā aśvaṃ vinderanyajño'sya vicidyeta<BR>
pāpīyāntsyācataṃ kavacino rakṣanti yajñasya saṃtatyā avyavacedāya na<BR>
pāpīyānbhavatyathānyamānīya prokṣeyuḥ saiva tatra prāyaścittiḥ <BR>
<BR>
<BR>
<BR>
13.1.7.[1]<BR>
<BR>
prajāpatirakāmayata  aśvamedhena yajeyeti so'śrāmyatsa tapo'tapyata tasya śrāntasya<BR>
taptasya saptadhātmano devatā apākrāmantsā dīkṣābhavatsa etāni<BR>
vaiśvadevānyapaśyattānyajuhottairvai sa dīkṣāmavārunddha yadvaiśvadevāni juhoti<BR>
dīkṣāmeva tairyajamāno'varunddhe'nvahaṃ juhotyanvahameva dīkṣāmavarunddhe<BR>
sapta juhoti sapta vai tā devatā apākrāmaṃstābhirevāsmai dīkṣāmavarunddhe <BR>
<BR>
<BR>
<BR>
13.1.7.[2]<BR>
<BR>
apa vā etebhyaḥ prāṇāḥ krāmanti  ye dīkṣāmatirecayanti saptāham pracaranti sapta<BR>
vai śīrṣaṇyāḥ prāṇāḥ prāṇā dīkṣā prāṇairevāsmai prāṇāndīkṣāmavarunddhe tredhā<BR>
vibhajya devatāṃ juhoti tryāvṛto vai devāstryāvṛta ime lokā ṛddhyāmeva vīrya eṣu<BR>
lokeṣu pratitiṣṭhati <BR>
<BR>
<BR>
<BR>
13.1.7.[3]<BR>
<BR>
ekaviṃśatiḥ sampadyante  dvādaśa māsāḥ pañcartavastraya ime lokā asāvāditya<BR>
ekaviṃśastaddaivaṃ kṣatraṃ sā śrīstadādhipatyaṃ tadbradhnasya viṣṭapaṃ<BR>
tatsvārājyamaśnute<BR>
<BR>
<BR>
<BR>
13.1.7.[4]<BR>
<BR>
triṃśatamaudgrabhaṇāni juhoti  triṃśadakṣarā virāḍvirāḍu kṛtsnamannaṃ<BR>
kṛtsnasyaivānnādyasyāvaruddhyai catvāryaudgrabhaṇāni juhoti trīṇi vaiśvadevāni<BR>
sapta sampadyante sapta vai śīrṣaṇyāḥ prāṇāḥ prāṇā prāṇairevāsmai<BR>
prāṇāndīkṣāmavarunddhe pūrṇāhutimuttamāṃ juhoti pratyuttabdhyai sayuktvāya <BR>
<BR>
<BR>
<BR>
13.1.8.[1]<BR>
<BR>
prajāpatiraśvamedhamasṛjata  sa sṛṣṭaḥ prarcamavlīnātpra sāma taṃ<BR>
vaiśvadevānyudayacanyadvaiśvadevāni juhotyaśvamedhasyaivodyatyai<BR>
<BR>
<BR>
<BR>
13.1.8.[2]<BR>
<BR>
kāya svāhā  kasmai svāhā katamasmai svāheti prājāpatyam mukhyaṃ karoti<BR>
prajāpatimukhābhirevainaṃ devatābhirudyacati<BR>
<BR>
<BR>
<BR>
13.1.8.[3]<BR>
<BR>
svāhādhimādhītāya svāhā  manaḥ prajāpataye svāhā cittaṃ vijñātāyeti yadeva<BR>
pūrvāsām brāhmaṇaṃ tadatra<BR>
<BR>
<BR>
<BR>
13.1.8.[4]<BR>
<BR>
adityai svāhā  adityai mahyai svāhādityai sumṛḍīkāyai svāhetīyaṃ vā<BR>
aditiranayaivainamudyacati<BR>
<BR>
<BR>
<BR>
13.1.8.[5]<BR>
<BR>
sarasvatyai svāhā  sarasvatyai pāvakāyai svāhā sarasvatyai bṛhatyai svāheti vāgvai<BR>
sarasvatī vācaivainamudyacati<BR>
<BR>
<BR>
<BR>
13.1.8.[6]<BR>
<BR>
pūṣṇe svāhā  pūṣṇe prapathyāya svāhā pūṣṇe naraṃdhiṣāya svāheti paśavo vai pūṣā<BR>
paśubhirevainamudyacati<BR>
<BR>
<BR>
<BR>
13.1.8.[7]<BR>
<BR>
tvaṣṭre svāhā  tvaṣṭre turīpāya svāhā tvaṣṭre pururūpāya svāheti tvaṣṭā vai<BR>
paśūnām mithunānāṃ rūpakṛdrūpairevainamudyacati <BR>
<BR>
<BR>
13.1.8.[8]<BR>
<BR>
viṣṇave svāhā  viṣṇave nibhūyapāya svāhā viṣṇave śipiviṣṭāya svāheti yajño vai<BR>
viṣṇuryajñenaivainamudyacati viśvo devasya neturiti pūrṇāhutimuttamāṃ juhotīyaṃ<BR>
vai pūrṇāhutirasyāmevāntataḥ pratitiṣṭhati<BR>
<BR>
<BR>
<BR>
13.1.9.[1]<BR>
<BR>
ā brahman  brāhmaṇo brahmavarcasī jāyatāmiti brāhmaṇa eva brahmavarcasaṃ<BR>
dadhāti tasmātpurā brāhmaṇo brahmavarcasī jajñe <BR>
<BR>
<BR>
<BR>
13.1.9.[2]<BR>
<BR>
ā rāṣṭre rājanyaḥ  śūra iṣavyo'tivyādhī mahāratho jāyatāmiti rājanya eva śauryam<BR>
mahimānaṃ dadhāti tasmātpurā rājanyaḥ śūra iṣavyo'tivyādhī mahāratho jajñe <BR>
<BR>
<BR>
<BR>
13.1.9.[3]<BR>
<BR>
dogdhrī dhenuriti  dhenvāmeva payo dadhāti tasmātpurā dhenurdogdhrī jajñe <BR>
<BR>
<BR>
<BR>
13.1.9.[4]<BR>
<BR>
voḍhānaḍvāniti  anaḍuhyeva balaṃ dadhāti tasmātpurānaḍvānvoḍhā jajñe<BR>
<BR>
<BR>
<BR>
13.1.9.[5]<BR>
<BR>
āśuḥ saptiriti  aśva eva javaṃ dadhāti tasmātpurāśvaḥ sartā jajñe <BR>
<BR>
<BR>
<BR>
13.1.9.[6]<BR>
<BR>
puraṃdhiryeṣeti  yoṣityeva rūpaṃ dadhāti tasmādrūpiṇī yuvatiḥ priyā bhāvukā<BR>
<BR>
<BR>
<BR>
13.1.9.[7]<BR>
<BR>
jiṣṇū ratheṣṭhā iti  rājanya eva jaitram mahimānaṃ dadhāti tasmātpurā rājanyo<BR>
jiṣṇurjajñe<BR>
<BR>
<BR>
<BR>
13.1.9.[8]<BR>
<BR>
sabheyo yuveti  eṣa vai sabheyo yuvā yaḥ prathamavayasī tasmātprathamavayasī<BR>
strīṇām priyo bhāvukaḥ<BR>
<BR>
<BR>
<BR>
13.1.9.[9]<BR>
<BR>
āsya yajamānasya vīro jāyatāmiti  yajamānasyaiva prajāyāṃ vīryaṃ dadhāti<BR>
tasmātpurejānasya vīro jajñe<BR>
<BR>
<BR>
<BR>
13.1.9.[10]<BR>
<BR>
nikāme naḥ parjanyo varṣatviti  nikāmenikāme vai tatra parjanyo varṣati yatraitena<BR>
yajñena yajante phalavatyo na oṣadhayaḥ pacyantāmiti phalavatyo vai<BR>
tatrauṣadhayaḥ pacyante yatraitena yajñena yajante yogakṣemo naḥ kalpatāmiti<BR>
yogakṣemo vai tatra kalpate yatraitena yajñena yajante tasmādyatraitena yajñena<BR>
yajante kLptaḥ prajānāṃ yogakṣemo bhavati <BR>
<BR>
<BR>
13.2.1.[1]<BR>
<BR>
prajāpatirdevebhyo yajñānvyādiśat  sa ātmannaśvamedhamadhatta te devāḥ<BR>
prajāpatimabruvanneṣa vai yajño yadaśvamedho'pi no'trāstu bhaga iti tebhya<BR>
etānannahomānkalpayadyadannahomānjuhoti devāneva tatprīṇāti <BR>
<BR>
<BR>
<BR>
13.2.1.[2]<BR>
<BR>
ājyena juhoti  tejo vā ājyaṃ tejasaivāsmiṃstattejo dadhātyājyena juhotyetadvai<BR>
devānām priyaṃ dhāma yadājyam priyeṇaivaināndhāmnā samardhayati<BR>
<BR>
<BR>
<BR>
13.2.1.[3]<BR>
<BR>
saktubhirjuhoti  devānāṃ vā etadrūpaṃ yatsaktavo devāneva tatprīṇāti <BR>
<BR>
<BR>
<BR>
13.2.1.[4]<BR>
<BR>
dhānābhirjuhoti  ahorātrāṇāṃ vā etadrūpaṃ yaddhānāṃ ahorātrāṇyeva tatprīṇāti <BR>
<BR>
<BR>
<BR>
13.2.1.[5]<BR>
<BR>
lājairjuhoti  nakṣatrāṇāṃ vā etadrūpaṃ yallajā nakṣatrāṇyeva tatprīṇāti prāṇāya<BR>
svāhāpānāya svāheti nāmagrāhaṃ juhoti nāmagrāhamevaināṃstatprīṇātyekasmai svāhā<BR>
dvābhyāṃ svāhā śatāya svāhaikaśatāya svāhetyanupūrvaṃ<BR>
juhotyanupūrvamevaināṃstatprīṇātyekottarā juhotyekavṛdvai svargo loka<BR>
ekadhaivainaṃ svargaṃ lokaṃ gamayati parācīrjuhoti parāṅiva vai svargo lokaḥ<BR>
svargasya lokasyābhijityai<BR>
<BR>
<BR>
<BR>
13.2.1.[6]<BR>
<BR>
īśvaro vā eṣaḥ  parāṅ pradaghoryaḥ parācīrāhutirjuhoti naikaśatamatyeti<BR>
yadekaśatamatīyādāyuṣā yajamānaṃ vyardhayedekaśataṃ juhoti śatāyurvai puruṣa<BR>
ātmaikaśata āyuṣyevātmanpratitiṣṭhati vyuṣṭyai svāhā svargāya svāhetyuttame āhutī<BR>
juhoti rātrirvai vyuṣṭirahaḥ svargo'horātre eva tatprīṇāti<BR>
<BR>
<BR>
<BR>
13.2.1.[7]<BR>
<BR>
tadāhuḥ  yadubhe divā vā naktaṃ vā juhuyādahorātre mohayedvyuṣṭyai<BR>
svāhetyanudita āditye juhoti svargāya svāhetyudite'horātrayoravyatimohāya<BR>
<BR>
<BR>
<BR>
13.2.2.[1]<BR>
<BR>
rājā vā eṣa yajñānāṃ yadaśvamedhaḥ  yajamāno vā aśdyajñamārabhatevamedho<BR>
yajamāno yajño yadaśve paśūnniyunakti yajña eva ta<BR>
<BR>
<BR>
<BR>
13.2.2.[2]<BR>
<BR>
aśvaṃ tūparaṃ gomṛgamiti  tānmadhyame yūpa ālabhate senāmukhamevāsyaitena<BR>
saṃśyati tasmādrājñaḥ senāmukham bhīṣmam bhāvukam <BR>
<BR>
<BR>
<BR>
13.2.2.[3]<BR>
<BR>
kṛṣṇagrīvamāgneyaṃ rarāṭe purastāt  pūrvāgnimeva taṃ kurute tasmādrājñaḥ<BR>
pūrvāgnirbhāvukaḥ<BR>
<BR>
<BR>
<BR>
13.2.2.[4]<BR>
<BR>
sārasvatīm meṣīmadhastāddhanvoḥ  strīreva tadanugāḥ kurute tasmātstriyaḥ<BR>
puṃso'nuvartmāno bhāvukāḥ<BR>
<BR>
<BR>
<BR>
13.2.2.[5]<BR>
<BR>
āśvināvadhorāmau bāhvoḥ  bāhvoreva balaṃ dhatte tasmādrājā bāhubalī bhāvukaḥ <BR>
<BR>
<BR>
13.2.2.[6]<BR>
<BR>
saumāpauṣṇaṃ śyāmaṃ nābhyām  pratiṣṭhāmeva tāṃ kuruta iyaṃ vai pūṣāsyāmeva<BR>
pratitiṣṭhati <BR>
<BR>
<BR>
<BR>
13.2.2.[7]<BR>
<BR>
sauryayāmau śvetaṃ ca kṛṣṇaṃ ca pārśvayoḥ  kavace eva te kurute tasmādrājā<BR>
saṃnaddho vīryaṃ karoti <BR>
<BR>
<BR>
<BR>
13.2.2.[8]<BR>
<BR>
tvāṣṭro lomaśasakthau sakthyoḥ  ūrvoreva balaṃ dhatte tasmādrājorubalī bhāvukaḥ <BR>
<BR>
<BR>
<BR>
13.2.2.[9]<BR>
<BR>
vāyavyaṃ śvetam puce  utsedhameva taṃ kurute tasmādutsedham praj:!<BR>
bhaye'bhisaṃśrayantīndrāya svapasyāya vehatam yajñasya sendratāyai vaiṣṇavo<BR>
vāmano yajño vai viṣṇuryajña evāntataḥ pratitiṣṭhati <BR>
<BR>
<BR>
<BR>
13.2.2.[10]<BR>
<BR>
te vā ete  pañcadaśa paryaṅgyāḥ paśavo bhavanti pañcadaśo vai vajro vīryaṃ vajro<BR>
vajreṇaivaitadvīryeṇa yajamānaḥ purastātpāpmānamapahate <BR>
<BR>
<BR>
<BR>
13.2.2.[11]<BR>
<BR>
pañcadaśa pañcadaśo evetareṣu  pañcadaśo vai vajro vīryaṃ vajro<BR>
vajreṇavaitadvīryeṇa yajamāno'bhitaḥ pāpmānamapahate <BR>
<BR>
<BR>
<BR>
13.2.2.[12]<BR>
<BR>
tadāhuḥ  apāhaivaitaiḥ pāpmānaṃ hatā ityakṛtsnaṃ ca tvai prajāpatiṃ saṃskaroti na<BR>
cedaṃ sarvamavarunddhe <BR>
<BR>
<BR>
<BR>
13.2.2.[13]<BR>
<BR>
saptadaśaiva paśūnmadhyame yūpa ālabheta  saptadaśo vai prajāpatim<BR>
prajāpatiraśvamedho'śvamedhasyaivāptyai ṣoḍaśa ṣoḍaśetareṣu ṣoḍaśakalaṃ vā<BR>
idaṃ sarvaṃ tadidaṃ sarva mavarunddhe<BR>
<BR>
<BR>
13.2.2.[14]<BR>
<BR>
tānkathamāprīṇīyādityāhuḥ  samiddho añjankṛdaram matīnāmiti<BR>
bārhadukthībhirāprīṇīyādbṛhaduktho ha vai vāmadevyo'śvo vā<BR>
sāmudriraśvasyāprīrdadarśa tā etāstābhirevainametadāprīṇīma iti vadanto na tathā<BR>
kuryājjāmadagnībhirevāprīṇīyātprajāpatirvai jamadagniḥ so'śvamedhaḥ svayaivainaṃ<BR>
devatayā samardhayati tasmājjāmadagnībhirevāprīṇīyāt <BR>
<BR>
<BR>
<BR>
13.2.2.[15]<BR>
<BR>
taddhaike  eteṣām paryaṅgyāṇāṃ nānā yājyāpuro'nuvākyāḥ kurvanti vindāma<BR>
eteṣāmavittyetareṣāṃ na kurma iti na tathā kuryātkṣatraṃ vā aśvo viḍitare paśavaḥ<BR>
pratipratinīṃ ha te pratyudyāminīṃ kṣatrāya viśaṃ kurvantyatho āyuṣā yajamānaṃ<BR>
vyardhayanti ye tathā kurvanti tasmātprājāpatya evāśvo devadevatyā itare<BR>
kṣatrāyaiva tadviśaṃ kṛtā?ukarāmanuvartmānaṃ karotyatho āyuṣaiva yajamānaṃ<BR>
samardhayati <BR>
<BR>
<BR>
<BR>
13.2.2.[16]<BR>
<BR>
hiraṇmayo'śvasya śāso bhavati  lohamayāḥ paryaṅgyāṇāmāyasā itareṣāṃ jyotirvai<BR>
hiraṇyaṃ rāṣṭramaśvamedho jyotireva tadrāṣṭre dadhātyatho hiraṇyajyotiṣaiva<BR>
yajamānaḥ svargaṃ lokametyatho anūkāśameva taṃ kurute svargasya lokasya<BR>
samaṣṭyai <BR>
<BR>
<BR>
<BR>
13.2.2.[17]<BR>
<BR>
atho kṣatraṃ vā aśvaḥ  kṣatrasyaitadrūpaṃ yaddhiraṇyaṃ kṣatrameva tatkṣatreṇa<BR>
samardhayati<BR>
<BR>
<BR>
<BR>
13.2.2.[18]<BR>
<BR>
atha yallohamayāḥ paryaṅgyāṇām  yathā vai rājño rājāno rājakṛtaḥ sūtagrāmaṇya evaṃ<BR>
vā ete'śvasya yatparyaṅgyā evamu vā etaddhiraṇyasya yallohaṃ svenaivaināṃstadrūpeṇa<BR>
samardhayati <BR>
<BR>
<BR>
<BR>
13.2.2.[19]<BR>
<BR>
atha yadāyasā itareṣām  viḍvā itare paśavo viśa etadrūpaṃ yadayo viśameva tadviśā<BR>
samardhayati vaitasa iṭasūna uttarato'śvasyāvadyantyānuṣṭubho vā aśva<BR>
ānuṣṭubhaiṣā dikṣvāyāmevainaṃ taddiśi dadhātyatha yadvaitasa iṭasūne'psuyonirvā<BR>
aśvo'psujā vetasaḥ svayaivainaṃ yonyā samardhayati <BR>
<BR>
<BR>
13.2.3.[1]<BR>
<BR>
devā vā aśvamedhe pavamānaṃ  svargaṃ lokaṃ na prājānaṃstamaśvaḥ<BR>
prājānādyadaśvamedhe'śvena pavamānāya sarpanti svargasya lokasya prajñātyai<BR>
pucamanvārabhante svargasyaiva lokasya samaṣṭyai na vai manuṣyaḥ svargaṃ<BR>
lokamañjasā vedāśvo vai svargaṃ lokamañjasā veda <BR>
<BR>
<BR>
<BR>
13.2.3.[2]<BR>
<BR>
yadudgātodgāyet  yathākṣetrajño'nyena pathā nayettādṛktadatha<BR>
yadudgātāramavarudhyāśvamudgīthāya vṛṇīte yathā kṣetrajño'ñjasā<BR>
nayedevamevaitadyajamānamaśvaḥ svargaṃ lokamañjasā nayati hiṅkaroti sāmaiva<BR>
taddhiṅkarotyudgītha eva sa vaḍavā uparundhanti saṃśiñjate yathopagātāra<BR>
upagāyanti tādṛktaddhiraṇyaṃ dakṣiṇā suvarṇaṃ śatamānaṃ tasyoktam brāhmaṇam <BR>
<BR>
<BR>
<BR>
13.2.4.[1]<BR>
<BR>
prajāpatirakāmayata  ubhau lokāvabhijayeyaṃ devalokaṃ ca manuṣyalokaṃ ceti sa<BR>
etānpaśūnapaśyadgrāmyāṃśca tānālabhata tairimau lokāvavārunddha grāmyaireva<BR>
paśubhirimaṃ lokamavārunddhāraṇyairamumayaṃ vai loko manuṣyaloko'thāsau<BR>
devaloko yadgrāmyānpaśūnālabhata imameva tairlokaṃ yajamāno'varunddhe<BR>
yadāraṇyānamuṃ taiḥ <BR>
<BR>
<BR>
<BR>
13.2.4.[2]<BR>
<BR>
sa yadgrāmyaiḥ saṃsthāpayet  samadhvānaḥ krāmeyuḥ samantikaṃ<BR>
grāmayorgrāmāntau syātāṃ narkṣīkāḥ puruṣavyāghrāḥ parimoṣiṇa<BR>
āvyādhinyastaskarā araṇyeṣvājāyeranyadāraṇyairvyadhvānaḥ krāmeyurvidūraṃ<BR>
grāmayorgrāmāntau syātāmṛkṣīkāḥ puruṣavyāghrāḥ parimoṣiṇa āvyādhinyastaskarā<BR>
araṇyeṣvājāyeran <BR>
<BR>
<BR>
13.2.4.[3]<BR>
<BR>
tadāhuḥ  apaśurvā eṣa yadāraṇyo naitasya hotavyaṃ yajjuhuyātkṣipraṃ<BR>
yajamānamaraṇyam mṛtaṃ hareyuraraṇyabhāgā hyāraṇyāḥ paśavo yanna<BR>
juhuyādyajñaveśasaṃ syāditi paryagnikṛtānevotsṛjanti tannaiva hutaṃ nāhutaṃ na<BR>
yajamānamaraṇyam mṛtaṃ haranti na yajñaveśasam bhavati<BR>
<BR>
<BR>
<BR>
13.2.4.[4]<BR>
<BR>
grāmyaiḥ saṃsthāpayati  vi pitāputrāvavasyataḥ samadhvānaḥ krāmanti samantikaṃ<BR>
grāmayorgrāmāntau bhavato narkṣīkāḥ puruṣavyāghrāḥ parimoṣiṇa<BR>
āvyādhinyastaskarā araṇyeṣvājāyante<BR>
<BR>
<BR>
13.2.5.[1]<BR>
<BR>
prajāpatiraśvamedhamasṛjata  so'smātsṛṣṭaḥ parāṅaitsa paṅktirbhūtvā saṃvatsaram<BR>
prāviśatte'rdhamāsā abhavaṃstam pañcadaśibhiranuprāyuṅkta tamāpnottamāptvā<BR>
pañcadaśibhiravārunddhārdhamāsānāṃ vā eṣā pratimā yatpañcadaśino<BR>
yatpañcadaśina ālabhate'rdhamāsāneva tairyajamāno'varunddhe<BR>
<BR>
<BR>
<BR>
13.2.5.[2]<BR>
<BR>
tadāhuḥ  anavaruddho vā etasya saṃvatsaro bhavati yo'nyatra cāturmāsyebhyaḥ<BR>
saṃvatsaraṃ tanuta ityeṣa vai sākṣātsaṃvatsaro yaccāturmāsyāni<BR>
yaccāturmāsyānpaśūnālabhate sākṣādeva tatsaṃvatsaramavarunddhe vi vā eṣa prajayā<BR>
paśubhirṛdhyate'pa svargaṃ lokaṃ rādhnoti yo'nyatraikādaśinebhyaḥ saṃvatsaraṃ<BR>
tanuta ityaiṣa vai samprati svargo loko yadekādaśinī prajā vai paśava ekādaśinī<BR>
yadaikādaśinānpaśūnālabhate na svargaṃ lokamaparādhnoti na prajayā<BR>
paśubhirvyṛdyate <BR>
<BR>
<BR>
<BR>
13.2.5.[3]<BR>
<BR>
prajāpatirvirājamasṛjata  sāsmātsṛṣṭā parācyetsāśvam medhyam prāviśattāṃ<BR>
daśibhiranuprāyuṅkta tāmāpnottāmāptvā daśibhiravārunddha yaddaśina ālabhate<BR>
virājameva tairyajamāno'varunddhe śatamālabhate śatāyurvai puruṣaḥ śatendriya<BR>
āyurevendriyaṃ vīryamātmandhatte <BR>
<BR>
<BR>
<BR>
13.2.5.[4]<BR>
<BR>
ekādaśa daśata ālabhate  ekādaśākṣarā vai triṣṭubindriyamu vai vīryaṃ<BR>
triṣṭubindriyasyaiva vīryasyāvaruddhyā ekādaśa daśata ālabhate daśa vai paśoḥ prāṇā<BR>
ātmaikādaśaḥ prāṇaireva paśūntsamardhayati vaiśvadevā bhavanti vaiśvadevo vā<BR>
aśvo'śvasyaiva sarvatvāya bahurūpā bhavanti tasmādbahurūpāḥ paśavo nānārūpā<BR>
bhavanti tasmānnānārūpāḥ paśavaḥ <BR>
<BR>
<BR>
<BR>
13.2.6.[1]<BR>
<BR>
yuñjanti bradhnamaruṣaṃ carantamiti  asau vā ādityo bradhno'ruṣo'mumevāsmā<BR>
ādityaṃ yunakti svargasya lokasya samaṣṭyai<BR>
<BR>
<BR>
<BR>
13.2.6.[2]<BR>
<BR>
tadāhuḥ  parāṅvā etasmādyajña eti yasya paśurupākṛto'nyatra vederetītyetaṃ<BR>
stotaranena pathā punaraśvamāvartayāsi na iti vāyurvai stotā tamevāsmā<BR>
etatparastāddadhāti tathā nātyeti <BR>
<BR>
<BR>
<BR>
13.2.6.[3]<BR>
<BR>
apa vā etasmāt  teja indriyam paśavaḥ śrīḥ krāmanti yo'śvamedhena yajate <BR>
<BR>
<BR>
<BR>
13.2.6.[4]<BR>
<BR>
vasavastvāñjantu  gāyatreṇa candaseti mahiṣyabhyanakti tejo vā ājyaṃ tejo gāyatrī<BR>
tejasī evāsmintsamīcī dadhāti <BR>
<BR>
<BR>
<BR>
13.2.6.[5]<BR>
<BR>
rudrāstvāñjantu  traiṣṭubhena candaseti vāvātā tejo vā ājyamindriyaṃ<BR>
triṣṭuptejaścaivāsminnindriyaṃ ca samīcī dadhāti <BR>
<BR>
<BR>
<BR>
13.2.6.[6]<BR>
<BR>
ādityāstvāñjantu  jāgatena candaseti parivṛktā tejo vā ājyam paśavo jagatī<BR>
tejaścaivāsminpaśūṃśca samīcī dadhāti <BR>
<BR>
<BR>
<BR>
13.2.6.[7]<BR>
<BR>
patnyo'bhyañjanti  śriyai vā etadrūpaṃ yatpatnyaḥ śriyamevāsmiṃstaddadhati<BR>
nāsmātteja indriyam paśavaḥ śrīrapakrāmanti <BR>
<BR>
<BR>
<BR>
13.2.6.[8]<BR>
<BR>
yathā vai haviṣo'hutasya skandet  evametatpaśo skandati yasya niktasya lomāni<BR>
śīyante yatkācānāvayanti lomānyevāsya sambharanti hiraṇmayā bhavanti tasyoktaṃ<BR>
brāhmaṇamekaśa tamekaśataṃ kācānāvayanti śatāyurvai puruṣa ātmaikaśata<BR>
āyuṣyevātmanpratitiṣṭhati bhūrbhuvaḥ svariti prājāpatyābhirāvayanti prājāpatyo'śvaḥ<BR>
svayaivainaṃ devatayā samardhayanti lājī3ñcācī3nyavye gavya<BR>
ityatiriktamannamaśvāyopāvaharati prajāmevānnādīṃ kuruta etadannamatta devā<BR>
etadannamaddhi prajāpata iti prajāmevānnādyena samardhayati<BR>
<BR>
<BR>
<BR>
13.2.6.[9]<BR>
<BR>
apa vā etasmāt  tejo brahmavarcasaṃ krāmati yo'śvamedhena yajate hotā ca brahmā<BR>
ca brahmodyaṃ vadata āgneyo vai hotā bārhaspatyo brahmā brahma<BR>
bṛhaspatistejaścaivāsminbrahmavarcasaṃ ca samīcī dhatto yūpamabhito vadato<BR>
yajamāno vai yūpo yajamānamevaitattejasā ca brahmavarcasena cobhayataḥ<BR>
paridhattaḥ<BR>
<BR>
<BR>
13.2.6.[10]<BR>
<BR>
kaḥ svidekākī caratīti  asau vā āditya ekākī caratyeṣa brahmavarcasam<BR>
brahmavarcasamevāsmiṃstaddhattaḥ<BR>
<BR>
<BR>
<BR>
13.2.6.[11]<BR>
<BR>
ka u svijjāyate punariti  candramā vai jāyate punarāyurevāsmiṃstaddhattaḥ<BR>
<BR>
<BR>
<BR>
13.2.6.[12]<BR>
<BR>
kiṃ sviddhimasya bheṣajamiti  agnirvai himasya bheṣajaṃ teja evāsmiṃstaddhattaḥ<BR>
<BR>
<BR>
<BR>
13.2.6.[13]<BR>
<BR>
kimvāvapanam mahaditi  ayaṃ vai lokaṃ āvapanam mahadasminneva loke<BR>
pratitiṣṭhati<BR>
<BR>
<BR>
<BR>
13.2.6.[14]<BR>
<BR>
kā svidāsītpūrvacittiriti  dyaurvai vṛṣṭiḥ pūrvacittirdivameva vṛṣṭimavarunddhe <BR>
<BR>
<BR>
<BR>
13.2.6.[15]<BR>
<BR>
kiṃ svidāsīdbṛhadvaya iti  aśvo vai bṛhadvaya āyurevāvarunddhe<BR>
<BR>
<BR>
<BR>
13.2.6.[16]<BR>
<BR>
kā svidāsītpilippileti  śrīrvai pilippilā śriyamevāvarunddhe <BR>
<BR>
<BR>
<BR>
13.2.6.[17]<BR>
<BR>
kā svidāsītpiśaṃgileti  ahorātre vai piśaṃgile ahorātrayoreva pratitiṣṭhati<BR>
<BR>
<BR>
<BR>
13.2.7.[1]<BR>
<BR>
niyukteṣu paśuṣu  prokṣaṇīradhvaryurādatte'śvam prokṣiṣyannanvārabdhe<BR>
yajamāna ādhvarikaṃ yajuranudrutyāśvamedhikaṃ yajuḥ pratipadyate<BR>
<BR>
<BR>
13.2.7.[2]<BR>
<BR>
vāyuṣṭvā pacatairavatviti  vāyurevainam pacatyasitagrīvaścāgairityagnirvā<BR>
asitagrīvo'gnirevainaṃ cāgaiḥ pacati <BR>
<BR>
<BR>
<BR>
13.2.7.[3]<BR>
<BR>
nyagrodhaścamasairiti  yatra vai devā yajñenāyajanta ta etāṃścamasānnyaubjaṃste<BR>
nyañco nyagrodhā rohanti<BR>
<BR>
<BR>
<BR>
13.2.7.[4]<BR>
<BR>
śalmalirvṛddhyeti  śalmalau vṛddhiṃ dadhāti tasmācalmalirvanaspatīnāṃ varṣiṣthaṃ<BR>
vardhate <BR>
<BR>
<BR>
<BR>
13.2.7.[5]<BR>
<BR>
eṣa sya rāthyo vṛṣeti  aśvenaiva rathaṃ sampādayati tasmādaśvo nānyadrathādvahati <BR>
<BR>
<BR>
<BR>
13.2.7.[6]<BR>
<BR>
ṣaḍbhiścaturbhiredaganniti  tasmādaśvastribhistiṣṭhaṃstiṣṭhatyatha yuktaḥ sarvaiḥ<BR>
padbhiḥ samamāyute <BR>
<BR>
<BR>
<BR>
13.2.7.[7]<BR>
<BR>
brahmākṛṣṇaśca no'vatviti  candramā vai brahmākṛṣṇaścandramasa evainam<BR>
paridadāti namo'gnaya ityagnaya eva namaskaroti <BR>
<BR>
<BR>
<BR>
13.2.7.[8]<BR>
<BR>
saṃśito raśminā ratha iti raśminaiva rathaṃ sampādayati tasmādrathaḥ paryuto<BR>
darśanīyatamo bhavati<BR>
<BR>
<BR>
<BR>
13.2.7.[9]<BR>
<BR>
saṃśito raśminā haya iti  raśminaivāśvaṃ sampādayati tasmādaśvo raśminā pratihṛto<BR>
bhūyiṣṭhaṃ rocate<BR>
<BR>
<BR>
13.2.7.[10]<BR>
<BR>
saṃśito apsvapsujā iti  apsuyonirvā aśvaḥ svayaivainaṃ yonyā samardhayati brahmā<BR>
somapurogava iti somapurogavamevainaṃ svargaṃ lokaṃ gamayati<BR>
<BR>
<BR>
<BR>
13.2.7.[11]<BR>
<BR>
svayaṃ vājiṃstanvaṃ kalpayasveti  svayaṃ rūpaṃ kuruṣva yādṛśamicasītyevainaṃ<BR>
tadāha svayaṃ yajasveti svārājyamevāsmindadhāti svayaṃ juṣasveti svayaṃ lokaṃ<BR>
rocayasva yāvantamicasītyevainaṃ tadāha mahimā te'nyena na saṃnaśa ityaśvameva<BR>
mahimnā samardhayati<BR>
<BR>
<BR>
<BR>
13.2.7.[12]<BR>
<BR>
na vā u etanmriyase na riṣyasīti  praśvāsayatyevainaṃ taddevāṃ ideṣi pathibhiḥ<BR>
sugebhiriti devayānānevainam patho darśayati yatrāsate sukṛto yatra te yayuriti<BR>
sukṛdbhirevainaṃ salokaṃ karoti tatra tvā devaḥ savitā dadhātviti savitaivainaṃ svarge<BR>
loke dadhāti prajāpataye tvā juṣṭam prokṣāmītyupāṃśvathopagṛhṇāti<BR>
<BR>
<BR>
<BR>
13.2.7.[13]<BR>
<BR>
agniḥ paśurāsīt  tenāyajanta sa etaṃ lokamajayadyasminnagniḥ sa te loko bhaviṣyati<BR>
taṃ jeṣyasi pibaitā apa iti yāvānagnervijayo yāvāṃloko yāvadaiśvaryaṃ tāvāṃste<BR>
vijayastāvāṃlokastāvadaiśvaryam bhaviṣyatītyevainaṃ tadāha<BR>
<BR>
<BR>
<BR>
13.2.7.[14]<BR>
<BR>
vāyuḥ paśurāsīt  tenāyajanta sa etaṃ lokamajayadyasminvāyuḥ sa te loko bhaviṣyati<BR>
taṃ jeṣyasi pibaitā apa iti yāvānvāyorvijayo yāvāṃloko <BR>
<BR>
<BR>
<BR>
13.2.7.[15]<BR>
<BR>
sūryaḥ paśurāsīt  tenāyajanta sa etaṃ lokamajayadyasmintsūryaḥ sa te loko bhaviṣyati<BR>
taṃ jeṣyasi pibaitā apa iti yāvāntsūryasya vijayo yāvāṃloko yāvadaiśvaryaṃ tāvāṃste<BR>
vijayastāvāṃlokastāvadaiśvaryam bhaviṣyatītyevainaṃ tadāha tarpayitvāśvam punaḥ<BR>
saṃskṛtya prokṣaṇīritarānpaśūnprokṣati tasyātaḥ<BR>
<BR>
<BR>
<BR>
13.2.8.[1]<BR>
<BR>
devā vā udañcaḥ  svargaṃ lokaṃ na prājānaṃstamaśvaḥ prājānādyadaśvenodañco yanti<BR>
svargasya lokasya prajñātyai vāso'dhivāsaṃ hiraṇyamityaśvāyopastṛṇanti yathā<BR>
nānyasmai paśave tasminnenamadhi saṃjñapayantyanyairevainaṃ<BR>
tatpaśubhirvyākurvanti <BR>
<BR>
<BR>
13.2.8.[2]<BR>
<BR>
ghnanti vā etatpaśum  yadenaṃ saṃjñapayanti prāṇāya svāhāpānāya svāhā vyānāya<BR>
svāheti saṃjñapyamāna āhutīrjuhoti prāṇānevāsminnetaddadhāti tatho hāsyaitena<BR>
jīvataiva paśuneṣṭaṃ bhavati<BR>
<BR>
<BR>
<BR>
13.2.8.[3]<BR>
<BR>
ambe ambike'mbālike  na mā nayati kaścaneti patnīrudānayatyahvataivainā etadatho<BR>
medhyā evaināḥ karoti<BR>
<BR>
<BR>
<BR>
13.2.8.[4]<BR>
<BR>
gaṇānāṃ tvā gaṇapatiṃ havāmaha iti  patnyaḥ pariyantyapahnuvata evāsmā etadato<BR>
nyevāsmai hnuvate'tho dhruvata evainaṃ triḥ pariyanti trayo vā ime lokā<BR>
ebhirevainaṃ lokairdhuvate triḥ punaḥ pariyanti ṣaṭ sampadyante ṣaḍvā ṛtava<BR>
ṛtubhirevainaṃ dhuvate<BR>
<BR>
<BR>
<BR>
13.2.8.[5]<BR>
<BR>
apa vā etebhyaḥ prāṇāḥ krāmanti  ye yajñe dhuvanaṃ tanvate nava kṛtvaḥ pariyanti<BR>
nava vai prāṇāḥ prāṇānevātmandadhate naibhyaḥ prāṇā apakrāmantyāhamajāni<BR>
garbhadhamā tvamajāsi garbhadhamiti prajā vai paśavo garbhaḥ prajāmeva<BR>
paśūnātmandhatte tā ubhau caturaḥ padaḥ samprasārayāveti mithunasyāvaruddhyai<BR>
svarge loke prorṇuvāthāmityeṣa vai svargo loko yatra paśuṃ saṃjñapayanti<BR>
tasmādevamāha vṛṣā vājī retodhā reto dadhātviti mithunasyaivāvaruddhyai<BR>
<BR>
<BR>
<BR>
13.2.9.[1]<BR>
<BR>
apa vā etasmāt  śrī rāṣṭraṃ krāmati yo'śvamedhena yajate <BR>
<BR>
<BR>
<BR>
13.2.9.[2]<BR>
<BR>
ūrdhvāmenāmucrāpayeti  śrīrvai rāṣṭramaśvamedhaḥ śriyamevāsmai<BR>
rāṣṭramūrdhvamucrayati <BR>
<BR>
<BR>
<BR>
13.2.9.[3]<BR>
<BR>
girau bhāraṃ haranniveti  śrīrvai rāṣṭrasya bhāraḥ śriyamevāsmai rāṣṭraṃ<BR>
saṃnahyatyatho śriyamevāsminrāṣṭramadhinidadhāti<BR>
<BR>
<BR>
13.2.9.[4]<BR>
<BR>
athāsyai madhyamedhatāmiti  śrīrvai rāṣṭrasya madhyaṃ śriyameva rāṣṭre<BR>
madhyato'nnādyaṃ dadhāti <BR>
<BR>
<BR>
<BR>
13.2.9.[5]<BR>
<BR>
śīte vāte punanniveti  kṣemo vai rāṣṭrasya śītaṃ kṣemamevāsmai karoti <BR>
<BR>
<BR>
<BR>
13.2.9.[6]<BR>
<BR>
yakāsakau śakuntiketi  viḍvai śakuntikāhalagiti vañcatīti viśo vai rāṣṭrāya<BR>
vañcantyāhanti gabhe paso nigalgalīti dhāraketi viḍvai gabho rāṣṭram paso<BR>
rāṣṭrameva viśyāhanti tasmādrāṣṭro viśaṃ ghātukaḥ <BR>
<BR>
<BR>
<BR>
13.2.9.[7]<BR>
<BR>
mātā ca te pitā ca ta iti  iyaṃ vai mātāsau pitābhyāmevainaṃ svargaṃ lokaṃ<BR>
gamayatyagraṃ vṛkṣasya rohata iti śrīrvai rāṣṭrasyāgraṃ śriyamevainaṃ<BR>
rāṣṭrasyāgraṃ gamayati pratilāmīti te pitā gabhe muṣṭimataṃsayaditi viḍvai gabho<BR>
rāṣṭram muṣṭī rāṣṭrameva viśyāhanti tasmādrāṣṭrī viṣaṃ ghātukaḥ<BR>
<BR>
<BR>
<BR>
13.2.9.[8]<BR>
<BR>
yaddhariṇo yavamattīti  viḍvai yavo rāṣṭraṃ hariṇo viśameva rāṣṭrāyādyāṃ karoti<BR>
tasmādrāṣṭro viśamatti na puṣṭam paśu manyata iti tasmādrājā paśūnna puṣyati<BR>
śūdrā yadaryajārā na poṣāya na dhanāyatīti tasmādvaiśīputraṃ nābhiṣiñcati<BR>
<BR>
<BR>
<BR>
13.2.9.[9]<BR>
<BR>
apa vā etebhyaḥ prāṇāḥ krāmanti  ye yajñe'pūtāṃ vācaṃ vadanti dadhikrāvṇo<BR>
akāriṣamiti surabhimatīmṛcamantato'nvāhurvācameva punate naibhyaḥ prāṇā<BR>
apakrāmanti <BR>
<BR>
<BR>
<BR>
13.2.10.[1]<BR>
<BR>
yadasipathānkalpayanti  setumeva taṃ saṃkramaṇaṃ yajamānaḥ kurute svargasya<BR>
lokasya samaṣṭyai<BR>
<BR>
<BR>
<BR>
13.2.10.[2]<BR>
sūcībhiḥ kalpayanti  viśo vai sūcyo rāṣṭramaśvamedho viśaṃ caivāsminrāṣṭraṃ ca<BR>
samīcī dadhati hiraṇyamayyo bhavanti tasyoktam brāhmaṇam<BR>
<BR>
<BR>
<BR>
13.2.10.[3]<BR>
<BR>
trayyaḥ sūcyo bhavanti  lohamayyo rajatā hariṇyo diśo vai lohamayyo'vāntaradiśo<BR>
rajatā ūrdhvā hariṇyastābhirevainaṃ kalpayanti tiraścībhiṣcordhvābhiśca bahurūpā<BR>
bhavanti tasmādbahurūpā diśo nānārūpā bhavanti tasmānnānārūpā diśaḥ <BR>
<BR>
<BR>
<BR>
13.2.11.[1]<BR>
<BR>
prajāpatirakāmayata  mahānbhūyāntsyāmiti sa etāvaśvamedhe mahimānau<BR>
grahāvapaśyattāvajuhottato vai sa mahānbhūyānabhavatsa yaḥ kāmayeta<BR>
mahānbhūyāntsyāmiti sa etāvaśvamedhe mahimānau grahau juhuyānmahānhaiva<BR>
bhūyānbhavati<BR>
<BR>
<BR>
<BR>
13.2.11.[2]<BR>
<BR>
vapāmabhito juhoti  yajamāno vā aśvamedho rājā mahimā rājyenaivainamubhayataḥ<BR>
parigṛhṇāti purastātsvāhākṛtayo vā anye devā upariṣṭātsvāhākṛtayo'nye<BR>
tānevaitatprīṇāti svāhā devebhyo devebhyaḥ svāheti rājñā vapām parijayati ye<BR>
caivāsmiṃloke devā ya u cāmuṣmiṃstānevaitatprīṇāti ta enamubhaye devāḥ prītāḥ<BR>
svargaṃ lokamabhivahanti<BR>
<BR>
<BR>
<BR>
13.3.1.[1]<BR>
<BR>
prajāpaterakṣyaśvayat  tatparāpatattato'śvaḥ<BR>
samabhavadyadaśvayattadaśvasyāśvatvaṃ taddevā aśvamedhenaiva pratyadadhureṣa<BR>
ha vai prajāpatiṃ sarvaṃ karoti yo'śvamedhena yajate sarva eva bhavati sarvasya vā<BR>
eṣā prāyaścittiḥ sarvasya bheṣajaṃ sarvaṃ vā etena pāpmānaṃ devā atarannapi vā<BR>
etena brahmahatyāmataraṃstarati sarvam pāpmānaṃ tarati brahmahatyāṃ<BR>
yo'śvamedhena yajate <BR>
<BR>
<BR>
<BR>
13.3.1.[2]<BR>
<BR>
uttaraṃ vai tatprajāpaterakṣyaśvayat  tasmāduttarato'śvasyāvadyanti<BR>
dakṣiṇato'nyeṣām paśūnām<BR>
<BR>
<BR>
<BR>
13.3.1.[3]<BR>
<BR>
vaitasaḥ kaṭo bhavati  apsuyonirvā aśvo'psujā vetasaḥ svayaivainaṃ yonyā<BR>
samardhayati <BR>
<BR>
<BR>
13.3.1.[4]<BR>
<BR>
catuṣṭoma stomo bhavati  saraḍvā aśvasya sakthyābṛhattaddevāścatuṣṭomenaiva<BR>
stomena pratyadadhuryaccatuṣṭoma stomo bhavatyaśvasyaiva sarvatvāya<BR>
sarvastomo'tirātra uttamamaharbhavati sarvaṃ vai sarvastomo'tirātraḥ<BR>
sarvamaśvamedhaḥ sarvasyāptyai sarvasyāvaruddhyai<BR>
<BR>
<BR>
<BR>
13.3.2.[1]<BR>
<BR>
parameṇa vā eṣa stomena jitvā  catuṣṭomena kṛtenāyānāmuttare'hannekaviṃśe<BR>
pratiṣṭhāyām pratitiṣṭhatyekaviṃśātpratiṣṭhāyā uttaramaharṛtūnanvārohatyṛtavo vai<BR>
pṛṣṭhānyṛtavaḥ saṃvatsara ṛtuṣveva saṃvatsare pratitiṣṭhati <BR>
<BR>
<BR>
<BR>
13.3.2.[2]<BR>
<BR>
śakvaryaḥ pṛṣṭham bhavanti  anyadanyaccando'nye'nye vā atra paśava ālabhyanta<BR>
uteva grāmyā utevāraṇyā yacakvaryaḥ pṛṣṭham bhavantyaśvasyaiva sarvatvāyānye<BR>
paśava ālabhyante'nye'nye hi stomāḥ kriyante <BR>
<BR>
<BR>
<BR>
13.3.2.[3]<BR>
<BR>
tadāhuḥ  naite sarve paśavo yadajāvayaścāraṇyāścaite vai sarve paśavo yadgavyā iti<BR>
gavyā uttame'hannālabhata ete vai sarve paśavo yadgavyāḥ sarvāneva paśūnālabhate<BR>
vaiśvadevā bhavanti vaiśvadevo vā aśvo'śvasyaiva sarvatvāya bahurūpā bhavanti<BR>
tasmādbahurūpāḥ paśavo nānārūpā bhavanti tasmānnānārūpāḥ paśavaḥ <BR>
<BR>
<BR>
<BR>
13.3.3.[1]<BR>
<BR>
yattisro'nuṣṭubho bhavanti  tasmādaśvastribhistiṣṭhaṃstiṣṭhati yaccatasro<BR>
gāyatryastasmādaśvaḥ sarvaiḥ padbhiḥ pratidadhatpalāyate paramaṃ vā etaccando<BR>
yadanuṣṭupparamo'śvaḥ paśūnām paramaścatuṣṭoma stomānām parameṇaivainam<BR>
paramatāṃ gamayati <BR>
<BR>
<BR>
<BR>
13.3.3.[2]<BR>
<BR>
śakvaryaḥ pṛṣṭham bhavanti  anyadanyaccando'nye'nye hi stomāḥ kriyante<BR>
yacakvaryaḥ pṛṣṭham bhavantyaśvasyaiva sarvatvāya <BR>
<BR>
<BR>
<BR>
13.3.3.[3]<BR>
<BR>
ekaviṃśam madhyamamaharbhavati  asau vā āditya ekaviṃśaḥ so 'śvamedhaḥ<BR>
svenaivainaṃ stomena svāyāṃ devatāyām pratiṣṭhāpayati<BR>
<BR>
<BR>
13.3.3.[4]<BR>
<BR>
vāmadevyam maitrāvaruṇasāma bhavati  prajāpatirvai vāmadevyam prājāpatyo'śvaḥ<BR>
svayaivainaṃ devatayā samardhayati<BR>
<BR>
<BR>
<BR>
13.3.3.[5]<BR>
<BR>
pārthuraśmam brahmasāma bhavati  raśminā vā aśvo yata īśvaro vā aśvo'yato'dhṛto<BR>
pratiṣṭhitaḥ parām parāvataṃ gantoryatpārthuraśmam brahmasāma<BR>
bhavatyaśvasyaiva dhṛtyai <BR>
<BR>
<BR>
<BR>
13.3.3.[6]<BR>
<BR>
saṃkṛtyacāvākasāma bhavati  utsannayajña iva vā eṣa yadaśvamedhaḥ kiṃ vā hyetasya<BR>
kriyate kiṃ vā na yatsaṃkṛtyacāvākasāma bhavatyaśvasyaiva sarvatvāya<BR>
sarvastomo'tirātra uttamamaharbhavati sarvaṃ vai sarvastomo'tirātraḥ<BR>
sarvamaśvamedhaḥ sarvasyāptyai sarvasyāvaruddhyai <BR>
<BR>
<BR>
<BR>
13.3.3.[7]<BR>
<BR>
ekaviṃśo'gnirbhavati  ekaviṃśa stoma ekaviṃśatiryūpā yathā vā ṛṣabhā vā vṛṣāṇo vā<BR>
saṃsphurerannevamete stomāḥ samṛcante<BR>
yadekaviṃśāstānyatsamarpayedārtimārcedyajamāno hanyetāsya yajñaḥ <BR>
<BR>
<BR>
<BR>
13.3.3.[8]<BR>
<BR>
dvādaśa evāgniḥ syāt  ekādaśa yūpā yaddvādaśo'gnirbhavati dvādaśa māsāḥ<BR>
saṃvatsaraḥ saṃvatsarameva yajñamāpnoti yadekādaśa yūpā virāḍvā eṣā sammīyate<BR>
yadekādaśinī tasyai ya ekādaśa stana evāsyai sa duha evaināṃ tena<BR>
<BR>
<BR>
<BR>
13.3.3.[9]<BR>
<BR>
tadāhuḥ  yaddvādaśo'gniḥ syādekādaśa yūpā yathā sthūriṇā yāyāttādṛktadityekaviṃśa<BR>
evāgnirbhavatyekaviṃśa stoma ekaviṃśatiryūpāstadyathā praṣṭibhiryāyāttādṛktat<BR>
<BR>
<BR>
<BR>
13.3.3.[10]<BR>
<BR>
śiro vā etadyajñasya yadekaviṃśaḥ  yo vā aśvamedhe trīṇi śīrṣāṇi veda śiro ha<BR>
rājñām bhavatyekaviṃśo'gnirbhavatyekaviṃśa stoma ekaviṃśatiryūpā etāni vā<BR>
aśvamedhe trīṇi śīrṣāṇi tāni ya evaṃ veda śiro ha rājñām bhavati yo vā aśvamedhe<BR>
tisraḥ kakudo veda kakuddha rājñām bhavatyekaviṃśo'gnirbhavatyekaviṃśa stoma<BR>
ekaviṃśatiryūpā etā aśvamedhe tisraḥ kakudastā ya evaṃ veda kakuddha rājñām<BR>
bhavati <BR>
<BR>
<BR>
<BR>
13.3.4.[1]<BR>
<BR>
sarvābhyo vai devatābhyo'śva ālabhyate  yatprājāpatyaṃ kuryādyā devatā apibhāgāstā<BR>
bhāgadheyena vyardhayecādaṃ dadbhiravakāṃ dantamūlairityājyamavadānā kṛtvā<BR>
pratyākhyāyaṃ devatābhya āhutīrjuhoti yā eva devatā apibhāgāstā bhāgadheyena<BR>
samardhayatyaraṇye'nūcyānhutvā dyāvāpṛthivyāmuttamāmāhutiṃ juhoti<BR>
dyāvāpṛthivyorvai sarvā devatāḥ pratiṣṭhitāstā evaitatprīṇāti devāsurāḥ saṃyattā āsan<BR>
<BR>
<BR>
<BR>
13.3.4.[2]<BR>
<BR>
te'bruvan  agnayaḥ sviṣṭakṛto'śvasya vayamuddhāramuddharāmahai<BR>
tenāsurānabhibhaviṣyāma iti te lohitamudaharanta bhrātṛvyābhibhūtyai<BR>
yatsviṣṭakṛdbhyo lohitaṃ juhoti bhrātṛvyābhibhūtyai bhavatyātmanā parāsya<BR>
dviṣanbhrātṛvyo bhavati ya evaṃ veda<BR>
<BR>
<BR>
<BR>
13.3.4.[3]<BR>
<BR>
gomṛgakaṇṭhena prathamāmāhutiṃ juhoti  paśavo vai gomṛgā rudraḥ<BR>
sviṣṭakṛtpaśūneva rudrādantardadhāti tasmādyatraiṣāśvamedha āhutirhūyate na tatra<BR>
rudraḥ paśūnabhimanyate<BR>
<BR>
<BR>
<BR>
13.3.4.[4]<BR>
<BR>
aśvaśaphena dvitīyāmāhutiṃ juhoti  paśavo vā ekaśaphā rudraḥ sviṣṭakṛtpaśū><BR>
<BR>
<BR>
<BR>
13.3.4.[5]<BR>
<BR>
ayasmayena caruṇā tṛtīyāmāhutiṃ juhoti  āyasyo vai prajā rudraḥ sviṣṭakṛtprajā eva<BR>
rudrādantardadhāti tasmādyatraiṣāśvamedha āhutirhūyate na tatra rudraḥ prajā<BR>
abhimanyate <BR>
<BR>
<BR>
<BR>
13.3.5.[1]<BR>
<BR>
sarveṣu vai lokeṣu  mṛtyavo'nvāyattāstebhyo yadāhutīrna juhuyālloke-loka enam<BR>
mṛtyurvindedyanmṛtyubhya āhutīrjuhoti loke-loka eva mṛtyumapajayati<BR>
<BR>
<BR>
<BR>
13.3.5.[2]<BR>
<BR>
tadāhuḥ  yadamuṣmai svāhāmuṣmai svāheti juhvatsaṃcakṣīta bahum<BR>
mṛtyumamitraṃ kurvīta mṛtyava ātmānamapidadhyāditi mṛtyave svāhetyekasmā<BR>
evaikāmāhutiṃ juhotyeko ha vā amuṣmiṃloke mṛtyuraśanāyaiva<BR>
tamevāmuṣmiṃloke'pajayati <BR>
<BR>
<BR>
<BR>
13.3.5.[3]<BR>
<BR>
brahmahatyāyai svāheti dvitīyāmāhutiṃ juhoti  amṛtyurha vā anyo brahmahatyāyai<BR>
mṛtyureṣa ha vai sākṣānmṛtyuryadbrahmahatyā sākṣādeva mṛtyumapajayati <BR>
<BR>
<BR>
<BR>
13.3.5.[4]<BR>
<BR>
etāṃ ha vai muṇḍibha audanyaḥ  brahmahatyāyai prāyaścittiṃ vidāṃ cakāra<BR>
yadbrahmaihatyāyā āhutiṃ juhoti mṛtyumevāhutyā tarpayitvā paripāṇaṃ kṛtvā<BR>
brahmaghne bheṣajaṃ karoti tasmādyasyaiṣāśvamedha āhutirhūyate'pi yo'syāparīṣu<BR>
prajāyām brāhmaiṇaṃ hanti tasmai bheṣajaṃ karoti <BR>
<BR>
<BR>
<BR>
13.3.6.[1]<BR>
<BR>
aśvasya vā ālabdhasya  medha udakrāmattadaśvastomīyamabhavadyadaśvastomīyaṃ<BR>
juhotyaśvameva medhasā samardhayati <BR>
<BR>
<BR>
<BR>
13.3.6.[2]<BR>
<BR>
ājyena juhoti  medho vā ājyam medho'śvastomīyam medhasaivāsmiṃstanmedho<BR>
dadhātyājyena juhotyetadvai devānām priyaṃ dhāma yadājyam priyeṇaivaināndhāmnā<BR>
samardhayati<BR>
<BR>
<BR>
<BR>
13.3.6.[3]<BR>
<BR>
aśvastomīyaṃ hutvā dvipadā juhoti  aśvo vā aśvastomīyam puruṣo dvipadā<BR>
dvipādvai puruṣo dvipratiṣṭhastadenam pratiṣṭhayā samardhayati <BR>
<BR>
<BR>
<BR>
13.3.6.[4]<BR>
<BR>
tadāhuḥ  aśvastomīyam pūrvaṃ hotavyāṃ3 dvipadā3 iti paśavo vā aśvastomīyam<BR>
puruṣo dvipadā yadaśvastomīyaṃ hutvā dvipadā juhoti tasmātpuruṣa<BR>
upariṣṭātpaśūnadhitiṣṭhati<BR>
<BR>
<BR>
<BR>
13.3.6.[5]<BR>
<BR>
ṣoḍaśāśvastomīyā juhoti  ṣoḍaśakalā vai paśavaḥ sā paśūnām mātrā paśūnena<BR>
mātrayā samardhayati yatkanīyasīrvā bhūyasīrvā juhuyātpaśūnmātrayā<BR>
vyardhayetṣoḍaśa juhoti ṣoḍaśakalā vai paśavaḥ sā paśūnām mātrā paśūneva<BR>
mātrayā samardhayati nānyāmuttamāmāhutiṃ juhoti yadanyāmuttamāmāhutiṃ<BR>
juhuyātpratiṣṭhāyai cyaveta dvipadā uttamā juhoti pratiṣṭhā vai dvipadāḥ pratyeva<BR>
tiṣṭhati jumbakāya svāhetyavabhṛtha uttamāmāhutiṃ juhoti varuṇo vai jumbakaḥ<BR>
sākṣādeva varuṇamavayajate śuklasya khalaterviklidhasya piṅgākṣasya mūrdhani<BR>
juhotyetadvai varuṇasya rūpaṃ rūpeṇaiva varuṇamavayajate <BR>
<BR>
<BR>
<BR>
13.3.6.[6]<BR>
<BR>
dvādaśa brahmaudanānutthāya nirvapati  dvādaśabhirveṣṭibhiryajate<BR>
tadāhuryajñasya vā etadrūpaṃ yadiṣṭayo yadiṣṭibhiryajetopanāmuka enaṃ yajñaḥ<BR>
syātpāpīyāṃstu syādyātayāmāni vā etadījānasya candāṃsi bhavanti tāni kimetāvadāśu<BR>
prayuñjīta sarvā vai saṃsthite yajñe vāgāpyate sātrāptā yātayāmnī bhavati krūrīkṛteva<BR>
hi bhavatyaruṣkṛtā vāgvai yajñastasmānna prayuñjīteti<BR>
<BR>
<BR>
13.3.6.[7]<BR>
<BR>
dvādaśaiva brahmaudanānutthāya nirvapet  prajāpatirvā odanaḥ prajāpatiḥ<BR>
saṃvatsaraḥ prajāpatiryajñaḥ saṃvatsarameva yajñamāpnotyupanāmuka enaṃ yajño<BR>
bhavati na pāpīyānbhavati <BR>
<BR>
<BR>
<BR>
13.3.7.[1]<BR>
<BR>
eṣa vai prabhūrnāma yajñaḥ  yatraitena yajñena yajante sarvameva prabhūtam<BR>
bhavati<BR>
<BR>
<BR>
<BR>
13.3.7.[2]<BR>
<BR>
eṣa vai vibhūrnāma yajñaḥ  yatraitena yajñena yajante sarvameva vibhūtam bhavati<BR>
<BR>
<BR>
<BR>
13.3.7.[3]<BR>
<BR>
eṣa vai vyaṣṭirnāma yajñaḥ  yatraitena yajñena yajante sarvameva vyaṣṭam bhavati<BR>
<BR>
<BR>
<BR>
13.3.7.[4]<BR>
<BR>
eṣa vai vidhṛtirnāma yajñaḥ  yatraitena yajante sarvameva vidhṛtam bhavati<BR>
<BR>
<BR>
<BR>
13.3.7.[5]<BR>
eṣa vai vyāvṛttirnāma yajñaḥ  yatraitena yajñena yajante sarvameva vyāvṛttam<BR>
bhavati<BR>
<BR>
<BR>
<BR>
13.3.7.[6]<BR>
<BR>
eṣa vā ūrjasvānnāma yajñaḥ  yatraitena yajñena yajante sarvamevorjasvadbhavati <BR>
<BR>
<BR>
<BR>
13.3.7.[7]<BR>
<BR>
eṣa vai payasvānnāma yajñaḥ  yatraitena yajñena yajante sarvameva payasvadbhavati<BR>
<BR>
<BR>
<BR>
13.3.7.[8]<BR>
<BR>
eṣa vai brahmavarcasī nāma yajñaḥ  yatraitena yajñena yajanta ā brāhmaṇo<BR>
brahmavarcasī jāyate<BR>
<BR>
<BR>
<BR>
13.3.7.[9]<BR>
<BR>
eṣa vā ativyādhī nāma yajñaḥ  yatraitena yajñena yajanta ā rājanyo'tivyādhī jāyate <BR>
<BR>
<BR>
<BR>
13.3.7.[10]<BR>
<BR>
eṣa vai dīrgho nāma yajñaḥ  yatraitena yajñena yajanta ā dīrghāraṇyaṃ jāyate <BR>
<BR>
<BR>
<BR>
13.3.7.[11]<BR>
<BR>
eṣa vai kLptirnāma yajñaḥ  yatraitena yajñena yajante sarvameva kLptam bhavati <BR>
<BR>
<BR>
<BR>
13.3.7.[12]<BR>
<BR>
eṣa vai pratiṣṭhā nāma yajñaḥ  yatraitena yajñena yajante sarvameva pratiṣṭhitam<BR>
bhavati <BR>
<BR>
<BR>
<BR>
13.3.8.[1]<BR>
<BR>
athātaḥ prāyaścittīnām  yadyaśvo vaḍavāṃ skandedvāyavyam<BR>
payo'nunirvapedvāyurvai retasāṃ vikartā prāṇo vai vāyuḥ prāṇo hi retasāṃ vikartā<BR>
retasaivāsmiṃstadreto dadhāti<BR>
<BR>
<BR>
13.3.8.[2]<BR>
<BR>
atha yadi srāmo vindet  pauṣṇaṃ carumanunirvapetpūṣā vai paśūnāmīṣṭe sa<BR>
yasyaiva paśavo yaḥ paśūnāmīṣṭe tamevaitatprīṇātyagado haiva bhavati <BR>
<BR>
<BR>
<BR>
13.3.8.[3]<BR>
<BR>
atha yadyakṣatāmayo vindet  vaiśvānaraṃ dvādaśakapālam bhūmikapālam<BR>
puroḍāśamanunirvapediyaṃ vai vaiśvānara imāmevaitatprīṇātyagado haiva bhavati<BR>
<BR>
<BR>
<BR>
13.3.8.[4]<BR>
<BR>
atha yadyakṣyāmayo vindet  sauryaṃ carumanunirvapetsūryo vai prajānāṃ<BR>
cakṣuryadā hyevaiṣa udetyathedaṃ sarvaṃ carati cakṣuṣaivāsmiṃstaccakṣurdadhāti<BR>
sa yaccarurbhavati cakṣuṣā hyayamātmā carati <BR>
<BR>
<BR>
<BR>
13.3.8.[5]<BR>
<BR>
atha yadyudake mriyeta  vāruṇaṃ yavamayaṃ carumanunirvapedvaruṇo vā etaṃ<BR>
gṛhṇāti yo'psu mriyate sā yaivainaṃ devatā gṛhṇāti tāmevaitatprīṇāti sāsmai<BR>
prītānyamālambhāyānumanyate tayānumatamālabhate sa yadyavamayo bhavati<BR>
varuṇyā hi yavāḥ<BR>
<BR>
<BR>
<BR>
13.3.8.[6]<BR>
<BR>
atha yadi naśyet  trihaviṣamiṣṭimanunirvapeddyāvāpṛthivyamekakapālam<BR>
puroḍāśaṃ vāyavyam payaḥ sauryaṃ caruṃ yadvai kiṃ ca naśyatyantaraiva<BR>
taddyāvāpṛthivī naśyati tadvāyurupavātyādityo'bhitapati naitābhyo devatābhya ṛte kiṃ<BR>
cana naśyati saiṣā pṛthageva naṣṭavedanī sa yadyasyāpyanyannaśyedetayaiva<BR>
yajetānu haivainadvindatyatha yadyamitrā aśvaṃ vinderanyadi vā mriyeta yadi<BR>
vāpsvanyamānīya prokṣeyuḥ saiva tatra prāyaścittiḥ<BR>
<BR>
<BR>
<BR>
13.4.1.[1]<BR>
<BR>
prajāpatirakāmayata  sarvānkāmānāpnuyāṃ sarvā vyaṣṭīrvyaśnuvīyeti sa<BR>
etamaśvamedhaṃ trirātraṃ yajñakratumapaśyattamāharattenāyajata teneṣṭvā<BR>
sarvānkāmānāpnotsarvā vyaṣṭīrvyāśnuta sarvānha vai kāmānāpnoti sarvā<BR>
vyaṣṭīrvyaśnute yo'śvamedhena yajate <BR>
<BR>
<BR>
<BR>
13.4.1.[2]<BR>
<BR>
tadāhuḥ  kasminnṛtāvabhyārambha iti grīṣme'bhyārabhetetyu haika āhurgrīṣmo vai<BR>
kṣatriyasyartuḥ kṣatriyayajña u vā eṣa yadaśvamedha iti<BR>
<BR>
<BR>
<BR>
13.4.1.[3]<BR>
<BR>
tadvai vasanta evābhyārabheta  vasanto vai brahmaṇasyarturya u vai kaśca yajate<BR>
brāhmaṇībhūyevaiva yajate tasmādvasanta evābhyārabheta<BR>
<BR>
<BR>
<BR>
13.4.1.[4]<BR>
<BR>
sā yāsau phālgunī paurṇamāsī bhavati  tasyai purastātṣaḍahe vā saptāhe vartvija<BR>
upasamāyantyadhvaryuśca hotā ca brahmā codgātā caitānvā anvanya ṛtvijaḥ<BR>
<BR>
<BR>
<BR>
13.4.1.[5]<BR>
<BR>
tebhyo'dhvaryuścātuṣprāśyam brahmaudanaṃ nirvapati  tasyoktam brāhmaṇaṃ<BR>
caturaḥ pātrāṃścaturo'ñjalīṃścaturaḥ prasṛtāndvādaśavidhaṃ dvādaśa māsāḥ<BR>
saṃvatsaraḥ sarvaṃ saṃvatsaraḥ sarvamaśvamedhaḥ sarvasyāptyai sarvasyāvaruddhyai<BR>
<BR>
<BR>
<BR>
13.4.1.[6]<BR>
<BR>
tamete catvāra ṛtvijaḥ prāśnanti  teṣāmuktam brāhmaṇaṃ tebhyaścatvāri sahasrāṇi<BR>
dadāti sarvaṃ vai sahasraṃ sarvamaśvamedhaḥ sarvasyāptyai sarvasyāvaruddhyai<BR>
catvāri ca suvarṇāni śatamānāni hiraṇyāni tasyo evoktam<BR>
<BR>
<BR>
<BR>
13.4.1.[7]<BR>
<BR>
athāsmā adhvaryurniṣkam pratimuñcanvācayati  tejo'si śukramamṛtamiti tejo vai<BR>
śukramamṛtaṃ hiraṇyaṃ teja evāsmiñcukramamṛtaṃ dadhātyāyuṣpā āyurme<BR>
pāhītyāyurevāsmindadhātyathainamāha vācaṃ yaceti vāgvai yajño<BR>
yajñasyaivābhyārambhāya <BR>
<BR>
<BR>
<BR>
13.4.1.[8]<BR>
<BR>
catasro jāyā upakLptā bhavanti  mahiṣī vāvātā parivṛktā pālāgalī sarvā<BR>
niṣkinyo'laṅkṛtā mithunasyaiva sarvatvāya tābhiḥ sahāgnyagāram prapadyate pūrvayā<BR>
dvārā yajamāno dakṣiṇayā patnyaḥ<BR>
<BR>
<BR>
<BR>
13.4.1.[9]<BR>
<BR>
sāyamāhutyāṃ hutāyām  jaghanena gārhapatyamudaṅvāvātayā saha saṃviśati<BR>
tadevāpītarāḥ saṃviśanti so'ntarorū asaṃvartamānaḥ śete'nena tapasā svasti<BR>
saṃvatsarasyodṛcaṃ samaśnavā iti <BR>
<BR>
<BR>
<BR>
13.4.1.[10]<BR>
<BR>
prātarāhutyāṃ hutāyāṃ  adhvaryuḥ pūrṇāhutiṃ juhoti sarvaṃ vai pūrṇaṃ<BR>
sarvamaśvamedhaḥ sarvasyāptyai sarvasyāvaruddhyai tasyāṃ vareṇa vācaṃ visṛjate<BR>
varaṃ dadāmi brahmaṇa iti sarvaṃ vai varaḥ sarvamaśvamedhaḥ sarvasyāptyai<BR>
sarvasyāvaruddhyai <BR>
<BR>
<BR>
<BR>
13.4.1.[11]<BR>
<BR>
atha yo'sya niṣkaḥ pratimukto bhavati  tamadhvaryave dadātyadhvaryave<BR>
dadadamṛtamāyurātmandhatte'mṛtaṃ hyāyurhiraṇyam <BR>
<BR>
<BR>
<BR>
13.4.1.[12]<BR>
<BR>
athāgneyīmiṣṭiṃ nirvapati  pathaśca kāmāya yajñamukhasya cācambaṭkārāyātho<BR>
agnimukhā u vai sarvā devatāḥ sarve kāmā aśvamedhe mukhataḥ sarvāndevānprītvā<BR>
sarvānkāmānāpnavānīti<BR>
<BR>
<BR>
<BR>
13.4.1.[13]<BR>
<BR>
tasyai pañcadaśa sāmidhenyo bhavanti  pañcadaśo vai vajro vīryaṃ vajro<BR>
vajreṇaivaitadvīryeṇa yajamānaḥ purastātpāpmānamapahate vārtraghnāvājyabhāgau<BR>
pāpmā vai vṛtraḥ pāpmano'pahatyā agnirmūrdhā divaḥ kakudbhuvo yajñasya<BR>
rajasaśca netetyupāṃśu haviṣo yājyānuvākye mūrdhanvatyanyā bhavati<BR>
sadvatyanyaiṣa vai mūrdhā ya eṣa tapatyetasyaivāvaruddhyā atha yatsadvatī<BR>
sadevāvarunddhe  virājau saṃyājye sarvadevatyaṃ vā etaccando yadvirāṭ sarve kāmā<BR>
aśvamedhe sarvāndevānprītvā sarvānkāmānāpnavānīti hiraṇyaṃ dakṣiṇā suvarṇaṃ<BR>
śatamānaṃ tasyoktam brāhmaṇam <BR>
<BR>
<BR>
<BR>
13.4.1.[14]<BR>
<BR>
atha pauṣṇīṃ nirvapati  pūṣā vai pathīnāmadhipatiraśvāyaivaitatsvastyayanaṃ<BR>
karotyatho iyaṃ vai pūṣemāmevāsmā etadgoptrīṃ karoti tasya hi nārtirasti na hvalā<BR>
yamiyamadhvangopāyatīmāmevāsmā etadgoptrīṃ karoti<BR>
<BR>
<BR>
<BR>
13.4.1.[15]<BR>
<BR>
tasyai saptadaśa sāmidhenyo bhavanti  saptadaśo vai prajāpatiḥ<BR>
prajāpatiraśvamedho'śvamedhasyaivāptyai vṛdhanvantāvājyabhāgau yajamānasyaiva<BR>
vṛddhyai pūṣaṃstava vrate vayam pathaspathaḥ paripatiṃ vacasyetyupāṃśu haviṣo<BR>
yājyānuvākye vratavatyanyā bhavati pathanvatyanyā vīryaṃ vai vrataṃ vīryasyāptyai<BR>
vīryasyāvaruddhyā atha yatpathanvatyaśvāyaivaitatsvastyayanaṃ karotyanuṣṭubhau<BR>
saṃyājye vāgvā anuṣṭubvāgvai prajāpatiḥ prajāpatiraśvamedho'śvamedhasyaivāptyai<BR>
vāsaḥśataṃ dakṣiṇā rūpaṃ vā etatpuruṣasya yadvāsastasmādyameva kaṃ ca<BR>
suvāsasamāhuḥ ko nvayamiti rūpasamṛddho hi bhavati rūpeṇaivainaṃ samardhayati<BR>
śatam bhavati śatāyurvai puruṣaḥ śatendriya āyurevendriyaṃ vīryamātmandhatte <BR>
<BR>
<BR>
<BR>
13.4.2.[1]<BR>
<BR>
etasyāṃ tāyamānāyām  aśvaṃ niktvodānayanti yasmintsarvāṇi rūpāṇi bhavanti yo vā<BR>
javasamṛddhaḥ sahasrārham pūrvyaṃ yo dakṣiṇāyāṃ dhuryapratidhuraḥ<BR>
<BR>
<BR>
<BR>
13.4.2.[2]<BR>
<BR>
tadyatsarvarūpo bhavati  sarvaṃ vai rūpaṃ sarvamaśvamedhaḥ sarvasyāptyai<BR>
sarvasyāvaruddhyā atha yajjavasamṛddho vīryaṃ vai javo vīryasyāptyai<BR>
vīryasyāvaruddhyā atha yatsahasrārhaḥ sarvaṃ vai sahasraṃ sarvamaśvamedhaḥ<BR>
sarvasyāptyai sarvasyāvaruddhyā atha yatpūrvya eṣa vā aparimitaṃ<BR>
vīryamabhivardhate yatpūrvyo'parimitasyaiva vīryasyāvaruddhyā atha yaddakṣiṇāyāṃ<BR>
dhuryapartidhura eṣa vā eṣa ya eṣa tapati na vā etaṃ kaścana<BR>
pratipratiretasyaivāvaruddhyai <BR>
<BR>
<BR>
<BR>
13.4.2.[3]<BR>
<BR>
tadu hovāca bhāllabeyo  dvirūpa evaiṣo'śvaḥ syātkṛṣṇasāraṃgaḥ prajāpatervā<BR>
eṣo'kṣṇaḥ samabhavaddvirūpaṃ vā idaṃ cakṣuḥ śuklaṃ caiva kṛṣṇaṃ ca tadenaṃ<BR>
svena rūpeṇa samardhayatīti <BR>
<BR>
<BR>
<BR>
13.4.2.[4]<BR>
<BR>
atha hovāca sātyayajñiḥ  trirūpa evaiṣo'śvaḥ syāttasya kṛṣṇaḥ pūrvārdhaḥ<BR>
śuklo'parārdhaḥ kṛttikāñjiḥ purastāttadyatkṛṣṇaḥ pūrvārdho bhavati yadevedaṃ<BR>
kṛṣṇamakṣṇastadasya tadatha yacuklo'parārdho yadevedaṃ śuklamakṣṇastadasya<BR>
tadatha yatkṛttikāñjiḥ purastātsā kanīnakā sa eva rūpasamṛddho'to<BR>
yatamo'syopakalpeta bahurūpo vā dvirūpo vā trirūpo vā kṛttikāñjistamālabheta javena<BR>
tveva samṛddhaḥ syāt <BR>
<BR>
<BR>
<BR>
13.4.2.[5]<BR>
<BR>
tasyaite purastādrakṣitāra upakLptā bhavanti  rājaputrāḥ kavacinaḥ śataṃ rājanyā<BR>
niṣaṅgiṇaḥ śataṃ sūtagrāmaṇyām putrā iṣuparṣiṇaḥ śataṃ kṣāttrasaṃgrahītṝṇām<BR>
putrā daṇḍinaḥ śatamaśvaśataṃ niraṣṭaṃ niramaṇaṃ yasminnenamapisṛjya rakṣanti<BR>
<BR>
<BR>
<BR>
13.4.2.[6]<BR>
atha sāvitrīmiṣṭiṃ nirvapati  savitre prasavitre dvādaśakapālam puroḍāśaṃ savitā vai<BR>
prasavitā savitā ma imaṃ yajñam prasuvāditi <BR>
<BR>
<BR>
<BR>
13.4.2.[7]<BR>
<BR>
tasyai pañcadaśa sāmidhenyo bhavanti  vārtraghnāvājyabhāgau ya imā viśvā jātānyā<BR>
devo yātu savitā suratna ityupāṃśu haviṣo yājyānuvākye virājau saṃyājye hiraṇyaṃ<BR>
dakṣiṇā suvarṇaṃ śatamānaṃ tasyoktam brāhmaṇam<BR>
<BR>
<BR>
<BR>
13.4.2.[8]<BR>
<BR>
tasyai prayājeṣu tāyamāneṣu  brāhmaṇo vīṇāgāthī dakṣiṇata<BR>
uttaramandrāmudāghnaṃstisraḥ svayaṃsambhṛtā gāthā gāyatītyayajatetyadadāditi<BR>
tasyoktam brāhmaṇam<BR>
<BR>
<BR>
<BR>
13.4.2.[9]<BR>
<BR>
atha dvitīyāṃ nirvapati  savitra āsavitre dvādaśakapālam puroḍāśaṃ savitā vā āsavitā<BR>
savitā ma imaṃ yajñamāsuvāditi <BR>
<BR>
<BR>
<BR>
13.4.2.[10]<BR>
<BR>
tasyai saptadaśa sāmidhenyo bhavanti  sadvantāvājyabhāgau sadevāvarunddhe viśvāni<BR>
deva savitaḥ sa ghā no devaḥ savitā sahāvetyupāṃśu haviṣo yājyānuvākye<BR>
anuṣṭubhau saṃyājye rajataṃ hiraṇyaṃ dakṣiṇā nānārūpatāyā atho<BR>
utkramāyānapakramāya śatamānam bhavati śatāyurvai puruṣaḥ śatendriya<BR>
āyurevendriyaṃ vīryamātmandhatte <BR>
<BR>
<BR>
<BR>
13.4.2.[11]<BR>
<BR>
tasyai prayājeṣu tāyamāneṣu  brāhmaṇo vīṇā> <BR>
<BR>
<BR>
<BR>
13.4.2.[12]<BR>
<BR>
atha tṛtīyāṃ nirvapati  savitre satyaprasavāya dvādaśakapālam puroḍāśameṣa ha vai<BR>
satyaḥ prasavo yaḥ savituḥ satyena me prasavenemaṃ yajñam prasuvāditi<BR>
<BR>
<BR>
<BR>
13.4.2.[13]<BR>
<BR>
tasyai saptadaśaiva sāmidhenyo bhavanti  rayimantāvājyabhāgau vīryaṃ vai<BR>
rayivīryasyāptyai vīryasyāvaruddhyā ā viśvadevaṃ satpatiṃ na pramiye<BR>
saviturdaivyasya tadityupāṃśu haviṣo yājyānuvākye nitye saṃyājye<BR>
nedyajñapathādayānīti kLpta eva yajñe'ntataḥ pratitiṣṭhati triṣṭubhau bhavata indre<BR>
vai vīryaṃ triṣṭubindriyasyaiva vīryasyāvaruddhyai hiraṇyaṃ dakṣiṇā suvarṇaṃ<BR>
śatamānaṃ tasyoktam brāhmaṇam <BR>
<BR>
<BR>
<BR>
13.4.2.[14]<BR>
<BR>
tasyai prayājeṣu tāyamāneṣu  brāhmaṇo vīṇā> <BR>
<BR>
<BR>
<BR>
13.4.2.[15]<BR>
<BR>
etasyāṃ saṃsthitāyām  upotthāyādhvaryuśca yajamānaścāśvasya dakṣiṇe karṇa ājapato<BR>
vibhūrmātrā prabhūḥ pitreti tasyoktam brāhmaṇamathainamudañcam prāñcam<BR>
prasṛjata eṣā hobhayeṣāṃ devamanuṣyāṇāṃ digyadudīcī prācī svāyāmevainaṃ<BR>
taddiṣi dhatto na vai sva āyatane pratiṣṭhito riṣyatyariṣṭyai<BR>
<BR>
<BR>
<BR>
13.4.2.[16]<BR>
<BR>
sa āha devā āśāpālāḥ  etaṃ devebhyo'śvam medhāya prokṣitaṃ rakṣatetyuktā<BR>
mānuṣā āśāpālā athaite daivā āpyāḥ sādhyā anvādhyā marutastameta ubhaye<BR>
devamanuṣyāḥ saṃvidānā apratyāvartayantaḥ saṃvatsaraṃ rakṣanti tadyaṃ na<BR>
pratyāvartayantyeṣa vā eṣa tapati ka u hyetamarhati pratyā !vayituṃ yadyenam<BR>
pratyāvartayeyuḥ parāgevedaṃ sarvaṃ syāttasmādapratyāvartayanto rakṣanti <BR>
<BR>
<BR>
<BR>
13.4.2.[17]<BR>
<BR>
sa āhāśāpālāḥ  ye vā etasyodṛcaṃ gamiṣyanti rāṣṭraṃ te bhaviṣyanti rājāno<BR>
bhaviṣyantyabhiṣecanīyā atha ya etasyodṛcaṃ na gamiṣyantyarāṣṭraṃ te<BR>
bhaviṣyantyarājāno bhaviṣyanti rājanyā viśo'nabhiṣecanīyāstasmānmā pramadata<BR>
snātvāccaivainamudakānnirundhīdhvaṃ vaḍavābhyaśca te<BR>
yadyadbrāhmaṇajātamupanigaceta tattatpṛceta brāhmaṇāḥ kiyadyūyamaśvamedhasya<BR>
vittheti te ye na vidyurjinīyāta tāntsarvaṃ vā aśvamedhaḥ sarvasyaiṣa na veda yo<BR>
brāhmaṇaḥ sannaśvamedhasya na veda so'brāhmaṇo jyeya eva sa pānaṃ karavātha<BR>
khādaṃ nivapāthātha yatkiṃ ca janapade kṛtānnaṃ sarvaṃ vastatsutaṃ teṣāṃ<BR>
rathakārakula eva vo vasatistaddhyaśvasyāyatanamiti <BR>
<BR>
<BR>
<BR>
13.4.3.[1]<BR>
<BR>
pramucyāśvaṃ dakṣiṇena vediṃ  hiraṇmayaṃ kaśipūpastṛṇāti tasminhotopaviśati<BR>
dakṣiṇena hotāraṃ hiraṇmaye kūrce yajamāno dakṣiṇato brahmā codgātā ca<BR>
hiraṇmayyoḥ kaśipunoḥ purastātpratyaṅṅadhvaryurhiraṇmaye vā kūrce hiraṇmaye vā<BR>
phalake <BR>
<BR>
<BR>
<BR>
13.4.3.[2]<BR>
<BR>
samupaviṣṭeṣvadhvaryuḥ sampreṣyati  hotarbhūtānyācakṣva bhūteṣvimaṃ<BR>
yajamānamadhyūheti sampraiṣito hotādhvaryumāmantrayate<BR>
pāriplavamākhyānamākhyāsyannadhvaryaviti havai hotarityadhvaryuḥ <BR>
<BR>
<BR>
<BR>
13.4.3.[3]<BR>
<BR>
manurvaivasvato rājetyāha  tasya manuṣyā viśasta ima āsata ityaśrotriyā<BR>
gṛhamedhina upasametā bhavanti tānupadi=\atyṛco vedaḥ so'yamityṛcāṃ sūktaṃ<BR>
vyācakṣāṇa ivānudravedvīṇāgaṇagina upasametā bhavanti tānadhvaryuḥ sampreṣyati<BR>
vīṇāgaṇagina ityāha purāṇairimaṃ yajamānaṃ rājabhiḥ sādhukṛdbhiḥ saṃgāyateti taṃ<BR>
te<BR>
tathā saṃgāyanti tadyadenamevaṃ saṃgāyanti purāṇairevainaṃ tadrājabhiḥ<BR>
sādhukṛdbhiḥ salokaṃ kurvanti<BR>
<BR>
<BR>
<BR>
13.4.3.[4]<BR>
<BR>
sampraiṣyādhvaryuḥ prakramānjuhoti  anvāhāryapacane vāśvasya vā padam<BR>
parilikhya yatarathāsya tatrāvṛdbhavati pūrvā tveva sthitiḥ<BR>
<BR>
<BR>
<BR>
13.4.3.[5]<BR>
<BR>
sāvitryā eveṣṭeḥ  purastādanudrutya sakṛdeva rūpāṇyāhavanīye juhotyatha sāyaṃ<BR>
dhṛtiṣu hūyamānāsu rājanyo vīṇāgāthī dakṣiṇata uttaramandrāmudāghnaṃstisraḥ<BR>
svayaṃsambhṛtā gāthā gāyatītyayudhyatetyamuṃ saṃgrāmamajayaditi tasyoktam<BR>
brāhmaṇam <BR>
<BR>
<BR>
<BR>
13.4.3.[6]<BR>
<BR>
atha śvo bhūte dvitīye'han  evamevaitāsu sāvitrīṣviṣṭiṣu<BR>
saṃsthitāsveṣaivāvṛdadhvaryaviti havai hotarityevādhvaryuryamo vaivasvato rājetyāha<BR>
tasya pitaro viśasta ima āsata iti sthavirā upasametā bhavanti tānupadiśati yajūṃṣi<BR>
vedaḥ so'yamiti yajuṣāmanuvākaṃ vyācakṣāṇa ivānudravedevamevādhvaryuḥ<BR>
sampreṣyati na prakramānjuhoti <BR>
<BR>
<BR>
13.4.3.[7]<BR>
<BR>
atha tṛtīye'han  evamevaitāsviṣṭiṣu saṃsthitāsveṣaivāvṛdadhvaryaviti havai<BR>
hotarityevādhvaryurvaruṇa ādityo rājetyāha tasya gandharvā viśasta ima āsata iti<BR>
yuvānaḥ śobhanā upasametā bhavanti tānupadiśatyatharvāṇo vedaḥ<BR>
so'yamityatharvaṇāmekam parva vyācakṣāṇa ivānudravedevamevādhvaryuḥ<BR>
sampreṣyati na prakramānjuhoti <BR>
<BR>
<BR>
13.4.3.[8]<BR>
<BR>
atha caturthe'han  evamevaitāsviṣṭiṣu saṃsthitāsveṣaivāvṛdadhvaryaviti havai<BR>
hotarityevādhvaryuḥ somo vaiṣṇavo rājetyāha tasyāpsaraso viśastā imā āsata iti<BR>
yuvatayaḥ śobhanāḥ upasametā bhavanti tā upadiśatyaṅgiraso vedaḥ so<BR>
yamityaṅgirasāmekam parva vyācakṣāṇa ivānudra> <BR>
<BR>
<BR>
<BR>
13.4.3.[9]<BR>
<BR>
atha pañcame'han  evamevaitāsviṣṭiṣu saṃsthitāsveṣaivāvṛdadhvaryaviti havai<BR>
hotarityevādhvaryurarbudaḥ kādraveyo rājetyāha tasya sarpā viśasta ima āsata iti<BR>
sarpāśca sarvavidaścopasametā bhavanti tānupadiśati sarpavidyā vedaḥ so'yamiti<BR>
sarpavidyāyā ekam parva vyācakṣāṇa ivānudra><BR>
<BR>
<BR>
<BR>
13.4.3.[10]<BR>
<BR>
atha ṣaṣṭhe'han  evamevaitāsviṣṭiṣu saṃsthitāsveṣaivāvṛdadhvaryaviti havai<BR>
hotarityevādhvaryuḥ kubero vaiśravaṇo rājetyāha tasya rakṣāṃsi viśastānīmānyāsata<BR>
iti selagāḥ pādakṛta upasametā bhavanti tānupadiśati devajanavidyā vedaḥ so'yamiti<BR>
devajanavidyāyā ekam parva vyācakṣāṇa ivānudra><BR>
<BR>
<BR>
<BR>
13.4.3.[11]<BR>
<BR>
atha saptame'han  evamevaitāsviṣṭiṣu saṃsthitāsveṣaivāvṛdadhvaryaviti havai<BR>
hotarityevādhvaryurasito dhānvo rājetyāha tasyāsurā viśasta ima āsata iti kusīdina<BR>
upasametā bhavanti tānupadiśati māyā vedaḥ so'yamiti kāṃcinmāyāṃ<BR>
kuryādevamevādhvaryuḥ sampreṣyati na prakramānjuhoti<BR>
<BR>
<BR>
<BR>
13.4.3.[12]<BR>
<BR>
athāṣṭame'han  evamevaitāsviṣṭiṣu saṃsthitāsveṣaivāvṛdadhvaryaviti havai<BR>
hotarityevādhvaryurmatsyaḥ sāmmado rājetyāha tasyodakecarā viśasta ima āsata iti<BR>
matsyāśca matsyahanaścopasametā bhavanti tānupadiśatītihāso vedaḥ so'yamiti<BR>
kaṃciditihāsamācakṣītaivamevādhvaryuḥ sampreṣyati na prakramānjuhoti<BR>
<BR>
<BR>
<BR>
13.4.3.[13]<BR>
<BR>
atha navame'han  evamevaitāsviṣṭiṣu saṃsthitāsveṣaivāvṛdadhvaryaviti havai<BR>
hotarityevādhvaryustārkṣyo vaipaśyato rājetyāha tasya vayāṃsi viśastānīmānyāsata iti<BR>
vayāṃsi ca vāyovidyikāścopasametā bhavanti tānupadiśati purāṇaṃ vedaḥ so'yamiti<BR>
kiṃcitpurāṇamācakṣītaivamevādhvaryuḥ sampreṣyati na prakramānjuhoti<BR>
<BR>
<BR>
<BR>
13.4.3.[14]<BR>
atha daśame'han  evamevaitāsviṣṭiṣu saṃsthitāsveṣaivāvṛdadhvaryaviti havai<BR>
hotarityevādhvaryurdharma indro rājetyāha tasya devā viśasta ima āsata iti śrotriyā<BR>
apratigrāhakā upasametā bhavanti tānupadiśati sāmāni vedaḥ so'yamiti sāmnāṃ<BR>
daśatam brūyādevamevādhvaryuḥ sampreṣyati na prakramānjuhotīti <BR>
<BR>
<BR>
<BR>
13.4.3.[15]<BR>
<BR>
etatpāriplavam  sarvāṇi rājyānyācaṣṭe sarvā viśaḥ sarvānvedāntsarvāndevāntsarvāṇi<BR>
bhūtāni sarveṣāṃ ha vai sa eteṣāṃ rājyānāṃ sāyujyaṃ salokatāmaśnute sarvāsāṃ<BR>
viśāmaiśvaryamādhipatyaṃ gacati sarvānvedānavarunddhe sarvāndevānprītvā sarveṣu<BR>
bhūteṣvantataḥ pratitiṣṭhati yasyaivaṃvidetaddhotā pāriplavamākhyānamācaṣṭe yo<BR>
vaitadevaṃ vedaitadeva samānamākhyānam punaḥ punaḥ saṃvatsaram pariplavate<BR>
tadyatpunaḥ punaḥ pariplavate tasmātpāriplavaṃ ṣaṭtriṃśataṃ daśāhānācaṣṭe<BR>
ṣaṭtriṃśadakṣarā bṛhatī bārhatāḥ paśavo bṛhatyaivāsmai paśūnavarunddhe<BR>
<BR>
<BR>
<BR>
13.4.4.[1]<BR>
<BR>
saṃvatsare paryavete dīkṣā  prājāpatyamālabhyotsīdantīṣṭayaḥ purohitasyāgniṣu<BR>
yajetetyu haika āhuḥ kimu dīkṣito yajeta dvādaśa dīkṣā dvādaśopasadastisraḥ<BR>
sutyāstattriṇavamabhisampadyate vajro vai triṇavaḥ kṣatramaśvaḥ kṣatraṃ rājanyo<BR>
vajreṇa khalu vai kṣatraṃ spṛtaṃ tadvajreṇaiva kṣatraṃ spṛṇoti<BR>
<BR>
<BR>
<BR>
13.4.4.[2]<BR>
<BR>
dīkṣaṇīyāyāṃ saṃsthitāyām  sāyaṃ vāci visṛṣṭāyāṃ vīṇāgaṇagina upasametā bhavanti<BR>
tānadhvaryuḥ sampreṣyati vīṇāgaṇagina ityāha devairimaṃ yajamānaṃ saṃgāyateti taṃ<BR>
te tathā saṃgāyanti <BR>
<BR>
<BR>
<BR>
13.4.4.[3]<BR>
<BR>
aharaharvāci visṛṣṭāyām  agnīṣomīyāṇāmantataḥ saṃsthāyām parihṛtāsu<BR>
vasatīvarīṣu tadyadenaṃ devaiḥ saṃgāyanti devairevainaṃ tatsalokaṃ kurvanti <BR>
<BR>
<BR>
<BR>
13.4.4.[4]<BR>
<BR>
prajāpatinā sutyāsu  evamevāharahaḥ parihṛtāsveva<BR>
vasatīvarīṣūdavasānīyāyāmantataḥ saṃsthitāyāṃ tadyadenam prajāpatinā saṃgāyanti<BR>
prajāpatinaivainam tadantataḥ salokaṃ kurvanti<BR>
<BR>
<BR>
<BR>
13.4.4.[5]<BR>
<BR>
ekaviṃśatiryūpāḥ  sarva ekaviṃśatyaratnayo rājjudālo'gniṣṭho bhavati<BR>
paitudāravāvabhitaḥ ṣaḍbailvāstraya itthāttraya itthātṣaṭ khādirāstraya evetthāttraya<BR>
itthātṣaṭ pālāśāstraya evetthāttraya itthāt <BR>
<BR>
<BR>
<BR>
13.4.4.[6]<BR>
<BR>
tadyadeta evaṃ yūpā bhavanti  prajāpateḥ prāṇeṣūtkrānteṣu śarīraṃ<BR>
śvayitumadhriyata tasya yaḥ śleṣmāsītsa sārdhaṃ samavadrutya madhyato nasta<BR>
udabhinatsa eṣa vanaspatirabhavadrajjudālastasmātsa śleṣmaṇāḥ śleṣmaṇo hi<BR>
samabhavattenaivainaṃ tadrūpeṇa samardhayati tadyatso'gniṣṭho bhavati madhyaṃ<BR>
vā etadyūpānāṃ yadagniṣṭho madhyametatprāṇānāṃ yannāsike sva evainaṃ tadāyatane<BR>
dadhāti <BR>
<BR>
<BR>
<BR>
13.4.4.[7]<BR>
<BR>
atha yadāpomayaṃ teja āsīt  yo gandhaḥ sa sārdhaṃ samavadrutya cakṣuṣṭa<BR>
udabhinatsa eṣa vanaspatirabhavatpotudārustasmātsa surabhirgandhāddhi<BR>
samabhavattasmādu jvalanastejaso hi samabhavattenaivainaṃ tadrūpeṇa samardhayati<BR>
tadyattāvabhito'gniṣṭham bhavatastasmādime abhito nāsikāṃ cakṣuṣī sva evainau<BR>
tadāyatane dadhāti <BR>
<BR>
<BR>
<BR>
13.4.4.[8]<BR>
<BR>
atha yatkuntāpamāsīt  yo majjā sa sārdhaṃ samavadrutya śrotrata udabhinatsa eṣa<BR>
vanaspatirabhavadbilvastasmāttasyāntarataḥ sarvameva phalamādyam bhavati<BR>
tasmādu hāridra iva bhavati hāridra iva hi majjā tenaivainaṃ tadrūpeṇa<BR>
samardhayatyantare paitudāruvau bhavato bāhye bailvā antare hi cakṣuṣī bāhye<BR>
śrotre sva evaināṃstadāyatane dadhāti<BR>
<BR>
<BR>
<BR>
13.4.4.[9]<BR>
<BR>
asthibhya evāsya khadiraḥ samabhavat  tasmātsa dāruṇo bahusāro dāruṇamiva hyasthi<BR>
tenaivainaṃ tadrūpeṇa samardhayatyantare bailvā bhavanti bāhye khādirā antare hi<BR>
majjāno bāhyānyasthīni sva evaināṃstadāyatane dadhāti <BR>
<BR>
<BR>
<BR>
13.4.4.[10]<BR>
<BR>
māṃsebhya evāsya palāśaḥ samabhavat  tasmātsa bahuraso lohitaraso lohitamiva hi<BR>
māṃsaṃ tenaivainaṃ tadrūpeṇa samardhayatyantare khādirā bhavanti bāhye pālāśa<BR>
antarāṇi hyasthīni bāhyāni māṃsāni sva evaināṃstadāyatane dadhāti <BR>
<BR>
<BR>
<BR>
13.4.4.[11]<BR>
<BR>
atha yadekaviṃśatirbhavanti  ekaviṃśatyaratnaya ekaviṃśo vā eṣa tapati dvādaśa<BR>
māsāḥ pañcartavastraya ime lokā asāvāditya ekaviṃśaḥ so'śvamedha eṣa<BR>
prajāpatirevametam prajāpatiṃ yajñaṃ kṛtsnaṃ saṃskṛtya<BR>
tasminnekaviṃśatimagnīṣomīyānpaśūnālabhate teṣāṃ samānaṃ<BR>
karmetyetatpūrvedyuḥ karma<BR>
<BR>
<BR>
<BR>
13.5.1.[1]<BR>
<BR>
atha prātargotamasya  caturuttara stomo bhavati tasya catasṛṣu<BR>
bahiṣpavamānamaṣṭāsvaṣṭāsvājyāni dvādaśasu mādhyandinaḥ pavamānaḥ ṣoḍaśasu<BR>
pṛṣṭhāni viṃśatyāmārbhavaḥ pavamānaścaturviṃśatyāmagniṣṭomasāma <BR>
<BR>
<BR>
<BR>
13.5.1.[2]<BR>
<BR>
tasya haike  agniṣṭomasāma catuḥsāma kurvanti nāgniṣṭomo nokthya iti<BR>
vadantastadyadi tathā kuryuḥ sārdhaṃ stotriyaṃ śastvā sārdhamanurūpaṃ<BR>
śaṃsedrathantaram pṛṣṭhaṃ rāthantaraṃ śastramagniṣṭomo yajñastenemaṃ<BR>
lokamṛdhnoti <BR>
<BR>
<BR>
<BR>
13.5.1.[3]<BR>
<BR>
ekaviṃśatiḥ savanīyāḥ paśavaḥ  sarva āgneyāsteṣāṃ samānaṃ karmetyu haika āhurdve<BR>
tvevaite ekādaśinyāvālabheta ya evaikādaśineṣu kāmastasya kāmasyāptyai<BR>
<BR>
<BR>
<BR>
13.5.1.[4]<BR>
<BR>
saṃsthite'gniṣṭome  parihṛtāsu vasatīvarīṣvadhvaryurannahomānjuhoti<BR>
teṣāmuktam brāhmaṇaṃ prāṇāya svāhāpānāya svāheti dvādaśabhiranuvākairdvādaśa<BR>
māsāḥ saṃvatsaraḥ sarvaṃ saṃvatsaraḥ sarvamaśvamedhaḥ sarvasyāptyai<BR>
sarvasyāvaruddhyai <BR>
<BR>
<BR>
<BR>
13.5.1.[5]<BR>
<BR>
ekaviṃśam madhyamamaharbhavati  asau vā āditya ekaviṃśaḥ so'śvamedhaḥ<BR>
svenaivainaṃ stomena svāyāṃ devatāyām pratiṣṭhāpayati tasmādekaviṃśam <BR>
<BR>
<BR>
<BR>
13.5.1.[6]<BR>
<BR>
yadvevaikaviṃśam  ekaviṃśo vai puruṣo daśa hastyā aṅgulayo daśa pādyā<BR>
ātmaikaviṃśastadanenaikaviṃśenātmanaitasminnekaviṃśe pratiṣṭhāyām pratitiṣṭhati<BR>
tasmādekaviṃśam <BR>
<BR>
<BR>
<BR>
13.5.1.[7]<BR>
<BR>
yadvevaikaviṃśam  ekaviṃśo vai stomānām pratiṣṭhā bahu khalu vā<BR>
etadetasminnahanyuccāvacamiva karma kriyate tadyadetadetasminnahanyuccāvacam<BR>
bahu karma kriyate tadetasminnekaviṃśe pratiṣṭhāyām pratiṣṭhitaṃ kriyātā iti<BR>
tasmādvevaitadekaviṃśamahaḥ <BR>
<BR>
<BR>
<BR>
13.5.1.[8]<BR>
<BR>
tasya prātaḥsavanam  agniṃ tam manye yo vasuriti hotā pāṅktamājyaṃ<BR>
śastvaikāhikamupasaṃśaṃsati bārhataṃ ca praugam mādhucandasaṃ ca tricaśa ubhe<BR>
saṃśaṃsati yaśca bārhate prauge kāmo ya u ca mādhucandase tayorubhayoḥ<BR>
kāmayorāptyai kLptam prātaḥsavanam<BR>
<BR>
<BR>
<BR>
13.5.1.[9]<BR>
<BR>
athāto mādhyandinaṃ savanaṃ  aticandāḥ pratipanmarutvatīyasya trikadrukeṣu<BR>
mahiṣo yavāśiramityatiṣṭhā vā eṣā candasāṃ yadaticandā atiṣṭhā aśvamedho<BR>
yajñānāmaśvamedhasyaivāptyai saiṣaiva triḥ śastā tricaḥ sampadyate teno taṃ<BR>
kāmamāpnoti yastrica idaṃ vaso sutamandha ityanucara eṣa eva nitya ekāhātāna itthā<BR>
hi soma inmade'vitāsi sunvato vṛktabarhiṣa iti paṅktīśca ṣaṭpadāśca śastvaikāhike<BR>
nividaṃ dadhātīti marutvatīyam <BR>
<BR>
<BR>
<BR>
13.5.1.[10]<BR>
<BR>
athāto niṣkevalyam  mahānāmnyaḥ pṛṣṭham bhavanti sānurūpāḥ sapragāthāḥ śaṃsati<BR>
sarve vai kāmā mahānāmnīṣu sarve kāmā aśvamedhe sarveṣāṃ kāmānāmāptyāindro<BR>
madāya vāvṛdhe predam brahma vṛtratūryeṣvāvithe ti paṅktīśca ṣa+\padāśca<BR>
śastvaikāhike nividaṃ dadhāti kLptam mādhyandinaṃ savanam<BR>
<BR>
<BR>
<BR>
13.5.1.[11]<BR>
<BR>
athātastṛtīyasavanam  aticandā eva pratipadvaiśvadevasyābhityaṃ devaṃ<BR>
savitāramoṇyoriti tasyā etadeva brāhmaṇaṃ yatpūrvasyā abhitvā deva<BR>
savitarityanucaro'bhivānbhibhūtyai rūpamudu ṣya devaḥ savitā damūnā iti sāvitraṃ<BR>
śastvaikāhike nividaṃ dadhāti mahī dyāvāpṛthivīiha jyeṣthe iti caturṛcaṃ<BR>
dyāvāpṛthivīyaṃ śastvaikāhike nividaṃ dadhātyṛbhurvibhvā vāja indro no<BR>
acetyārbhavaṃ śastvaikāhike nividaṃ dadhāti ko nu vām mitrāvaruṇāvṛtāyanniti<BR>
vaiśvadevaṃ śastvaikāhike nividaṃ dadhātīti vaiśvadevam <BR>
<BR>
<BR>
<BR>
13.5.1.[12]<BR>
<BR>
athāta āgnimārutam  mūrdhānaṃ divo aratim pṛthivyā iti vaiśvānarīyaṃ śastvaikāhike<BR>
nividaṃ dadhātyā rudrāsa indravantaḥ sajoṣasa iti mārutaṃ śastvaikāhike nividaṃ<BR>
dadhātīmamūṣu vo atithimuṣarbudhamiti navarcaṃ jātavedasīyaṃ śastvaikāhike<BR>
nividaṃ dadhāti tadyadaikāhikāni nividdhānāni bhavanti pratiṣṭhā vai jyotiṣtomaḥ<BR>
pratiṣṭhāyā apracyutyai <BR>
<BR>
<BR>
<BR>
13.5.1.[13]<BR>
<BR>
tasyaite paśavo bhavanti  aśvastūparo gomṛga iti pañcadaśa paryaṅgyāsteṣāmuktam<BR>
brāhmaṇamathaita āraṇyā vasantāya kapiñjalānālabhate grīṣmāya<BR>
kalaviṅkānvarṣābhyastittirīniti teṣāmvevoktam <BR>
<BR>
<BR>
<BR>
13.5.1.[14]<BR>
<BR>
athaitānekaviṃśataye  cāturmāsyadevatābhya ekviṃśatimekaviṃśatim paśūnālabhata<BR>
etāvanto vai sarve devā yāvatyaścāturmāsyadevatāḥ sarve kāmā aśvamedhe<BR>
sarvāndevānprītvā sarvānkāmānāpnavānīti na tathā kuryāt <BR>
<BR>
<BR>
<BR>
13.5.1.[15]<BR>
<BR>
saptadaśaiva paśūnmadhyame yūpa ālabhet  prajāpatiḥ saptadaśaḥ sarvaṃ saptadaśaḥ<BR>
sarvamaśvamedhaḥ sarvasyāptai sarvasyāvarudhyai ṣoḍaśa ṣoḍaśetareṣu<BR>
ṣoḍaśkalam vā idaṃ sarvaṃ sarvamaśvamedhaḥ sarvasyāptai sarvasyāvarudhyai<BR>
trayodaśa trayodaśāraṇyānākāśeṣvālabhate trayodaśa māsāḥ samvatsaraḥ sarvaṃ<BR>
samvatsaraḥ sarvamaśvamedhaḥ sarvasyāptai sarvasyāvarudhyai<BR>
<BR>
<BR>
<BR>
13.5.1.[16]<BR>
<BR>
atha purā bahiṣpavamānāt  aśvaṃ niktvodānayanti tena pāvamānāya sarpanti<BR>
tasyoktam brāhmaṇaṃ stute bahiṣpavamāne'śvamāstāvamākramayanti sa yadyava vā<BR>
jighredvi vā vartet samṛddho me yajña iti ha vidyāttamupākṛtyādhvaryurāha<BR>
hotarabhiṣṭuhīti tamekādaśabhirhotābhiṣṭauti <BR>
<BR>
<BR>
<BR>
13.5.1.[17]<BR>
<BR>
yadakrandaḥ prathamaṃ jāyamāna iti  triḥ prathamayā triruttamayā tāḥ pañcadaśa<BR>
sampadyante pañcadaśo vai vajro vīryam vajro vajreṇaivaitadvīryeṇa yajamānaḥ<BR>
purastātpāpmām vajro vajreṇaivaitadvīryeṇa yajamānaḥ purastātpāpmānamapahate<BR>
tadvai yajamānāyaiva vajraḥ pradīyate yo'sya stṛtyastaṃ startava upa prāgācasanam<BR>
vājyarvopa prāgātparamaṃyatsadhasthamiti<BR>
<BR>
<BR>
<BR>
13.5.1.[18]<BR>
<BR>
ete uddhṛtya  mā no mitro varuṇo aryamāyurityetatsūktamadhrigāvāvapati<BR>
catustriṃśadvājino devabandhorityu haika etām vaṅkrīṇām purastāddadhati<BR>
nedanāyatane praṇavaṃ dadhāmetyatho nedekavacanena bahuvacanam vyavāyāmeti<BR>
na tathā kuryātsārdhameṣa sūktamāvapedupa prāgācasanam vājyarvopa<BR>
prāgātparamaṃyatsadhasthamiti <BR>
<BR>
<BR>
<BR>
13.5.2.[1]<BR>
<BR>
eteuktvā  yadadhrigoḥ pariśiṣṭam bhavati tadāha vāso'dhivāsaṃ<BR>
hiraṇyamityaśvāyopastṛṇanti tasminnenamadhi sañjñapayanti sañjñapteṣu paśuṣu<BR>
patnyaḥ pānnejanairudāyanti catasraśca jāyāḥ kumārī pañcamī catvāri ca<BR>
śatānyanucarīṇām <BR>
<BR>
<BR>
<BR>
13.5.2.[2]<BR>
<BR>
niṣth\iteṣu pānnejaneṣu  mahiṣīmaśvāyopanipādayantyathaināvadhivāsena<BR>
samprorṇuvanti svargeloke prorṇuvathāmityeṣa vai svargo loko yatra paśuṃ<BR>
sañjñapayanti nirāyatyāśvasya śiśnam mahiṣyupasthe nidhatte vṛṣā vājī retodhā reto<BR>
dadhātviti mithunasyaiva sarvatvāya <BR>
<BR>
<BR>
<BR>
13.5.2.[3]<BR>
<BR>
tayoḥ śayānayoḥ aśvaṃ yajamāno'bhimethatyutsakthyā ava gudaṃ dhehīti taṃ na<BR>
kaścana pratyabhimethati nedyajamānam pratipratiḥ kaścidasaditi <BR>
<BR>
<BR>
<BR>
13.5.2.[4]<BR>
<BR>
athādhvaryuḥ kumārīmabhimethati  kumāri haye-haye kumāri yakāsakau śakuntiketi<BR>
taṃ kumārī pratyabhimethatyadhvaryo haye-haye'dhvaryo yako'sakau śakuntaka iti <BR>
<BR>
<BR>
<BR>
13.5.2.[5]<BR>
<BR>
atha brahmā mahiṣīmabhimethati  mahiṣi haye-haye mahiṣi mātā ca te pitā ca<BR>
te'gram vṛkṣasya rohata iti tasyai śataṃ rājaputryo'nucaryo bhavanti tā brahmāṇam<BR>
pratyabhimethanti brahmanhaye-haye brahmanmātā ca te pitā ca te'gre vṛkṣasya<BR>
krīḍata iti <BR>
<BR>
<BR>
<BR>
13.5.2.[6]<BR>
<BR>
athodgātā vāvātāmabhimethati  vāvāte haye-haye vāvāta ūrdhvāmenāmucrāpayeti<BR>
t!syai śataṃ rājanyā anucaryo bhavanti tā udgātāram<BR>
pratyabhimethantyudgātarhaye-haya udgātarūdhvarmenamucrayatāditi<BR>
<BR>
<BR>
<BR>
13.5.2.[7]<BR>
atha hotā parivṛktāmabhimethati  parivṛkte haye-haye parivṛkte yadasyā aṃhubhedyā<BR>
iti tasyai śataṃ sūtagrāmaṇyāṃ duhitaro'nucaryo bhavanti tā hotāram<BR>
pratyabhimethanti hotarhaye-haye hotaryaddevāso lalāmagumiti <BR>
<BR>
<BR>
<BR>
13.5.2.[8]<BR>
<BR>
atha kṣattā pālāgalīmabhimethati  pālāgali haye-haye pālāgali yaddhariṇo yavamatti<BR>
na puṣṭam paśu manyata iti tasyai śataṃ kṣātrasaṅgrahītṝṇāṃ duhitaro'nucaryo<BR>
bhavanti tāḥ kṣattāram pratyabhimethanti kṣattarhaye-haye kṣattaryaddhariṇo<BR>
yavamatti na puṣṭam bahu manyata iti <BR>
<BR>
<BR>
<BR>
13.5.2.[9]<BR>
<BR>
sarvāptirvāeṣā vācaḥ  yadabhimethikāḥ sarve kāmā aśvamedhe sarvayā vācā<BR>
sarvānkāmānāpnavāmetyutthāpayanti mahiṣīṃ tatastā yathetam<BR>
pratip!rāyantyathetare surabhimatīmṛcamantato'nvāhurdadhikrāvṇoakāriṣamiti <BR>
<BR>
<BR>
<BR>
13.5.2.[10]<BR>
<BR>
apa vā etebhya āyurdevatāḥ krāmanti  ye yajñepūtām vā cam vadanti<BR>
vācamevaitatpunate devayajyāyai devatānāmanapakramāya yā ca gomṛge vapā bhavati<BR>
yā cājetūpare te aśve pratyavadhāyāharanti nāśvasya vapāstīti vadanto na tathā<BR>
kuryādaśvasyaiva pratyakṣam meda āharetprajñātā itarāḥ<BR>
<BR>
<BR>
<BR>
13.5.2.[11]<BR>
<BR>
śṛtāsu vapāsu svāhākṛtibhiścaritvā pratyañcaḥ pratiparetya sadasi brahmodyam<BR>
vadanti pūrvayā dvārā prapadya yathādhiṣṇyam vyupaviśanti <BR>
<BR>
<BR>
<BR>
13.5.2.[12]<BR>
<BR>
sa hotādhvaryum pṛcati  kaḥ svidekākī caratīti tam pratyāha sūrya ekākī caratīti<BR>
<BR>
<BR>
<BR>
13.5.2.[13]<BR>
<BR>
athādhvaryurhotāram pṛcati  kiṃ svitsūryasamaṃ jyotiriti tam pratyāha brahma<BR>
sūryasamaṃ jyotiriti<BR>
<BR>
<BR>
<BR>
13.5.2.[14]<BR>
<BR>
atha brahmodgātāram pṛcati  pṛcāmi tvā citaye devasakheti tam pratyāhāpi teṣu<BR>
triṣu padeṣvasmīti <BR>
<BR>
<BR>
<BR>
13.5.2.[15]<BR>
<BR>
athodgātā brahmāṇam pṛcati  keṣvantaḥ puruṣa āviveśeti tam pratyāha pañcasvantaḥ<BR>
puruṣa āviveśeti <BR>
<BR>
<BR>
<BR>
13.5.2.[16]<BR>
<BR>
etasyāmuktāyāmutthāya  s!daso'dhi prāñco yajamānamabhyāyantyagreṇa havirdhāne<BR>
āsīnametya yathāyatanam paryupaviśanti <BR>
<BR>
<BR>
<BR>
13.5.2.[17]<BR>
<BR>
sa hotādhvaryum pṛcati  kā svidāsītpūrvacittiriti tam pratyāha dyaurāsītpūrvacittiriti<BR>
<BR>
<BR>
<BR>
13.5.2.[18]<BR>
<BR>
athādhvaryurhotāram pṛcati  ka īmare piśaṅgileti tam pratyāhājāre piśañgileti<BR>
<BR>
<BR>
<BR>
13.5.2.[19]<BR>
<BR>
atha brahmodgātāram pṛcati  katyasya viṣṭhāḥ katyakṣarāṇīti tam pratyāha ṣaḍasya<BR>
viṣth\āḥ śatamakṣarāṇīti <BR>
<BR>
<BR>
<BR>
13.5.2.[20]<BR>
<BR>
athodgātā brahmāṇam pṛcati  ko asya veda bhuvanasya nābhimiti tam pratyāha<BR>
vedāhamasya bhuvanasya nābhimiti<BR>
<BR>
<BR>
<BR>
13.5.2.[21]<BR>
<BR>
athādhvaryuṃ yajamānaḥ pṛcati  pṛcāmi tvā paramantam pṛthivyā iti tam<BR>
pratyāheyam vediḥ paro antaḥ pṛthivyā iti <BR>
<BR>
<BR>
<BR>
13.5.2.[22]<BR>
<BR>
sarvāptirvā eṣā vācaḥ  yadbrahmodyaṃ sarve kāmā aśvamedhe sarvayā vācā<BR>
sarvānkāmānāpnavāmeti <BR>
<BR>
<BR>
13.5.2.[23]<BR>
<BR>
udite brahmodye  prapadyādhvaryurhiraṇmayene pātreṇa prājāpatyam mahimānaṃ<BR>
grahaṃ gṛhṇāti tasya purorugghiraṇyagarbhaḥ samavartatāgra ityathāsya puro'nuvākyā<BR>
subhūḥ svayambhūḥ prathama iti hotā yakṣatprajāpatimiti praiṣaḥ prajāpate na<BR>
tvadetānyanya iti hotā yajati vaṣaṭkṛte juhoti yaste'hantsamvatsare mahimā<BR>
sambabhūveti nānuvaṣaṭkaroti sarvahutaṃ hi juhoti 3050101athāto vapānāṃ homaḥ <BR>
nānaiva careyurā vaiśvadevasya vapāyai vaiśvadevasya vapāyāṃ hutāyāṃ<BR>
tadanvitarājuhuyuriti ha smāha satyakāmo jābālo viśve vai sarve<BR>
devāstadenānyathādevatam prīṇātīti <BR>
<BR>
<BR>
<BR>
13.5.3.[1]<BR>
<BR>
aindrāgnasya vadāyāṃ hutāyām  tadanvitarā juhuyuriti ha smāhatuḥ saumāpau<BR>
mānutantavyāvindrāgnī vai sarve devāstadevainānyathādevatam prīṇātīti <BR>
<BR>
<BR>
<BR>
13.5.3.[2]<BR>
<BR>
kāyasya vapāyāṃ hutāyām  tadanvitarā juhuyuriti ha smāha inānyathādevatam<BR>
prīṇātīti śailāliḥ prajāpatirvai kaḥ prajāpatimu vā anu sarve<BR>
devāstadevainānyathādevatam prīṇātīti<BR>
<BR>
<BR>
<BR>
13.5.3.[3]<BR>
<BR>
ekaviṃśatiṃ cāturmāsyadevatā anuhutya  ekviṃśatidhā kṛtvā pracareyuriti ha smāha<BR>
bhāllabeya etāvanto vai sarve devāyāvatyaścāturmāsyadevatāstadevainānyathādevatam<BR>
prīṇātīti <BR>
<BR>
<BR>
<BR>
13.5.3.[4]<BR>
<BR>
nānaiva careyuḥ  itīndrotaḥ śaunakaḥ kimuta tvareraṃstadevainānyathādevatam<BR>
prīṇātītyetadaha teṣām vaco'nyā tvevāta sthitiḥ <BR>
<BR>
<BR>
<BR>
13.5.3.[5]<BR>
<BR>
atha hovāca yājñavalkyaḥ  sakṛdeva prājāpatyābhiḥ pracareyuḥ<BR>
sakṛddevadevatyābhistadevainānyathādevatam prīṇātyañjasā yajñasya saṃsthāmupaiti<BR>
na hvalatīti <BR>
<BR>
<BR>
<BR>
13.5.3.[6]<BR>
<BR>
hutāsu vapāsu  prapadyādhvaryū rajatena pātreṇa prājāpatyam mahimānamuttaraṃ<BR>
grahaṃ gṛhṇāti tasya purorugyaḥ prāṇato nimiṣato mahitveti viparyaste yājyānuvākye<BR>
ayātayāmatāyā eṣa eva praiṣo vaṣaṭkṛte juhoti yaste rātrau samvatsare mahimā<BR>
sambabhūveti nānuvaṣaṭkaroti tasyoktam brāhmaṇam <BR>
<BR>
<BR>
<BR>
13.5.3.[7]<BR>
<BR>
nānyeṣām paśūnām tedanyā avadyanti avadyantyaśvasya dakṣiṇato'nyeṣām<BR>
paśūnāmavadyantyuttarato'śvasya plakṣaśākhāsvanyeṣām paśūnāmavadyanti<BR>
vetasaśākhāsvaśvasya <BR>
<BR>
<BR>
<BR>
13.5.3.[8]<BR>
<BR>
tadu hovāca sātyayajñiḥ  itarathaiva kuryuḥ patha eva nāpodityamiti pūrvā tveva<BR>
sthitirukthyo yajñastenāntarikṣalokamṛdhnoti sarvastomo'tirātra<BR>
uttamamaharbhavati sarvam vai sarvastomo'tirātraḥ sarvamaśvamedhaḥ sarvasyāptai<BR>
sarvasyāvaruddhyai <BR>
<BR>
<BR>
<BR>
13.5.3.[9]<BR>
<BR>
tasya trivṛdbahiṣpavamānam  pañcadaśānyājyāni saptadaśo mādhyandinaḥ pavamāna<BR>
ekaviṃśāni pṛṣth\āni triṇavastṛtīyaḥ<BR>
pavamānastrayastriṃśamagniṣṭomasāmaikaviṃśānyukthānyekaviṃśaḥ ṣoḍaśī<BR>
pañcadaśī rātristrivṛtsandhiryaddvitīyasyāhnaḥ pṛṣth\yasya ṣaḍahasya<BR>
tacastramatirātro yajñastenāmuṃ lokamṛdhnoti<BR>
<BR>
<BR>
<BR>
13.5.3.[10]<BR>
<BR>
ekaviṃśatiḥ savanīyāḥ paśavaḥ  sarva āgneyāsteṣāṃ samānaṃkarmetyu haika<BR>
āhuścaturviṃśatim tvevaitāngavyānālabhet dvādaśabhyo devatābhyo dvādaśa māsāḥ<BR>
samvatsaraḥ sarvaṃ samvatsaraḥ sarvamaśvamedhaḥ sarvasyāptai sarvasyāvaruddhyai<BR>
<BR>
<BR>
<BR>
13.5.4.[1]<BR>
<BR>
etena hendroto daivāpaḥ śaunakaḥ  janamejayam pārikṣitaṃ yājayām cakāra<BR>
teneṣṭvā sarvām pāpakṛtyāṃ sarvām brahmahatyāmapajaghāna sarvāṃ ha vai<BR>
pāpakṛtyāṃ sarvām brahmahatyāmapahanti yo'śvamedhena yajate <BR>
<BR>
<BR>
<BR>
13.5.4.[2]<BR>
<BR>
tadetadgāthayābhigītam  āsandīvati dhānyādaṃ rukmiṇaṃ haritasrajam<BR>
abadhnādaśvaṃ sāraṅgaṃ devebhyo janamejaya iti <BR>
<BR>
<BR>
13.5.4.[3]<BR>
<BR>
ete eva pūrve ahanī  jyotiratirātrastena bhīmasenamete eva pūrve ahanī<BR>
gauratirātrastenograsenamete eva pūrve ahanī āyuratirātrastena śrutasenamityete<BR>
pārikṣitīyāstadetadgāthayābhigītam pārikṣitā yajamānā aśvamedhaiḥ paro'varam<BR>
ajahuḥ karma pāpakam puṇyāḥ puṇyena karmaṇeti <BR>
<BR>
<BR>
<BR>
13.5.4.[4]<BR>
<BR>
ete eva pūrve ahanī  abhijidatirātrastena ha para āṭṇāra īje kausalyo rājā<BR>
tadetadgāthayābhigītamaṭṇārasya paraḥ putro'śvam medhyamabandhayat<BR>
hairaṇyanābhaḥ kausalyo diśaḥ pūrṇā amaṃhateti <BR>
<BR>
<BR>
<BR>
13.5.4.[5]<BR>
<BR>
ete eva pūrve ahanī  viśvajidatirātrastena ha purukutso daurgaheṇeja aikṣvāko rājā<BR>
tasmādetadṛṣiṇābhyanūktamasmākamatra pitarasta āsantsapta ṛṣayo daurgahe<BR>
badhyamāna iti<BR>
<BR>
<BR>
<BR>
13.5.4.[6]<BR>
<BR>
ete eva pūrve ahanī  mahāvratamatirātrastena ha marutta āvikṣita īja āyogavo rājā<BR>
tasya ha tato marutaḥ pariveṣṭāro'gniḥ kṣattā viśve devāḥ sabhāsado<BR>
babhūvustadetadgāthayābhigītam marutaḥ pariveṣṭāro maruttasyāvasangṛhe<BR>
āvikṣitasyāgniḥ kṣattā viśve devāḥ sabhāsada iti maruto ha vai tasya<BR>
pariveṣṭāro'gniḥ kṣattā viśve devāḥ sabhāsado bhavanti yo'śvamedhena yajate<BR>
<BR>
<BR>
<BR>
13.5.4.[7]<BR>
<BR>
ete eva pūrve ahanī  aptoryāmo'tirātrastena haitena kraivyaīje pāñcālo rājā krivaya iti<BR>
ha vai purā pañcālānācakṣate tadetadgāthayābhigītam aśvam medhyamālabhata<BR>
krivīṇāmatipūruṣaḥ pāñcālaḥ parivakrāyāṃ sahasraśatadakṣiṇamiti<BR>
<BR>
<BR>
<BR>
13.5.4.[8]<BR>
<BR>
atha dvitīyayā  sahasramāsannayutā śatā ca pañcaviṃśatiḥ dikto-diktaḥ pañcālānām<BR>
brāhmaṇā yā vibhejira iti <BR>
<BR>
<BR>
<BR>
13.5.4.[9]<BR>
<BR>
trivṛdagniṣṭomaḥ  pañcadaśa ukthyaḥ saptadaśaṃ tṛtīyamahaḥ sokthakamekaviṃśaḥ<BR>
ṣoḍaśī pañc=daśī rātristrivṛtsandhirityeṣo'nuṣṭupsampannastena haitena dhvasā<BR>
dvaitavanaīje mātsyo rājā yatraitaddvaitavanaṃ sarastadetadgāthayābhigītaṃ<BR>
caturdaśa dvaitavano rājā saṅgrāmajiddhayān indrāya<BR>
vṛtraghne'badhnāttasmāddvaitavanaṃ sara iti <BR>
<BR>
<BR>
<BR>
13.5.4.[10]<BR>
<BR>
caturviṃśāḥ pavamānāḥ  trivṛdabhyāvartaṃ catuścatvāriṃśāḥ pavamānā<BR>
ekaviṃśamabhyāvartamaṣṭācatvāriṃśāḥ<BR>
pavamānāstrayastriṃśamabhyāvartamāgniṣṭomasāmāddyātriṃśānyukthānyekaviṃśaḥ<BR>
ṣoḍaśī pañcadaśī rātristrivṛtsandhiriti <BR>
<BR>
<BR>
<BR>
13.5.4.[11]<BR>
<BR>
etadviṣṇoḥ krāntam  tena haitena bharato dauḥṣantirīje teneṣṭvemām vyaṣṭim<BR>
vyānaśe yeyam bharatānāṃ tadetadgāthayābhigītamaṣṭāsaptatim bharato<BR>
dauṣantiryamunāmanu gaṅgāyām vṛtraghne'badhnātpañcapañcāśataṃ hayāniti <BR>
<BR>
<BR>
<BR>
13.5.4.[12]<BR>
<BR>
atha dvitīyayā  trayastriṃśaṃ śataṃ rājāśvānbaddhvāya medhyān<BR>
saudyumniratyaṣṭhādanyānamāyānmāyavattara iti<BR>
<BR>
<BR>
<BR>
13.5.4.[13]<BR>
<BR>
atha tṛtīyayā  śakuntalā nāḍapityapsarā bharatam dadhe<BR>
paraḥsahasrānindrāyāśvānmedhānya āharadvijitya pṛthivīṃ sarvāmiti <BR>
<BR>
<BR>
<BR>
13.5.4.[14]<BR>
<BR>
atha caturthyā  mahadadya bharatasya na pūrve nāpare janāḥ  divam martya-iva<BR>
bāhubhyāṃ nodāpuḥ pañca mānavā iti<BR>
<BR>
<BR>
<BR>
13.5.4.[15]<BR>
<BR>
ekaviṃśastomena  ṛṣabho yājñatura īje śviknānāṃ rājā tadetadgāthayābhigītaṃ<BR>
yājñature yajamāne brahmāṇa ṛṣabhe janā aśvamedhe dhanam labdhvā vibhajante<BR>
sma dakṣiṇā iti<BR>
<BR>
<BR>
<BR>
13.5.4.[16]<BR>
<BR>
trayastriṃśastomena  śoṇaḥ sātrāsāha īje pāñcālo rājā tadetadgāthayābhigītaṃ<BR>
sātrāsahe<BR>
yajamāne'śvamedhena taurvaśāḥ udīrate trayastriṃśāḥ ṣaṭ sahasrāṇi varmiṇāmiti <BR>
<BR>
<BR>
<BR>
13.5.4.[17]<BR>
<BR>
atha dvitīyayā  ṣaṭṣaṭ ṣaḍgā sahasrāṇi yajñe kokapitustava udīrate trayastriṃśāḥ<BR>
ṣaṭ sahasrāṇi varmiṇāmiti <BR>
<BR>
<BR>
<BR>
13.5.4.[18]<BR>
<BR>
atha tṛtīyayā  sātrāsahe yajamāne pāñcāle rājñi susraji amādyadindraḥ<BR>
somenātṛpyanbrāhmaṇā dhanairiti<BR>
<BR>
<BR>
<BR>
13.5.4.[19]<BR>
<BR>
govinatena śatānīkaḥ  sātrājita īje kāśyasyāśvamādāya tato<BR>
haitardavākkāśayo'gnīnnādadhata āttasomapīthāḥ sma iti vadantaḥ <BR>
<BR>
<BR>
<BR>
13.5.4.[20]<BR>
<BR>
tasya vidhā caturviṃśāḥ pavamānāḥ  trivṛdabhyāvartam catuścatvāriṃśāḥ pavamānā<BR>
ekviṃśānyājyāni triṇavānyukthānyekaviṃśāni pṛṣṭhāni ṣaṭtriṃśāḥ<BR>
pavamānāstrayastriṃśamabhyāvartamāgniṣṭomasāmādekaviṃśānyukthānyekaviṃśaḥ<BR>
ṣoḍaśī pañcadaśī rātristrivṛtsandhiḥ <BR>
<BR>
<BR>
<BR>
13.5.4.[21]<BR>
<BR>
tadetadgāthayābhigītam  śatānīkaḥ samantāsu medhyaṃ sātrājito hayam ādatta<BR>
yajñaṃ kāśīnām bharataḥ satvatāmiveti<BR>
<BR>
<BR>
<BR>
13.5.4.[22]<BR>
<BR>
atha dvitīyayā  śvetaṃ samantāsu vaśaṃ carantaṃ śatānīko dhrṛtarāṣṭrasya medhyam<BR>
ādāya sahvā daśamāsyamaśvaṃ śatānīko govinatena heja iti<BR>
<BR>
<BR>
<BR>
13.5.4.[23]<BR>
<BR>
atha caturthyā  mahadadya bharatānāṃ na pūrve nāpare janāḥ divam martya-iva<BR>
pakṣābhyāṃ nodāpuḥ saptamā navā iti <BR>
<BR>
<BR>
13.5.4.[24]<BR>
<BR>
athāto dakṣiṇānām  madhyam prati rāṣṭrasya yadanyadbhūmeśca puruṣebhyaśca<BR>
brāhmaṇasya ca vittātprācī digghoturdakṣiṇā brahmaṇaḥ<BR>
pratīcyadhvaryorudīcyudgātustadeva hotṛkā anvābhaktāḥ<BR>
<BR>
<BR>
<BR>
13.5.4.[25]<BR>
<BR>
udayanīyāyāṃ samsthitāyām  ekaviṃśatim vaśā anūbandhyā ālabhate<BR>
maitrāvaruṇīrvaiśvadevīrbārhaspatyā etāsāṃ devatānāmāptyai tadyadbārhaspatyāntyā<BR>
bhavanti brahma vai bṛhaspatistadu brahmaṇyevāntataḥ pratitiṣṭhati<BR>
<BR>
<BR>
<BR>
13.5.4.[26]<BR>
<BR>
atha yadekaviṃśatirbhavanti  ekaviṃśo vā eṣa ya eṣa tapati dvādaśa māsāḥ<BR>
pañcartavastraya ime lokā asāvāditya  ekaviṃśa etāmabhisampadam <BR>
<BR>
<BR>
<BR>
13.5.4.[27]<BR>
<BR>
udavasānīyāyāṃ saṃsthitāyām  catasraśca jāyāḥ kumārīm pañcamīṃ catvāri ca<BR>
śatānyanucarīṇāṃ yathāsamuditam dakṣiṇām dadati <BR>
<BR>
<BR>
<BR>
13.5.4.[28]<BR>
<BR>
athottaraṃ samvatsaramṛtupaśubhiryajate  ṣaḍbhirāgneyairvasante<BR>
ṣaḍbhiraindrairgrīṣme ṣaḍbhiḥ pārjanyairvā mārutairvā varṣāsu<BR>
ṣaḍbhirmaitrāvaruṇaiḥ śaradi ṣaḍbhiraindrāvaiṣṇavairhemante<BR>
ṣaḍbhiraindrābārhaspatyaiḥ śiśire ṣaḍṛtavaḥ samvatsaraḥ ṛtuṣveva samvatsare<BR>
pratitiṣṭhati ṣaṭtriṃśadete paśavo bhavanti ṣaṭtriṃśadakṣarā bṛhatī bṛhatyāmadhi<BR>
svargo lokaḥ pratiṣṭhitastadvantato bṛhatyaiva candasā svarge loke pratitiṣṭhati<BR>
<BR>
<BR>
<BR>
13.6.1.[1]<BR>
<BR>
puruṣo ha nārāyaṇo'kāmayata  atitiṣṭheyaṃ sarvāṇi bhūtānyahamevedaṃ sarvaṃ<BR>
syāmiti sa etam puruṣamedham pañcarātram<BR>
yajñakratumapaśyattamāharattenāyajata teneṣṭvātyatiṣṭhatsarvāṇi bhūtānīdaṃ<BR>
sarvamabhavadatitiṣṭhati sarvāṇi bhūtānīdaṃ sarvam bhavati ya evam<BR>
vidvānpuruṣamedhena yajate yo vaitadevam veda <BR>
<BR>
<BR>
<BR>
13.6.1.[2]<BR>
<BR>
tasya trayoviṃśatirdīkṣāḥ  dvādaśopasadaḥ pañca sutyāḥ sa eṣa catvāriṃśadrātraḥ<BR>
sadīkṣopasatkaścatvāriṃśadakṣarā virāṭtadvirājamabhisampadyate tato virāḍajāyata<BR>
virājo adhi pūruṣa ityeṣā vai sā virāḍetasyā evaitadvirājo yajñam puruṣaṃ janayati<BR>
<BR>
<BR>
<BR>
13.6.1.[3]<BR>
<BR>
tā vā etāḥ  catasro daśato bhavanti tadyadetāścatasro daśato bhavantyeṣāṃ caiva<BR>
lokānāmāptye diśāṃ cemameva lokam prathamayā daśatāpnuvannantarikṣaṃ<BR>
dvitīyayā divaṃ tṛtīyayā diśaścaturthyā tathaivaitadyajamāna imameva lokam<BR>
prathamayā daśatāpnotyantarikṣaṃ dvitīyayā divaṃ tṛtīyayā diśaścaturthyaitāvadvā<BR>
idaṃ sarvaṃ yāvādime ca lokā diśaśca sarvam puruṣamedhaḥ sarvasyāptyai<BR>
s!rvasyāvaruddhyai <BR>
<BR>
<BR>
<BR>
13.6.1.[4]<BR>
<BR>
ekādaśāgniṣomīyāḥ paśava upavasathe  teṣāṃ samānaṃ karmaikādaśa yūpā<BR>
ekādaśākṣarā triṣṭubvajrastriṣṭubvīryaṃ triṣṭubvajreṇaivaitadvīryeṇa yajamānaḥ<BR>
purastātpāpmānamapahate <BR>
<BR>
<BR>
<BR>
13.6.1.[5]<BR>
<BR>
ekādaśināḥ sutyāsu paśavo bhavanti  ekādaśākṣarā triṣṭubvajrastriṣṭubvīryaṃ<BR>
triṣṭubvajreṇaivaitadvīryeṇa yajamānaḥ purastātpāpmānamapahate<BR>
<BR>
<BR>
<BR>
13.6.1.[6]<BR>
<BR>
yadvevaikādaśinā bhavanti  ekādaśinī vā idaṃ sarvam prajāpatirhyekādaśinī sarvaṃ<BR>
hi prajāpatiḥ sarvam puruṣamedhaḥ sarvasyāptyai sarvasyāvaruddhyai <BR>
<BR>
<BR>
<BR>
13.6.1.[7]<BR>
<BR>
sa vā eṣa puruṣamedhaḥ pañcarātro yajñakraturbhavati  pāṅkto yajñaḥ pāṅktaḥ<BR>
paśuḥ pañcartavaḥ samvatsaro yatkiṃ ca pañcavidhamadhidevatamadhyātmaṃ<BR>
tadenena sarvamāpnoti <BR>
<BR>
<BR>
<BR>
13.6.1.[8]<BR>
<BR>
tasyāgniṣṭomaḥ prathamamaharbhavati  athokthyo'thātirātro'thokthyo'thāgniṣṭomaḥ<BR>
sa vā eṣa ubhayatojyotirubhayataukthyaḥ<BR>
<BR>
<BR>
<BR>
13.6.1.[9]<BR>
<BR>
yavamadhyaḥ pañcarātro bhavati  ime vai lokāḥ puruṣamedha ubhayatojyotiṣo vā<BR>
ime lokā agnineta ādityenāmutastasmādubhayatojyotirannamukthya<BR>
ātmātirātrastadyadetā ukthyāvatirātramabhito bhavatastasmādayamātmānnena<BR>
parivṛḍho'tha yadeṣa varṣiṣṭo'tirātro'hnāṃ sa madhye tasmādyavamadhyo yute ha<BR>
vai dviṣantam bhrātrṛvyamayamevāsti nāsya dviṣanbhrātṛvya ityāhurya evam veda <BR>
<BR>
<BR>
<BR>
13.6.1.[10]<BR>
<BR>
tasyāsyameva lokaḥ prathamamahaḥ  ayamasya loko vasanta<BR>
ṛturyadūrdhvamasmāllokādarvācīnamantarikṣāttaddvitīyamahastadvasyāgrīṣma<BR>
ṛturantarikṣamevāsya madhyamamaharantarikṣamasya varṣāśaradāvṛtū<BR>
yadūrdhvamntarikṣādarvācīnaṃ divastaccaturthamahastadvasya hemanta<BR>
ṛturdyaurevāsya pañcamamahardyaurasya śiśira ṛturityadhidevatam <BR>
<BR>
<BR>
<BR>
13.6.1.[11]<BR>
<BR>
athādhyātmam  pratiṣthaivāsya prathamamahaḥ pratiṣṭho asya vasanta<BR>
ṛturyadūrdhvam pratiṣṭhāyā avācīnam maddhyāttaddvitīyamahastadvasya grīṣma<BR>
ṛturmadhyamevāsya madhyamamaharmadhyamasya varṣāśaradāvṛtū yadūrdhvam<BR>
madhyādavācīnam śīrṣṇastaccaturthamahastadvasya hemanta ṛtuḥ śira evāsya<BR>
pañcamamahaḥ śiro'sya śiśira ṛturevamime ca lokā samvatsaraścātmā ca<BR>
puruṣamedhamabhisampadyante sarvam vā ime lokāḥ sarvaṃ samvatsaraḥ<BR>
sarvamātmā sarvam puruṣamedhaḥ sarvasyāptyai sarvasyāvaruddhyai<BR>
<BR>
<BR>
<BR>
13.6.2.[1]<BR>
<BR>
atha yasmātpuruṣamedho nāma  ime vai lokāḥ pūrayameva puruṣo yo'yam pavate<BR>
so'syām puri śete tasmātpuruṣastasya yadeṣu lokeṣvannaṃ tadasyānnam<BR>
medhastadyadasyaitadannam medhastasmātpuruṣamedho'tho<BR>
yadasminmedhyānpuruṣānālabhate tasmādveva puruṣamedhaḥ<BR>
<BR>
<BR>
<BR>
13.6.2.[2]<BR>
<BR>
tānvai madhyame'hannālabhate  antarikṣam vai madhyamamaharantarikṣamu vai<BR>
sarveṣām bhūtānāmāyatanamatho annam vā ete paśava udaram<BR>
madhyamamaharudare tadannaṃ dadhāti <BR>
<BR>
<BR>
<BR>
13.6.2.[3]<BR>
<BR>
tānvai daśa-daśālabhate  daśākṣarā virāḍvirāḍu kṛtsnamannaṃ<BR>
kṛtsnasyaivānnādyasyāvaruddhyai <BR>
<BR>
<BR>
<BR>
13.6.2.[4]<BR>
ekādaśa daśata ālabhate  ekādaśākṣarā triṣṭubvajrastriṣṭubvīryaṃ<BR>
triṣṭubvajreṇaivaitadvīryeṇa yajamāno madhyataḥ pāpmānamapahate<BR>
<BR>
<BR>
<BR>
13.6.2.[5]<BR>
<BR>
aṣṭācatvāriṃśatam madhyame yūpa ālabhate  aṣṭācatvāriṃśadakṣarā jagatī jāgatāḥ<BR>
paśavo jagatyaivāsmai paśūnavarunddhe<BR>
<BR>
<BR>
<BR>
13.6.2.[6]<BR>
<BR>
ekādaśaikādaśetareṣu  ekādaśākṣarā triṣṭubvajrastriṣṭubvīryaṃ<BR>
triṣṭubvajreṇaivaitadvīryeṇa yajamāno'bhitaḥ pāpmānamapahate <BR>
<BR>
<BR>
<BR>
13.6.2.[7]<BR>
<BR>
aṣṭā uttamānālabhate  aṣṭākṣarā gāyatrī brahma gāyatrī tadbrahmaivaitadasya<BR>
sarvasyottamaṃ karoti tasmādbrahmāsya sarvasyottamamityāhuḥ<BR>
<BR>
<BR>
<BR>
13.6.2.[8]<BR>
<BR>
te vai prājāpatyā bhavanti  brahma vai prajāpatirbrāhmo hi<BR>
prajāpatistasmātprājāpatyā bhavanti <BR>
<BR>
<BR>
<BR>
13.6.2.[9]<BR>
<BR>
sa vai paśūnupākariṣyan  etāstisraḥ sāvitrīrāhutīrjuhoti deva<BR>
savitastatsaviturvareṇyam viśvāni deva savitariti savitāram prīṇāti so'smai prīta<BR>
etānpuruṣānprasauti tena prasūtānālabhate <BR>
<BR>
<BR>
<BR>
13.6.2.[10]<BR>
<BR>
brahmaṇe brāhmaṇamālabhate  brahma vai brāhmaṇo brahmeva tadbrahmaṇā<BR>
samardhayati kṣatrāya rājanyaṃ kṣatram vai rājanyaḥ kṣatrameva tatkṣatreṇa<BR>
samardhayati marudbhyo vaiśyamm viśo vai maruto viśameva tadviśā samardhayati<BR>
tapase śūdram tapo vai śūdrastapa eva tattapasā samardhayatyevametā devatā<BR>
yathārūpam paśubhiḥ samardhayati tā enaṃ samṛddhāḥ samardhayanti sarvaiḥ kāmaiḥ <BR>
<BR>
<BR>
<BR>
13.6.2.[11]<BR>
<BR>
ājyena juhoti  tejo vā ājyam tejasaivāsmiṃstattejo dadhātyājyena juhotyetadvai<BR>
devānām priyaṃ dhāma yadājyam priyeṇaivaināndhāmnā samardhayati ta enaṃ<BR>
samṛddhāḥ samardhayanti sarvaiḥ kāmaiḥ <BR>
<BR>
<BR>
<BR>
13.6.2.[12]<BR>
<BR>
niyuktānpuruṣān  brahmā dakṣiṇataḥ puruṣeṇa nārāyaṇenābhiṣṭauti sahasraśīrṣā<BR>
puruṣaḥ sahasrākṣaḥ sahasrapādityetena ṣoḍaśarcena ṣoḍaśakalam vā idaṃ sarvaṃ<BR>
sarvam puruṣamedhaḥ sarvasyāptyai sarvasyāvaruddhyā<BR>
itthamasītthamasītyupastautyevainametanmahayatyevātho yathaiṣa<BR>
tathainametadāha tatparyagnikṛtāḥ paśavo babhūvurasañjñaptāḥ<BR>
<BR>
<BR>
<BR>
13.6.2.[13]<BR>
<BR>
atha hainam vāgabhyuvāda  puruṣa mā santiṣṭhipo yadi saṃsthāpayiṣyasi puruṣa<BR>
eva puruṣamatsyatīti tānparyagnikṛtānevodasṛjattaddevatyā āhutīrajuhottābhistā<BR>
devatā aprīṇāttā enam prītā aprīṇantsarvaiḥ kāmaiḥ<BR>
<BR>
<BR>
<BR>
13.6.2.[14]<BR>
<BR>
ājyena juhoti  tejo vā ājyaṃ tejasaivāsmiṃstattejo dadhāti <BR>
<BR>
<BR>
<BR>
13.6.2.[15]<BR>
<BR>
ekādaśinaiḥ saṃsthāpayati  ekādaśākṣarā triṣṭubvajrastriṣṭubvīryaṃ<BR>
triṣṭubvajreṇaivaitadvīryeṇa yajamāno madhyataḥ pāpmānamapahate<BR>
<BR>
<BR>
<BR>
13.6.2.[16]<BR>
<BR>
udayanīyāyāṃ saṃsthitāyām  ekādaśa vaśā anūbandhyā ālabhate<BR>
maitrāvaruṇīrvaiśvadevīrbārhaspatyā etāsāṃ dev atānāmāptyai tadyadbārhaspatyā<BR>
antyā bhavanti brahma vai bṛhaspatistadu brahmaṇyevāntataḥ pratitiṣṭhati<BR>
<BR>
<BR>
<BR>
13.6.2.[17]<BR>
<BR>
atha vadekādaśa bhavanti  ekādaśākṣarā triṣṭubvajrastriṣṭubvīryaṃ<BR>
triṣṭubvajreṇaivaitadvīryeṇa yajamāno madhyataḥ pāpmānamapahate<BR>
traidhātavyudavasānīyāsāveva bandhuḥ <BR>
<BR>
<BR>
<BR>
13.6.2.[18]<BR>
<BR>
athāto dakṣiṇānām  madhyam prati rāṣṭrasya yadanyadbhūmeśca brāhmaṇasya ca<BR>
vittātsatpuruṣam prācī digghortudakṣiṇā brahmaṇaḥ<BR>
pratīcyadhvaryorudīcyudgātustadeva hotṛkā anvābhaktāḥ <BR>
<BR>
<BR>
<BR>
13.6.2.[19]<BR>
<BR>
atha yadi brāhmaṇo yajet  sarvavedasaṃ dadyātsarvam vai brāhmaṇaḥ sarvaṃ<BR>
sarvavedasaṃ sarvam puruṣamedhaḥ sarvasyāptyai sarvasyāvaruddhyai <BR>
<BR>
<BR>
<BR>
13.6.2.[20]<BR>
<BR>
athātmannagnī samārohya <BR>
uttaranārāyaṇenādityamudasthāyānapekṣamāṇo'raṇyamabhipreyāttadeva<BR>
manuṣyebhyastiro bhavati yadyu grāme vivatsedaraṇyoragnī<BR>
samārohyottaranārāyaṇenaivādityamupasthāya gṛheṣu pratyavasyedatha<BR>
tānyajñakratūnāhareta yānabhyāpnuyātsa vā eṣa na sarvasmā anuvaktavyaḥ sarvaṃ hi<BR>
puruṣamedho netsarvasmā'iva sarvam bravāṇīti yo nveva jñātastasmai brūyādatha<BR>
yo'nūcāno'tha yo'sya priyaḥ syānnaittveva sarvasmā iva<BR>
<BR>
<BR>
<BR>
13.7.1.[1]<BR>
<BR>
brahma vai svayambhu tapo'tapyata  tadaikṣata na vai tapasyānantyamasti hantāham<BR>
bhūteṣvātmānaṃ juhavāni bhūtāni cāttmanīti tatsarveṣu bhūteṣvātmānaṃ hutvā<BR>
bhūtāni cātmani sarveṣām bhūtānāṃ śraiṣṭhyaṃ svārājyamādhipatyam<BR>
paryaittathaivaitadyajamānaḥ sarvamedhe sarvānmedhānhutvā sarvāṇi bhūtāni<BR>
śraiṣṭhyaṃ svārājyamādhipatyam paryeti <BR>
<BR>
<BR>
<BR>
13.7.1.[2]<BR>
<BR>
sa vā eṣa sarvamedho daśarātro yajñakraturbhavati  daśākṣarā virāḍvirāḍu<BR>
kṛtsnamannaṃ kṛtsnasyaivānnādyasyāvaruddhyai tasminnagnim parārdhyaṃ cinoti<BR>
paramo vā eṣa yajñakratūnāṃ yatsarvamedhaḥ parameṇaivainam paramatāṃ gamayati<BR>
<BR>
<BR>
<BR>
13.7.1.[3]<BR>
<BR>
tasyāgniṣṭudagniṣṭomaḥ prathamamaharbhavati  agnirvā<BR>
agniṣṭudagniṣṭomo'gnimukhā u vai sarve devāḥ sarveṣāṃ devānāmāptyai tasyāgneyā<BR>
grahā bhavantyagniyyaḥ purorucaḥ sarvamāgneyamasaditi<BR>
<BR>
<BR>
<BR>
13.7.1.[4]<BR>
<BR>
indrastudukthyo dvitīyamaharbhavati  indro vai sarve devāḥ sarveṣāṃ<BR>
devānāmāptyai tasyaindrā grahā bhavantyaindryaḥ purorucaḥ sarvamaindramasaditi <BR>
<BR>
<BR>
13.7.1.[5]<BR>
<BR>
sūryastudukthyastṛtīyamaharbhavati  sūryo vai sarve devāḥ sarveṣām devānāmāptyai<BR>
sauryā grahā bhavanti sauryyaḥ purorucaḥ sarvaṃ sauryamasaditi<BR>
<BR>
<BR>
<BR>
13.7.1.[6]<BR>
<BR>
vaiśvadevaścaturthamaharbhavati  viśve vai sarve devāḥ sarveṣāṃ devānāmāptyai<BR>
vaiśvadevā grahā bhavanti vaiśvadevyaḥ parorucaḥ sarvam vaiśvadevamasaditi<BR>
<BR>
<BR>
<BR>
13.7.1.[7]<BR>
<BR>
āśvamedhikam madhyamam pañcamamaharbhavati  tasminnaśvam<BR>
medhyamālabhate'śvamedhasyaivāptyai<BR>
<BR>
<BR>
<BR>
13.7.1.[8]<BR>
<BR>
pauruṣamedhikam madhyamaṃ ṣaṣṭhamaharbhavati <BR>
tasminmedhyānpuruṣānālabhate puruṣamedhasyaivāptyai <BR>
<BR>
<BR>
<BR>
13.7.1.[9]<BR>
<BR>
aptoryāmaḥ saptamamaharbhavati  sarveṣām yajñakratūnāmāptyai<BR>
tasmintsarvānmedhyānālabhate yacca prāṇi yaccāprāṇam vapā vapāvataṃ juhoti tvaca<BR>
utkartamavapākānāṃ samvraścamoṣadhivanaspatīnām prakiranti śuṣkāṇāṃ<BR>
cārdrāṇām cānnamannaṃ juhotyannasyānnasyāptyai sarvam juhoti sarvasmai juhoti<BR>
sarvasyāptyaj sarvasyāvaruddhyai prātaḥsavane hutāsu vapāsvevameva tṛtīyasavane<BR>
huteṣu haviḥṣu<BR>
<BR>
<BR>
<BR>
13.7.1.[10]<BR>
<BR>
triṇavamaṣṭamamaharbhavati  vajro vai triṇavo vajreṇa khalu vai kṣatraṃ spṛtaṃ<BR>
tadvajreṇaiva kṣatraṃ spṛṇoti <BR>
<BR>
<BR>
<BR>
13.7.1.[11]<BR>
<BR>
trayastriṃśaṃ navamamaharbhavati pratiṣṭhā vai travastriṃśaḥ pratiṣṭhityai<BR>
<BR>
<BR>
13.7.1.[12]<BR>
<BR>
viśvajitsarvapṛṣṭho'tirātro daśamamaharbhavati  sarvam vai<BR>
viśvajitsarvapṛṣṭho'tirātraḥ sarvaṃ sarvamedhaḥ sarvasyāptyai sarvasyāvaruddhyai <BR>
<BR>
<BR>
<BR>
13.7.1.[13]<BR>
<BR>
athāto dakṣiṇānām  madhyam prati rāṣṭrasya yadanyadbrāhmaṇasya vittātsabhūmi<BR>
sapuruṣam prācī digghoturdakṣiṇā brahmaṇaḥ pratīcyadhvaryorudīcyudgātustadeva<BR>
hotṛkā anvābhaktāḥ <BR>
<BR>
<BR>
<BR>
13.7.1.[14]<BR>
<BR>
tena haitena viśvakarmā bhauvana īje  teneṣṭvātyatiṣṭhatsarvāṇi bhūtānīdaṃ<BR>
sarvamabhavadatitiṣṭhati sarvāṇi bhūtānīdaṃ sarvam bhavati ya evam<BR>
vidvāntsarvamedhena yajate yo vaitadevam veda<BR>
<BR>
<BR>
<BR>
13.7.1.[15]<BR>
<BR>
taṃ ha kaśyapo yājayāṃ cakāra  tadapi bhūmiḥ ślokaṃ jagau na mā martyaḥ kaścana<BR>
dātumarhati viśvakarmanbhauvana manda āsitha upamañghyati syā salilasya madhye<BR>
mṛṣaiṣa te saṅgaraḥ kaśyapāyeti <BR>
<BR>
<BR>
<BR>
13.8.1.[1]<BR>
<BR>
athāsmai kalyāṇaṃ kurvanti  athāsmai śmaśānam kurvanti  gṛhānvā prajñānam vā yo<BR>
vai kaśca mriyate sa śavastasmā etadannaṃ karoti tasmācavānnam śavānnam ha vai<BR>
tacmaśānamityācakṣate parokṣaṃ śmaśā u haiva nāma pitṝṇāmattāraste<BR>
hāmuṣmiṃloke'kṛtaśmaśānasya sādhukṛtyāmupadambhayanti tebhya etadannaṃ<BR>
karoti tasmācmaśānnaṃ śmaśānnam ha vai tacmaśānamityācakṣate paro'kṣam<BR>
<BR>
<BR>
<BR>
13.8.1.[2]<BR>
<BR>
tadvai na kṣipraṃ kuryāt  nennavamaghaṃ karavāṇīti cira eva kuryādaghameva<BR>
tattiraḥ karoti yatra samānānu cana smareyuraśrutimeva tadaghaṃ gamayati<BR>
yadyanusmareyuḥ<BR>
<BR>
<BR>
<BR>
13.8.1.[3]<BR>
<BR>
ayuṅgeṣu samvatsareṣu kuryāt  ayuṅgaṃ hi pitṝṇāmekanakṣatra ekanakṣatraṃ hi<BR>
pitṝṇāmamāvāsyāyāmamāvāsyā vā ekanakṣatrameko hi yadvetāṃ rātriṃ sarvāṇi<BR>
bhūtāni samvasanti teno taṃ kāmamāpnoti yaḥ sarveṣu nakṣatreṣu<BR>
<BR>
<BR>
<BR>
13.8.1.[4]<BR>
śaradi kuryāt  svadhā vai śaratsvadho vai pitṝṇāmannaṃ tadenamanne svadhāyāṃ<BR>
dadhāti māghe vā mā no'gham bhūditi nidāghe vā ni no'ghaṃ dhīyātā iti <BR>
<BR>
<BR>
<BR>
13.8.1.[5]<BR>
<BR>
catuḥsrakti  devāścāsurāścobhaye prājāpatyā dikṣvaspardhanta te<BR>
devāasurāntsapatnānbhrātṛvyāndigbhyo'nudanta te'dikkāḥ parābhavaṃstasmādyā<BR>
daivyaḥ prajāścatuḥsraktīni tāḥ śmaśānāni kurvate'tha yā āsuryaḥ prācyāstvadye<BR>
tvatparimaṇḍalāni te'nudanta hyenāndigbhya ubhe diśāvantareṇa vidadhāti prācīṃ ca<BR>
dakṣiṇāṃ caitasyāṃ ha diśi pitṛlokasya dvāraṃ dvāraivainam pitṛlokam prapādayati<BR>
sraktibhirdikṣu pratitiṣṭhatītareṇātmanāvantaradikṣu tadenaṃ sarvāsu dikṣu<BR>
pratiṣṭhāpayati <BR>
<BR>
<BR>
<BR>
13.8.1.[6]<BR>
<BR>
athāto bhūmijoṣaṇasya  udīcīnapravaṇe karotyudīcī vai manuṣyāṇām diktadenam<BR>
manuṣyaloka ābhajatyetaddha vai pitaro manuṣyaloka ābhaktā bhavanti yadeṣām<BR>
prajā bhavati prajā hāssya śreyasī bhavati<BR>
<BR>
<BR>
<BR>
13.8.1.[7]<BR>
<BR>
dakṣiṇāpravaṇe kuryādityāhuḥ  dakṣiṇāpravaṇo vai pitṛlokastadenam pitṛloka<BR>
ābhajatīti na tathā kuryādāmīvaddha nāma tacmaśānakaraṇaṃ kṣipre<BR>
haiṣāmaparo'nupraiti <BR>
<BR>
<BR>
<BR>
13.8.1.[8]<BR>
<BR>
dakṣiṇāpravaṇasya pratyarṣe kuryādityu haika āhuḥ  tatpratyucritamagham bhavatīti<BR>
no eva t!thā kuryādyadvā udīcīnapravaṇe karoti tadeva pratyucritamagham bhavati<BR>
<BR>
<BR>
<BR>
13.8.1.[9]<BR>
<BR>
yasyaiva samasya sataḥ  dakṣiṇatah purastādāpa etya saṃsthāyāpraghnatya etāṃ<BR>
diśamabhiniṣpadyākṣayyā apo'pipadyeraṃstatkuryādannam<BR>
vā'āpo'nnādyamevāsmā'etatpurastātpratyagdadhātyamṛtamu vā āpa eṣo ha jīvānām<BR>
digantareṇa saptarṣīṇāṃ codayanamādityasyacāstamayanamamṛtameva tajjīveṣu<BR>
dadhāti taddhaitatpratimīvannāma śmaśānakaraṇam jīvebhyo hitaṃ yadvāva<BR>
jīvebhyo hitam tatpitṛbhyaḥ<BR>
<BR>
<BR>
<BR>
13.8.1.[10]<BR>
<BR>
kamvati kuryāt  kam me'sadityatho śamvati śam me'saditi nādhipathaṃ<BR>
kuryānnākāśe nedāviraghaṃ karavāṇīti <BR>
<BR>
<BR>
13.8.1.[11]<BR>
<BR>
guhā sadavatāpi syāt  tadyadguhā bhavatyaghameva tadguhā karotyatha<BR>
yadavatāpyasau vā ādityaḥ pāpmano'pahantā sa evāsmātpāpmānamapahantyatho<BR>
ādityajyotiṣamevainaṃ karoti <BR>
<BR>
<BR>
<BR>
13.8.1.[12]<BR>
<BR>
na tasminkuryāt  yasyetthādanūkāśaḥ syādyācamānaṃ ha nāma tatkṣipre<BR>
haiṣāmaparo'nupraiti<BR>
<BR>
<BR>
<BR>
13.8.1.[13]<BR>
<BR>
citram paścātsyāt  prajā vai citraṃ citraṃ hāsya prajā bhavati yadi citram na syādāpaḥ<BR>
paścādvottarato vā syurāpohyeva citr!ṃ haivāsya prajā bhavati <BR>
<BR>
<BR>
<BR>
13.8.1.[14]<BR>
<BR>
ūṣare karoti  reto vā ūṣāḥ prajananaṃ tadenam prajanana ābhajatyetaddha vai<BR>
pitaraḥ prajanana ābhaktā bhavanti yadeṣām prajā bhavati prajā hāsya śreyasī<BR>
bhavati <BR>
<BR>
<BR>
<BR>
13.8.1.[15]<BR>
<BR>
samūle  samūlaṃ hi pitṝṇām vīriṇamiśrametaddhāsyāḥ pitryamanatiriktamatho<BR>
aghameva tadbaddhṛ karoti<BR>
<BR>
<BR>
<BR>
13.8.1.[16]<BR>
<BR>
na bhūmipāśamabhividadhyāt  na śaraṃ nāśmagandhāṃ nādhyāṇḍāṃ na pṛśniparṇī<BR>
nāśvatthasyāntikaṃ kuryānna vibhītakasya na tilvakasya na sphūrjakasya na<BR>
haridrorna nyagrodhasya ye cānye pāpanāmāno maṅgalopepsayā nāmnāmeva<BR>
parihārāya <BR>
<BR>
<BR>
<BR>
13.8.1.[17]<BR>
<BR>
athāta āvṛdeva  agnividhayāgnicitaḥ śmaśānaṃ karoti yadvai yajamāno'gniṃ<BR>
cinute'muṣmai tallokāya yajñenātmānaṃ saṃskuruta etadu ha yajñiyaṃ<BR>
karmāsaṃsthitamā śmaśānakaraṇāttadyadagnividhayāgnicitaḥ śmaśānaṃ<BR>
karotyagnicityāmeva tatsaṃsthāpayati <BR>
<BR>
<BR>
13.8.1.[18]<BR>
<BR>
tadvai na mahatjuryāt  nenmahadagham karavāṇīti<BR>
yāvānapakṣapuco'gnistāvatjuryādityu haika āhuḥ samāno hyasyaiṣa ātmā<BR>
yathaivāgnestatheti<BR>
<BR>
<BR>
<BR>
13.8.1.[19]<BR>
<BR>
puruṣamātraṃ tveva kuryāt  tathāparasmā avakāśaṃ na karoti paścādvarīyaḥ prajā<BR>
vai paścātprajāmeva tadvarīyasīṃ kuruta uttarato varṣīyaḥ prajā vā uttarā prajāmeva<BR>
tadvarṣīyasīṃ kurute tadvidhāyāpasalavisṛṣṭābhi spandyābhiḥ paryātanotyapasalavi<BR>
pitryaṃ hi karma <BR>
<BR>
<BR>
<BR>
13.8.1.[20]<BR>
<BR>
athoddhantavā āha  sa yāvatyeva nivapsyantsyāttāvaduddhanyātpuruṣamātraṃ<BR>
tvevoddhanyāttathāparasmā avakāśaṃ na karotyatho oṣadhiloko vai pitavra<BR>
oṣadhīnāṃ ha mūlānyupasarpantyatho nedasyā antarhito'saditi<BR>
<BR>
<BR>
<BR>
13.8.2.[1]<BR>
<BR>
antardhāvo haike nivapanti  devāścāsurāścobhaye prājāpatyā asmiṃloke'spardhanta te<BR>
devā asurāntsapatnānbhrātṛvyānasmāllokādanudanta tasmādyā daivyaḥ prajā<BR>
anantarhitāni tāḥ śmaśānāni kurvate'tha yā āsuryaḥ prācyāstvadye tvadantarhitāni te<BR>
camvāṃ tvadyasmiṃstvat<BR>
<BR>
<BR>
<BR>
13.8.2.[2]<BR>
<BR>
athainatpariśridbhiḥ pariśravati  yā evāmūḥ pariśritastā etā yajuṣā tāḥ pariśrayati<BR>
tūṣṇīmimā daivaṃ tatpitryam ca vyākarotyaparimitābhiraparimito hyasau lokaḥ<BR>
<BR>
<BR>
<BR>
13.8.2.[3]<BR>
<BR>
athainatpalāśaśākhayā vyudūhati  yadevādo vyudūhanaṃ tadetadapeto yantu<BR>
paṇayo'sumnā devapīyava iti<BR>
paṇīnevaitadasumnāndevapīyūnasurarakṣasānyasmāllokādapahantyasya lokaḥ<BR>
sutāvata iti sutavānhi ya ījānodyubhirahobhiraktubhirvyaktamiti<BR>
tadenamṛtubhiścāhorātraiśca salokaṃ karoti <BR>
<BR>
<BR>
<BR>
13.8.2.[4]<BR>
<BR>
yamo dadātvavasānamasmā iti  yamo ha vā asyāmavasānasyeṣṭe tamevāsmā<BR>
asyāmavasānaṃ yācati tāṃ dakṣiṇodasyatyudagitarāṃ daivaṃ caiva tatpitryaṃ ca<BR>
vyākaroti<BR>
<BR>
<BR>
<BR>
13.8.2.[5]<BR>
<BR>
atha dakṣiṇataḥ sīram yunakti  uttarata ityu haika āhuḥ sa yathā kāmayeta tathā<BR>
kuryādyuṅkteti sampreṣyābhimantrayate savitā te śarīrebhyaḥ pṛthivyāṃ<BR>
lokamicatviti savitaivāsyaitacarīrebhyaḥ pṛthivyāṃ lokamicati tasmai yujyantāmusriyā<BR>
ityetasmā u hi karmaṇa usriyā yujyante <BR>
<BR>
<BR>
<BR>
13.8.2.[6]<BR>
<BR>
ṣaṅgavam bhavati  ṣaḍṛtavaḥ samvatsara ṛtuṣvevainametatsamvatvare<BR>
pratiṣṭhāyām pratiṣṭhāpayati tadapasalavi paryāhṛtyottarataḥ pratīcīm prathamāṃ<BR>
sītām kṛṣati vāyuḥ punātviti jaghanārdhena dakṣiṇāgnerbhrājaseti dakṣiṇārdhena<BR>
prācīṃ sūryasya varcasetyagreṇodīcīm <BR>
<BR>
<BR>
<BR>
13.8.2.[7]<BR>
<BR>
catasraḥ sītā yajuṣā kṛṣati  tadyaccatasṛṣu dikṣvannaṃ<BR>
tasminnevainametatpratiṣṭhāpayati tadvai yajuṣāddhā vai tadyadyajuraddho<BR>
tadyadimā diśaḥ<BR>
<BR>
<BR>
<BR>
13.8.2.[8]<BR>
<BR>
athātmānam vikṛṣati  tadyadeva samvatsare'nnaṃ<BR>
tasminnevainametatpratiṣṭhāpayati tūṣṇīmaparimitābhiraparimitohyasau lokaḥ <BR>
<BR>
<BR>
<BR>
13.8.2.[9]<BR>
<BR>
athainadvimuñcati  kṛtvā tatkarma yasmai karmaṇa enadyuṅkte vimucyantāmusriyā<BR>
ityetasmā u hi karmaṇa usriyā yujyante taddakṣiṇodasyatyudagitaraddaivaṃ caiva<BR>
tatpitryam ca vyākaroti <BR>
<BR>
<BR>
<BR>
13.8.3.[1]<BR>
<BR>
atha sarvauṣadham vapati  yadevādaḥ sarvauṣadhaṃ<BR>
tadetadbahvībhistadvapatyekayedaṃ daivaṃ caiva tatpitryaṃ ca vyākarotyaśvatthe vo<BR>
niṣadanam parṇe vo vasatiṣkṛteti jyogjīvātumevaibhya etadāśāste tatho<BR>
haiṣāmekaiko'paro jarasānupraiti <BR>
<BR>
<BR>
<BR>
13.8.3.[2]<BR>
<BR>
athainannivapati  iyam vai pṛthivī pratiṣṭhāsyāmevainametatpratiṣṭhāyām<BR>
pratiṣṭhāpayati purādityasyodayāttira-iva vai pitarastira-iva rātristira eva tatkaroti<BR>
yathā kurvato'bhyudiyāttadenamubhayorahorātrayoḥ pratiṣṭhāpayati<BR>
<BR>
<BR>
<BR>
13.8.3.[3]<BR>
<BR>
savitā te śarīrāṇi  māturupastha āvapatviti savitaivāsyaitacarīrāṇyasyai pṛthivyai<BR>
māturupastha āvapati tasyai pṛthivi śambhaveti yathaivāsmā iyaṃ śaṃ<BR>
syādevametadāha prajāpatau tvā devatāyāmupodake loke nidadhāmyasāviti nāma<BR>
gṛhṇātyayam vai loka upodakastadenam prajāpatau devatāyāmupodake loke nidadhāti <BR>
<BR>
<BR>
<BR>
13.8.3.[4]<BR>
<BR>
atha kañcidāha  etām diśamanavānantsṛtvā kumbham prakṣīyāṇaprekṣamāṇa ehīti<BR>
tatra japati param mṛtyo anu parehi panthāṃ yaste anya itaro devayānāt cakṣuṣmate<BR>
śṛṇvate te bravīmi mā naḥ prajāṃ rīriṣo mota vīrāniti jyogjīvātumevaibhya<BR>
etadāśāste tatho haiṣāmekaiko'paro jarasānupraiti<BR>
<BR>
<BR>
<BR>
13.8.3.[5]<BR>
<BR>
athainaṃ yathāṅgaṃ kalpayati  śam vātaḥ śam hi te ghṛṇiḥ śam te bhavantviṣṭakāḥ<BR>
śam te bhavantvagnayaḥ pārthivāso mā tvābhiśūśucan kalpantāṃ te diśastubhyamāpaḥ<BR>
śivatamāstubhyam bhavantu sindhavaḥ antarikṣaṃ śivam tubhyaṃ kalpantāṃ te diśaḥ<BR>
sarvā ityetadevāsmai sarvaṃ kalpayatyetadasmai śivaṃ karoti <BR>
<BR>
<BR>
<BR>
13.8.3.[6]<BR>
<BR>
atha trayodaśa pādamātrya iṣṭakā alakṣaṇāḥ kṛtā bhavanti  yā evāmūragnāviṣṭakāstā<BR>
etā yajuṣā tā upadadhāti tūṣṇīmimā daivaṃ caiva tatpitryaṃ ca vyākaroti<BR>
<BR>
<BR>
<BR>
13.8.3.[7]<BR>
<BR>
trayodaśa bhavanti  trayodaśa māsāḥ samvatsara ṛtuṣvevainametatsamvatsare<BR>
pratiṣṭhāyām pratiṣṭhāpayati <BR>
<BR>
<BR>
<BR>
13.8.3.[8]<BR>
<BR>
pādamātryo bhavanti  pratiṣṭhā vai pādaḥ pratiṣṭhāmevāsmai karotyalakṣaṇā<BR>
bhavanti tira-iva vai pitarastira-iva tadyadalakṣaṇaṃ tira eva tattiraḥ karoti <BR>
<BR>
<BR>
13.8.3.[9]<BR>
<BR>
tāsāmekām madhye prācīmupadadhāti  sa ātmā tisraḥ<BR>
purastānmūrdhasa+hitāstacirastisro dakṣiṇataḥ sa dakṣiṇaḥ pakṣastisra uttarataḥ sa<BR>
uttaraḥ pakṣastisraḥ paścāttatpucaṃ so'syaiṣa pakṣapucavānātmā yathaivāgnestathā<BR>
<BR>
<BR>
<BR>
13.8.3.[10]<BR>
<BR>
atha pradarātpurīṣamāhartavā āha  etaddhāsyāḥ pitryamanatiriktamatho aghameva<BR>
tadbaddhṛ karotyasminnu haike'vāntaradeśe karṣūṃ khātvā tato'bhyāhāraṃ kurvanti<BR>
parikṛṣantyu haike dakṣiṇataḥ paścāduttaratastato'bhyāhāraṃ kurvanti sa yathā<BR>
kāmayeta tathā kuryāt<BR>
<BR>
<BR>
<BR>
13.8.3.[11]<BR>
<BR>
tadvai na mahatkuryāt  nenmahadagham karavāṇīti yāvānudbāhuḥ<BR>
puruṣastāvatkṣatriyasya kuryānmukhadaghnam brāhmaṇasyopasthadaghnaṃ striyā<BR>
ūrudaghnam vaiśyasyāṣṭhīvaddaghnaṃ śūdrasyaivamvīryā hyeta iti<BR>
<BR>
<BR>
<BR>
13.8.3.[12]<BR>
<BR>
adhojānu tveva kuryāt  tathāparasmā avakāśaṃ na karoti tasya kriyamāṇasya<BR>
tejanīmuttarato dhārayanti prajā ha sā prajāmeva taduttarato dhārayanti tāṃ na<BR>
nyasyeddhṛtvā vaināmūḍhvā vā gṛheṣūcrayetprajāmeva tadgṛheṣūcrayati <BR>
<BR>
<BR>
<BR>
13.8.3.[13]<BR>
<BR>
kṛtvā yavānvapati  agham me yavayānityavakābhiḥ pracādayati kam me'saditi<BR>
darbhaiḥ pracādayatyarūkṣatāyai<BR>
<BR>
<BR>
<BR>
13.8.4.[1]<BR>
<BR>
athainacaṅkubhiḥ pariṇihanti  pālāśam purastādbrahma vai palāśo<BR>
brahmapurogavamevainaṃ svargaṃ lokaṃ gamayati śamīmayamuttarataḥ śam<BR>
me'saditi vāraṇam paścādagham me vārayātā iti vṛtraśaṅkuṃ<BR>
dakṣiṇato'ghasyaivānatyayāya <BR>
<BR>
<BR>
<BR>
13.8.4.[2]<BR>
<BR>
atha dakṣiṇataḥ parivakre khananti  te kṣīreṇa codakena ca pūrayanti te<BR>
hainamamuṣmiṃlokeṛkṣite kulye upadhāvataḥ saptottarastā udakena pūrayanti na ha<BR>
vai sapta sravantīraghamatyetumarhatyaghasyaivānatyayāya <BR>
<BR>
<BR>
13.8.4.[3]<BR>
<BR>
aśmanastrīṃstrīnprakiranti  tā abhyuttarantyaśmanvatī rīyate<BR>
saṃrabhadhvamuttiṣṭhata pratarata sakhāyaḥ atrā jahīmo'śivā ye<BR>
asañcivānvayamuttaremābhi vājāniti yathaiva yajustathā bandhuḥ <BR>
<BR>
<BR>
<BR>
13.8.4.[4]<BR>
<BR>
apāmārgairapamṛjate  aghameva tadapamṛjate'pāghamapa kilviṣamapa kṛtyāmapo<BR>
rapaḥ apāmārga tvamasmadapa duḥṣvapnyaṃ suveti yathaiva yajustathā bandhuḥ<BR>
<BR>
<BR>
<BR>
13.8.4.[5]<BR>
<BR>
yatrodakam bhavati tatsnānti  sumitriyā na āpa oṣadhayaḥ santvityañjalināpa upācati<BR>
vajro vā āpo vajreṇaivaitanmitradheyaṃ kurute durmitriyāstasmai santu<BR>
yo'smāndveṣṭi yaṃ caparāsiñcettenaiva tam parābhāvayati<BR>
<BR>
<BR>
<BR>
13.8.4.[6]<BR>
<BR>
sa y!di sthāvarā āpo bhavanti  sthāpayantyeṣām pāpmānamatha yadi vahanti<BR>
vahantyevaiṣām pādmānaṃ snātvāhatāni vāsāṃsi paridhāyānaḍuhaḥ<BR>
pucamanvārabhyāyantyāsneyo vā anaḍvānagnimukhā eva<BR>
tatpitṛlokājjīvalokamabhyāyantyatho agnirvai patho'tivoḍā sa enānativahati <BR>
<BR>
<BR>
<BR>
13.8.4.[7]<BR>
<BR>
udvayaṃ tamasasparīti  etāmṛcaṃ japanto yanti tattamasaḥ pitṛlokādādityaṃ<BR>
jyotirabhyāyanti tebhya āgatebhya āñjanābhyañjane prayacantyeṣa ha<BR>
mānuṣo'laṅkārastenaiva tam mṛtyumantardadhate<BR>
<BR>
<BR>
<BR>
13.8.4.[8]<BR>
<BR>
atha gṛheṣvagniṃ samādhāya  vāraṇānparidhīnparidhāya vāraṇena sruveṇāgnaya<BR>
āyuṣmata āhutiṃ juhotyagnirvā ā āyuṣmānāyuṣa īṣṭe tamevaibhya āyuryācatyagna<BR>
āyūṃṣi pavasa iti puro'nuvākyābhājanam<BR>
<BR>
<BR>
<BR>
13.8.4.[9]<BR>
<BR>
atha juhoti  āyuṣmānagne haviṣā vṛdhāno ghṛtapratīko ghṛtayoniredhi gṛtam pītvā<BR>
madhu cāru gavyam piteva putramabhirakṣatādimāntsvāheti<BR>
yathaivainānabhirakṣedyathābhigopāyedevametadāha<BR>
<BR>
<BR>
13.8.4.[10]<BR>
<BR>
tasya purāṇo'naḍvāndakṣiṇā  purāṇā yavāḥ purāṇyāsandī sopabarhaṇaiṣā nvādiṣṭā<BR>
dakṣiṇā kāmaṃ yathāśraddham bhūyasīrdadyāditi nvagnicitaḥ <BR>
<BR>
<BR>
<BR>
13.8.4.[11]<BR>
<BR>
athānagnicitaḥ  etadeva bhūmijoṣaṇametatsamānam karma yadanyadagnikarmaṇaḥ<BR>
kurvādāhitāgneḥ śarkarā ityu haika āhuryā evāmūragnyādheyaśarkarāstā etā iti na<BR>
kuryādityeka īśvaro haitā anagnicitaṃ santaptoriti sa yathā kāmayeta tathā kuryāt <BR>
<BR>
<BR>
<BR>
13.8.4.[12]<BR>
<BR>
maryādāyā eva loṣṭamāhṛtya  antareṇa nidadhātīmaṃ jīvebhyaḥ paridhiṃ dadhāmi<BR>
maiṣāṃ nu gādaparo arthametam śataṃ jīvantu śaradaḥ purūcīrantarmṛtyuṃ<BR>
dadhatām parvateneti jīvebhyaścaivaitām pitṛbhyaśca maryādāṃ karotyasambhedāya<BR>
tasmādu haitajjīvāśca pitaraśca na sandṛśyante<BR>
<BR>
<BR>
<BR>
<BR>
<BR>
<BR>
</body></html>

