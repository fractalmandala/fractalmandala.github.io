<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Satapatha-Brahmana 11</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

SATAPATHA-BRAHMANA 11<BR>
<BR>
Data input by H.S. Ananthanarayana and W. P. Lehman.<BR>
<BR>
Bracketted numbering added mechanically.<BR>
<BR>
<BR>
<BR>
<BR>
<BR>
<BR>
<BR>
<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>
<BR>
<BR>
<BR>
11.1.1.[1]<BR>
<BR>
saṃvatsaro vai yajñaḥ prajāpatiḥ  tasyaitaddvāraṃ yadamāvāsyā candramā eva<BR>
dvārapidhānaḥ<BR>
<BR>
<BR>
<BR>
11.1.1.[2]<BR>
<BR>
sa yo'māvāsyāyāmagnī ādhatte  yathā vivṛtāyāṃ dvāri dvārā puram prapadyeta sa tata<BR>
eva svargaṃ lokamiyādevaṃ tadyo'māvāsyāyāmādhatte<BR>
<BR>
<BR>
<BR>
11.1.1.[3]<BR>
<BR>
atha yo nakṣatra ādhatte  yathāpihitāyāṃ dvāryadvārā puram prapitsetsa jihmaḥ<BR>
puraḥ syādevaṃ tadyo nakṣatra ādhatte tasmānna nakṣatra ādadhīta <BR>
<BR>
<BR>
<BR>
11.1.1.[4]<BR>
<BR>
yadaharevaiṣaḥ  na purastānna paścāddṛśyeta tadaharupavasettarhi hyeṣa imaṃ<BR>
lokamāgacati tasminniha vasati<BR>
<BR>
<BR>
<BR>
11.1.1.[5]<BR>
<BR>
sarve devā vasanti  sarvāṇi bhūtāni sarvā devatāḥ sarva ṛtavaḥ sarve stomāḥ sarvāṇi<BR>
pṛṣṭhāni sarvāṇi candāṃsi<BR>
<BR>
<BR>
<BR>
11.1.1.[6]<BR>
<BR>
sarveṣu ha vā asya deveṣu  sarveṣu bhūteṣu sarvāsu devatāsu sarveṣvṛtuṣu<BR>
sarveṣu stomeṣu sarveṣu pṛṣṭheṣu sarveṣu candaḥsvagnī āhitau bhavato<BR>
yo'māvāsyāyāmādhatte tasmādamāvāsyāyāmevāgnī ādadhīta<BR>
<BR>
<BR>
<BR>
11.1.1.[7]<BR>
<BR>
yo'sau vaiśākhasyāmāvāsyā tasyāmādadhīta sā rohiṇyā sampadyata ātmā vai prajā<BR>
paśavo rohiṇyātmanyevaitatprajāyām paśuṣu pratitiṣṭhatyamāvāsyā vā<BR>
agnyādheyarūpaṃ tasmādamāvāsyāyāmevāgnī ādadhīta<BR>
paurṇamāsyāmanvārabhetāmāvāsyāyāṃ dīkṣeta<BR>
<BR>
<BR>
<BR>
11.1.2.[1]<BR>
<BR>
ghnanti vā etadyajñam  yadenaṃ tanvate yannveva rājānamabhiṣuṇvani[ tattaṃ<BR>
ghnanti yatpaśuṃ saṃjñapayanti viśāsati tattaṃ ghnantyulūkhalamusalābhyāṃ<BR>
dṛṣadupalābhyāṃ haviryajñaṃ ghnanti <BR>
<BR>
<BR>
<BR>
11.1.2.[2]<BR>
<BR>
taṃ hatvā yajñam  agnāveva yonau reto bhūtaṃ siñcatyagnirvai yoniryajñasya sa tataḥ<BR>
prajāyate taddaśa tā āhutīḥ sampādayedyābhyo vaṣaṭkriyate <BR>
<BR>
<BR>
<BR>
11.1.2.[3]<BR>
<BR>
ayaṃ vai yajño yo'yam pavate  so'yameka ivaiva pavate so'yam puruṣe'ntaḥ praviṣṭo<BR>
daśadhāvihitaḥ sa evam kLptaiḥ prāṇairagneryoneradhijāyate saiṣā daśākṣarā virāṭ<BR>
saiṣā sampatsa yajñaḥ<BR>
<BR>
<BR>
<BR>
11.1.2.[4]<BR>
<BR>
atho api nava syuḥ  tannyūnāṃ virājaṃ karoti prajananāya nyūnādvā imāḥ prajāḥ<BR>
prajāyante saiṣā sampatsa yajñaḥ <BR>
<BR>
<BR>
<BR>
11.1.2.[5]<BR>
<BR>
atho apyekātiriktā syāt  sā prajāpatimabhyatiricyate saiṣā sampatsa yajñaḥ<BR>
<BR>
<BR>
<BR>
11.1.2.[6]<BR>
<BR>
atho api dve atirikte syātām  dvandvaṃ vai mithunam prajananam<BR>
mithunamevaitatprajananaṃ kriyate saiṣā sampatsa yajñaḥ<BR>
<BR>
<BR>
<BR>
11.1.2.[7]<BR>
<BR>
atho api tisro'tiriktā syuḥ  dvandvamaha mithunam prajananamatha yajjāyate<BR>
tattṛtīyaṃ saiṣā sampatsa yajñaḥ<BR>
<BR>
<BR>
11.1.2.[8]<BR>
<BR>
atho api catasro'tiriktāḥ syuḥ  tadyathaikaivaṃ catasrastrayo vā ime lokāstadimāneva<BR>
lokāṃstisṛbhirāpnoti prajāpatirvā atīmāṃlokāṃścaturthastatprajāpatimeva<BR>
caturthyāpnoti saiṣā sampatsa yajñaḥ <BR>
<BR>
<BR>
<BR>
11.1.2.[9]<BR>
<BR>
sa yaddvābhyāmūnaṃ tadūnaṃ  so'yajño yatpañcabhiratiriktaṃ tadatiriktaṃ so'yajñaḥ<BR>
saiṣaiva daśatyadhi sampadeṣā viṃśatyāmeṣā sahasrāt <BR>
<BR>
<BR>
<BR>
11.1.2.[10]<BR>
<BR>
ājiṃ vā ete dhāvanti  ye darśapūrṇamāsābhyāṃ yajante sa vai pañcadaśa varṣāṇi yajeta<BR>
teṣām pañcadaśānāṃ varṣāṇāṃ trīṇi ca śatāni ṣaṣṭiśca paurṇamāsyaścāmāvāsyāśca<BR>
trīṇi ca vai śatāni ṣaṣṭiśca saṃvatsarasya rātrayastadrātrīrāpnoti<BR>
<BR>
<BR>
<BR>
11.1.2.[11]<BR>
<BR>
athāparāṇi pañcadaśaiva varṣāṇi yajeta  teṣām pañcadaśānāṃ varṣāṇāṃ trīṇi caiva<BR>
śatāni ṣaṣṭiśca paurṇamāsyaścāmāvāsyāśca trīṇi ca vai śatāni ṣaṣṭiśca<BR>
saṃvatsarasyāhāni tadahānyāpnoti  tadveva saṃvatsaramāpnoti<BR>
<BR>
<BR>
<BR>
11.1.2.[12]<BR>
<BR>
martyā ha vā agre devā āsuḥ  sa yadaiva te saṃvatsaramāpurathāmṛtā āsuḥ sarvaṃ vai<BR>
saṃvatsaraḥ sarvaṃ vā akṣayyameteno hāsyākṣayyaṃ sukṛtam bhavatyakṣayyo lokaḥ<BR>
<BR>
<BR>
<BR>
11.1.2.[13]<BR>
<BR>
sa ājisṛtāmekaḥ  ya evaṃ vidvāṃstriṃśataṃ varṣāṇi yajate tasmādu triṃśatameva<BR>
varṣāṇi yajeta yadyu dākṣāyaṇayajñī syādatho api pañcadaśaiva varṣāṇi yajetātra<BR>
hyeva sā sampatsampadyate dve hi paurṇamāsyau yajate dve amāvāsye atro eva khalu<BR>
sā sampadbhavati <BR>
<BR>
<BR>
<BR>
11.1.3.[1]<BR>
<BR>
paurṇamāseneṣṭvā  indrāya vimṛdhe'nunirvapati tena yatheṣṭyaivaṃ yajata<BR>
āmāvāsyeneṣṭvādityai carumanunirvapati tena yatheṣṭyaivaṃ yajate <BR>
<BR>
<BR>
11.1.3.[2]<BR>
<BR>
sa yatpaurṇamāseneṣṭvā  indrāya vimṛdhe'nunirvapatīndro vai yajñasya<BR>
devatāthaidagnīṣomīyam paurṇamāsaṃ havirbhavati tatra nendrāya tveti kiṃ cana<BR>
kriyata eteno hāsyaitatsendraṃ havirbhavatyetena sendro yajño'tha yadvimṛdhe tveti<BR>
sarvā u hi mṛdho nāṣṭrāḥ paurṇamāsena hanti<BR>
<BR>
<BR>
<BR>
11.1.3.[3]<BR>
<BR>
atha yadāmāvāsyeneṣṭvā  adityai carumanunirvapatyeṣa vai somo rājā<BR>
devānāmannaṃ yaccandramāḥ sa yatraiṣa etāṃ rātriṃ na purastānna paścāddadṛśe<BR>
tenaitadanaddheva havirbhavati tenāpratiṣṭhitamiyaṃ vai pṛthivyaditiḥ seyamaddhā<BR>
seyam pratiṣṭhitaiteno hāsyaitadaddheva havirbhavatyetena pratiṣṭhitametannu<BR>
tadyasmādanunirvapatyatha yasmānnānunirvapet<BR>
<BR>
<BR>
<BR>
11.1.3.[4]<BR>
<BR>
sa yatpaurṇamāseneṣṭvā  indrāya vimṛdhe'nunirvapati sendro me yajño'saditi sarvo<BR>
vai yajña indrasyaiva sa yatsarvo yajña indrasyaivaiteno hāsyetatsendraṃ<BR>
havirbhavatyetena sendro yajñaḥ <BR>
<BR>
<BR>
<BR>
11.1.3.[5]<BR>
<BR>
atha yadāmāvāsyeneṣṭvā  adityai carumanunirvapatyāmāvāsyaṃ vā anunirvāpyam<BR>
paurṇamāsena vā indro vṛtramahaṃstasmā etadvṛtraṃ jaghnuṣe devā<BR>
etaddhaviranuniravapanyadāmāvāsyaṃ kimanunirvāpye'nunirvapediti<BR>
tasam:nnānunirvapet <BR>
<BR>
<BR>
<BR>
11.1.3.[6]<BR>
<BR>
sa yatpaurṇamāseneṣṭvā <BR>
athānyaddhaviranunirvapatyāmāvāsyeneṣṭvāthānyaddhaviranunirvapati dviṣantaṃ<BR>
ha sa bhrātṛvyaṃ pratyucrayate'tha yaḥ paurṇamāsīṃ yajata<BR>
āmāvāsyenāmāvāsyāmasapatnā haivāsyānupabādhā śrīrbhavati<BR>
<BR>
<BR>
<BR>
11.1.3.[7]<BR>
<BR>
paurṇamāsena vai devāḥ  paurṇamāsīṃ yajamānā āmāvāsyenāmāvāsyāṃ kṣipra eva<BR>
pāpmānamapāghnata kṣipre prājāyanta sa yo haivaṃ vidvānpaurṇamāsenaiva<BR>
paurṇamāsīṃ yajata āmāvāsyenāmāvāsyāṃ kṣipra eva pāpmānamapahate kṣipre<BR>
prajāyate sa yadyanunirvapeddadyāddakṣiṇāṃ nādakṣiṇaṃ haviḥ syāditi<BR>
hyāhurdarśapūrṇamāsayorhyevaiṣā dakṣiṇā yadanvāhārya iti<BR>
nvanunirvāpyasyāthābhyuditasya <BR>
<BR>
<BR>
11.1.4.[1]<BR>
<BR>
taddhaike dṛṣṭvopavasanti  śvo nodetetyabhrasya vā hetoranirjñāya<BR>
vāthotopavasantyathainamutābhyudeti sa yadyagṛhītaṃ havirabhyudiyātprajñātameva<BR>
tadeṣaiva vratacaryā yatpūrvedyurdugdhaṃ dadhi havirātañcanaṃ tatkurvanti<BR>
pratipramuñcanti vatsāṃstānpunarapākurvanti<BR>
<BR>
<BR>
<BR>
11.1.4.[2]<BR>
tānaparāhṇe parṇaśākhayāpākaroti  tadyathaivādaḥ prajñātamāmāvāsyaṃ<BR>
havirevameva<BR>
tadyadyu vratacaryāṃ vā nodāśaṃseta gṛhītaṃ vā havirabhyudiyāditaratho tarhi<BR>
kuryādetāneva taṇḍulāntsuphalīkṛtānkṛtvā sa ye'ṇīyāṃsastānagnaye dātre'ṣṭākapālam<BR>
puroḍāśaṃ śrapayati<BR>
<BR>
<BR>
<BR>
11.1.4.[3]<BR>
<BR>
atha yatpūrvedyuḥ  dugdhaṃ dadhi tadindrāya pradātre'tha tadānīṃdugdhe viṣṇave<BR>
śipiviṣṭāyaitāṃstaṇḍulāñcūte caruṃ śrapayati caruru hyeva sa yatra kva ca<BR>
taṇḍulānāvapanti<BR>
<BR>
<BR>
<BR>
11.1.4.[4]<BR>
<BR>
tadyadevam bhavati  eṣa vai somo rājā devānāmannaṃ<BR>
yaccandramāstametadupaitsīttamapārātsīttamasmā agnirdātā dadātīndraḥ pradātā<BR>
prayacati tamasmā indrāgnī yajñaṃ dattastenendrāgnibhyāṃ dattena yajñena<BR>
yajate'tha yadviṣṇave śipiviṣṭāyeti yajño vai viṣṇuratha yacipiviṣṭāyeti<BR>
yamupaitsīttamapārātsīttacipitamiva yajñasya bhavati tasmācipiviṣṭāyeti tatro<BR>
yacaknuyāttaddadyānnādakṣiṇaṃ haviḥ syāditi hyāhuratha yadaiva<BR>
nodiyādathopavaset<BR>
<BR>
<BR>
<BR>
11.1.5.[1]<BR>
<BR>
adyāmāvāsyeti manyamāna upavasati  athaiṣa paścāddadṛśe sa haiṣa divyaḥ śvā sa<BR>
yajamānasya paśūnabhyavekṣate tadapaśavyaṃ syādaprāyaścittikṛta etasmādu<BR>
haitadbhīṣāvacandramasāditi <BR>
<BR>
<BR>
<BR>
11.1.5.[2]<BR>
<BR>
cāyāmupasarpanti  eteno haitadupatapadācakṣate śvalucitamityetamu<BR>
haivaitadācakṣate <BR>
<BR>
<BR>
<BR>
11.1.5.[3]<BR>
śaśaścāndramasa iti  candramā vai somo devānāmannaṃ tam<BR>
paurṇamāsyāmabhiṣuṇvanti so'parapakṣe'pa oṣadhīḥ praviśati paśavo vā apa<BR>
oṣadhīradanti tadenametāṃ rātrīm paśubhyaḥ saṃnayati<BR>
<BR>
<BR>
<BR>
11.1.5.[4]<BR>
<BR>
so'dyāmāvāsyeti manyamāna upavasati  athaiṣa paścāddadṛśe tadyajamāno<BR>
yajñapathādeti tadāhuḥ kathaṃ kuryāditvā yajñapathādyajetā3 na yajetā3 iti yajeta<BR>
haiva na hyanyadapakramaṇam bhavati śvaḥ śva evaiṣa jyāyānudeti sa<BR>
āmāvāsyavidhenaiveṣṭvātheṣṭimanunirvapati tadaharvaiva śvo vā<BR>
<BR>
<BR>
<BR>
11.1.5.[5]<BR>
<BR>
tasya trīṇi havīṃṣi bhavanti  agnaye pathikṛte'ṣṭākapālam puroḍāśamindrāya<BR>
vṛtraghna ekādaśakapālamagnaye vaiśvānarāya dvādaśakapālam puroḍāśam<BR>
<BR>
<BR>
<BR>
11.1.5.[6]<BR>
<BR>
sa yadagnaye pathikṛte nirvapati  agnirvai pathaḥ kartā sa yasmādevādo yajamāno<BR>
yajñapathādeti tamenamagniḥ panthānamāpādayati<BR>
<BR>
<BR>
<BR>
11.1.5.[7]<BR>
<BR>
atha yadindrāya vṛtraghne  pāpmā vai vṛtro yo bhūtervārayitvā tiṣṭhati<BR>
kalyāṇātkarmaṇaḥ sādhostametadindreṇaiva vṛtraghnā pāpmānaṃ vṛtraṃ hanti<BR>
tasmādindrāya vṛtraghne<BR>
<BR>
<BR>
<BR>
11.1.5.[8]<BR>
<BR>
atha yadagnaye vaiśvānarāya  dvādaśakapālam puroḍāśaṃ nirvapati yatra vā indro<BR>
vṛtramahaṃstamagninā vaiśvānareṇa samadahattadasya sarvam pāpmānaṃ<BR>
samadahattatho evaiṣa etadindreṇaiva vṛtraghnā pāpmānaṃ vṛtraṃ hatvā tamagninā<BR>
vaiśvānareṇa saṃdahati tadasya sarvam pāpmānaṃ saṃdahati sa yo haivaṃ<BR>
vidvānetayeṣṭyā yajate na hāsyālpaścana pāpmā pariśiṣyate<BR>
<BR>
<BR>
<BR>
11.1.5.[9]<BR>
<BR>
tasyai saptadaśa sāmidhenyo bhavanti  upāṃśu devatā yajati yāḥ kāmayate tā<BR>
yājyānuvākyāḥ karotyevamājyabhāgāvevaṃ saṃyājye <BR>
<BR>
<BR>
<BR>
11.1.5.[10]<BR>
tisṛdhanvaṃ dakṣiṇāṃ dadāti  dhanvanā vai śvānam bādhante tadetamevaitadbādhate<BR>
yattisṛdhanvaṃ dakṣiṇāṃ dadāti <BR>
<BR>
<BR>
<BR>
11.1.5.[11]<BR>
<BR>
daṇḍaṃ dakṣiṇāṃ dadāti  daṇḍena vai śvānam bādhante tadetamevaitadbādhate<BR>
yaddaṇḍaṃ dakṣiṇāṃ dadātyeṣā nvādiṣṭā dakṣiṇā dadyāttvevāsyāmapyanyadyā itarā<BR>
dakṣiṇāstāsāṃ yatsampadyeta sā haiṣā paśavyeṣṭistayāpyanabhyuddṛṣṭo yajetaiva<BR>
<BR>
<BR>
<BR>
11.1.6.[1]<BR>
<BR>
āpo ha vā idamagre salilamevāsa  tā akāmayanta kathaṃ nu prajāyemahīti tā<BR>
aśrāmyaṃstāstapo'tapyanta tāsu tapastapyamānāsu hiraṇmayamāṇḍaṃ sambabhūvājāto<BR>
ha tarhi saṃvatsara āsa tadidaṃ hiraṇmayamāṇḍaṃ yāvatsaṃvatsarasya velā<BR>
tāvatparyaplavata<BR>
<BR>
<BR>
<BR>
11.1.6.[2]<BR>
<BR>
tataḥ saṃvatsare puruṣaḥ samabhavat  sa prajāpatistasmādu saṃvatsara eva strī vā<BR>
gaurvā vaḍabā vā vijāyate saṃvatsare hi prajāpatirajāyata sa idaṃ hiraṇmayamāṇḍaṃ<BR>
vyarujannāha tarhi kā cana pratiṣṭhāsa tadenamidameva hiraṇmayamāṇḍaṃ<BR>
yāvatsaṃvatsarasya velāsīttāvadbibhratparyaplavata <BR>
<BR>
<BR>
<BR>
11.1.6.[3]<BR>
<BR>
sa saṃvatsare vyājihīrṣat  sa bhūriti vyāharatseyam pṛthivyabhavadbhuva iti<BR>
taditamantarikṣamabhavatsvariti sāsau dyaurabhavattasmādu saṃvatsara eva kumāro<BR>
vyājihīrṣati saṃvatsare hi prajāpatirvyāharat<BR>
<BR>
<BR>
<BR>
11.1.6.[4]<BR>
<BR>
sa vā ekākṣaradvyakṣarāṇyeva  prathamaṃ<BR>
vadanprajāpatiravadattasmādekākṣaradvyakṣarāṇyeva prathamaṃ vadankumāro<BR>
vadati<BR>
<BR>
<BR>
<BR>
11.1.6.[5]<BR>
<BR>
tāni vā !etāni  pañcākṣarāṇi tānpañcartūnakuruta ta ime pañcartavaḥ sa<BR>
evamimāṃlokānjātāntsaṃvatsare prajāpatirabhyudatiṣṭhattasmādu saṃvatsara eva<BR>
kumāra uttiṣṭhāsati saṃvatsare hi prajāpatirudatiṣṭhat<BR>
<BR>
<BR>
11.1.6.[6]<BR>
<BR>
sa sahasrāyurjajñe  sa yathā nadyai pāram parāpaśyedevaṃ svasyāyuṣaḥ pāram<BR>
parācakhyau<BR>
<BR>
<BR>
<BR>
11.1.6.[7]<BR>
<BR>
so'rcañcrāmyaṃścacāra prajākāmaḥ  sa ātmanyeva prajātimadhatta sa āsyenaiva<BR>
devānasṛjata te devā divamabhipadyāsṛjyanta taddevānāṃ devatvaṃ<BR>
yaddivamabhipadyāsṛjyanta tasmai sasṛjānāya divevāsa tadveva devānāṃ devatvaṃ<BR>
yadasmai sasṛjānāya divevāsa <BR>
<BR>
<BR>
<BR>
11.1.6.[8]<BR>
<BR>
atha yo'yamavāṅ prāṇaḥ  tenāsurānasṛjata ta imāmeva pṛthivīmabhipadyāsṛjyanta<BR>
tasmai sasṛjānāya tama ivāsa<BR>
<BR>
<BR>
<BR>
11.1.6.[9]<BR>
<BR>
so'vet  pāpmānaṃ vā asṛkṣi yasmai me sasṛjānāya tama ivābhūditi tāṃstata eva<BR>
pāpmanāvidhyatte tata eva parābhavaṃstasmādāhurnaitadasti yaddaivāsuraṃ<BR>
yadidamanvākhyāne tvadudyata itihāse tvattato hyeva tānprajāpatiḥ<BR>
pāpmanāvidhyatte tata eva parābhavanniti <BR>
<BR>
<BR>
<BR>
11.1.6.[10]<BR>
<BR>
tasmādetadṛṣiṇābhyanūktam  na tvaṃ yuyutse katamaccanāharna te'mitro<BR>
maghavankaścanāsti  māyetsā te yāni yuddhānyāhurnādya śatruṃ na nu purā yuyutsa<BR>
iti <BR>
<BR>
<BR>
<BR>
11.1.6.[11]<BR>
<BR>
sa yadasmai devāntsasṛjānāya  divevāsa tadaharakurutātha yadasmā asurāntsasṛjānāya<BR>
tama ivāsa tāṃ rātrimakuruta te ahorātre<BR>
<BR>
<BR>
<BR>
11.1.6.[12]<BR>
<BR>
sa aikṣata prajāpatiḥ  sarvaṃ vā atsāriṣaṃ ya imā devatā asṛkṣīti sa<BR>
saṃvatsaro'bhavatsaṃvatsaro ha vai nāmaitadyatsaṃvatsara iti sa yo<BR>
haivametatsaṃvatsarasya saṃvatsaratvaṃ veda yo hainam pāpmā māyayā tsarati na<BR>
hainaṃ so'bhibhavatyatha yamabhicaratyabhi haivainam bhavati ya<BR>
evametatsaṃvatsarasya saṃvatsaratvaṃ veda<BR>
<BR>
<BR>
11.1.6.[13]<BR>
<BR>
sa aikṣata prajāpatiḥ  imaṃ vā ātmanaḥ pratimāmasṛkṣi yatsaṃvatsaramiti<BR>
tasmādāhuḥ prajāpatiḥ saṃvatsara ityātmano hyetam pratimāmasṛjata yadveva<BR>
caturakṣaraḥ saṃvatsaraśca!turakṣaraḥ prajāpatisteno haivāsyaiṣa pratimā <BR>
<BR>
<BR>
<BR>
11.1.6.[14]<BR>
<BR>
tā vā etāḥ  prajāpateradhi devatā asṛjyantāgnirindraḥ somaḥ parameṣṭhī prājāpatyaḥ<BR>
<BR>
<BR>
<BR>
11.1.6.[15]<BR>
<BR>
tāḥ sahasrāyuṣo jajñire  tā yathā nadyai pāram parāpaśyedevaṃ svasyāyuṣaḥ pāram<BR>
parācakhyuḥ<BR>
<BR>
<BR>
<BR>
11.1.6.[16]<BR>
<BR>
tā arcantyaḥ śrāmyantyaśceruḥ  tata etam parameṣṭhī prājāpatyo<BR>
yajñamapaśyadyaddarśapūrṇamāsau tābhyāmayajata<BR>
tābhyāmiṣṭvākāmayatāhamevedaṃ sarvaṃ syāmiti sa āpo'bhavadāpo vā idaṃ sarvaṃ tā<BR>
yatparame sthāne tiṣṭhanti yo hīhābhikhanedapa evābhivindetparamādvā<BR>
etatsthānādvarṣati yaddivastasmātparameṣṭhī nāma <BR>
<BR>
<BR>
<BR>
11.1.6.[17]<BR>
<BR>
sa parameṣṭhī prajāpatim pitaramabravīt  kāmapraṃ vā ahaṃ yajñamadarśaṃ tena<BR>
tvā yājayānīti tatheti tamayājayatsa iṣṭvākāmayatāhamevedaṃ sarvaṃ syāmiti sa<BR>
prāṇo'bhavatprāṇo vā idaṃ sarvamayaṃ vai prāṇo yo'yam pavate sa prajāpatistasya<BR>
dṛṣṭiryadeva vedetthādvātīti yadvai kiṃ ca prāṇi sa prajāpatiḥ sa yo haivametām<BR>
prajāpaterdṛṣṭiṃ vedāviriva haiva bhavati<BR>
<BR>
<BR>
<BR>
11.1.6.[18]<BR>
<BR>
sa prajāpatirindram putramabravīt  anena tvā kāmapreṇa yajñena yājayāni yena<BR>
māmidam parameṣṭhyayīyajaditi tatheti tamayājayatsa iṣṭvākāmayatāhamevedaṃ<BR>
sarvaṃ syāmiti sa vāgabhavadvāgvā idaṃ sarvaṃ tasmādāhurindro vāgiti <BR>
<BR>
<BR>
<BR>
11.1.6.[19]<BR>
<BR>
sa indro'gnīṣomau bhrātarāvabravīt  anena vāṃ kāmapreṇa yajñena yājayāni yena<BR>
māmidam pitā prajāpatirayīyajaditi tatheti<BR>
tāvayājayattāviṣṭvākāmayetāmāvamevedaṃ sarvaṃ syāveti tayorannāda<BR>
evānyataro'bhavadannamanyataro'nnāda evāgnirabhavadannaṃ somo'nnādaśca vā<BR>
idaṃ sarvamannaṃ ca<BR>
<BR>
<BR>
<BR>
11.1.6.[20]<BR>
<BR>
tā vā etāḥ  pañca devatā etena kāmapreṇa yajñenāyajanta tā yatkāmā ayajanta sa<BR>
ābhyaḥ kāmaḥ samārdhyata yatkāmo ha vā etena yajñena yajate so'smai kāmaḥ<BR>
samṛdhyate<BR>
<BR>
<BR>
<BR>
11.1.6.[21]<BR>
<BR>
ta iṣṭvā prācīṃ diśamapaśyan  tām prācīmevākurvata seyam prācyeva<BR>
diktasmādimāḥ prajāḥ prācyaḥ sarpanti prācīṃ hyetāmakurvatopaināmitaḥ<BR>
kurvīmahīti tāmūrjamakurvatemāṃ khalūrjam paśyemeti sāsau dyaurabhavat<BR>
<BR>
<BR>
<BR>
11.1.6.[22]<BR>
<BR>
atha dakṣiṇāṃ diśamapaśyan  tāṃ dakṣiṇāmevākurvata seyaṃ dakṣiṇaiva diktasmādu<BR>
dakṣiṇata eva dakṣiṇā upatiṣṭhante dakṣiṇato'bhyavājanti dakṣiṇāṃ<BR>
hyetāmakurvatopaināmitaḥ kurvīmahīti taṃ lokamakurvatemaṃ khalu lokam<BR>
paśyemeti tadidamantarikṣamabhavadeṣa vai lokaḥ sā yathā haiveyam<BR>
pratiṣṭhāvirasmiṃloke pṛthivyevamu haivaiṣā pratiṣṭhāviramuṣmiṃloka<BR>
idamantarikṣaṃ sa yadiha sannamuṃ lokaṃ na paśyati tasmādāhuḥ paro'kṣamasau<BR>
loka iti <BR>
<BR>
<BR>
<BR>
11.1.6.[23]<BR>
<BR>
atha pratīcīṃ diśamapaśyan  tāmāśāmakurvata tasmādyatprāṅ sṛtvā vindata etāmeva<BR>
tena diśametyāśāṃ hyetāmakurvatopaināmitaḥ kurvīmahīti tāṃ śriyamakurvatemāṃ<BR>
khalu śriyam paśyemeti seyam pṛthivyabhavacrīrvā iyaṃ tasmādyo'syai bhūyiṣṭhaṃ<BR>
vindate sa eva śreṣṭho bhavati <BR>
<BR>
<BR>
<BR>
11.1.6.[24]<BR>
<BR>
athodīcīṃ diśamapaśyan  tāmapo'kurvatopaināmitaḥ kurvīmahīti taṃ<BR>
dharmamakurvata dharmo vā āpastasmādyademaṃ lokamāpa āgacanti sarvamevedaṃ<BR>
yathādharmam bhavatyatha yadāvṛṣṭirbhavati balīyāneva tarhyabalīyasa ādatte<BR>
dharmo hyāpaḥ <BR>
<BR>
<BR>
<BR>
11.1.6.[25]<BR>
<BR>
tā vā etāḥ  ekādaśa devatāḥ pañca prayājā dvāvājyabhāgau sviṣṭakṛttrayo'nuyājā<BR>
<BR>
<BR>
11.1.6.[26]<BR>
<BR>
tā ekādaśāhutayaḥ  etābhirvā āhutibhirdevā ihāṃlokānajayannetā diśastatho evaiṣa<BR>
etābhirāhutibhirimāṃlokānjayatyetā diśaḥ<BR>
<BR>
<BR>
<BR>
11.1.6.[27]<BR>
<BR>
catasro'vāntaradiśaḥ  ta eva catvāraḥ patnīsaṃyājā avāntaradiśo vai devāścaturbhiḥ<BR>
patnīsaṃyājairajayannavāntaradiśa u evaiṣa etairjayati<BR>
<BR>
<BR>
<BR>
11.1.6.[28]<BR>
<BR>
atheḍā  annādyamevaitayā devā ajayaṃstatho evaiṣa etayānnādyameva jayatyeṣā nu<BR>
devatrā darśapūrṇamāsayoḥ sampat <BR>
<BR>
<BR>
<BR>
11.1.6.[29]<BR>
<BR>
athādhyātmam  pañceme puruṣe prāṇā ṛte cakṣurbhyāṃ ta eva pañca prayājā<BR>
cakṣuṣī ājyabhāgau<BR>
<BR>
<BR>
<BR>
11.1.6.[30]<BR>
<BR>
ayamevāvāṅ prāṇaḥ sviṣṭakṛt  sa yattamabhyardha ivetarābhya āhutibhyo juhoti<BR>
tasmādetasmātprāṇātsarve prāṇā bībhatsante'tha yatsviṣṭakṛte sarveṣāṃ<BR>
haviṣāmavadyati tasmādyatkiṃ cemānprāṇānāpadyata etameva tatsarvaṃ samavaiti<BR>
<BR>
<BR>
<BR>
11.1.6.[31]<BR>
<BR>
trīṇi śiśnāni  ta eva trayo'nuyājāḥ sa yo'yaṃ varṣiṣṭho'nuyājastadidaṃ<BR>
varṣiṣṭhamiva śiśnaṃ taṃ vā anavānanyajedityāhustatho hāsyaitadamṛdhram<BR>
bhavatīti <BR>
<BR>
<BR>
<BR>
11.1.6.[32]<BR>
<BR>
sa vai sakṛdavānyāt  ekaṃ hyetasya parvātha yadaparvakaṃ syātpratṛṇaṃ vaiva<BR>
tiṣṭhellambeta vā tasmādetaducca tiṣṭati padyate ca tasmātsakṛdavānyāt<BR>
<BR>
<BR>
<BR>
11.1.6.[33]<BR>
<BR>
dvau bāhū dvā ūrū  ta eva catvāraḥ patnīsaṃyājāḥ pratiṣṭhāyameva prāṇa iḍā yattāṃ<BR>
nāgnau juhoti yatsāpradagdheva tasmādayamanavatṛṇaḥ prāṇaḥ <BR>
<BR>
<BR>
<BR>
11.1.6.[34]<BR>
<BR>
asthyeva yājyānuvākyāḥ  māṃsaṃ havistanmitaṃ cando yadyājyānuvākyāstasmādu<BR>
samāvantyevāsthīni medyataśca kṛśyataśca bhavantyatha yadbhūya iva ca havirgṛhṇāti<BR>
kanīya iva ca tasmādu māṃsānyeva medyato medyanti māṃsāni kṛśyataḥ kṛśyanti<BR>
tenaitena yajñena yāṃ kāmayate devatāṃ tāṃ yajati yasyai havirbhavati <BR>
<BR>
<BR>
<BR>
11.1.6.[35]<BR>
<BR>
tā vā etāḥ  anapoddhāryā āhutayo bhavanti sa<BR>
yaddhaitāsāmapoddharedyathaikamaṅgaṃ śṛṇīyātprāṇaṃ vā nirhaṇyādevaṃ<BR>
tadanyānyeva havīṃṣyupa cāhriyante'pa ca hriyante <BR>
<BR>
<BR>
<BR>
11.1.6.[36]<BR>
<BR>
tā vā etāḥ  ṣoḍaśāhutayo bhavanti ṣoḍaśakalo vai puruṣaḥ puruṣo<BR>
yajñastasmātṣoḍaśāhutayo bhavanti <BR>
<BR>
<BR>
<BR>
11.1.7.[1]<BR>
<BR>
tadvā ado vratopāyana udyate  yadi nāśnāti pitṛdevatyo bhavati yadyu aśnāti<BR>
devānatyaśnātīti tadāraṇyamaśnīyāditi tatra sthāpayanti <BR>
<BR>
<BR>
<BR>
11.1.7.[2]<BR>
<BR>
sa yadi grāmyā oṣadhīraśnāti  puroḍāśasya medhamaśnāti yadyāraṇyā oṣadhīraśnāti<BR>
barhiṣo medhamaśnāti yadi vānaspatyamaśnātīdhmasya medhamaśnāti yadi payaḥ<BR>
pibati sāṃnāyyasya cājyasya ca medhamaśnāti yadyapaḥ pibati praṇītānām<BR>
medhamaśnāti yadi nāśnāti pitṛdevatyo bhavati<BR>
<BR>
<BR>
<BR>
11.1.7.[3]<BR>
<BR>
tadāhuḥ  kimayanamiti svayaṃ haivaite rātrī agnihotraṃ juhuyātsa yaddhutvā prāśnāti<BR>
tenāpitṛdevatyo bhavatyāhutirvā eṣā sa yadevaitāmātmannāhutiṃ juhoti teno eteṣām<BR>
medhānāṃ nāśnāti<BR>
<BR>
<BR>
<BR>
11.1.7.[4]<BR>
<BR>
ete ha vai rātrī  sarvā rātrayaḥ samavayanti yā āpūryamāṇapakṣasya rātrayastāḥ sarvāḥ<BR>
paurṇamāsīṃ samavayanti yā apakṣīyamāṇapakṣasya rātrayastāḥ sarvā amāvāsyāṃ<BR>
samavayanti sa yo haivaṃ vidvāntsvayamupavasathe juhoti sarvadā haivāsya svayaṃ<BR>
hutam bhavati <BR>
<BR>
<BR>
<BR>
11.1.8.[1]<BR>
<BR>
devāśca vā asurāśca  ubhaye prājāpatyāḥ paspṛdhire tato'surā atimānenaiva kasminnu<BR>
vayaṃ juhuyāmeti sveṣvevāsyeṣu juhvataśceruste'timānenaiva<BR>
parābabhūvustasmānnātimanyeta parābhavasya haitanmukhaṃ yadatimānaḥ<BR>
<BR>
<BR>
<BR>
11.1.8.[2]<BR>
<BR>
atha devāḥ  anyo'nyasminneva juhvataścerustebhyaḥ prajāpatirātmānam pradadau<BR>
yajño haiṣāmāsa yajño hi devānāmannaṃ <BR>
<BR>
<BR>
<BR>
11.1.8.[3]<BR>
<BR>
sa devebhya ātmānam pradāya  athaitamātmanaḥ pratimāmasṛjata yadyajñaṃ<BR>
tasmādāhuḥ prajāpatiryajña ityātmano hyetam pratimāmasṛjata<BR>
<BR>
<BR>
<BR>
11.1.8.[4]<BR>
<BR>
sa etena yajñena  devebhya ātmānaṃ nirakrīṇīta sa yadvratamupaiti yathaiva<BR>
tatprajāpatirdevebhya ātmānam prāyacadevamevaiṣa etaddevebhya ātmānam<BR>
prayacati tasmādu saṃyata evaitāṃ rātriṃ cicariṣedyathā haviṣā caredevaṃ havirhyeṣa<BR>
devānām bhavati<BR>
<BR>
<BR>
11.1.8.[5]<BR>
<BR>
atha yadyajñaṃ tanute  yajñenaivaitaddevebhya ātmānaṃ niṣkrīṇīte yathaiva<BR>
tatprajāpatirnirakrīṇītaivamatha yaddhavirnirvapati haviṣaivaitadyajñaṃ niṣkrīṇāti<BR>
haviranuvākyayānuvākyāmavadānenāvadānaṃ yājyayā yājyāṃ vaṣaṭkāreṇa<BR>
vaṣaṭkāramāhutyā tasyāhutirevāniṣkrītā bhavati <BR>
<BR>
<BR>
<BR>
11.1.8.[6]<BR>
<BR>
sa yathāgrapraśīrṇo vṛkṣaḥ  evamasyaiṣa yajño bhavatyāhutimevānvāhāryeṇa<BR>
niṣkrīṇāti tadyadetaddhīnaṃ yajñasyānvāharati tasmādanvāhāryo nāmaivamu<BR>
hāsyaiṣa sarva eva yajño niṣkrīto bhavatyeṣa ha vai yajamānasyāmuṣmiṃloka ātmā<BR>
bhavati yadyajña sa ha sarvatanūreva yajamāno'muṣmiṃloke sambhavati ya evaṃ<BR>
vidvānniṣkrītyā yajate<BR>
<BR>
<BR>
11.2.1.[1]<BR>
<BR>
trirha vai puruṣo jāyate  etannveva mātuścādhi pituścāgre jāyate'tha yaṃ yajña<BR>
upanamati sa yadyajate taddvitīyaṃ jāyate'tha yatra mriyate<BR>
yatrainamagnāvabhyādadhati sa yattataḥ sambhavati tattṛtīyaṃ jāyate tasmāttriḥ<BR>
puruṣo jāyata ityāhuḥ<BR>
<BR>
<BR>
<BR>
11.2.1.[2]<BR>
<BR>
tā vā etāḥ  ekādaśa sāmidhenīranvāha daśa vā ime puruṣe prāṇā ātmaikādaśo<BR>
yasminnete prāṇāḥ pratiṣṭhitā etāvānvai puruṣastadenaṃ kṛtsnaṃ janayatyatha<BR>
yadūrdhvaṃ sāmidhenībhyaḥ sā pratiṣṭhā tadenaṃ janayitvā pratiṣṭhāpayati<BR>
<BR>
<BR>
<BR>
11.2.1.[3]<BR>
<BR>
nava prasavasya vyāhṛtayaḥ  navame puruṣe prāṇāstadenaṃ dvitīyaṃ<BR>
janayatyāśrāvaṇam pratyāśrāvaṇaṃ sā pratiṣṭhātha yadevādaḥ sṛṣṭau janmodyate<BR>
tadenaṃ tṛtīyaṃ janayati patnīsaṃyājā eva tatra pratiṣṭhā<BR>
<BR>
<BR>
<BR>
11.2.1.[4]<BR>
<BR>
trirhi vai puruṣo jāyate  evamevainametadyajñāttrirjanayati tāsāmekādaśānāṃ triḥ<BR>
prathamāmanvāha triruttamām <BR>
<BR>
<BR>
<BR>
11.2.1.[5]<BR>
<BR>
tāḥ pañcadaśa sāmidhenyaḥ  dvāvāghārau pañca prayājā iḍā trayo'nuyājāḥ<BR>
sūktavākaśca śamyorvākaśca tāstrayodaśāhutayo'tha yadevādaḥ patnīsaṃyājeṣu<BR>
sampragṛhṇāti samiṣṭayajuśca <BR>
<BR>
<BR>
<BR>
11.2.1.[6]<BR>
<BR>
tāḥ pañcadaśāhutayaḥ  tāsām pañcadaśānāmāhutīnāmetā anuvākyā etāḥ pañcadaśa<BR>
sāmidhenya etāsāmanuvākyānāmetā yājyā ya evātra mantro yo<BR>
nigadastadyājyārūpameteno hāsyaitā āhutayo'nuvākyavatyo bhavantyetābhiḥ<BR>
sāmidhenībhiretābhirāhutibhiretā anuvākyā yājyavatyaścāhutivatyaśca bhavanti <BR>
<BR>
<BR>
<BR>
11.2.2.[1]<BR>
<BR>
gāyatrīmanuvākyāmanvāha  tripadā vai gāyatrī traya ime lokā imānevaitallokāndevāḥ<BR>
pratyaṣṭhāpayan<BR>
<BR>
<BR>
11.2.2.[2]<BR>
<BR>
atha triṣṭubhā yajati  catuṣpadā vai triṣṭupcatuṣpādāḥ paśavastatpaśūnevaitadeṣu<BR>
lokeṣu pratiṣṭhiteṣu devāḥ pratyaṣṭhāpayan<BR>
<BR>
<BR>
<BR>
11.2.2.[3]<BR>
<BR>
dvyakṣaro vaṣaṭkāraḥ  dvipādvai puruṣastatpuruṣamevaitaddvipādameṣu paśuṣu<BR>
pratiṣṭhiteṣu pratyaṣṭhāpayan <BR>
<BR>
<BR>
<BR>
11.2.2.[4]<BR>
<BR>
so'yaṃ dvipātpuruṣaḥ  paśuṣu pratiṣṭhita evamevaiṣa etallokānpratiṣṭhāpayati<BR>
lokeṣu pratiṣṭhiteṣu paśūnpratiṣṭhāpayati paśuṣu pratiṣṭhiteṣvātmānam<BR>
pratiṣṭhāpayatyevameṣa puruṣaḥ paśuṣu pratiṣṭhito ya evaṃ vidvānyajate <BR>
<BR>
<BR>
<BR>
11.2.2.[5]<BR>
<BR>
atha yadvaṣaṭkṛte juhoti  eṣa vai vaṣaṭkāro ya eṣa tapati sa eṣa<BR>
mṛtyustadenamupariṣṭānmṛtyoḥ saṃskaroti tadenamato janayati sa etam<BR>
mṛtyumatimucyate yajño vā asyātmā bhavati tadyajña eva<BR>
bhūtvaitanmṛtyumatimucyata eteno hāsya sarve yajñakratava etam mṛtyumatimuktāḥ<BR>
<BR>
<BR>
<BR>
11.2.2.[6]<BR>
<BR>
atha yāmetāmāhutiṃ juhoti  eṣā ha vā asyāhutiramuṣmiṃloka ātmā bhavati sa<BR>
yadaivaṃvidasmāllokātpraityathainameṣāhutiretasya pṛṣṭhe satyāhvayatyehyahaṃ vai<BR>
ta ihātmāsmīti tadyadāhvayati tasmādāhutirnāma<BR>
<BR>
<BR>
<BR>
11.2.3.[1]<BR>
<BR>
brahma vā idamagra āsīt  taddevānasṛjata taddevāntsṛṣṭvaiṣu lokeṣu<BR>
vyārohayadasminneva loke'gniṃ vāyumantarikṣe divyeva sūryam <BR>
<BR>
<BR>
<BR>
11.2.3.[2]<BR>
<BR>
atha ye'tha ūrdhvā lokāḥ  tadyā ata ūrdhvā devatāsteṣu tā devatā vyārohayatsa yathā<BR>
haivema āvirlokā imāśca devatā evamu haiva ta āvirlokāstāśca devatā yeṣu tā devatā<BR>
vyārohayat <BR>
<BR>
<BR>
<BR>
11.2.3.[3]<BR>
<BR>
atha brahmaiva parārdhamagacat  tatparārdhaṃ gatvaikṣata kathaṃ<BR>
nvimāṃlokānpratyaveyāmiti taddvābhyāmeva pratyavaidrūpeṇa caiva nāmnā ca sa<BR>
yasya kasya ca nāmāsti tannāma yasyo api nāma nāsti yadveda rūpeṇedaṃ rūpamiti<BR>
tadrūpametāvadvā idaṃ yāvadrūpaṃ caiva nāma ca<BR>
<BR>
<BR>
<BR>
11.2.3.[4]<BR>
<BR>
te haite brahmaṇo mahatī abhve  sa yo haite brahmaṇo mahatī abhve veda<BR>
mahaddhaivābhvam bhavati <BR>
<BR>
<BR>
<BR>
11.2.3.[5]<BR>
<BR>
te haite brahmaṇo mahatī yakṣe  sa yo haite brahmaṇo mahatī yakṣe veda<BR>
mahaddhaiva yakṣam bhavati tayoranyatarajjyāyo rūpameva yaddhyapi nāma<BR>
rūpameva tatsa yo haitayorjyāyo veda jyāyānha tasmādbhavati yasmājjyāyānbubhūṣati <BR>
<BR>
<BR>
<BR>
11.2.3.[6]<BR>
<BR>
martyā ha vā agre devā āsuḥ  sa yadaiva te brahmaṇāpurathāmṛtā āsuḥ sa yam manasa<BR>
āghārayati mano vai rūpam manasā hi vededaṃ rūpamiti tena rūpamāpnotyatha yaṃ<BR>
vāca āghārayati vāgvai nāma vācā hi nāma gṛhṇāti teno nāmāpnotyetāvadvā idaṃ<BR>
sarvaṃ yāvadrūpaṃ caiva nāma ca tatsarvamāpnoti sarvaṃ vā akṣayyameteno<BR>
hāsyākṣayyaṃ sukṛtam bhavatyakṣayyo lokaḥ <BR>
<BR>
<BR>
<BR>
11.2.3.[7]<BR>
<BR>
tadvā ada āgneyyāmiṣṭā udyate  yathā tadṛṣibhyo yajñaḥ prārocata taṃ yathātanvata<BR>
tadyajñaṃ tanvānānṛṣīngandharvā upaniṣeduste ha sma saṃnidadhatīdaṃ vā<BR>
atyarīricannidamūnamakranniti sa yadaiṣāṃ yajñaḥ saṃtasthe'thaināṃstaddarśayāṃ<BR>
cakruridaṃ vā atyarīricatedamūnamakarteti <BR>
<BR>
<BR>
<BR>
11.2.3.[8]<BR>
<BR>
sa yadatirecayāṃ cakruḥ  yathā girirevaṃ tadāsātha yadūnaṃ cakruryathā śvabhrāḥ<BR>
pradarā evaṃ tadāsa<BR>
<BR>
<BR>
<BR>
11.2.3.[9]<BR>
<BR>
sa yatra śamyorāha  tadabhimṛśati yajña namaśca ta upa ca yajñasya śive<BR>
saṃtiṣṭhasva sviṣṭe me saṃtiṣṭhasveti sa yadatirecayati tannamaskāreṇa<BR>
śamayatyatha yadūnaṃ karotyupa ceti tena tadanyūnam bhavati yajñasya śive<BR>
saṃtiṣṭhasveti yadvai yajñasyānyūnātiriktaṃ tacivaṃ tena tadubhayaṃ śamayati sviṣṭe<BR>
me saṃtiṣṭhasveti yadvai yajñasyānyūnātiriktaṃ tatsviṣṭaṃ teno tadubhayaṃ<BR>
śamayatyevamu hāsyaitena yajñenānyūnātiriktenaiveṣṭam bhavati ya evaṃ<BR>
vidvānevamabhimṛśati tasmādevamevābhimṛśette ha te gandharvā āsuḥ śūrpaṃ<BR>
yavamānkṛṣirudvālavāndhānāntarvān<BR>
<BR>
<BR>
<BR>
11.2.4.[1]<BR>
<BR>
eṣa vai pūrṇamāḥ  ya eṣa tapatyaharaharhyevaiṣa pūrṇo'thaiṣa eva darśo<BR>
yaccandramā dṛdṛśa iva hyeṣaḥ<BR>
<BR>
<BR>
<BR>
11.2.4.[2]<BR>
<BR>
atho itarathāhuḥ  eṣa eva pūrṇamā yaccandramā etasya hyanu pūraṇam<BR>
paurṇamāsītyācakṣate'thaiṣa eva darśo ya eṣa tapati dadṛśa iva hyeṣaḥ <BR>
<BR>
<BR>
<BR>
11.2.4.[3]<BR>
<BR>
iyameva pūrṇamāḥ  pūrṇeva hīyamasāveva dyaurdarśo dadṛśa iva hyasau dyauḥ <BR>
<BR>
<BR>
<BR>
11.2.4.[4]<BR>
<BR>
rātrireva pūrṇamāḥ  pūrṇeva hīyaṃ rātrirahareva darśo dadṛśa iva hīdamahareṣā nu<BR>
devatrā darśapūrṇamāsayormīmāṃsā<BR>
<BR>
<BR>
<BR>
11.2.4.[5]<BR>
<BR>
athādhyātmam  udāna eva pūrṇamā udānena hyayam puruṣaḥ pūryata iva prāṇa eva<BR>
darśo dadṛśa iva hyayam prāṇastadetāvannādaścānnapradaśca darśapūrṇamāsau<BR>
<BR>
<BR>
<BR>
11.2.4.[6]<BR>
<BR>
prāṇa evānnādaḥ  prāṇena hīdamannamadyata udāna evānnaprada udānena<BR>
hīdamannam pradīyate sa yo haitāvannādaṃ cānnapradaṃ ca darśapūrṇamāsau<BR>
vedānnādo haiva bhavati pra hāsmā annādyaṃ dīyate <BR>
<BR>
<BR>
<BR>
11.2.4.[7]<BR>
<BR>
mana eva pūrṇamāḥ  pūrṇamiva hīdam mano vāgeva darśo dadṛśa iva hīyaṃ<BR>
vāktadetāvadhyātmam pratyakṣaṃ darśapūrṇamāsau sa yadupavasathe<BR>
vratopāyanīyamaśnāti tenaitāvadhyātmam pratyakṣaṃ darśapūrṇamāsau prīṇāti<BR>
yajñena prātardaivau <BR>
<BR>
<BR>
<BR>
11.2.4.[8]<BR>
<BR>
tadāhuḥ  yanna pūrṇamāsāyeti havirgṛhyate na darśāyeti havirgṛhyate na<BR>
pūrṇamāsāyānubrūhi na darśāyānubrūhi na pūrṇamāsaṃ yaja na darśaṃ yajetyatha<BR>
kenāsya darśapūrṇamāsāviṣṭau bhavata iti sa yam manasa āghārayati mano vai<BR>
pūrṇamāstena pūrṇamāsaṃ yajatyatha yaṃ vāca āghārayati vāgvai darśasteno darśaṃ<BR>
yajatyeteno hāsya darśapūrn\amāsāviṣṭau bhavataḥ<BR>
<BR>
<BR>
<BR>
11.2.4.[9]<BR>
<BR>
taddhaike  carū nirvapanti paurṇamāsyāṃ sarasvate'māvāsyāyāṃ sarasvatyā<BR>
etatpratyakṣaṃ darśapūrṇamāsau yajāmaha iti vadantastadu tathā na kuryānmano vai<BR>
sarasvānvākṣarasvatī sa yadevaitāvāghārāvāghārayati tadevāsya<BR>
darśapūrṇamāsāviṣṭau bhavatastasmādetau carū na nirvapet<BR>
<BR>
<BR>
<BR>
11.2.4.[10]<BR>
<BR>
tadāhuḥ  āgūrtī vā eṣa bhavati yo darśapūrṇamāsābhyāṃ yajate paurṇamesena hīṣṭvā<BR>
vedāmāvāsyena yakṣya ityāmāvāsyeneṣṭvā veda punaḥ paurṇamāsena yakṣya iti sa<BR>
āgūrtyevāmuṃ lokameti yadāmuṃ lokameti kathamanāgūrtī bhavatīti sa yadevaitā<BR>
ubhayatrāghārāvāghārayati tadevāsya darśapūrṇamāsau saṃtiṣṭhete sa saṃsthitayoreva<BR>
darśapūrṇamāsayorathāmuṃ lokameti tathānāgūrtī bhavati<BR>
<BR>
<BR>
<BR>
11.2.5.[1]<BR>
<BR>
api ha vā etarhi  devebhyo'śvamedhamālabhante tadāhuḥ prākṛto'śvamedha itītara<BR>
innūnaṃ sa tadvā eṣa evāśvamedho yaccandramāḥ<BR>
<BR>
<BR>
<BR>
11.2.5.[2]<BR>
<BR>
tadāhuḥ  pade-pade'śvaśya medhyasyāhutiṃ juhvatīti sa yatsāyamprātaragnihotraṃ<BR>
juhoti dve sāyamāhutī juhoti dve prātastāścatasra āhutyaścatuṣpādvā aśvastadasya<BR>
pade-pada evāhutirhutā bhavati<BR>
<BR>
<BR>
<BR>
11.2.5.[3]<BR>
<BR>
tadāhuḥ  vivṛtte'śvasyeṣṭiṃ nirvapatītyeṣa vai somo rājā devānāmannaṃ<BR>
yaccandramāḥ sa yatraiṣa etāṃ rātriṃ na purastānna paścāddadṛśe tadimaṃ<BR>
lokamāgacati so'smiṃloke vivartate <BR>
<BR>
<BR>
11.2.5.[4]<BR>
<BR>
sa yadāmāvāsyena yajate  vivṛtta evāsyaitadiṣṭiṃ nirvapatyatha yatpaurṇamāsena<BR>
yajate'śvamedhamevaitadālabhate tamālabhya devebhyaḥ prayacati saṃvatsare vā<BR>
itaramaśvamedhamālabhanta eṣa vai māsaḥ pariplavamānaḥ saṃvatsaraṃ karoti<BR>
tadasya saṃvatsare saṃvatsara evāśvamedha ālabdho bhavati<BR>
<BR>
<BR>
<BR>
11.2.5.[5]<BR>
<BR>
taṃ vā etam  māsi-māsyevāśvamedhamālabhante sa yo haivaṃ vidvānagnihotraṃ ca<BR>
juhoti darśapūrṇamāsābhyāṃ ca yajate māsi-māsi haivāsyāśvamedheneṣṭam<BR>
bhavatyetadu hāsyāgnihotraṃ ca darśapūrṇamāsau cāśvamedhamabhisampadyete <BR>
<BR>
<BR>
<BR>
11.2.6.[1]<BR>
<BR>
śiro ha vā etadyajñasya yatpraṇītāḥ  sa yatpraṇītāḥ praṇayati śira evaitadyajñasya<BR>
saṃskaroti sa vidyācira eva ma etatsaṃskriyata iti<BR>
<BR>
<BR>
<BR>
11.2.6.[2]<BR>
<BR>
prāṇa evāsyedhmaḥ  prāṇena hīdaṃ sarvamiddhaṃ yatprāṇabhṛnnimiṣadyadejati sa<BR>
vidyādahamevaiṣa idhma iti <BR>
<BR>
<BR>
<BR>
11.2.6.[3]<BR>
<BR>
anūkamevāsya sāmidhenyaḥ  tasmāttā brūyātsaṃtanvanniva me'nubrūhīti saṃtatamiva<BR>
hīdamanūkam manaścaivāsya vākcāghārau sarasvāṃśca sarasvatī ca sa<BR>
vidyānmanaścaiva me vākcāghārau sarasvāṃśca sarasvatī ceti <BR>
<BR>
<BR>
<BR>
11.2.6.[4]<BR>
<BR>
pañca prayājāḥ  ima evāsya te śīrṣaṇyāḥ pañca prāṇā mukhamevāsya prathamaḥ<BR>
prayājo dakṣiṇā nāsikā dvitīyaḥ savyā nāsikā tṛtīyo dakṣiṇaḥ karṇaścaturthaḥ savyaḥ<BR>
karṇaḥ pañcamo'tha yaccaturthe prayāje samānayati tasmādidaṃ śrotramantarataḥ<BR>
saṃtṛṇaṃ cakṣuṣī ājyabhāgau sa vidyāccakṣuṣī eva ma etāviti <BR>
<BR>
<BR>
<BR>
11.2.6.[5]<BR>
<BR>
atha ya āgneyaḥ puroḍāśaḥ  ayamevāsya sa dakṣiṇo'rdho hṛdayamevāsyopāṃśuyājaḥ<BR>
sa yattenopāṃśu caranti tasmādidaṃ guheva hṛdayam<BR>
<BR>
<BR>
11.2.6.[6]<BR>
<BR>
atha yo'gnīṣomīyaḥ puroḍāśaḥ  ayamevāsya sa uttaro'rdha aindraṃ vā<BR>
sāṃnāyyamantarāṃsamevāsya sviṣṭakṛdviṣam prāśitram<BR>
<BR>
<BR>
<BR>
11.2.6.[7]<BR>
<BR>
sa yatprāśitramavadyati  yathaiva tatprājāpaterāviddhaṃ<BR>
nirakṛntannevamevaitasyaitadyadveṣṭitaṃ yadgrathitaṃ yadvaruṇyaṃ tanniṣkṛntanti<BR>
sa vidyādyathaiva tatprajāpaterāviddhaṃ nirakṛntannevameva ma idaṃ yadveṣṭitaṃ<BR>
yadgrathitaṃ yadvaruṇyaṃ tanniṣkṛntantīti<BR>
<BR>
<BR>
<BR>
11.2.6.[8]<BR>
<BR>
udaramevāsyeḍā  tadyathaivāda iḍāyāṃ samavadyantyevamevedaṃ<BR>
viśvarūpamannamudare samavadhīyate<BR>
<BR>
<BR>
<BR>
11.2.6.[9]<BR>
<BR>
trayo'nuyājāḥ  ima evāsya te'vāñcastrayaḥ prāṇā bāhū evāsya sūktavākaśca<BR>
śamyorvākaśca catvāraḥ patnīsaṃyājāścatasro vai pratiṣṭhā ūrū dvāvaṣṭhīvantau<BR>
dvau prādāvevāsya samiṣṭayajuḥ <BR>
<BR>
<BR>
<BR>
11.2.6.[10]<BR>
<BR>
tā ekaviṃśatirāhutayaḥ  dvāvāghārau pañca prayājā dvāvājyabhāgāvāgneyaḥ<BR>
puroḍāśastaddaśāgnīṣomīya upāṃśuyājo'gnīśomīyaḥ puroḍāśo'gniḥ sviṣṭakṛdiḍā<BR>
trayo'nuyājāḥ sūktavākaśca śamyorvākaścātha yadevādaḥ patnīsaṃyājeṣu<BR>
sampragṛhṇāti samiṣṭayajuśca <BR>
<BR>
<BR>
<BR>
11.2.6.[11]<BR>
<BR>
tā ekaviṃśatirāhutayaḥ  dvādaśa vai māsāḥ saṃvatsarasya pañcartavastrayo<BR>
lokāstadviṃśatireṣa evaikaviṃśo ya eṣa tapati saiṣā gatireṣā pratiṣṭhā tadetāṃ<BR>
gatimetām pratiṣṭhāṃ gacati<BR>
<BR>
<BR>
<BR>
11.2.6.[12]<BR>
<BR>
taddha smaitadāruṇirāha  ardhamāsaśo vā ahamamunādityena saloko bhavāmi<BR>
tāmahaṃ darśapūrṇamāsayoḥ sampadaṃ vedeti <BR>
<BR>
<BR>
<BR>
11.2.6.[13]<BR>
<BR>
tadāhuḥ  ātmayājī śreyā3ndevayājī3 ityātmayājīti ha brūyātsa ha vā ātmayājī yo<BR>
vededam me'nenāṅgaṃ saṃskriyata idam me'nenāṅgamupadhīyata iti sa yathāhistvaco<BR>
nirmucyetaivamasmānmartyācarīrātpāpmano nirmucyate sa ṛṅmayo yajurmayaḥ<BR>
sāmamaya āhutimayaḥ svargaṃ lokamabhisambhavati <BR>
<BR>
<BR>
<BR>
11.2.6.[14]<BR>
<BR>
atha ha sa devayājī yo veda  devānevāhamidaṃ yaje devāntsaparyāmīti sa yathā<BR>
śreyase pāpīyānbaliṃ haredvaiśyo vā rājñe baliṃ haredevaṃ sa sa ha na tāvantaṃ lokaṃ<BR>
jayati yāvāntamitaraḥ<BR>
<BR>
<BR>
<BR>
11.2.7.[1]<BR>
<BR>
saṃvatsaro yajñaḥ  sa yo ha vai saṃvatsaro yajña iti vedānte haivāsya<BR>
saṃvatsarasyeṣṭam bhavatyatho yatkiṃ ca saṃvatsare kriyate sarvaṃ haivāsya<BR>
tadāptamavaruddhamabhijitam bhavati <BR>
<BR>
<BR>
<BR>
11.2.7.[2]<BR>
<BR>
ṛtava ṛtvijaḥ  sa yo ha vā ṛtava ṛtvija iti vedānte haivāsyartūnāmiṣṭam bhavatyatho<BR>
yatkiṃ cartuṣu kriyate sarvaṃ haivāsya tadāptamavaruddhamabhijitam bhavati <BR>
<BR>
<BR>
<BR>
11.2.7.[3]<BR>
<BR>
māsā havīṃṣi  sa yo ha vai māsā havīṃṣīti vedānte haivāsya māsānāmiṣṭam<BR>
bhavatyatho yatkiṃ ca māseṣu kriyate sarvaṃ haivāsya<BR>
tadāptamavaruddhamabhijitam bhavati<BR>
<BR>
<BR>
<BR>
11.2.7.[4]<BR>
<BR>
ardhamāsā haviṣpātrāṇi  sa yo ha vā ardhamāsā haviṣpātrāṇīti vedānte<BR>
haivāsyārdhamāsānāmiṣṭam bhavatyatho yatkiṃ cārdhamāseṣu kriyate sarvaṃ<BR>
haivāsya tadāptamavaruddhamabhijitam bhavati <BR>
<BR>
<BR>
<BR>
11.2.7.[5]<BR>
<BR>
ahorātre pariveṣṭrī  sa yo ha vā ahorātre pariveṣṭrī iti vedānte<BR>
haivāsyāhorātrayoriṣṭam bhavatyatho yatkiṃ cāhorātrayoḥ kriyate sarvaṃ haivāsya<BR>
tadāptamavaruddhamabhijitam bhavati <BR>
<BR>
<BR>
11.2.7.[6]<BR>
<BR>
iyameva prathamā sāmidhenī  agnirdvitīyā vāyustṛtīyāntarikṣaṃ caturthī<BR>
dyauṣpañcamyādityaḥ ṣaṣṭhī candramāḥ saptamī mano'ṣṭamī vāṅnavamī tapo<BR>
daśamī brahmaikādaśyetā hi vā idaṃ sarvaṃ samindhata etābhiridaṃ sarvaṃ<BR>
samiddhaṃ tasmātsāmidhenyo nāma<BR>
<BR>
<BR>
11.2.7.[7]<BR>
<BR>
sa vai triḥ prathamāmanvāha  sa yatprathamamanvāha prācīṃ tena diśaṃ jayati<BR>
yaddvitīyaṃ dakṣiṇāṃ tena diśaṃ jayati yattṛtīyamūrdhvāmeva tena diśaṃ jayati <BR>
<BR>
<BR>
<BR>
11.2.7.[8]<BR>
<BR>
trirvevottamāmanvāha  sa yatprathamamanvāha pratīcīṃ tena diśaṃ jayati<BR>
yaddvitīyamudīcīṃ tena diśaṃ jayati yattṛtīyamimāmeva tena pratiṣṭhāṃ<BR>
jayatyevamu hābhirimāṃlokānjayatyetā diśaḥ <BR>
<BR>
<BR>
<BR>
11.2.7.[9]<BR>
<BR>
ṛtameva pūrva āghāraḥ  satyamuttaro'va ha vā ṛtasatye runddhe'tho yatkiṃ<BR>
cartasatyābhyāṃ jayyaṃ sarvaṃ haiva tajjayati<BR>
<BR>
<BR>
<BR>
11.2.7.[10]<BR>
<BR>
tviṣireva prathamaḥ prayājaḥ  apacitirdvitīyo yaśastṛtīyo brahmavarcasaṃ<BR>
caturtho'nnādyam pañcamaḥ <BR>
<BR>
<BR>
<BR>
11.2.7.[11]<BR>
<BR>
sa prathamam prayājamanumantrayeta  tviṣimānbhūyāsamityapacitimānbhūyāsamiti<BR>
dvitīyaṃ yaśasvī bhūyāsamiti tṛtīyam brahmavarcasī bhūyāsamiti caturthamannādo<BR>
bhūyāsamiti pañcamaṃ tviṣimānha vā apacitimānyaśasvī brahmavarcasyannādo<BR>
bhavati ya evametadveda <BR>
<BR>
<BR>
<BR>
11.2.7.[12]<BR>
<BR>
etaddha sma vai tadvidvānāha  śvetaketurāruṇeyaḥ kaṃ svidevāparīṣu<BR>
mahānāgamivābhisaṃsāraṃ didṛkṣitāro ya evametatprayājānāṃ yaśo vediteti<BR>
<BR>
<BR>
<BR>
11.2.7.[13]<BR>
bhūtameva pūrva ājyabhāgaḥ  bhaviṣyaduttaro'va ha vai bhūtaṃ ca bhaviṣyacca<BR>
runddhe'tho yatkiṃ ca bhūtena ca bhaviṣyatā ca jayyaṃ sarvaṃ haiva tajjayati <BR>
<BR>
<BR>
<BR>
11.2.7.[14]<BR>
<BR>
brahmāgneyaḥ puroḍāśaḥ  sa yo ha vai brahmāgneyaḥ puroḍāśa iti vedāva ha<BR>
brahma runddhe'tho yatkiṃ ca brahmaṇā jayyaṃ sarvaṃ haiva tajjayati<BR>
<BR>
<BR>
<BR>
11.2.7.[15]<BR>
<BR>
kṣatramupāṃśuyājaḥ  sa yo ha vai kṣatramupāṃśuyāja iti vedāva ha kṣatraṃ<BR>
runddhe'tho yatkiṃ ca kṣatreṇa jayyaṃ sarvaṃ haiva tajjayati tadyadupāṃśuyājaṃ<BR>
kurvantyeke naike tasmāduccaiścopāṃśu ca kṣatrāyācakṣate <BR>
<BR>
<BR>
<BR>
11.2.7.[16]<BR>
<BR>
viduttaraḥ puroḍāśaḥ  sa yo ha vai viduttaraḥ puroḍāśa iti vedāva ha viśaṃ<BR>
runddhe'tho yatkiṃ ca viśā jayyaṃ sarvaṃ haiva tajjayati tadyadāgneyaśca puroḍāśa<BR>
upāṃśuyājaśca pūrvau bhavatastasmādubhe brahma ca kṣatraṃ ca viśi pratiṣṭhite<BR>
<BR>
<BR>
<BR>
11.2.7.[17]<BR>
<BR>
rāṣṭraṃ sāṃnāyyaṃ  sa yo ha vai rāṣṭraṃ sāṃnāyyamiti vedāva ha rāṣṭraṃ<BR>
runddhe'tho yatkiṃ ca rāṣṭreṇa ja yyaṃ sarvaṃ haiva tajjayati tadyatsaṃnayantyeke<BR>
naike tasmādrāṣṭraṃ saṃ caiti vi ca <BR>
<BR>
<BR>
<BR>
11.2.7.[18]<BR>
<BR>
tapaḥ sviṣṭakṛt  sa yo ha vai tapaḥ sviṣṭakṛditi vedāva ha tapo runddhe'tho yatkiṃ ca<BR>
tapasā jayyaṃ sarvaṃ haiva tajjayati<BR>
<BR>
<BR>
<BR>
11.2.7.[19]<BR>
<BR>
lokaḥ prāśitraṃ  sa yo ha vai lokaḥ prāśitramiti vedāva ha lokaṃ runddhe'tho yatkiṃ<BR>
ca lokena jayyaṃ sarvaṃ haiva tajjayati no ha lavena lokādvyathathe lavena ha vā<BR>
amuṣmiṃloke lokādvyathante'tha ya evaṃ veda na ha bahu cana pāpaṃ kṛtvā<BR>
lokādvyathate<BR>
<BR>
<BR>
<BR>
11.2.7.[20]<BR>
<BR>
śraddheḍā  sa yo ha vai śraddheḍeti vedāva ha śraddhāṃ runddhe'tho yatkiṃ ca<BR>
śraddhayā jayyaṃ sarvaṃ haiva tajjayati<BR>
<BR>
<BR>
<BR>
11.2.7.[21]<BR>
<BR>
aśanireva prathamo'nuyājaḥ  hrādunirdvitīya ulkuṣī tṛtīyaḥ <BR>
<BR>
<BR>
<BR>
11.2.7.[22]<BR>
<BR>
sa prathamamanuyājamanumantrayeta  aśanyamuṃ jahīti yaṃ<BR>
dviṣyāddhrādunyamuṃ jahīti dvitīyamulkuṣyamuṃ jahīti tṛtīyam<BR>
<BR>
<BR>
<BR>
11.2.7.[23]<BR>
<BR>
sa ya eṣa kṣipram mriyate  aśanirha tamanuyājo hantyatha yo visravanmiśra iva<BR>
hrādunirha tamanuyājo hantyatha yo'bhyuṣṭamiśra ivolkuṣī ha tamanuyājo hanti<BR>
<BR>
<BR>
<BR>
11.2.7.[24]<BR>
<BR>
saiṣā yajñameniḥ  etayā vai menyā devā asurānparābhāvayāṃ cakrustatho<BR>
evaivaṃvidyajamānaḥ pāpmānaṃ dviṣantam bhrātṛvyam parābhāvayati<BR>
<BR>
<BR>
<BR>
11.2.7.[25]<BR>
<BR>
sa yadanuyājānto yajñaḥ syāt  aśanyantaḥ syāddhrādunyanta utkuṣyantastasmādvai<BR>
devānāṃ yajña iḍānto vaiva śamyvanto vā <BR>
<BR>
<BR>
<BR>
11.2.7.[26]<BR>
<BR>
prayājairvai devāḥ  svargaṃ lokamāyaṃstānasurā anvājigāṃsaṃstānanuyājaiḥ<BR>
pratyauhaṃstadyadanuyājā ijyante pāpmānameva taddviṣantam bhrātṛvyaṃ<BR>
yajamānaḥ pratyūhati<BR>
<BR>
<BR>
<BR>
11.2.7.[27]<BR>
<BR>
prāṇā vai prayājāḥ  apānā anuyājāstasmātprayājāḥ prāñco hūyante taddhi<BR>
prāṇarūpam<BR>
pratyañco'nuyājāstadapānarūpametā ha vai darśapūrṇamāsayorupasado<BR>
yadanuyājāstasmātta upasadrūpeṇa pratyañco hūyante<BR>
<BR>
<BR>
<BR>
11.2.7.[28]<BR>
saṃsthā sūktavākaḥ  sa yo ha vai saṃsthā sūktavāka iti vedāva ha saṃsthāṃ runddhe'tho<BR>
yatkiṃ ca saṃsthayā jayyaṃ sarvaṃ haiva tajjayati gacati vayasaḥ saṃsthām<BR>
<BR>
<BR>
<BR>
11.2.7.[29]<BR>
<BR>
pratiṣṭhā śamyorvākaḥ  sa yo ha vai pratiṣṭhā śamyorvāk iti vedāva ha pratiṣṭhāṃ<BR>
runddhe'tho yatkiṃ ca pratiṣṭhayā jayyaṃ sarvaṃ haiva tajjayati gacati pratiṣṭhām<BR>
<BR>
<BR>
<BR>
11.2.7.[30]<BR>
<BR>
te devāḥ  etānpatnīsaṃyājānpaścātparyauhanta mithunamevaitadupariṣṭādadadhata<BR>
prajātyai tadyatpatnīsaṃyājā ijyante mithunamevaitadupariṣṭāddhatte prajātyai<BR>
devānāṃ ha vai prajātimanu prajāyate mithunena-mithunena ha prajāyate ya<BR>
evametadveda <BR>
<BR>
<BR>
<BR>
11.2.7.[31]<BR>
<BR>
annaṃ samiṣṭayajuḥ  sa yo ha vā annaṃ samiṣṭayajuriti vedāva hānnaṃ runddhe'tho<BR>
yatkiṃ cānnena jayyaṃ sarvaṃ haiva tajjayati <BR>
<BR>
<BR>
<BR>
11.2.7.[32]<BR>
<BR>
saṃvatsaro yajamānaḥ  tamṛtavo yājayanti vasanta āgnīdhrastasmādvasante<BR>
dāvāścaranti taddhyagnirūpaṃ grīṣmo'dhvaryustapta iva vai<BR>
grīṣmastaptamivādhvaryurniṣkrāmati varṣā udgātā tasmādyadā balavadvarṣati<BR>
sāmna ivopabdiḥ kriyate śaradbrahmā tasmādyadā sasyam pacyate brahmaṇvatyaḥ<BR>
prajā ityāhurhemanto hotā tasmāddhemanvaṣaṭkṛtāḥ paśavaḥ sīdantyetā ha vā enaṃ<BR>
devatā yājayanti sa yadyenamaiṣāvīrā yājayeyuretā eva devatā manasā dhyāyedetā<BR>
haivainaṃ devatā yājayanti<BR>
<BR>
<BR>
<BR>
11.2.7.[33]<BR>
<BR>
atha haiṣaiva tulā  yaddakṣiṇo vedyantaḥ sa yatsādhu karoti tadantarvedyatha<BR>
yadasādhu tadbahirvedi tasmāddakṣiṇaṃ vedyantamadhispṛśyevāsīta tulāyāṃ ha vā<BR>
amuṣmiṃloka ādadhati yataradyaṃsyati tadanveṣyati yadi sādhu vāsādhu vetyatha ya<BR>
evaṃ vedāsminhaivaloke tulāmārohatyatyamuṣmiṃloke tulādhānam mucyate<BR>
sādhukṛtyā haivāsya yacati na pāpakṛtyā<BR>
<BR>
<BR>
<BR>
11.3.1.[1]<BR>
<BR>
vāggha vā etasyāgnihotrasyāgnihotrī  mana eva vatsastadidam manaśca vākca<BR>
samānameva sannāneva tasmātsamānyā rajjvā vatsaṃ ca mātaraṃ cābhidadhati  teja<BR>
eva śraddhā satyamājyam <BR>
<BR>
<BR>
11.3.1.[2]<BR>
<BR>
taddhaitajjanako vaidehaḥ  yājñavalkyam papraca vetthāgnihotraṃ yājñavalkyā3 iti<BR>
veda samrāḍiti kimiti paya eveti<BR>
<BR>
<BR>
<BR>
11.3.1.[3]<BR>
<BR>
yatpayo na syāt  kena juhuyā iti vrīhiyavābhyāmiti yadvrīhiyavau na syātāṃ kena<BR>
juhuyā iti yā anyā oṣadhaya iti yadanyā oṣadhayo na syuḥ kena juhuyā iti yā āraṇyā<BR>
oṣadhtyeneti yadvānaspatyaṃ na syātkena juhuyā ityadbhiriti yadāpo na syuḥ kena<BR>
juhuyā iti<BR>
<BR>
<BR>
<BR>
11.3.1.[4]<BR>
<BR>
sa hovāca  na vā iha tarhi kiṃ canāsīdathaitadahūyataiva satyaṃ śraddhāyāmiti<BR>
vetthāgnihotraṃ yājñavalkya dhenuśataṃ dadāmīti hovāca<BR>
<BR>
<BR>
<BR>
11.3.1.[5]<BR>
<BR>
tadapyete ślokāḥ  kiṃ svidvidvānpravasatyagnihotrī gṛhebhyaḥ  kathaṃ svidasya<BR>
kāvyaṃ kathaṃ saṃtato agnibhiriti kathaṃ svidasyānapaproṣitam bhavatītyevaitadāha<BR>
<BR>
<BR>
<BR>
11.3.1.[6]<BR>
<BR>
yo javiṣṭho bhuvaneṣu  sa vidvānpravasanvide tathā tadasya kāvyaṃ tathā saṃtato<BR>
agnibhiriti mana evaitadāha manasaivāsyānapaproṣitam bhavatīti <BR>
<BR>
<BR>
<BR>
11.3.1.[7]<BR>
<BR>
yatsa dūram paretya  atha tatra pramādyati  kasmintsāsya hutāhutirgṛhe yāmasya<BR>
juhvatīti yatsa dūram paretyātha tatra pramādyati kasminnasya sāhutirhutā<BR>
bhavatītyevaitadāha<BR>
<BR>
<BR>
<BR>
11.3.1.[8]<BR>
<BR>
yo jāgāra bhuvaneṣu  viśvā jātāni yo'bibhaḥ  tasmintsāsya hutāhutirgṛhe yāmasya<BR>
juhvatīti prāṇamevaitadāha tasmādāhuḥ prāṇa evāgnihotramiti <BR>
<BR>
<BR>
<BR>
11.3.2.[1]<BR>
yo ha vā agnihotre  ṣaṇmithunāni veda mithunena-mithunena ha prajāyate sarvābhiḥ<BR>
prajātibhiryajamānaśca patnī ca tadekam mithunaṃ tasmādasya patnīvadagnihotraṃ<BR>
syādetanmithunamupāpnavānīti vatsaścāgnihotrī ca tadekam mithunaṃ tasmādasya<BR>
puṃvatsāgnihotrī syādetanmithunamupāpnavānīti sthālī cāṅgārāśca tadekam<BR>
mithunaṃ srukca sruvaśca tadekam mithunamāhavanīyaśca samicca tadekam<BR>
mithunamāhutiśca svāhākāraśca tadekam mithunametāni ha vā agnihotre<BR>
ṣaṇmithunāni tāni ya evaṃ veda mithunena-mithunena ha prajāyate sarvābhiḥ<BR>
prajātibhiḥ<BR>
<BR>
<BR>
<BR>
11.3.3.[1]<BR>
<BR>
brahma vai mṛtyave prajāḥ prāyacat  tasmai brahmacāriṇameva na<BR>
prāyacatso'bravīdastu mahyamapyetasminbhāga iti yāmeva rātriṃ samidhaṃ nāharātā<BR>
iti tasmādyāṃ rātrim brahmacārī samidhaṃ nāharatyāyuṣa eva tāmavadāya vasati<BR>
tasmādbrahmacārī samidhamāharennedāyuṣo'vadāya vasānīti <BR>
<BR>
<BR>
<BR>
11.3.3.[2]<BR>
<BR>
dīrghasattraṃ vā eṣa upaiti  yo brahmacaryamupaiti sa<BR>
yāmupayantsamidhamādadhāti sā prāyaṇīyā yāṃ snāsyantsodayanīyātha yā antareṇa<BR>
sattryā evāsya tā brāhmaṇo brahmacaryamupayan<BR>
<BR>
<BR>
<BR>
11.3.3.[3]<BR>
<BR>
caturdhā bhūtāni praviśati  agnim padā mṛtyum padācāryam padātmanyevāsya<BR>
caturthaḥ pādaḥ pariśiṣyate <BR>
<BR>
<BR>
<BR>
11.3.3.[4]<BR>
<BR>
sa yadagnaye samidhamāharati  ya evāsyāgnau pādastameva tena parikrīṇāti taṃ<BR>
saṃskṛtyātmandhatte sa enamā!viśati <BR>
<BR>
<BR>
<BR>
11.3.3.[5]<BR>
<BR>
atha yadātmānaṃ daridrīkṛtyeva  ahrīrbhūtvā bhikṣate ya evāsya mṛtyau<BR>
pādastameva tena parikrīṇāti taṃ saṃskṛtyātmandhatte sa enamāviśati <BR>
<BR>
<BR>
<BR>
11.3.3.[6]<BR>
<BR>
atha yadācāryavacasaṃ karoti  yadācāryāya karma karoti ya evāsyācārye pādastameva<BR>
tena parikrīṇāti taṃ saṃskṛtyānmandhatte sa enamāviśati<BR>
<BR>
<BR>
11.3.3.[7]<BR>
<BR>
na ha vai snātvā bhikṣeta  apa ha vai snātvā bhikṣāṃ jayatyapa<BR>
jñātīnāmaśanāyāmapa pitṝṇāṃ sa evaṃ vidvānyasyā eva bhūyiṣṭhaṃ ślāgheta tām<BR>
bhikṣetetyāhustallokyamiti sa yadyanyāṃ bhikṣitavyāṃ na vindedapi<BR>
svāmevācāryajāyām bhikṣetātho svām mātaraṃ nainaṃ<BR>
saptamyabhikṣitātīyāttamevaṃ vidvāṃsamevaṃ carantaṃ sarve vedā āviśanti yathā ha<BR>
vā agniḥ samiddho rocata evaṃ ha vai sa snātvā rocate ya evaṃ vidvānbrahmacaryaṃ<BR>
carati <BR>
<BR>
<BR>
<BR>
11.4.1.[1]<BR>
<BR>
uddālako hāruṇiḥ  udīcyānvṛto dhāvayāṃ cakāra tasya niṣka upāhita āsaitaddha sma<BR>
vai tatpūrveṣāṃ vṛtānāṃ dhāvayatāmekadhanamupāhitam bhavatyupavalhāya<BR>
bibhyatāṃ tānhodīcyānām brāhmaṇānbhīrviveda <BR>
<BR>
<BR>
<BR>
11.4.1.[2]<BR>
<BR>
kaurupañcālo vā ayam brahmā brahmaputraḥ  yadvai no'yamardhaṃ na paryādadīta<BR>
hantainam brahmodyamāhvayāmahā iti kena vīreṇeti svaidāyaneneti śaunako ha<BR>
svaidāyana āsa <BR>
<BR>
<BR>
<BR>
11.4.1.[3]<BR>
<BR>
te hocuḥ  svaidāyana tvayā vīreṇemam pratisaṃyatāmahā iti sa hovācopātra khalu<BR>
ramatāhaṃ nvenaṃ vedānīti taṃ hābhiprapede taṃ hābhiprapannamabhyuvāda<BR>
svaidāyanā3 iti ho3 gautamasya putretītaraḥ pratiśuśrāva taṃ ha tata eva praṣṭuṃ<BR>
dadhre <BR>
<BR>
<BR>
<BR>
11.4.1.[4]<BR>
<BR>
sa vai gautamasya putra vṛto janaṃ dhāvayet  yo darśapūrṇamāsayoraṣṭau<BR>
purastādājyabhāgānvidyātpañca madhyato havirbhāgānṣaṭ prājāpatyānaṣṭā<BR>
upariṣṭādājyabhāgān<BR>
<BR>
<BR>
<BR>
11.4.1.[5]<BR>
<BR>
sa vai gautamasya putra vṛto janaṃ dhāvayet <BR>
yastaddarśapūrṇamāsayorvidyādyasmādimāḥ prajā adantakā jāyante yasmādāsāṃ<BR>
jāyante yasmādāsām prabhidyante yasmādāsāṃ saṃstiṣṭhante yasmādāsām<BR>
punaruttame vayasi sarva eva prabhidyante yasmādadhara evāgre jāyante'thottare<BR>
yasmādaṇīyāṃsa evādhare prathīyāṃsa uttare yasmāddaṃṣṭrā varṣīyāṃso yasmātsamā<BR>
eva jambhyāḥ <BR>
<BR>
<BR>
11.4.1.[6]<BR>
<BR>
sa vai gautamasya putra vṛto janaṃ dhāvayet <BR>
yastaddarśapūrṇamāsayorvidyādyasmādimāḥ prajā lomaśā jāyante yasmādāsām<BR>
punariva śmaśrūṇyaupapakṣyāṇi durbīriṇāni jāyante yasmācīrṣaṇyevāgre palito<BR>
bhavatyatha punaruttame vayasi sarva eva palito bhavati <BR>
<BR>
<BR>
<BR>
11.4.1.[7]<BR>
<BR>
sa vai gautamasya putra vṛto janaṃ dhāvayet <BR>
yastaddarśapūrṇamāsayorvidyādyasmātkumārasya retaḥ siktaṃ na sambhavati<BR>
yasmādasya madhyame vayasi sambhavati yasmādasya punaruttame vayasi na<BR>
sambhavati<BR>
<BR>
<BR>
<BR>
11.4.1.[8]<BR>
<BR>
yo gāyatrīṃ hariṇīm  jyotiṣpakṣāṃ yajamānaṃ svargaṃ lokamabhivahantīṃ vidyāditi<BR>
tasmai ha niṣkam pradadāvanūcānaḥ svaidāyanāsi suvarṇaṃ vāva suvarṇavide dadatīti<BR>
taṃ hopaguhya niścakrāma taṃ ha papracuḥ kimivaiṣa gautamasya putro'bhūditi<BR>
<BR>
<BR>
<BR>
11.4.1.[9]<BR>
<BR>
sa hovāca  yathā brahmā brahmaputro mūrdhāsya vipatedya enamupavalheteti te ha<BR>
tata eva vipreyustaṃ ha tata eva samitprāṇiḥ praticakram upa tvāyānīti<BR>
kimadhyeṣyamāṇa iti yāneva mā praśnānaprākṣīstāneva me vibrūhīti sa<BR>
hovācānupetāyaiva ta enānbravāṇīti<BR>
<BR>
<BR>
<BR>
11.4.1.[10]<BR>
<BR>
tasmā u haitaduvāca  dvāvāghārau pañca prayājā āgneya ājyabhāgo'ṣṭama ete'ṣṭau<BR>
purastādājyabhāgāḥ saumya ājyabhāgo havirbhāgāṇām prathamo havirhi soma<BR>
āgneyaḥ puroḍāśo'gnīṣomīya upāṃśuyājo'gnīṣomīyaḥ puroḍāśo'gniḥ sviṣṭakṛdete<BR>
pañca madhyato havirbhāgāḥ <BR>
<BR>
<BR>
<BR>
11.4.1.[11]<BR>
<BR>
prāśitraṃ ceḍā ca  yaccāgnīdha ādadhāti brahmabhāgo yajamānabhāgo'nvāhārya ete<BR>
ṣaṭ prājāpatyāstrayo'nuyājāścatvāraḥ patnīsaṃyājāḥ samiṣṭayajuraṣṭamamete'ṣṭā<BR>
upariṣṭādājyabhāgāḥ<BR>
<BR>
<BR>
<BR>
11.4.1.[12]<BR>
<BR>
atha yadapuro'nuvākyakāḥ prayājā bhavanti  tasmādimāḥ prajā adantakā jāyante'tha<BR>
yatpuro'nuvākyavanti havīṃṣi bhavanti tasmādāsāṃ jāyante'tha yadapuro'nuvākyakā<BR>
anuyājā bhavanti tasmādāsām prabhidyante'tha yatpuro'nuvākyavantaḥ patnīsaṃyājā<BR>
bhavanti tasmādāsāṃ saṃtiṣṭhante'tha yadapuro'nuvākyakaṃ samiṣṭayajurbhavati<BR>
tasmādāsām punaruttame vayasi sarva eva prabhidyante <BR>
<BR>
<BR>
<BR>
11.4.1.[13]<BR>
<BR>
atha yadanuvākyāmanūcya  yājyayā yajati tasmādadhara evāgre jāyante'thottare'tha<BR>
yadgāyatrīmanūcya triṣṭubhā yajati tasmādaṇīyāṃsa evādhare prathīyāṃsa uttare'tha<BR>
yatprāñcāvāghārāvāghārayati tasmāddaṃṣṭrā varṣīyāṃso'tha yatsacandasāveva<BR>
saṃyājye bhavatastasmātsamā eva jambhyāḥ<BR>
<BR>
<BR>
<BR>
11.4.1.[14]<BR>
<BR>
atha yadbarhi stṛṇāti  tasmādimāḥ prajā lomaśā jāyante'tha yatpunariva prastaraṃ<BR>
stṛṇāti tasmādāsām punariva śmaśrūṇyaupapakṣyāṇi durbīriṇāni jāyante'tha<BR>
yatkevalamevāgre prastaramanupraharati tasmācīrṣaṇyevāgre palito bhavatyatha<BR>
yatsarvameva barhiranupraharati tasmātpunaruttame vayasi sarva eva palito bhavati <BR>
<BR>
<BR>
<BR>
11.4.1.[15]<BR>
<BR>
atha yadājyahaviṣaḥ prayājā bhavanti  tasmātkumārasya retaḥ siktaṃ na<BR>
sambhavatyudakamivaiva bhavatyudakamiva hyājyamatha yanmadhye yajñasya<BR>
dadhnā puroḍāśeneti yajanti tasmādasya madhyame vayasi sambhavati drapsīvaiva<BR>
bhavati drapsīva hi reto'tha yadājyahaviṣa evānuyājā bhavanti tasmādasya<BR>
punaruttame vayasi na sambhavatyudakamivaiva bhavatyudakamiva hyājyam <BR>
<BR>
<BR>
11.4.1.[16]<BR>
<BR>
vedireva gāyatrī  tasyai ye'ṣṭau purastādājyabhāgāḥ sa dakṣiṇaḥ pakṣo ye'ṣṭā<BR>
upariṣṭādājyabhāgāḥ sa uttaraḥ pakṣaḥ saiṣā gāyatrī hariṇī jyotiṣpakṣā yajamānaṃ<BR>
svargaṃ lokamabhivahati ya evametadveda<BR>
<BR>
<BR>
<BR>
11.4.2.[1]<BR>
<BR>
athātaḥ srucorādānasya  taddhaitadeke kuśalā manyamānā dakṣiṇenaiva<BR>
juhūmādadate savyenopabhṛtaṃ na tathā kuryādyo hainaṃ tatra brūyātpratipratiṃ nvā<BR>
ayamadhvaryuryajamānasya dviṣantam bhrātṛvyamakatpratyudyāminamitīśvaro ha<BR>
tathaiva syāt<BR>
<BR>
<BR>
<BR>
11.4.2.[2]<BR>
<BR>
itthameva kuryāt  ubhābhyāmeva prāṇibhyāṃ juhūm<BR>
parigṛhyopabhṛtyadhinidadhyāttasya nopamīmāṃsāsti tatpaśavyamāyuṣyaṃ te<BR>
asaṃśiñjayannādadīta yatsaṃśiñjayedayogakṣemo<BR>
yajamānamṛcettasmādasaṃśiñjayannādadīta <BR>
<BR>
<BR>
<BR>
11.4.2.[3]<BR>
<BR>
athāto'tikramaṇasya  vajreṇa ha vā anyo'dhvaryuryajamānasya paśūnvidhamati vajreṇa<BR>
hāsmā anya upasamūhatyeṣa ha vā adhvaryurvajreṇa yajamānasya paśūnvidhamati ya<BR>
āśrāvayiṣyandakṣiṇenātikrāmati savyenāśrāvyātha hāsmā eṣa upasamūhati ya<BR>
āśrāvayiṣyantsavyenātikrāmati dakṣiṇenāśrāvyaiṣa hāsmā upasamūhati<BR>
<BR>
<BR>
<BR>
11.4.2.[4]<BR>
<BR>
athāto dhāraṇasya  taddhaitadeke kuśalā manyamānāḥ pragṛhya bāhū srucau<BR>
dhārayanti na tathā kuryādyo hainaṃ tatra brūyācūlau nvā ayamadhvaryurbāhū akṛta<BR>
śūlabāhurbhaviṣyatītīśvaro ha tathaiva syādatha haiṣa madhyamaḥ prāṇastasmādu<BR>
tamupanyacyevaiva dhārayet <BR>
<BR>
<BR>
<BR>
11.4.2.[5]<BR>
<BR>
athāta āśrāvaṇasya  ṣaḍu vā āśrāvitāni nyaktiryagūrdhvaṃ kṛpaṇam bahiḥśryantaḥśri<BR>
<BR>
<BR>
<BR>
11.4.2.[6]<BR>
<BR>
etaddha vai nyak  yo'yamuccairādāya śanairnidadhāti sa yamicetpāpīyāntsyāditi<BR>
tasyoccairādāya śanairnidadhyāttena sa pāpīyānbhavati <BR>
<BR>
<BR>
<BR>
11.4.2.[7]<BR>
<BR>
atha haitattiryak  yo'yaṃ yāvataivādatte tāvatā nidadhāti sa yamicennaiva<BR>
śreyāntsyānna pāpīyāniti tasya yāvataivādadīta tāvatā nidadhyāttena sa naiva<BR>
śreyānna<BR>
pāpīyānbhavati<BR>
<BR>
<BR>
<BR>
11.4.2.[8]<BR>
<BR>
atha haitadūrdhvam  yo'yaṃ śanairādāyoccairnidadhāti sa yamicecreyāntsyāditi tasya<BR>
śanairādāyoccairnidadhyāttena sa śreyānbhavati <BR>
<BR>
<BR>
<BR>
11.4.2.[9]<BR>
<BR>
atha haitatkṛpaṇam  yo'yamaṇu dīrghamasvaramāśrāvayati yo hainaṃ tatra<BR>
brūyātkṛpaṇaṃ nvā ayamadhvaryuryajamānamakaddviṣato<BR>
bhrātṛvyasyopāvasāyinamitīśvaro ha tathaiva syāt <BR>
<BR>
<BR>
<BR>
11.4.2.[10]<BR>
<BR>
atha haitadbahiḥśri  yo'yamapavyādāyauṣṭhā uccairasvaramāśrāvayati śrīrvai svaro<BR>
bāhyata eva tacriyaṃ dhatte'śanāyuko bhavati <BR>
<BR>
<BR>
<BR>
11.4.2.[11]<BR>
<BR>
atha haitadantaḥśri  yo'yaṃ saṃdhāyauṣṭhā uccaiḥ svaravadāśrāvayati śrīrvai<BR>
svaro'ntarata eva tacriyaṃ dhatte'nnādo bhavati<BR>
<BR>
<BR>
<BR>
11.4.2.[12]<BR>
<BR>
sa vai mandramivorasi  parāstabhyobhayatobārhatamuccairantato nidadhyāttasya<BR>
nopamīmāṃsāsti tatpaśavyamāyuṣyam <BR>
<BR>
<BR>
<BR>
11.4.2.[13]<BR>
<BR>
athāto homasya  taddhaitadeke kuśalā manyamānāḥ prācīṃ srucamupāvahṛtya hutvā<BR>
paryāhṛtyopabhṛtyadhinidadhati na tathā kuryādyo hainaṃ tatra brūyādanuyuvaṃ nvā<BR>
ayamadhvaryuryajamānamakaddviṣato bhrātṛvyasyānvavasāyinamitīśvaro ha<BR>
tathaiva syāt<BR>
<BR>
<BR>
<BR>
11.4.2.[14]<BR>
<BR>
pārśvata u haike  srucamupāvahṛtya hutvā paryāhṛtyopabhṛtyadhinidadhati na tathā<BR>
kuryādyo hainaṃ tatra brūyādatīrthena nvā ayamadhvaryurāhutīḥ prārautsītsaṃ vā<BR>
śariṣyate ghuṇirvā bhaviṣyatītīśvaro ha tathaiva syāt<BR>
<BR>
<BR>
<BR>
11.4.2.[15]<BR>
<BR>
itthameva kuryāt  prācīmeva srucamupāvahṛtya hutvā<BR>
tenaivādhihṛtyopabhṛtyadhinidadhyāttasya nopamīmāṃsāsti tatpaśavyamāyuṣyam <BR>
<BR>
<BR>
<BR>
11.4.2.[16]<BR>
<BR>
pradagdhāhutirha vā anyo'dhvaryuḥ  āhutīrhānyaḥ saṃtarpayatyeṣa ha vai<BR>
pradagdhāhutiradhvayuryo'yamājyaṃ hutvāvadānāni juhotyetaṃ ha vai<BR>
tadadṛśyamānā vāgabhyuvāda pradagdhāhutirnvā ayamadhvaryurityatha hainā eṣa<BR>
saṃtarpayati yo'yamājyaṃ hutvāvadānāni juhotyatha punarantata ājyenābhijuhotyeṣa<BR>
haināḥ saṃtarpayati tāsāṃ saṃtṛptānāṃ devā hiraṇmayāṃścamasānpūrayante<BR>
<BR>
<BR>
<BR>
11.4.2.[17]<BR>
<BR>
tadu hovāca yājñavalkyaḥ  yadvā upastīryāvadāyābhighārayati tadevaināḥ saṃtarpayati<BR>
tāsāṃ saṃtṛptānāṃ devā hiraṇmayāṃścamasānpūrayante'yasthūṇagṛhapatīnāṃ vai<BR>
śaulbāyano'dhvaryurāsa<BR>
<BR>
<BR>
<BR>
11.4.2.[18]<BR>
<BR>
sa hovāca  idamahedaṃ sattraṃ kṛśapaśvalpājyamathāyaṃ gṛhapatirasmīti manyata iti<BR>
<BR>
<BR>
<BR>
11.4.2.[19]<BR>
<BR>
sa hovāca  adhvaryavā vai no'krukṣa ete vai te srucau ye tvaṃ saṃvatsaraṃ nāśaka<BR>
ādātuṃ yadvai tvāhametayoranuśiṣyām pra prajayā paśubhirjāyethā abhi svargaṃ<BR>
lokaṃ vaheriti <BR>
<BR>
<BR>
<BR>
11.4.2.[20]<BR>
<BR>
sa hovāca  upa tvāyānīti sa hovācātra vāva khalvarhasi yo naḥ<BR>
saṃvatsare'dhvaryurabhūranupetāyaiva ta etadbravāṇīti tasmā u haitadeva<BR>
srucorādānamuvāca yadetadvyākhyām tasmādevaṃvidamevādhvaryuṃ<BR>
kurvītanānevaṃvidam<BR>
<BR>
<BR>
<BR>
11.4.3.[1]<BR>
<BR>
prajāpatirvai prajāḥ sṛjamāno'tapyata  tasmācrāntāttapānācrīrudakrāmatsā<BR>
dīpyamānā<BR>
bhrājamānā lelāyantyatiṣṭhatāṃ dīpyamānām bhrājamānāṃ lelāyantīṃ devā<BR>
abhyadhyāyan <BR>
<BR>
<BR>
<BR>
11.4.3.[2]<BR>
<BR>
te prajāpatimabruvan  hanāmemāmedamasyā dadāmahā iti sa hovāca strī vā eṣā<BR>
yacrīrna vai striyaṃ ghnantyuta tvā asyā jīvantyā evādadata iti<BR>
<BR>
<BR>
<BR>
11.4.3.[3]<BR>
<BR>
tasyā agnirannādyamādatta  somo rājyaṃ varuṇaḥ sāmrājyam mitraḥ kṣatramindro<BR>
balam bṛhaspatirbrahmavarcasaṃ savitā rāṣṭram pūṣā bhagaṃ sarasvatī puṣṭiṃ<BR>
tvaṣṭā rūpāṇi <BR>
<BR>
<BR>
<BR>
11.4.3.[4]<BR>
<BR>
sā prajāpatimabravīt  ā vai ma idamadiṣateti sa hovāca yajñenainānpunaryācasveti <BR>
<BR>
<BR>
<BR>
11.4.3.[5]<BR>
<BR>
saitāṃ daśahaviṣamiṣṭimapaśyat  āgneyamaṣṭākapālam puroḍāśaṃ saumyaṃ caruṃ<BR>
vāruṇaṃ daśakapālam puroḍāśam maitraṃ carumaindramekādaśakapālam<BR>
puroḍāśam bārhaspatyaṃ caruṃ sāvitraṃ dvādaśakapālaṃ vāṣṭākapālaṃ vā puroḍāśam<BR>
pauṣṇaṃ caruṃ sārasvataṃ caruṃ tvāṣṭraṃ daśakapālam puroḍāśam<BR>
<BR>
<BR>
<BR>
11.4.3.[6]<BR>
<BR>
tānetayānuvākyayānvavadat  agniḥ somo varuṇo mitra indro bṛhaspatiḥ savitā yaḥ<BR>
sahasrī pūṣā no gobhiravasā sarasvatī tvaṣṭā rūpāṇi samanaktu yajñairiti te<BR>
pratyupātiṣṭhanta <BR>
<BR>
<BR>
<BR>
11.4.3.[7]<BR>
<BR>
tānetayā yājyayā  parastātpratilomam pratyaittvaṣṭā rūpāṇi dadatī sarasvatī pūṣā<BR>
bhagaṃ savitā me dadātu  bṛhaspatirdadadindro balam me mitraṃ kṣatraṃ varuṇaḥ<BR>
somo agniriti te punardānāyādhriyanta <BR>
<BR>
<BR>
<BR>
11.4.3.[8]<BR>
<BR>
saitānupahomānapaśyat  agnirannādo'nnapatirannādyamasminyaj ñe mayi dadhātu<BR>
svāhetyāhutimevādāyāgnirudakrāmatpunarasyā annādyamadadāt<BR>
<BR>
<BR>
<BR>
11.4.3.[9]<BR>
somo rājā rājapatiḥ  rājyamasminyajñe mayi dadhātu svāhetyāhutimevādāya soma<BR>
udakrāmatpunarasyai rājyamadadāt<BR>
<BR>
<BR>
<BR>
11.4.3.[10]<BR>
<BR>
varuṇaḥ samrāṭ samrāṭpatiḥ  sāmrājyamasminyajñe mayi dadhātu<BR>
svāhetyāhutimevādāya varuṇa udakrāmatpunarasyai sāmrājyamadadāt <BR>
<BR>
<BR>
11.4.3.[11]<BR>
<BR>
mitraḥ kṣatraṃ kṣatrapatiḥ  kṣatramasminyajñe mayi dadhātu<BR>
svāhetyāhutimevādāya mitra! udakrāmatpunarasyai kṣatramadadāt<BR>
<BR>
<BR>
<BR>
11.4.3.[12]<BR>
<BR>
indro balam balapatiḥ  balamasminyajñe mayi dadhātu svāhetyāhutimevādāyendra<BR>
udakrāmatpunarasyai balamadadāt <BR>
<BR>
<BR>
<BR>
11.4.3.[13]<BR>
<BR>
bṛhaspatirbrahma brahaspatiḥ  brahmavarcasamasminyajñe mayi dadhātu<BR>
svāhetyāhutimevādāya bṛhaspatirudakrāmatpunarasyai brahmavarcasamadadāt <BR>
<BR>
<BR>
<BR>
11.4.3.[14]<BR>
<BR>
savitā rāṣṭraṃ rāṣṭrapatiḥ  rāṣṭramasminyajñe mayi dadhātu svāhetyāhutimevādāya<BR>
savitodakrāmatpunarasyai rāṣṭramadadāt<BR>
<BR>
<BR>
<BR>
11.4.3.[15]<BR>
<BR>
pūṣā bhagam bhagapatiḥ  bhagamasminyajñe mayi dadhātu svāhetyāhutimevādāya<BR>
pūṣodakrāmatpunarasyai bhagamadadāt<BR>
<BR>
<BR>
<BR>
11.4.3.[16]<BR>
<BR>
sarasvatī puṣṭim puṣṭipatiḥ  puṣṭimasminyajñe mayi dadhātu<BR>
svāhetyāhutimevādāya sarasvatyudakrāmatpunarasyai puṣṭimadadāt<BR>
<BR>
<BR>
<BR>
11.4.3.[17]<BR>
<BR>
tvaṣṭā rūpāṇāṃ rūpakṛdrūpapatiḥ  rūpeṇa paśūnasminyajñe mayi dadhātu<BR>
svāhetyāhutimevādāya tvaṣṭodakrāmatpunarasyai rūpeṇa paśūnadadātśa dakṣiṇā<BR>
daśaṃdaśinī virāṭ śrīrvirāṭ śriyāṃ haśa dakṣiṇā daśaṃdaśinī virāṭ śrīrvirāṭ śriyāṃ<BR>
ha<BR>
<BR>
<BR>
<BR>
11.4.3.[18]<BR>
<BR>
tā vā etāḥ  daśa devatā daśa havīṃṣi daśāhutayo daitadvirājyannādye pratitiṣṭhati <BR>
<BR>
<BR>
11.4.3.[19]<BR>
<BR>
tasyai pañcadaśa sāmidhenyo bhavanti  upāṃśu devatā yajati pañca prayājā bhavanti<BR>
trayo'nuyājā ekaṃ samiṣṭayajuḥ puṣṭimantāvājyabhāgāvagninā<BR>
rayimaśnavatpoṣameva dive-dive yaśasaṃ vīravattamam  gayasphāno amīvahā<BR>
vasuvitpuṣṭivardhanaḥ  sumitraḥ soma no bhaveti  sahasravatyau saṃyājye nū no<BR>
rāsva sahasravattokavatpuṣṭimadvasu  dyumadagne suvīryaṃ<BR>
varṣiṣṭhamanupakṣitam  uta no brahmannaviṣa uktheṣu devahūtamaḥ  śaṃ naḥ<BR>
śocā marudvṛdho'gne sahasrasātama iti<BR>
<BR>
<BR>
<BR>
11.4.3.[20]<BR>
<BR>
tāṃ haitāṃ gotamo rāhūgaṇaḥ  vidāṃ cakāra sā ha janakaṃ vaideham pratyutsasāda tāṃ<BR>
hāṅgijidbrāhmaṇeṣvanviyeṣa tāmu ha yājñavalkye viveda sa hovāca sahasram bho<BR>
yājñavalkya dadno yasminvayaṃ tvayi mitravindāmanvavidāmeti vindate mitraṃ<BR>
rāṣṭramasya bhavatyapa punarmṛtyuṃ jayati sarvamāyureti ya evaṃ vidvānetayeṣṭyā<BR>
yajate yo vaitadevaṃ veda<BR>
<BR>
<BR>
<BR>
11.4.4.[1]<BR>
<BR>
athāto haviṣaḥ samṛddhiḥ  ṣaḍḍha vai brahmaṇo dvāro'gnirvāyurāpaścandramā<BR>
vidyudādityaḥ <BR>
<BR>
<BR>
<BR>
11.4.4.[2]<BR>
<BR>
sa ya upadagdhena haviṣā yajate  agninā ha sa brahmaṇo dvāreṇa pratipadyate<BR>
so'gninā brahmaṇo dvāreṇa pratipadya brahmaṇaḥ sāyujyaṃ salokatāṃ jayati <BR>
<BR>
<BR>
<BR>
11.4.4.[3]<BR>
<BR>
atha yo vipatitena haviṣā yajate  vāyunā ha sa brahmaṇo dvāreṇa pratipadyate sa<BR>
vāyunā brahmaṇo dvāreṇa pratipadya brahmaṇaḥ sāyujyaṃ salokatāṃ jayati<BR>
<BR>
<BR>
<BR>
11.4.4.[4]<BR>
<BR>
atha yo'śṛtena haviṣā yajate  adbhirhi sa brahmaṇo dvāreṇa pratipadyate<BR>
so'dbhirbrahmaṇo dvāreṇa pratipa<BR>
<BR>
<BR>
<BR>
11.4.4.[5]<BR>
<BR>
atha ya uparaktena haviṣā yajate  candramasā ha sa brahmaṇo dvāreṇa pratipadyate<BR>
sa candramasā brahmaṇo dvāreṇa pratipa<BR>
<BR>
<BR>
11.4.4.[6]<BR>
<BR>
atha yo lohitena haviṣā yajate  vidyutā ha sa brahmaṇo dvāreṇa pratipadyate sa<BR>
vidyutā brahmaṇo dvāreṇa pratipa<BR>
<BR>
<BR>
<BR>
11.4.4.[7]<BR>
<BR>
atha yaḥ suśṛtena haviṣā yajate  ādityena ha sa brahmaṇo dvāreṇa pratipadyate sa<BR>
ādityena brahmaṇo dvāreṇa pratipadya brahmaṇaḥ sāyujyaṃ salokatāṃ jayati saiṣā<BR>
haviṣaḥ samṛddhiḥ sa yo haivametāṃ haviṣaḥ samṛddhiṃ veda sarvasamṛddhena<BR>
haivāsya haviṣeṣṭam bhavati <BR>
<BR>
<BR>
<BR>
11.4.4.[8]<BR>
<BR>
athāto yajñasya samṛddhiḥ  yadvai yajñasya nyūnam prajananamasya tadatha<BR>
yadatiriktam paśavyamasya tadatha yatsaṃkasukaṃ śriyā asya tadatha yatsampannaṃ<BR>
svargyamasya tat<BR>
<BR>
<BR>
<BR>
11.4.4.[9]<BR>
<BR>
sa yadi manyeta  nyūnam me yajñe'bhūditi prajananam ma etatprajaniṣya ityeva<BR>
tadupāsīta<BR>
<BR>
<BR>
<BR>
11.4.4.[10]<BR>
<BR>
atha yadi manyeta  atiriktam me yajñe'bhūditi paśavyam ma<BR>
etatpaśumānbhaviṣyāmītyeva tadupāsīta<BR>
<BR>
<BR>
<BR>
11.4.4.[11]<BR>
<BR>
atha yadi manyeta  saṃkasukam me yajñe'bhūditi śriyai ma etadā mā śrīstejasā yaśasā<BR>
brahmavarcasena parivṛtā gamiṣyatītyeva tadupāsīta<BR>
<BR>
<BR>
<BR>
11.4.4.[12]<BR>
<BR>
atha yadi manyeta  sampannam me yajñe'bhūditi svargyam ma etatsvargaloko<BR>
bhaviṣyāmītyeva tadupāsīta saiṣā yajñasya samṛddhiḥ sa yo haivametāṃ yajñasya<BR>
samṛddhiṃ veda sarvasamṛddhena haivāsya yajñeneṣṭam bhavati<BR>
<BR>
<BR>
<BR>
11.5.1.[1]<BR>
<BR>
urvaśī hāpsarāḥ  purūravasamaiḍaṃ cakame taṃ ha vindamānovāca triḥ sma māhno<BR>
vaitasena daṇḍena hatādakāmāṃ sma mā nipadyāsai mo sma tvā nagnaṃ darśameṣa<BR>
vai na strīṇāmupacāra iti<BR>
<BR>
<BR>
<BR>
11.5.1.[2]<BR>
<BR>
sā hāsminyoguvāsa  api hāsmādgarbhiṇyāsa tāvajjyogghāsminnuvāsa tato ha<BR>
gandharvāḥ samūdire jyogvā iyamurvaśī manuṣyeṣvavātmīdupajānīta yatheyam<BR>
punarāgacediti tasyai hāvirdvyuraṇā śayana upabaddhāsa tato ha gandharvā<BR>
anyataramuraṇam pramethuḥ<BR>
<BR>
<BR>
<BR>
11.5.1.[3]<BR>
<BR>
sā hovāca  avīra iva bata me'jana iva putraṃ harantīti dvitīyam pramethuḥ sā ha<BR>
tathaivovāca <BR>
<BR>
<BR>
<BR>
11.5.1.[4]<BR>
<BR>
atha hāyamīkṣāṃ cakre  kathaṃ nu tadavīraṃ kathamajanaṃ syādyatrāhaṃ syāmiti sa<BR>
nagna evānūtpapāta ciraṃ tanmene yadvāsaḥ paryadhāsyata tato ha gandharvā<BR>
vidyutaṃ janayāṃ cakrustaṃ yathā divaivaṃ nagnaṃ dadarśa tato haiveyaṃ tirobabhūva<BR>
punaraimītyettirobhūtāṃ sa ādhyā jalpankurukṣetraṃ samayā cacārānyātaḥplakṣeti<BR>
bisavatī tasyai hādhyantena vavrāja taddha tā apsarasa ātayo bhūtvā paripupluvire <BR>
<BR>
<BR>
<BR>
11.5.1.[5]<BR>
<BR>
taṃ heyaṃ jñātvovāca  ayaṃ vai sa manuṣyo yasminnahamavātsamiti tā hocustasmai<BR>
vā āvirasāmeti tatheti tasmai hāvirāsuḥ <BR>
<BR>
<BR>
<BR>
11.5.1.[6]<BR>
<BR>
tāṃ hāyaṃ jñātvābhiparovāda  haye jāye manasā tiṣṭha ghore vacāṃsi miśrā<BR>
kṛṇavāvahai nu na nau mantrā anuditāsa ete mayaskaranparatare canāhannityupa nu<BR>
rama saṃ nu vadāvahā iti haivaināṃ taduvāca<BR>
<BR>
<BR>
<BR>
11.5.1.[7]<BR>
<BR>
taṃ hetarā pratyuvāca  kimetā vācā kṛṇavā tavāham prākramiṣamuṣasāmagriyeva <BR>
purūravaḥ punarastam parehi durāpanā vāta ivāhamasmīti na vai tvaṃ<BR>
tadakaroryadahamabravaṃ durāpā vā ahaṃ tvayaitarhyasmi punargṛhānihīti<BR>
haivainaṃ taduvāca<BR>
<BR>
11.5.1.[8]<BR>
<BR>
atha hāyam paridyūna uvāca  sudevo adya prapatedanāvṛtparāvatam paramām<BR>
gantavāu  adhā śayīta nirṛterupasthe'dhainaṃ vṛkā rabhasāso adyuriti sudevo'dyodvā<BR>
badhnīta pra vā patettadenaṃ vṛkā vā śvāno vādyuriti haiva taduvāca<BR>
<BR>
<BR>
<BR>
11.5.1.[9]<BR>
<BR>
taṃ hetarā pratyuvāca  purūravo mā mṛthā mā prapapto mā tvā vṛkāso aśivāsa u<BR>
kṣan  na vai straiṇāni sakhyāni santi sālāvṛkāṇāṃ hṛdayānyeteti maitadādṛthā na vai<BR>
straiṇaṃ sakhyamasti punargṛhānihīti haivainaṃ taduvāca <BR>
<BR>
<BR>
<BR>
11.5.1.[10]<BR>
<BR>
yadvirūpācaram  martyeṣvavasaṃ rātrīḥ śaradaścatasraḥ  ghṛtasya stokaṃ sakṛdahnu<BR>
āśnāṃ tādevedaṃ tātṛpāṇā carāmīti tadetaduktapratyuktam pañcadaśarcam bahvṛcāḥ<BR>
prāhustasyai ha hṛdayamāvyayāṃ cakāra<BR>
<BR>
<BR>
<BR>
11.5.1.[11]<BR>
<BR>
sā hovāca  saṃvatsaratamīṃ rātrimāgacatāttanma ekāṃ rātrimante śayitāse jāta u<BR>
te'yaṃ tarhi putro bhaviteti sa ha saṃvatsaratamīṃ rātrimājagāmeddhiraṇyavimitāni<BR>
tato hainamekamūcuretatprapadyasveti taddhāsmai tāmupaprajidhyuḥ <BR>
<BR>
<BR>
<BR>
11.5.1.[12]<BR>
<BR>
sā hovāca  gandharvā vai te prātarvaraṃ dātārastaṃ vṛṇāsā iti taṃ vai me tvameva<BR>
vṛṇīṣveti yuṣmākamevaiko'sānīti brūtāditi tasmai ha prātargandharvā varaṃ daduḥ<BR>
sa hovāca yuṣmākamevaiko'sānīti <BR>
<BR>
<BR>
<BR>
11.5.1.[13]<BR>
<BR>
te hocuḥ  na vai sā manuṣyeṣvagneryajñiyā tanūrasti yayeṣṭvāsmākamekaḥ syāditi<BR>
tasmai ha sthālyāmopyāgnim pradaduraneneṣṭvāsmākameko bhaviṣyasīti taṃ ca ha<BR>
kumāraṃ cādāyāvavrāja so'raṇya evāgniṃ nidhāya kumāreṇaiva grāmameyāya<BR>
punaraimītyettirobhūtaṃ yo'gniraśvatthaṃ taṃ yā sthālī śamīṃ tāṃ sa ha<BR>
punargandharvāneyāya<BR>
<BR>
<BR>
<BR>
11.5.1.[14]<BR>
<BR>
te hocuḥ  saṃvatsaraṃ cātuṣprāśyamodanam paca sa etasyaivāśvatthasya tisrastisraḥ<BR>
samidho ghṛtenānvajya samidvatībhirghṛtavatībhirṛgbhirabhyādhattātsa<BR>
yastato'gnirjanitā sa eva sa bhaviteti<BR>
<BR>
<BR>
<BR>
11.5.1.[15]<BR>
<BR>
te hocuḥ  paro'kṣamiva vā etadāśvatthīmevottarāraṇiṃ kuruṣva<BR>
śamīmayīmadharāraṇiṃ sa yastato'gnirjanitā sa eva sa bhaviteti<BR>
<BR>
<BR>
<BR>
11.5.1.[16]<BR>
<BR>
te hocuḥ  paro'kṣamiva vā etadāśvatthīmevottarāraṇiṃ kuruṣvāśvatthīmadharāraṇiṃ<BR>
sa yastato'gnirjanitā sa eva sa bhaviteti<BR>
<BR>
<BR>
<BR>
11.5.1.[17]<BR>
<BR>
sa āśvatthīmevottarāraṇiṃ cakre  āśvatthīmadharāraṇiṃ sa yastato'gnirjajñe sa eva sa<BR>
āsa teneṣṭvā gandharvāṇāmeka āsa tasmādāśvatthīmevottarāraṇiṃ<BR>
kurvītāśvatthīmadharāraṇiṃ sa yastato'gnirjāyate sa eva sa bhavati teneṣṭvā<BR>
gandharvāṇāmeko bhavati<BR>
<BR>
<BR>
<BR>
<BR>
11.5.2.[1]<BR>
<BR>
prajāpatirha cāturmāsyairātmānaṃ vidadhe  sa imameva dakṣiṇam bāhuṃ<BR>
vaiśvadevaṃ havirakuruta tasyāyamevāṅguṣṭha āgneyaṃ haviridaṃ saumyamidaṃ<BR>
sāvitraṃ <BR>
<BR>
<BR>
<BR>
11.5.2.[2]<BR>
<BR>
sa vai varṣiṣṭhaḥ puroḍāśo bhavati  tasmādiyamāsāṃ varṣiṣṭhedaṃ sārasvatamidam<BR>
pauṣṇamatha ya eṣa upariṣṭāddhastasya saṃdhistanmārutamidaṃ vaiśvadevaṃ<BR>
dordyāvāpṛthivīyaṃ tadvā aniruktam bhavati tasmāttadaniruktam<BR>
<BR>
<BR>
<BR>
11.5.2.[3]<BR>
<BR>
ayameva dakṣiṇa ūrurvaruṇapraghāsāḥ  tasya yāni pañca havīṃṣi samāyīni tā imāḥ<BR>
pañcāṅgulayaḥ kulphāvevaindrāgnaṃ havistadvai dvidevatyam bhavati tasmādimau<BR>
dvau kulphāvidaṃ vāruṇamidam mārutamanūkaṃ kāyastadvā aniruktam bhavati<BR>
tasmāttadaniruktam<BR>
<BR>
<BR>
<BR>
11.5.2.[4]<BR>
mukhamevāsyānīkavatīṣṭiḥ  mukhaṃ hi prāṇānāmanīkamuraḥ sāṃtapanīyorasā hi<BR>
samiva tapyata udaraṃ gṛhamedhīyā pratiṣṭhā vā udaram pratiṣṭhityā eva<BR>
śiśnānyevāsya kraiḍinaṃ haviḥ śiśnairhi krīḍatīvāyamevāvāṅ prāṇa ādityeṣṭiḥ<BR>
<BR>
<BR>
<BR>
11.5.2.[5]<BR>
<BR>
ayamevottara ūrurmahāhaviḥ  tasya yāni pañca havīṃṣi samāyīni tā imāḥ<BR>
pañcāṅgulayaḥ kulphāvevaindrāgnaṃ havistadvai dvidevatyam bhavati tasmādimau<BR>
dvau kulphāvidam māhendramidaṃ vaiśvakarmaṇaṃ tadvā aniruktam bhavati<BR>
tasmāttadaniruktamatha yadidamantarudare tatpitṛyajñastadvā aniruktam bhavati<BR>
tasmāttadaniruktam<BR>
<BR>
<BR>
<BR>
11.5.2.[6]<BR>
<BR>
ayamevottaro bāhuḥ śunāsīrīyam  tasya yāni pañca havīṃṣi samāyīni tā imāḥ<BR>
pañcāṅgulayo'tha ya eṣa upariṣṭāddhastasya saṃdhistacunāsīrīyamidaṃ vāyavyaṃ doḥ<BR>
sauryaṃ tadvā aniruktam bhavati tasmāttadaniruktam <BR>
<BR>
<BR>
<BR>
11.5.2.[7]<BR>
<BR>
tāni vā etāni  cāturmāsyāni triṣaṃdhīni dvisamastāni tasmādimāni puruṣasyāṅgāni<BR>
triṣaṃdhīni dvisamastāni teṣāṃ vai caturṇāṃ dvayostrīṇi-trīṇi havīṃṣyaniruktāni<BR>
bhavanti dve-dve dvayoḥ <BR>
<BR>
<BR>
<BR>
11.5.2.[8]<BR>
<BR>
teṣāṃ vai caturṣvagnim manthanti  tasmāccaturbhiraṅgairāyute dvayoḥ praṇayanti<BR>
tasmāddvābhyāmetyevamu ha prajāpatiścāturmāsyairātmānaṃ vidadhe tatho<BR>
evaivaṃvidyajamānaścāturmāsyairātmānaṃ vidhatte <BR>
<BR>
<BR>
<BR>
11.5.2.[9]<BR>
<BR>
tadāhuḥ  svargāyatraṃ vaiśvadevaṃ haviḥ syātsarvatraiṣṭubhaṃ varuṇapraghāsāḥ<BR>
sarvajāgatam mahāhaviḥ sarvānuṣṭubhaṃ śunāsīrīyaṃ catuṣṭomasyāpsyā iti tadu<BR>
tathā na kuryādyattvā etānyabhisampadyante tenaivāsya sa kāma upāpto bhavati <BR>
<BR>
<BR>
<BR>
11.5.2.[10]<BR>
<BR>
tāni vā etāni  cāturmāsyāni dvāṣaṣṭāni trīṇi śatāni bṛhatyaḥ sampadyante tadebhiḥ<BR>
saṃvatsaraṃ ca mahāvrataṃ cāpnotyatho dvipratiṣṭho vā ayaṃ yajamāno<BR>
yajamānamevaitatsvarge loka āyātayati pratiṣṭhāpayati<BR>
<BR>
<BR>
11.5.3.[1]<BR>
<BR>
śauceyo ha prācīnayogyaḥ  uddāllkamāruṇimājagāma brahmodyamagnihotraṃ<BR>
vividiṣāmīti <BR>
<BR>
<BR>
<BR>
11.5.3.[2]<BR>
<BR>
sa hovāca  gautama kā te'gnihotrī ko vatsaḥ kimupasṛṣṭā kiṃ saṃyojanaṃ kiṃ<BR>
duhyamānaṃ kiṃ dugdhaṃ kimāhriyamāṇaṃ kimadhiśritaṃ kimavajyotyamānaṃ<BR>
kimadbhiḥ pratyānītaṃ kimudvāsyamānaṃ kimudvāsitaṃ kimunnīyamānaṃ<BR>
kimunnītaṃ kimudyataṃ kiṃ hriyamāṇaṃ kiṃ nigṛhītam <BR>
<BR>
<BR>
<BR>
11.5.3.[3]<BR>
<BR>
kāṃ samidhamādadhāsi kā pūrvāhutiḥ kimupāsīṣadaḥ kimapaikṣiṣṭhāḥ kottarāhutiḥ<BR>
<BR>
<BR>
<BR>
11.5.3.[4]<BR>
<BR>
kiṃ hutvā prakampayasi  kiṃ srucam parimṛjya kūrce nyamārjīḥ kiṃ dvitīyam<BR>
parimṛjya dakṣiṇato hastamupāsīṣadaḥ kim pūrvam prāśīḥ kiṃ dvitīyaṃ<BR>
kimutsṛpyāpāḥ kiṃ srucyapa ānīya niraukṣīḥ kiṃ dvitīyaṃ kiṃ tṛtīyametāṃ<BR>
diśamudaukṣīḥ kiṃ jaghanenāhavanīyamapo nyanaiṣīḥ kiṃ samatiṣṭhipo yadi vā<BR>
etadvidvānagnihotramahauṣīratha te hutaṃ yadyu vā avidvānahutameva ta iti<BR>
<BR>
<BR>
<BR>
11.5.3.[5]<BR>
<BR>
sa hovāca  iḍaiva me mānavyagnihotrī vāyavyo vatsaḥ sajūrupasṛṣṭā virāṭ<BR>
saṃyojanamāśvinaṃ duhyamānaṃ vaiśvadevaṃ dugdhaṃ<BR>
vāyavyamāhriyamāṇamāgneyamadhiśritamaindrāgnamavajyotyamnānaṃ<BR>
vāruṇamadbhiḥ pratyānītaṃ vāyavyamudvāsyamānaṃ<BR>
dyāvāpṛthivyamudvāsitamāśvinamunnīyamānaṃ vaiśvadevamunnītam<BR>
mahādevāyodyataṃ vāyavyaṃ hriyamāṇaṃ vaiṣṇavaṃ nigṛhītam <BR>
<BR>
<BR>
<BR>
11.5.3.[6]<BR>
<BR>
atha yāṃ samidhamādadhāmi  āhutīnāṃ sā pratiṣṭhā yā pūrvāhutirdevāṃstayāpraiṣaṃ<BR>
yadupāsīṣadam bārhaspatyaṃ tadyadapaikṣiṣīmaṃ cāmuṃ ca lokau tena samadhāṃ<BR>
yottarāhutirmāṃ tayā svarge loke'dhām <BR>
<BR>
<BR>
<BR>
11.5.3.[7]<BR>
<BR>
atha yaddhutvā prakampayāmi  vāyavyaṃ tadyatsrucam parimṛjya kūrce<BR>
nyamārjiṣadhivanaspatīṃstenāpraiṣaṃ yaddvitīyam parimṛjya dakṣiṇato<BR>
hastamupāsīṣadaṃ pitṝṃstenāpraiṣaṃ yatpūrvam prāśiṣam māṃ tenāpraiṣaṃ<BR>
yaddvitīyam prajāṃ tenātha yadutsṛpyāpām paśūṃstenāpraiṣaṃ yatsrucyapa ānīya<BR>
niraukṣiṣaṃ sarpadevajanāṃstenāpraiṣaṃ yaddvitīyaṃ gandharvāpsarasastenātha<BR>
yattṛtīyametāṃ diśamudaukṣiṣaṃ svargasya lokasya tena dvāraṃ vyavāriṣaṃ<BR>
yajjaghanenāhavanīyamapo nyanaiṣamasmai lokāya tena vṛṣṭimadāṃ<BR>
yatsamatiṣṭhipaṃ yatpṛthivyā ūnaṃ tattenāpūpuramityetannau bhagavantsaheti hovāca <BR>
<BR>
<BR>
<BR>
11.5.3.[8]<BR>
<BR>
śauceyo jñaptaḥ  prakṣyāmi tveva bhagavantamiti pṛcaiva prācīnayogyeti sa hovāca<BR>
yasminkāla uddhṛtāste'gnayaḥ syurupāvahṛtāni pātrāṇi hoṣyantsyā atha ta<BR>
āhavanīyo'nugacedvettha tadbhayaṃ yadatra juhvato bhavatīti vedeti hovāca purā<BR>
cirādasya jyeṣṭhaḥ putro mriyeta yasyaitadaviditaṃ<BR>
syādvidyābhistvevāhamatāriṣamiti kiṃ viditaṃ kā prāyaścittiriti prāṇa<BR>
udānamapyagāditi gārhapatya āhutiṃ juhuyāṃ saiva prāyaścittirna tadāgaḥ<BR>
kurvīyetyetannau bhagavantsaheti hovāca <BR>
<BR>
<BR>
<BR>
11.5.3.[9]<BR>
<BR>
śauceyo jñaptaḥ  prakṣyāmi tveva bhagavantamiti pṛcaiva prācīnayogyeti sa hovāca<BR>
yatra ta etasminneva kāle gārhapatyo'nugadvettha tadbhayaṃ yadatra juhvato<BR>
bhavatīti vedeti hovāca purā cirādasya gṛhapatirmriyeta yasyaitadaviditaṃ<BR>
syādvidyābhistvevāhamatāriṣamiti kiṃ viditaṃ kā prāyaścittirityudānaḥ<BR>
prāṇamapyagādityāhavanīya āhutiṃ juhuyāṃ saiva prāyaścittirna tadāgaḥ<BR>
kurvīyetyetannau bhagavantsaheti hovāca <BR>
<BR>
<BR>
<BR>
11.5.3.[10]<BR>
<BR>
śauceyo jñaptaḥ  prakṣyāmi tveva bhagavantamiti pṛcaiva prācīnayogyeti sa hovāca<BR>
yatra ta etasminneva kāle'nvā?āryapacano'nugacedvettha tadbhayaṃ yadatra juhvato<BR>
bhavatīti vedeti hovāca purā cirādasya sarve paśavo mriyeranyasyaitadaviditaṃ<BR>
syādvidyābhistvevāhamatāriṣamiti kiṃ viditaṃ kā prāyaścittiriti vyāna<BR>
udānamapyagāditi gārhapatya āhutiṃ juhuyāṃ saiva prāyaścittirna tadāgaḥ<BR>
kurvīyetyetannau bhagavantsaheti hovāca<BR>
<BR>
<BR>
<BR>
11.5.3.[11]<BR>
<BR>
śauceyo jñaptaḥ  prakṣyāmi tveva bhagavantamiti pṛcaiva prācīnayogyeti sa hovāca<BR>
yatra ta etasminneva kāle sarve'gnayo'nugaceyurvettha tadbhayaṃ yadatra juhvato<BR>
bhavatīti vedeti hovāca purā cirādasyādāyādaṃ kulaṃ syādyasyaitadaviditaṃ<BR>
syādvidyābhistvevāhamatāriṣamiti kiṃ viditaṃ kā prāyaścittiriti purā cirādagnim<BR>
mathitvā yāṃ diśaṃ vāto vāyāttāṃ diśamāhavanīyamuddhṛtya vāyavyāmāhutiṃ<BR>
juhuyāṃ sa vidyāṃ samṛddham me'gnihotraṃ sarvadevatyaṃ vāyuṃ hyeva sarvāṇi<BR>
bhūtānyapiyanti vāyoḥ punarvisṛjyante saiva prāyaścittirna tadāgaḥ kurvīyetyetannau<BR>
bhagavantsaheti hovāca <BR>
<BR>
<BR>
11.5.3.[12]<BR>
<BR>
śauceyo jñaptaḥ  prakṣyāmi tveva bhagavantamiti pṛcaiva prācīnayogyeti sa hovāca<BR>
yatra ta etasminneva kāle nivāte sarve'gnayo'nugaceyurvettha tadbhayaṃ yadatra<BR>
juhvato bhavatīti vedeti hovācāpriyamevāsmiṃloke<BR>
paśyetāpriyamamuṣminyasyaitadaviditaṃ syādvidyābhistvevāhamatāriṣamiti kiṃ<BR>
viditaṃ kā prāyaścittiriti purā cirādagnim mathitvā prāñcamāhavanīyamuddhṛtya<BR>
jaghanenāhavanīyamupaviśyāhamevainatpibeyaṃ sa vidyāṃ samṛddham me'gnihotraṃ<BR>
sarvadevatyam brāhmaṇaṃ hyeva sarvāṇi bhūtānyapiyanti brāhmaṇātpunarvisṛjyante<BR>
saiva prāyaścittirna tadāgaḥ kurvīyetyatha vā ahametannāvediṣamiti hovāca <BR>
<BR>
<BR>
<BR>
11.5.3.[13]<BR>
<BR>
śauceyo jñaptaḥ  imāni samitkāṣṭhānyupāyāni bhagavantamiti sa hovāca yadevaṃ<BR>
nāvakṣyo mūrdhā te vyapatiṣyadehyupehīti tatheti taṃ hopaninye tasmai haitāṃ<BR>
śokatarāṃ vyāhṛtimuvāca yatsatyaṃ tasmādu satyameva vadet <BR>
<BR>
<BR>
<BR>
11.5.4.[1]<BR>
<BR>
brahmacaryamāgāmityāha  brahmaṇa evaitadātmānaṃ nivedayati<BR>
brahmacāryasānītyāha brahmaṇa evaitadātmānam paridadātyathainamāha ko<BR>
nāmāsīti prajāpatirvai kaḥ prājāpatyamevainaṃ tatkṛtvopanayate <BR>
<BR>
<BR>
<BR>
11.5.4.[2]<BR>
<BR>
athāsya hastaṃ gṛhṇāti  indrasya<BR>
brahmacāryasyagnirācāryastavāhamācāryastavāsāvityete vai śreṣṭhe baliṣṭhe devate<BR>
etābhyāmevainaṃ śreṣṭhābhyām baliṣṭhābhyāṃ devatābhyām paridadāti tathā hāsya<BR>
brahmacārī na kāṃ canārtimārcati na sa yaevaṃ veda <BR>
<BR>
<BR>
<BR>
11.5.4.[3]<BR>
<BR>
athainam bhūtebhyaḥ paridadāti  prajāpataye tvā paridadāmi devāya tvā savitre<BR>
paridadāmītyete vai śreṣṭhe varṣiṣṭhe devate etābhyāmevainaṃ śreṣṭhābhyāṃ<BR>
varṣiṣṭhābhyāṃ devatābhyām paridadāti tathā hāsya brahmacārī na kāṃ<BR>
canārtimārcati na sa ya evaṃ veda <BR>
<BR>
<BR>
<BR>
11.5.4.[4]<BR>
<BR>
adbhyastvauṣadhībhyaḥ paridadāmīti  tadenamadbhyaścauṣadhibhyaśca paridadāti<BR>
dyāvāpṛthivībhyāṃ tvā paridadāmīti tadenamābhyāṃ dyāvāpṛthivībhyām paridadāti<BR>
yayoridaṃ sarvamadhi viśvebhyastvā bhūtebhyaḥ paridadāmyariṣṭyā iti tadenaṃ<BR>
sarvebhyo bhūtebhyaḥ paridadātyariṣṭyai tathā hāsya brahmacārī na kāṃ<BR>
canārtimārcati na sa ya evaṃ veda <BR>
<BR>
<BR>
11.5.4.[5]<BR>
<BR>
brahmacāryasītyāha  brahmaṇa evainaṃ tatparidadātyapo'śā netyamṛtaṃ vā<BR>
āpo'mṛtamaśānetyevainaṃ tadāha karma kurviti vīryaṃ vai karma vīryaṃ<BR>
kurvityevainaṃ tadāha samidhamādhehīti samintsvātmānaṃ tejasā<BR>
brahmavarcasenetyevainaṃ tadāha mā śuṣupthā iti mā mṛthā ityevainaṃ<BR>
tadāhāpo'śānetyamṛtaṃ vā āpo'mṛtamaśānetyevainaṃ tadāha tadenamubhayato'mṛtena<BR>
parigṛhṇāti tathā hāsya brahmacārī na kāṃ canārtimārcati na sa ya evaṃ veda <BR>
<BR>
<BR>
<BR>
11.5.4.[6]<BR>
<BR>
athāsmai sāvitrīmanvāha  tāṃ ha smaitām purā saṃvatsare'nvāhuḥ saṃvatsarasammitā<BR>
vai garbhāḥ prajāyante jāta evāsmiṃstadvācaṃ dadhma iti<BR>
<BR>
<BR>
<BR>
11.5.4.[7]<BR>
<BR>
atha ṣaṭsu māseṣu  ṣaḍvā ṛtavaḥ saṃvatsarasya saṃvatsarasammitā vai garbhāḥ<BR>
prajāyante jāta evāsmiṃstadvācaṃ dadhma iti<BR>
<BR>
<BR>
<BR>
11.5.4.[8]<BR>
<BR>
atha caturviṃśatyahe  caturviṃśatirvai saṃvatsarasyārdhamāsāḥ saṃvatsarasammitā vai<BR>
garbhāḥ prajāyante jāta evāsmiṃstadvācaṃ dadhma iti <BR>
<BR>
<BR>
<BR>
11.5.4.[9]<BR>
<BR>
atha dvādaśāhe  dvādaśa vai māsāḥ saṃvatsarasya saṃvatsarasam <BR>
<BR>
<BR>
<BR>
11.5.4.[10]<BR>
<BR>
atha ṣaḍahe  ṣadvā ṛtavaḥ saṃvatsarasya saṃvatsarasaṃ <BR>
<BR>
<BR>
<BR>
11.5.4.[11]<BR>
<BR>
atha tryahe  trayo vā ṛtavaḥ saṃvatsarasya saṃvatsarasaṃ<BR>
<BR>
<BR>
<BR>
11.5.4.[12]<BR>
<BR>
tadapi ślokaṃ gāyanti  ācāryo garbhī bhavati hastamādhāya dakṣiṇam  tṛtīyasyāṃ sa<BR>
jāyate sāvitryā saha brāhmaṇa iti sadyo ha tvāva brāhmaṇāyānubrūyādāgneyo vai<BR>
brāhmaṇaḥ sadyo vā agnirjāyate tasmātsadya eva brāhmaṇāyānubrūyāt<BR>
<BR>
<BR>
<BR>
11.5.4.[13]<BR>
<BR>
tāṃ haitāmeke  sāvitrīmanuṣṭubhamanvāhurvāgvā anuṣṭuptadasminvācaṃ dadhma<BR>
iti na tathā kuryādyo hainaṃ tatra brūyādā nvā ayamasya vācamadita mūko<BR>
bhaviṣyatītīśvaro ha tathaiva syāttasmādetāṃ gāyatrīmeva sāvitrīmanubrūyāt<BR>
<BR>
<BR>
<BR>
11.5.4.[14]<BR>
<BR>
atha haike dakṣiṇataḥ  tiṣṭhate vāsīnāya vānvāhurna tathā kuryādyo hainaṃ tatra<BR>
brūyādbulbaṃ nvā ayamimamajījanata bulbo bhaviṣyatītīśvaro ha tathaiva<BR>
syāttasmātpurastādeva pratīce samīkṣamāṇāyānubrūyāt<BR>
<BR>
<BR>
<BR>
11.5.4.[15]<BR>
<BR>
tāṃ vai paco'nvāha  trayo vai prāṇāḥ prāṇa udāno<BR>
vyānastānevāsmiṃstaddadhātyathārdharcaśo dvau vā imau prāṇau prāṇodānāveva<BR>
prāṇodānāvevāsmiṃstaddadhātyatha kṛtsnāmeko vā ayam prāṇaḥ kṛtsna eva<BR>
prāṇamevāsmiṃstatkṛtsnaṃ dadhāti <BR>
<BR>
<BR>
<BR>
11.5.4.[16]<BR>
<BR>
tadāhuḥ  na brahmaṇam brahmacaryamupanīya mithunaṃ caredgarbho vā eṣa<BR>
bhavati yo brahmacaryamupaiti nedimam brahmaṇaṃ viṣiktādretaso janayānīti<BR>
<BR>
<BR>
<BR>
11.5.4.[17]<BR>
<BR>
tadu vā āhuḥ  kāmameva careddvayyo vā imāḥ prajā daivyaścaiva manuṣyaśca tā vā<BR>
imā manuṣyaḥ prajāḥ prajananātprajāyante candāṃsi vai daivyaḥ prajāstāni mukhato<BR>
janayate tata etaṃ janayate tasmādu kāmameva caret<BR>
<BR>
<BR>
<BR>
11.5.4.[18]<BR>
<BR>
tadāhuḥ  na brahmacārī sanmadhvaśnīyādoṣadhīnāṃ vā eṣa paramo raso yanmadhu<BR>
nedannādyasyāntaṃ gacānītyatha ha smāha śvetaketurāruṇeyo brahmacārī<BR>
sanmadhvaśnaṃstrayyai vā etadvidyāyai śiṣṭaṃ yanmadhu sa tu raso<BR>
yasyedṛkśiṣṭamiti yathā ha vā ṛcaṃ vā yajurvā sāma vābhivyāharettādṛktadya evaṃ<BR>
vidvānbrahmacārī sanmadhvaśnāti tasmādu kāmamevāśnīyāt<BR>
<BR>
<BR>
<BR>
11.5.5.[1]<BR>
devānvā ūrdhvāntsvargaṃ lokaṃ yataḥ  asurāstamasāntaradadhuste hocurna vā<BR>
asyānyena sattrādapaghāto'sti hanta sattramāsāmahā iti<BR>
<BR>
<BR>
<BR>
11.5.5.[2]<BR>
<BR>
te śatāgniṣṭomaṃ sattramupeyuḥ  te yāvadāsīnaḥ<BR>
parāpaśyettāvatastamo'pāghnataivameva śatokthyena<BR>
yāvattiṣṭhanparāpaśyettāvatastamo'pāghnata <BR>
<BR>
<BR>
<BR>
11.5.5.[3]<BR>
<BR>
te hocuḥ  apa vāva tamo hanmahe na tveva sarvamiva hanta prajāpatim pitaram<BR>
pratyayāmeti te prajāpatim pitaram pratītyocurasurā vai no bhagava ūrdhvāntsvargaṃ<BR>
lokaṃ yatastamasāntaradadhuḥ<BR>
<BR>
<BR>
<BR>
11.5.5.[4]<BR>
<BR>
te śatāgniṣṭomaṃ sattramupaima  te yāvadāsīnaḥ<BR>
parāpaśyettāvatastamo'pāhanmahyevameva śatokthyena<BR>
yāvattiṣṭhanparāpaśyettāvatastamo'pāhanmahi pra no bhagavañcādhi<BR>
yathāsurāṃstamo'pahatya sarvam pāpmānamapahatya svargaṃ lokam prajñāsyāma iti<BR>
<BR>
<BR>
<BR>
11.5.5.[5]<BR>
<BR>
sa hovāca  asarvakratubhyāṃ vai yajñābhyāmaganta yadagniṣṭomena cokthyena ca<BR>
śatātirātraṃ sattramupeta tenāsurāṃstamo'pahatya sarvam pāpmānamapahatya<BR>
svargaṃ lokam prajñāsyatheti<BR>
<BR>
<BR>
<BR>
11.5.5.[6]<BR>
<BR>
te śatātirātraṃ sattramupeyuḥ  tenāsurāṃstamo'pahatya sarvam pāpmānamapahatya<BR>
svargaṃ lokam prajajñusteṣāmarvākpañcāśeṣvevāhaḥsvaharabhi rātrisāmāni parīyū<BR>
rātrimabhyahaḥsāmāni<BR>
<BR>
<BR>
<BR>
11.5.5.[7]<BR>
<BR>
te hocuḥ  amuhāma vai na prajānīmo hanta prajāpatimeva pitaram pratyayāmeti te<BR>
prajāpatimeva pitaram pratītyocurahanno rātrisāmāni rātryāmahno bhavanti naḥ <BR>
vipaścidyajñānmugdhānvidvāndhīro'nuśādhi na iti <BR>
<BR>
<BR>
<BR>
11.5.5.[8]<BR>
tānhaitadupajagau  mahāhimiva vai hradādbalīyānanvavet]ya anutta<BR>
svādāsthānāttataḥ sattraṃ na tāyata iti <BR>
<BR>
<BR>
<BR>
11.5.5.[9]<BR>
<BR>
āśvinaṃ vai vaḥ śasyamānam  prātaranuvākamāsthānādanutta yamāsthānādanuddhvaṃ<BR>
dhīrāḥ santo adhīravat  praśāstrā tamupeta śanairapratiśaṃsateti<BR>
<BR>
<BR>
<BR>
11.5.5.[10]<BR>
<BR>
te hocuḥ  kathaṃ nu bhagavaḥ śastaṃ kathamapratiśastamiti sa hovāca yatra<BR>
hotāśvinaṃ śaṃsannāgneyāsya kratorgāyatrasya candasaḥ pāraṃ gacāttatpratiprasthātā<BR>
vasatīvarīḥ parihṛtya maitrāvaruṇasya havirdhānayoḥ<BR>
prātaranuvākamupākurutāduccairhotā śaṃsati śanairitaro jañjapyamāna ivānvāha<BR>
tanna vācā vācam pratyeti na candasā candaḥ <BR>
<BR>
<BR>
<BR>
11.5.5.[11]<BR>
<BR>
parihite prātaranuvāke  yathāyatanamevopāṃśvantaryāmau hutvā droṇakalaśe<BR>
pavitram prapīḍyaṃ nidadhāti tiro'hnayaiścaritvā pratyañcaḥ pratiparetya<BR>
tirohnayāneva bhakṣayādhvā athānupūrvaṃ yajñapucaṃ saṃsthāpya ya ūrdhvā<BR>
antaryāmādgrahāstāngṛhītvā vipruṣāṃ homaṃ hutvā saṃtaniṃ ca bahiṣpavamānena<BR>
stutvāhareva pratipadyādhvā iti<BR>
<BR>
<BR>
<BR>
11.5.5.[12]<BR>
<BR>
tadete'bhi ślokāḥ  caturbhiḥ saindhavairyuktairdhīrā vyajahustamaḥ  vidvāṃso ye<BR>
śatakratu devāḥ sattramatanvateti <BR>
<BR>
<BR>
<BR>
11.5.5.[13]<BR>
<BR>
catvāro hyatra yuktā bhavanti dvau hotārau dvāvadhvaryū  pavernu śakveva hanūni<BR>
kalpayannahnorantau vyatiṣajanta dhīrāḥ  na dānavā yajñiyaṃ tantumeṣāṃ vijānīmo<BR>
vitatam mohayanti naḥ  pūrvasyāhnaḥ pariṣiṃṣanti karma<BR>
taduttareṇābhivitanvate'hnā  durvijñānaṃ kāvyaṃ devatānāṃ somāḥ somairvyatiṣaktāḥ<BR>
plavante  samānāntsadamukṣanti hayānkāṣṭhabhṛto yathā  pūrṇānparisrutaḥ<BR>
kumbhānjanamejayasādana ityasurarakṣasānyapeyuḥ<BR>
<BR>
<BR>
<BR>
11.5.6.[1]<BR>
<BR>
pañcaiva mahāyajñāḥ  tānyeva mahāsattrāṇi bhūtayajño manuṣyayajñaḥ pitṛyajño<BR>
devayajño brahmayajña iti<BR>
<BR>
<BR>
11.5.6.[2]<BR>
<BR>
aharaharbhūtebhyo baliṃ haret  tathaitam bhūtayajñaṃ<BR>
samāpnotyaharahardadyādodapātrāttathaitam manuṣyayajñaṃ samāpnotyaharahaḥ<BR>
svadhākuryādodapātrāttathaitam pitṛyajñaṃ samāpnotyaharahaḥ svāhākuryādā<BR>
kāṣṭhāttathaitaṃ devayajñaṃ samāpnoti <BR>
<BR>
<BR>
<BR>
11.5.6.[3]<BR>
<BR>
atha brahmayajñaḥ  svādhyāyo vai brahmayajñastasya vā etasya brahmayajñasya<BR>
vāgeva juhūrmana upabhṛccakṣurdhruvā medhā sruvaḥ satyamavabhṛthaḥ svargo<BR>
loka udayanaṃ yāvantaṃ ha vā imām pṛthivīṃ vittena pūrṇāṃ dadaṃlokaṃ jayati<BR>
tristāvantaṃ jayati bhūyāṃsaṃ cākṣayyaṃ ya evaṃ vidvānaharahaḥ svādhyāyamadhīte<BR>
tasmātsvāhyāyo'dhyetavyaḥ<BR>
<BR>
<BR>
<BR>
11.5.6.[4]<BR>
<BR>
payāahutayo ha vā etā devānām  yadṛcaḥ sa ya evaṃ vidvānṛco'harahaḥ<BR>
svādhyāyamadhīte payāahutibhireva taddevāṃstarpayati ta enaṃ tṛptāstarpayanti<BR>
yogakṣemeṇa prāṇena retasā sarvātmanā sarvābhiḥ puṇyābhiḥ sampadbhirghṛtakulyā<BR>
madhukulyāḥ pitṝ!ntsvadhā abhivahanti<BR>
<BR>
<BR>
<BR>
11.5.6.[5]<BR>
<BR>
ājyāhutayo ha vā etā devānām  yadyajūṃṣi sa ya evaṃ vidvānyajūṃṣyaharahaḥ<BR>
svādhyāyamadhīta ājyāhutibhireva taddevāṃstarpayati ta enaṃ tṛptāstarpayanti<BR>
yogakṣemeṇa prāṇena re <BR>
<BR>
<BR>
<BR>
11.5.6.[6]<BR>
<BR>
somāhutayo ha vā etā devānām  yatsāmāni sa ya evaṃ vidvāntsāmānyaharahaḥ<BR>
svādhyāyamadhīte somāhutibhireva taddevāṃstarpayati ta enaṃ tṛptāstarpayanti<BR>
yogakṣemeṇa prāṇena re <BR>
<BR>
<BR>
<BR>
11.5.6.[7]<BR>
<BR>
medāahutayo ha vā etā devānām  yadatharvāṅgirasaḥ sa ya evaṃ<BR>
vidvānatharvāṅgiraso'harahaḥ svādhyāyamadhīte medāahutibhireva<BR>
taddevāṃstarpayati ta enaṃ tṛptāstarpayanti yogakṣemeṇa prāṇena re <BR>
<BR>
<BR>
<BR>
11.5.6.[8]<BR>
<BR>
madhvāhutayo ha vā etā devānām  yadanuśāsanāni vidyā vākovākyamitihāsapurāṇaṃ<BR>
gāthā nārāśaṃsyaḥ sa ya evaṃ vidvānanuśāsanāni vidyā vākovākyamitihāsapurāṇaṃ<BR>
gāthā nārāśaṃsīrityaharahaḥ svādhyāyamadhīte madhvāhutibhireva<BR>
taddevāṃstarpayati ta enaṃ tṛptāstarpayanti yogakṣemeṇa prāṇena re<BR>
<BR>
<BR>
<BR>
11.5.6.[9]<BR>
<BR>
tasya vā etasya brahmayajñasya  catvāro vaṣaṭkārā yadvāto vāti yadvidyotate<BR>
yatstanayati yadavasphūrjati tasmādevaṃvidvāte vāti vidyotamāne<BR>
stanayatyavasphūrjatyadhīyītaiva vaṣaṭkārāṇāmacambaṭkārāyāti ha vai punarmṛtyum<BR>
mucyate gacati brahmaṇaḥ sātmatāṃ sa cedapi prabalamiva na śaknuyādapyekaṃ<BR>
devapadamadhīyītaiva tathā bhūtebhyo na hīyate <BR>
<BR>
<BR>
<BR>
11.5.7.[1]<BR>
<BR>
athātaḥ svādhyāyapraśaṃsā  priye svādhyāyapravacane bhavato yuktamanā<BR>
bhavatyaparādhīno'harahararthāntsādhayate sukhaṃ svapiti paramacikitsaka ātmano<BR>
bhavatīndriyasaṃyamaścaikārāmatā ca prajñāṛddhiryaśo lokapaktiḥ prajñā<BR>
vardhamānā caturo dharmānbrāhmaṇamabhiniṣpādayati brāhmaṇyam<BR>
pratirūpacaryāṃ yaśo lokapaktiṃ lokaḥ pacyamānaścaturbhirdharmairbrāhmaṇam<BR>
bhunaktyarcayā ca dānena cājyeyatayā cāvadhyatayā ca<BR>
<BR>
<BR>
<BR>
11.5.7.[2]<BR>
<BR>
ye ha vai ke ca śramāḥ  ime dyāvāpṛthivī antareṇa svādhyāyo haiva teṣām paramatā<BR>
kāṣṭhā ya evaṃ vidvāntsvādhyāyamadhīte tasmātsvādhyāyo'dhyetavyaḥ <BR>
<BR>
<BR>
<BR>
11.5.7.[3]<BR>
<BR>
yadyaddha vā ayaṃ candasaḥ  svādhyāyamadhīte tena-tena haivāsya<BR>
yajñakratuneṣṭam bhavati ya evaṃ vidvāntsvādhyāyamadhīte<BR>
tasmātsvādhyāyo'dhyetavyaḥ<BR>
<BR>
<BR>
<BR>
11.5.7.[4]<BR>
<BR>
yadi ha vā apyabhyaktaḥ  alaṃkṛtaḥ suhitaḥ sukhe śayane śayānaḥ svādhyāyamadhīta<BR>
ā haiva sa nakhāgrebhyastapyate ya evaṃ vidvāntsvādhyāyamadhīte<BR>
tasmātsvādhyāyo'dhyetavyaḥ<BR>
<BR>
<BR>
<BR>
11.5.7.[5]<BR>
<BR>
madhu ha vā ṛcaḥ  ghṛtaṃ ha sāmānyamṛtaṃ yajūṃṣi yaddha vā ayaṃ<BR>
vākovākyamadhīte kṣīraudanamāṃsaudanau haiva tau <BR>
<BR>
<BR>
11.5.7.[6]<BR>
<BR>
madhunā ha vā eṣa devāṃstarpayati  ya evaṃ vidvānṛco'harahaḥ svādhyāyamadhīte ta<BR>
enaṃ tṛptāstarpayanti sarvaiḥ kāmaiḥ sarvairbhogaiḥ <BR>
<BR>
<BR>
<BR>
11.5.7.[7]<BR>
<BR>
ghṛtena ha vā eṣa devāṃstarpayati  ya evaṃ vidvāntsāmānyaharahaḥ<BR>
svādhyāyamadhīte ta enaṃ tṛptā<BR>
<BR>
<BR>
<BR>
11.5.7.[8]<BR>
<BR>
amṛtena ha vā eṣa devāṃstarpayati  ya evaṃ vidvānyajūṃṣyaharahaḥ<BR>
svādhyāyamadhīte ta enaṃ tṛptā <BR>
<BR>
<BR>
<BR>
11.5.7.[9]<BR>
<BR>
kṣīraudanamāṃsaudanābhyāṃ ha vā eṣa devāṃstarpayati  ya evaṃ<BR>
vidvānvākovākyamitihāsapurāṇamityaharahaḥ svādhyāyamadhīte ta enaṃ tṛptā <BR>
<BR>
<BR>
<BR>
11.5.7.[10]<BR>
<BR>
yanti vā āpaḥ  etyāditya eti candramā yanti nakṣatrāṇi yathā ha vā etā devatā neyurna<BR>
kuryurevaṃ haiva tadaharbrāhmaṇo bhavati yadahaḥ svādhyāyaṃ nādhīte<BR>
tasmātsvādhyāyo'dhyetavyastasmādapyṛcaṃ vā yajurvā sāma vā gāthāṃ vā kuṃvyāṃ<BR>
vābhivyāharedvratasyāvyavacedāya<BR>
<BR>
<BR>
11.5.8.[1]<BR>
<BR>
prajāpatirvā idamagra āsīt  eka eva so'kāmayata syām prajāyeyeti so'śrāmyatsa<BR>
tapo'tapyata tasmācrāntāttepānāttrayo lokā asṛjyanta pṛthivyantarikṣaṃ dyauḥ<BR>
<BR>
<BR>
<BR>
11.5.8.[2]<BR>
<BR>
sa imāṃstrīṃlokānabhitatāpa  tebhyastaptebhyastrīṇi jyotīṃṣyajāyantāgniryo'yam<BR>
pavate sūryaḥ<BR>
<BR>
<BR>
<BR>
11.5.8.[3]<BR>
<BR>
sa imāni trīṇi jyotīṃṣyabhitatāpa  tebhyastaptebhyastrayo vedā ajāyantāgnerṛgvedo<BR>
vāyoryajurvedaḥ sūryātsāmavedaḥ<BR>
<BR>
<BR>
<BR>
11.5.8.[4]<BR>
<BR>
sa imāṃstrīnvedānabhitatāpa  tebhyastaptebhyastrīṇi śukrāṇyajāyanta<BR>
bhūrityṛgvedādbhuva iti yajurvedātsvariti sāmavedāttadṛgvedenaiva hotramakurvata<BR>
yajurvedenādhvaryavaṃ sāmavedenodgīthaṃ yadeva trayyai vidyāyai śukraṃ tena<BR>
brahmatvamathoccakrāma <BR>
<BR>
<BR>
<BR>
11.5.8.[5]<BR>
<BR>
te devāḥ prajāpatimabruvan  yadi na ṛkto vā yajuṣṭo vā sāmato vā yajño<BR>
hvaletkenainam bhiṣajyemeti <BR>
<BR>
<BR>
<BR>
11.5.8.[6]<BR>
<BR>
sa hovāca  yadyṛkto bhūriti caturgṛhītamājyaṃ gṛhītvā gārhapatye juhavatha yadi<BR>
yajuṣṭo bhuva iti caturgṛhītamājyaṃ gṛhītvāgnīdhrīye juhavathānvāhāryapacane vā<BR>
haviryajñe yadi sāmataḥ svariti caturgṛhītamājyaṃ gṛhītvāhavanīye juhavatha yadyu<BR>
avijñātamasatsarvāṇyanudrutyāhavanīye juhavatha tadṛgvedenaivargvedam<BR>
bhiṣajyati yajurvedena yajurvedaṃ sāmavedena sāmavedaṃ sa yathā parvaṇā parva<BR>
saṃdadhyādevaṃ haiva sa saṃdadhāti ya etābhirbhiṣajyatyatha yo hāto'nyena<BR>
bhiṣajyati yathā śīrṇena śīrṇaṃ saṃdhitsedyathā vā śīrṇe garamabhinidadhyādevaṃ<BR>
tattasmādevaṃvidameva brahmāṇaṃ kurvīta nānevaṃvidam<BR>
<BR>
<BR>
<BR>
11.5.8.[7]<BR>
<BR>
tadāhuḥ  yadṛcā hotraṃ kriyate yajuṣādhvaryavaṃ sāmnodgītho'tha kena<BR>
brahmatvamityanayā trayyā vidyayeti ha brūyāt <BR>
<BR>
<BR>
<BR>
11.5.9.[1]<BR>
<BR>
prajāpatirha vā eṣa yadaṃśuḥ  so'syaiṣa ātmaivātmā hyayam prajāpatirvāgevādābhyaḥ<BR>
sa yadaṃśuḥ gṛhītvādābhyaṃ gṛhṇātyātmānamevāsyaitatsaṃskṛtya tasminnetāṃ vācam<BR>
pratiṣṭhāpayati <BR>
<BR>
<BR>
<BR>
11.5.9.[2]<BR>
<BR>
atha mano ha vā aṃśuḥ  vāgadābhyaḥ prāṇa evāṃśurudāno'dābhyaścakṣurevāṃśuḥ<BR>
śrotramadābhyastadyadetau grahau gṛhṇanti sarvatvāyaiva kṛtsnatāyai<BR>
<BR>
<BR>
11.5.9.[3]<BR>
<BR>
atha devāśca ha vā asurāśca  ubhaye prājāpatyā aspardhanta ta etasminneva yajñe<BR>
prajāpatāvaspardhantāsmākamayaṃ syādasmākamayaṃ syāditi <BR>
<BR>
<BR>
<BR>
11.5.9.[4]<BR>
<BR>
tato devāḥ arcantaḥ śrāmyantaścerusta etaṃ grahaṃ dadṛśuretamadābhyaṃ<BR>
tamagṛhṇata te savanāni prāvṛhanta te sarvaṃ yajñaṃ<BR>
samavṛñjatāntarāyannasurānyajñāt<BR>
<BR>
<BR>
<BR>
11.5.9.[5]<BR>
<BR>
te hocuḥ  adabhāma vā enāniti tasmādadābhyo na vai no'dabhanniti tasmādadābhyo<BR>
vāgvā adābhyaḥ seyamadabdhā vāktasmādvevādābhya evaṃ ha vai dviṣato<BR>
bhrātṛvyasya sarvaṃ yajñaṃ saṃvṛṅkta evaṃ dviṣantam bhrātṛvyaṃ<BR>
sarvasmādyajñānnirbhajati bahirdhā karoti ya u evametadveda <BR>
<BR>
<BR>
<BR>
11.5.9.[6]<BR>
<BR>
sa yenaiva pātreṇāṃśuṃ gṛhṇāti  tasminneva pātre nigrābhyābhyo'pa ānīya<BR>
tasminnetānaṃśūngṛhṇāti<BR>
<BR>
<BR>
<BR>
11.5.9.[7]<BR>
<BR>
upayāmagṛhīto'si  agnaye tvā gāyatracandasaṃ gṛhṇāmīti gāyatram prātaḥsavanaṃ<BR>
tatprātaḥsavanam pravṛhatīndrāya tvā triṣṭupcandasaṃ gṛhṇāmīti traiṣṭubham<BR>
mādhyandinaṃ savanaṃ tanmādhyandinaṃ savanam pravṛhati viśvebhyastvā devebhyo<BR>
jagaccandasaṃ gṛhṇāmīti jāgataṃ tṛtīyasavanaṃ tattṛtīyasavanam<BR>
pravṛhatyanuṣṭupte'bhigara iti yadvā ūrdhvaṃ savanebhyastadānuṣṭubhaṃ<BR>
tadevaitatpravṛhati tannābhiṣuṇoti vajro vai grāvā vāgadābhyo nedvajreṇa vācaṃ<BR>
hinasānīti<BR>
<BR>
<BR>
<BR>
11.5.9.[8]<BR>
<BR>
aṃśūnevādhūnoti  vreśīnāṃ tvā patmannādhūnomi kukūnanānāṃ tvā<BR>
patmannādhūnomi bhandanānāṃ tvā patmannādhūnomi madintamānāṃ tvā<BR>
patmannādhūnomi madhuntamānāṃ tvā patmannādhūnomītyetā vai<BR>
daivīrāpastadyāścaiva daivīrāpo yāścemā mānuṣyastābhirevāsminnetadubhayībhī<BR>
rasaṃ dadhāti<BR>
<BR>
<BR>
<BR>
11.5.9.[9]<BR>
<BR>
śukraṃ tvā śukra ādhūnomīti  śukraṃ hyetacukra ādhūnotyahno rūpe sūryasya<BR>
raśmiṣviti tadahnaścaivainametadrūpe sūryasya ca raśmiṣvādhūnoti <BR>
<BR>
<BR>
<BR>
11.5.9.[10]<BR>
<BR>
kakubhaṃ rūpaṃ vṛṣabhasya rocate bṛhaditi  etadvai kakubhaṃ rūpaṃ vṛṣabhasya<BR>
rocate bṛhadya eṣa tapati śukraḥ śukrasya purogāḥ somaḥ somasya purogā iti<BR>
tacukramevaitacukrasya purogāṃ karoti somaṃ somasya purogāṃ yatte somādābhyaṃ<BR>
nāma jāgṛvi tasmai tvā gṛhṇāmītyetaddha vā asyādābhyaṃ nāma jāgṛvi<BR>
yadvāktadvācamevaitadvāce gṛhṇāti<BR>
<BR>
<BR>
<BR>
11.5.9.[11]<BR>
<BR>
athopaniṣkramya juhoti  tasmai te soma somāya svāheti tatsomamevaitatsomāya<BR>
juhoti tatho vācamagnau na pravṛṇaktyatha hiraṇyamabhivyanityasāveva<BR>
bandhustasya tāvatīreva dakṣiṇā yāvatīraṃśoḥ <BR>
<BR>
<BR>
<BR>
11.5.9.[12]<BR>
<BR>
athāṃśūnpunarapyarjati  uśiktvaṃ deva somāgneḥ priyam pātho'pīhi vaśī tvaṃ deva<BR>
somendrasya priyaṃ pātho'pīhyasmatsakhā tvaṃ deva soma viśveṣāṃ devānām<BR>
priyam pātho'pīhīti savanāni vā adaḥ pravṛhati<BR>
tānyevaitatpunarāpyāyayatyayātayāmāni karoti tairayātayāmairyajñaṃ tanvate<BR>
<BR>
<BR>
<BR>
11.6.1.[1]<BR>
<BR>
bhṛgurha vai vāruṇiḥ  varuṇam pitaraṃ vidyayātimene taddha varuṇo vidāṃ<BR>
cakārātivai mā vidyayā manyata iti <BR>
<BR>
<BR>
<BR>
11.6.1.[2]<BR>
<BR>
sa hovāca  prāṅ putraka vrajatāttatra yatpaśyetaddṛṣṭvā dakṣiṇā vrajatāttatra<BR>
yatpaśyestaddṛṣṭvā pratyagvrajatāttatra yatpaśyestaddṛṣṭvodagvrajatāttatra<BR>
yatpaśyestaddṛṣṭvaitayoḥ pūrvayoruttaramanvavāntaradeśaṃ vrajatāttatra<BR>
yatpaśyestanma ācakṣīthā iti <BR>
<BR>
<BR>
<BR>
11.6.1.[3]<BR>
<BR>
sa ha tata eva prāṅ pravavrāja  edu puruṣaiḥ puruṣānparvāṇyeṣām parvaśaḥ<BR>
saṃvraścam parvaśo vibhajamānānidaṃ tavedam mameti sa hovāca bhīṣmam bata<BR>
bhoḥ puruṣānnvā etatpuruṣāḥ parvāṇyeṣāṃ saṃvraścam parvaśo vyabhakṣateti te<BR>
hocuritthaṃ vā ime'smānamuṣmiṃloke'sacanta tānvayamidamiha pratisacāmahā iti sa<BR>
hovācāstīha prāyaścittī3rityastīti kā-ti pitā te vedeti<BR>
<BR>
<BR>
11.6.1.[4]<BR>
<BR>
sa ha tata eva dakṣiṇā pravavrāja  edu puruṣaiḥ puruṣānparvāṇyeṣām parvaśaḥ<BR>
saṃkartam parvaśo vibhajamānānidaṃ tavedam mameti sa hovāca bhīṣmam bata<BR>
bhoḥ puruṣānnvā etatpuruṣāḥ parvāṇyeṣām parvaśaḥ saṃkartam parvaśo<BR>
vyabhakṣateti te hocuritthaṃ vā ime'smānamuṣmiṃloke'sacanta tānvayamidamiha<BR>
pratisacāmahā iti sa hovācāstīha prāyaścittī3rityastīti kā-ti pitaiva te vedeti <BR>
<BR>
<BR>
<BR>
11.6.1.[5]<BR>
<BR>
sa ha tata eva pratyaṅ pravavrāja  edu puruṣaiḥ<BR>
puruṣāṃstūṣṇīmāsīnāṃstūṣṇīmāsīnairadyamānāntsa hovāca bhīṣmam bata bhoḥ<BR>
puruṣānnvā etatpuruṣāstūṣṇīmāsīnāṃstūṣṇīmāsīnā adantīti te hocuritthaṃ vā<BR>
ime'smānamuṣmiṃloke'sacanta tānvayamidamiha pratisacāmahā iti sa hovācāstīha<BR>
prāyaścittī3rityastīti kā-ti pitaiva te vedeti <BR>
<BR>
<BR>
<BR>
11.6.1.[6]<BR>
<BR>
sa ha tata evodaṅ pravavrāja  edu puruṣaiḥ puruṣānākrandayata<BR>
ākrandayadbhiradyamānāntsa hovāca bhīṣmam bata bhoḥ puruṣānnvā etatpuruṣā<BR>
ākrandayata ākrandayanto'dantīti te hocuritthaṃ vā ime'smānamu<BR>
<BR>
<BR>
<BR>
11.6.1.[7]<BR>
<BR>
sa ha tata evaitayoḥ pūrvayoḥ  uttaramanvavāntaradeśam pravavrājedu striyau<BR>
kalyāṇīṃ cātikalyāṇīṃ ca te antareṇa puruṣaḥ kṛṣṇaḥ piṅgākṣo daṇḍapāṇistasthau taṃ<BR>
hainaṃ dṛṣṭvā bhīrviveda sa hetya saṃviveśa taṃ ha pitovācādhīṣva svādhyāyaṃ<BR>
kasmānnu svādhyāyaṃ nādhīṣa iti sa hovāca kimadhyeṣye na kiṃ canāstīti taddha<BR>
varuṇo vidāṃ cakārādrāgvā iti <BR>
<BR>
<BR>
<BR>
11.6.1.[8]<BR>
<BR>
sa hovāca  yānvai tatprācyāṃ diśyadrākṣīḥ puruṣaiḥ pu ruṣānparvāṇyeṣām parvaśaḥ<BR>
saṃvraścam parvaśo vibhajamānānidaṃ tavedam mameti vanaspatayo vai te<BR>
abhūvantsa yadvanaspatīnāṃ samidhamādadhāti tena vanaspatīnavarunddhe tena<BR>
vanaspatīnāṃ lokaṃ jayati <BR>
<BR>
<BR>
<BR>
11.6.1.[9]<BR>
<BR>
atha yānetataddakṣiṇāyāṃ diśyadrākṣīḥ  puruṣaiḥ puruṣānparvāṇyeṣām parvaśaḥ<BR>
saṃkartam parvaśo vibhajamānānidaṃ tavedam mameti paśavo vai te abhūvantsa<BR>
yatpayasā juhoti tena paśūnavarundhe tena paśūnāṃ lokaṃ jayati <BR>
<BR>
<BR>
11.6.1.[10]<BR>
<BR>
atha yānetatpratīcyāṃ diśyadrākṣīḥ  puruṣaiḥ<BR>
puruṣāṃstūṣṇīmāsīnāṃstūṣṇīmāsīnairadyamānānoṣadhayo vai tā abhūvantsa<BR>
yattṛṇenāvajyotayati tenauṣadhīravarunddhe tenauṣadhīnāṃ lokaṃ jayati<BR>
<BR>
<BR>
<BR>
11.6.1.[11]<BR>
<BR>
atha yānetadudīcyāṃ diśyadrākṣīḥ  puruṣaiḥ puruṣānākrandayata<BR>
ākrandayadbhiradyamānānāpo vai tā abhūvantsa yadapaḥ pratyānayati<BR>
tenāpo'varunddhe tenāpāṃ lokaṃ jayati <BR>
<BR>
<BR>
<BR>
11.6.1.[12]<BR>
<BR>
atha ye ete  striyāvadrākṣīḥ kalyāṇīṃ cātikalyāṇīṃ ca sā yā kalyāṇī sā śraddhā sa<BR>
yatpūrvāmāhutiṃ juhoti tena śraddhāmavarunddhe tena śraddhāṃ jayatyatha<BR>
yātikalyāṇī sāśraddhā sa yaduttarāmāhutiṃ juhoti tenāśraddhāmavarunddhe<BR>
tenāśraddhāṃ jayati <BR>
<BR>
<BR>
<BR>
11.6.1.[13]<BR>
<BR>
atha ya ene so'ntareṇa puruṣaḥ  kṛṣṇaḥ piṅgākṣo daṇḍapāṇirasthātkrodho vai<BR>
so'bhūtsa yatsrucyapa ānīya ninayati tena krodhamavarunddhe tena krodhaṃ jayati sa<BR>
ya evaṃ vidvānagnihotraṃ juhoti tena sarvaṃ jayati sarvamavarunddhe<BR>
<BR>
<BR>
<BR>
11.6.2.[1]<BR>
<BR>
janako ha vai vaideho  brāhmaṇairdhāvayadbhiḥ samājagāma śvetaketunāruṇeyena<BR>
somaśuṣmeṇa sātyayajñinā yājñavalkyena tānhovāca kathaṃ-kathamagnihotraṃ<BR>
juhutheti<BR>
<BR>
<BR>
<BR>
11.6.2.[2]<BR>
<BR>
sa hovāca  śvetaketurāruṇeyo gharmāveva samrāḍahamajasrau yaśasā<BR>
viṣyandamānāvanyo'nyasminjuhomīti kathaṃ tadityādityo vai gharmastaṃ<BR>
sāyamagnau juhomyagnirvai gharmastam prātarāditye juhomīti kiṃ sa bhavati ya<BR>
evaṃ juhotyajasra eva śriyā yaśasā bhavatyetayośca devatayoḥ sāyujyaṃ salokatāṃ<BR>
jayatīti<BR>
<BR>
<BR>
<BR>
11.6.2.[3]<BR>
<BR>
atha hovāca śomaśuṣmaḥ sātyayajñiḥ  teja eva samrāḍahaṃ tejasi juhomīti kathaṃ<BR>
tadityādityo vai tejastaṃ sāyamagnau juhomyagnirvai tejastam prātarāditye juhomīti<BR>
kiṃ sa bhavati ya evaṃ juhotīti tejasvī yaśasvyannādo bhavatyetayoścaiva devatayoḥ<BR>
sāyujyaṃ salokatāṃ jayatīti<BR>
<BR>
<BR>
<BR>
11.6.2.[4]<BR>
<BR>
atha hovāca yājñavalkyaḥ  yadahamagnimuddharāmyagnihotrameva<BR>
tadudyacāmyādityaṃ vā astaṃ yantaṃ sarve devā anuyanti te ma etamagnimuddhṛtaṃ<BR>
dṛṣṭvopāvartante'thāham pātrāṇi nirṇijyopavāpyāgnihotrīṃ dohayitvā<BR>
paśyanpaśyatastarpayāmīti tvaṃ nediṣṭhaṃ yājñavalkyāgnihotrasyāmīmāṃsiṣṭhā<BR>
dhenuśataṃ dadāmīti hovāca na tvevainayostvamutkrātriṃ na gatiṃ na pratiṣṭhāṃ na<BR>
tṛptiṃ na punarāvṛttiṃ na lokam pratyutthāyinamityuktvā rathamāsthāya pradhāvayāṃ<BR>
cakāra <BR>
<BR>
<BR>
<BR>
11.6.2.[5]<BR>
<BR>
te hocuḥ  ati vai no'yaṃ rājanyabandhuravādīddhantainam brahmodyamāhvayāmahā<BR>
iti sa hovāca yājñavalkyo brāhmaṇā vai vayaṃ smo rājanyabandhurasau yadyamuṃ<BR>
vayaṃ jayema kamajaiṣmeti brūyāmātha<BR>
yadyasāvasmānjayedbrāhmaṇānrājanyabandhurajaiṣīditi no<BR>
brūyurmedamādṛḍhvamiti taddhāsya jajñuratha ha yājñavalkyo<BR>
rathamāstāyānupradhāvayāṃ cakāra taṃ hānvājagāma sa hovācāgnihotraṃ yājñavalkya<BR>
veditū3mityagnihotraṃ samrāḍiti<BR>
<BR>
<BR>
<BR>
11.6.2.[6]<BR>
<BR>
te vā ete  āhutī hute utkrāmataḥ te antarikṣamāviśataste antarikṣamevāhavanīyaṃ<BR>
kurvāte vāyuṃ samidham marīcīreva śukrāmāhutiṃ te antarikṣaṃ tarpayataste tata<BR>
utkrāmataḥ <BR>
<BR>
<BR>
<BR>
11.6.2.[7]<BR>
<BR>
te divamāviśataḥ  te divamevāhavanīyaṃ kurvāte ādityaṃ samidhaṃ candramasameva<BR>
śukrāmāhutiṃ te divaṃ tarpayataste tata āvartete <BR>
<BR>
<BR>
<BR>
11.6.2.[8]<BR>
<BR>
te imāmāviśataḥ  te imāmevāhavanīyaṃ kurvāte agniṃ samidhamoṣadhīreva<BR>
śukrāmāhutiṃ te imāṃ tarpayataste tata utkrāmataḥ <BR>
<BR>
<BR>
<BR>
11.6.2.[9]<BR>
<BR>
te puruṣamāviśataḥ  tasya mukhamevāhavanīyaṃ kurvāte jihvāṃ<BR>
samidhamannameva śukrāmāhutiṃ te puruṣaṃ tarpayataḥ sa ya evaṃ<BR>
vidvānaśnātyagnihotramevāsya hutam bhavati te tata utkrāmataḥ<BR>
<BR>
<BR>
<BR>
11.6.2.[10]<BR>
<BR>
te striyamāviśataḥ  tasyā upasthamevāhavanīyaṃ kurvāte dhārakāṃ samidhaṃ dhārakā<BR>
ha vai nāmaiṣaitayā ha vai prajāpatiḥ prajā dhārayāṃ cakāra reta eva śukrāmāhutiṃ<BR>
te striyaṃ tarpayataḥ sa ya evaṃ vidvānmithunamupaityagnihotramevāsya hutam<BR>
bhavati yastataḥ putro jāyate sa lokaḥ pratyutthāyyetadagnihotraṃ yājñavalkya nātaḥ<BR>
paramastīti hovāca tasmai ha yājñavalkyo varaṃ dadau sa hovāca kāmapraśna eva me<BR>
tvayi yājñavalkyāsaditi tato brahmā janaka āsa <BR>
<BR>
<BR>
<BR>
11.6.3.[1]<BR>
<BR>
janako ha vaideho  bahudakṣiṇena yajñeneje sa ha gavāṃ<BR>
sahasramavarundhannuvācaitā vo brāhmaṇā yo brahmiṣṭhaḥ sa udajatāmiti<BR>
<BR>
<BR>
<BR>
11.6.3.[2]<BR>
<BR>
sa hovāca yājñavalkyo  'rvācīretā iti te hocustvaṃ svinno yājñavalkya brahmiṣṭho'sī3<BR>
iti sa hovāca namo'stu brahmiṣṭhāya gokāmā eva vayaṃ sma iti<BR>
<BR>
<BR>
<BR>
11.6.3.[3]<BR>
<BR>
te hocuḥ  ko na imam prakṣyatīti sa hovāca vidagdhaḥ śākalyo'hamiti taṃ ha<BR>
pratikhyāyovāca tvāṃ svicākalya brāhmaṇā ulmukāvakṣayaṇamakratā3iti<BR>
<BR>
<BR>
<BR>
11.6.3.[4]<BR>
<BR>
sa hovāca kati devā yājñavalkyeti trayaśca trī ca śatā trayaśca trī ca sahasretyomiti<BR>
hovāca katyeva devā yājñavalkyeti trayastriṃśadityomiti hovāca katyeva devā<BR>
yājñavalkyeti traya ityomiti hovāca katyeva devā yājñavalkyeti dvāvityomiti hovāca<BR>
katyeva devā yājñavalkyetyadhyardha ityomiti hovāca katyeva devā yājñavalkyetyeka<BR>
ityomiti hovāca katame te trayaśca trī ca śatā trayaśca trī ca sahasreti <BR>
<BR>
<BR>
<BR>
11.6.3.[5]<BR>
<BR>
sa hovāca  mahimāna evaiṣāmete trayastriṃśattveva devā iti katame te<BR>
trayastriṃśadityaṣṭau vasava ekādaśa rudrā dvādaśādityāsta ekatriṃśadindraścaiva<BR>
prajāpatiśca trayastrṃśāviti <BR>
<BR>
<BR>
11.6.3.[6]<BR>
<BR>
katame vasava iti  agniśca pṛthivī ca vāyuścāntarikṣaṃ cādityaśca dyauśca<BR>
candramāśca nakṣatrāṇi caite vasava ete hīdaṃ sarvaṃ vāsayante te yadidaṃ sarvaṃ<BR>
vāsayante tasmādvasava iti<BR>
<BR>
<BR>
<BR>
11.6.3.[7]<BR>
<BR>
katame rudrā iti  daśeme puruṣe prāṇā ātmaikādaśaste<BR>
yadāsmānmartyācarīrādutkrāmantyatha rodayanti tadyadrodayanti tasmādrudrā iti<BR>
<BR>
<BR>
<BR>
11.6.3.[8]<BR>
<BR>
katama ādityā iti  dvādaśa māsāḥ saṃvatsarasyaita ādityā ete hīdaṃ sarvamādadānā<BR>
yanti te yadidaṃ sarvamādadānā yanti tasmādādityā iti <BR>
<BR>
<BR>
<BR>
11.6.3.[9]<BR>
<BR>
katama indraḥ katamaḥ prajāpatiriti  stanayitnurevendro yajñaḥ prajāpatiriti katama<BR>
stanayitnurityaśaniriti katamo yajña iti paśava iti <BR>
<BR>
<BR>
<BR>
11.6.3.[10]<BR>
<BR>
katame te trayo devā iti  ima eva trayo lokā eṣu hīme sarve devā iti katamau tau<BR>
dvau devāvityannaṃ caiva prāṇaśceti katamo'dhyardha iti yo'yam pavata iti katama<BR>
eko deva iti prāṇa iti<BR>
<BR>
<BR>
<BR>
11.6.3.[11]<BR>
<BR>
sa hovāca  anatipraśnyām mā devatāmatyaprākṣīḥ puretithyai mariṣyasi na te'sthīni<BR>
cana gṛhānprāpsyantīti sa ha tathaiva mamāra tasya hāpyanyanmanyamānāḥ<BR>
parimoṣiṇo'sthīnyapajahrustasmānnopavādī syāduta hyevaṃvitparo bhavati<BR>
<BR>
<BR>
<BR>
11.7.1.[1]<BR>
<BR>
paśubandhena yajate  paśavo vai paśubandhaḥ sa yatpaśubandhena yajate<BR>
paśumānasānīti tena gṛheṣu yajeta gṛheṣu paśūnbadhnā iti tena suyavase yajeta<BR>
suyavase paśūnbadhnā iti jīryanti ha vai juhvato yajamānasyāgnayo'gnīnjīryato'nu<BR>
yajamāno yajamānamanu gṛhāśca paśavaśca <BR>
<BR>
<BR>
<BR>
11.7.1.[2]<BR>
sa yatpaśubandhena yajate  agnīnevaitatpunarṇavānkurute'gnīnām punarṇavatāmanu<BR>
yajamānamanu gṛhāśca paśavaścāyuṣyo ha vā asyaiṣa ātmaniṣkrayaṇo bhavati<BR>
māṃsīyanti ha vai juhvato yajamānasyāgnayaste yajamānameva dhyāyanti yajamānaṃ<BR>
saṃkalpayanti pacanti vā anyeṣvagniṣu vṛthāmāṃsamathaiteṣāṃ nāto'nyā māṃsāśā<BR>
vidyate yasyo caite bhavanti <BR>
<BR>
<BR>
<BR>
11.7.1.[3]<BR>
sa yatpaśubandhena yajate  ātmānamevaitanniṣkrīṇīte vīreṇa vīraṃ vīro hi<BR>
paśurvīro yajamāna etadu ha vai paramannādyaṃ yanmāṃsaṃ sa<BR>
paramasyaivānnādyasyāttā bhavati taṃ vai saṃvatsaro nānījanamatīyādāyurvai<BR>
saṃvatsara āyurevaitadamṛtamātmandhatte <BR>
<BR>
<BR>
<BR>
11.7.2.[1]<BR>
<BR>
haviryajñavidho ha vā anyaḥ paśubandhaḥ  savavidho'nyaḥ sa haiṣa haviryajñavidho<BR>
yasminvratamupanayati yasminnapaḥ praṇayati yasminpūrṇapātraṃ ninayati<BR>
yasminviṣṇukramānkramayatyatha haiṣa savavidho yasminnetāni na kriyante <BR>
<BR>
<BR>
<BR>
11.7.2.[2]<BR>
<BR>
tadāhuḥ  iṣṭiḥ paśubandhā3 mahāyajñā3 iti mahāyajña iti ha brūyādiṣṭiṃ vai tarhi<BR>
paśubandhamakarvyenamakṛkṣathā ityenam brūyāt<BR>
<BR>
<BR>
<BR>
11.7.2.[3]<BR>
<BR>
tasya prayājā eva prātaḥsavanam  anuyājāstṛtīyasavanam puroḍāśa eva mādhyandinaṃ<BR>
savanam <BR>
<BR>
<BR>
<BR>
11.7.2.[4]<BR>
<BR>
taddhaike  vapāyāṃ hutāyāṃ dakṣiṇā nayanti tadu tathā na kuryādyo hainaṃ tatra<BR>
brūyādbahirdhā nvā ayam prāṇebhyo dakṣiṇā anaiṣīnna prāṇānadadakṣadandho vā<BR>
srāmo vā badhiro vā pakṣahato vā bhaviṣyatītīśvaro ha tathaiva syāt <BR>
<BR>
<BR>
<BR>
11.7.2.[5]<BR>
<BR>
itthameva kuryāt  puroḍāśeḍāyāmevopahūtāyāṃ dakṣiṇā nayedaindro vā ayam<BR>
madhyataḥ prāṇa imamevaitadaindram madhyataḥ prāṇaṃ<BR>
dakṣiṇābhirdakṣayatyaindraṃ vai mādhyandinaṃ savanam mādhyandine vai savane<BR>
dakṣiṇā nīyante tasmātpuroḍāśeḍāyāmevopahūtāyāṃ dakṣiṇā nayet <BR>
<BR>
<BR>
11.7.2.[6]<BR>
<BR>
tadāhuḥ  adhvaryo yaddīkṣitasya nānavabhṛtho'vakalpate kvainamadidīkṣa<BR>
ityāvabhṛthādanūddṛṃheyuradhvaryuśca pratiprasthātā ca hotā ca maitrāvaruṇaśca<BR>
brahmā cāgnīdhraścaitairvā eṣa ṣaḍḍhotā tamanudrutya ṣaḍḍhotāraṃ<BR>
juhotyekāmāhutiṃ kṛtvā pañca vājyā dyauṣpṛṣṭhamantarikṣamātmāṅgairyajñam<BR>
pṛthivīṃ śarīraiḥ  vācaspate'cidrayā vācācidrayā juhvā divi devāvṛdhaṃ<BR>
hotrāmairayatsvāheti saiva dīkṣā <BR>
<BR>
<BR>
<BR>
11.7.2.[7]<BR>
<BR>
tadāhuḥ  adhvaryo yaddīkṣitasya nānavabhṛtho'vakalpate<BR>
kvainamavabhṛthamavaneṣyasīti sa yaddhṛdayaśūlena caranti sa haivaitasyāvabhṛthaḥ<BR>
<BR>
<BR>
<BR>
11.7.2.[8]<BR>
<BR>
madhuko ha smāha paiṅgyaḥ  visomena vā eke paśubandhena yajante sasomenaike<BR>
divi vai soma āsīttaṃ gāyatrī vayo bhūtvāharattasya yatparṇamacidyata tatparṇasya<BR>
parṇatvamiti nvā etadbrāhmaṇamudyate visomena vā eke paśubandhena yajante<BR>
sasomenaike sa haiṣa visomena paśubandhena yajate yo'nyam pālāśādyūpaṃ<BR>
kurute'tha haiṣa sasomena paśubandhena yajate yaḥ pālāśaṃ yūpaṃ kurute<BR>
tasmātpālāśameva yūpaṃ kurvīta <BR>
<BR>
<BR>
<BR>
11.7.3.[1]<BR>
<BR>
sa ya eṣa bahusāraḥ  sa hāpaśavyastasmāttādṛśam paśukāmo yūpaṃ na kurvītātha ya<BR>
eṣa phalguprāsahaḥ sa ha paśavyastasmāttādṛśam paśukāmo yūpaṃ kurvīta <BR>
<BR>
<BR>
<BR>
11.7.3.[2]<BR>
<BR>
atha yasyaitadvakrasya sataḥ  śūla-ivāgram bhavati sa ha kapotī nāma sa yo ha<BR>
tādṛśaṃ yūpaṃ kurute purā hāyuṣo'muṃ lokameti tasmāttādṛśamāyuṣkāmo yūpaṃ na<BR>
kurvīta<BR>
<BR>
<BR>
<BR>
11.7.3.[3]<BR>
<BR>
atha ya eṣa ānataḥ  upariṣṭādapanato madhye so'śanāyai rūpaṃ sa yo ha tādṛśaṃ<BR>
yūpaṃ kurute'śanāyukā hāsya bhāryā bhavanti tasmāttādṛśamannādyakāmo yūpaṃ na<BR>
kurvītātha ya eṣa ānata upariṣṭādupanato madhye so'nnādyasya rūpaṃ<BR>
tasmāttādṛśamannādyakāmo yūpaṃ kurvīta <BR>
<BR>
<BR>
<BR>
11.7.4.[1]<BR>
<BR>
sa yatpaśunā yakṣyamāṇaḥ  ekāratniṃ yūpaṃ kuruta imameva tena lokaṃ jayatyatha<BR>
yaddvyaratnimantarikṣalokameva tena jayatyatha yattryaratniṃ divameva tena<BR>
jayatyatha yaccaturartniṃ diśa eva tena jayati sa vā eṣa tryaratnirvaiva caturaratnirvā<BR>
paśubandhayūpo bhavatyatha yo'ta ūrdhvaḥ saumyasyaiva so'dhvarasya <BR>
<BR>
<BR>
<BR>
11.7.4.[2]<BR>
<BR>
tadāhuḥ  yajedājyabhāgau nā3 iti yajedityāhuścakṣuṣī vā ete yajñasya yadājyabhāgau<BR>
kimṛte puruṣaścakṣurbhyāṃ syāditi yāvadvai bhāginaṃ svena bhāgadheyena na<BR>
nirbhajantyanirbhakto vai sa tāvanmanyate'tha yadaiva taṃ svena bhāgadheyena<BR>
nirbhajantyathaiva sa nirbhakto manyate sa yatraitaddhotānvāhāsnā rakṣaḥ<BR>
saṃsṛjatāditi tadenaṃ svena bhāgadheyena nirbhajati<BR>
<BR>
<BR>
<BR>
11.7.4.[3]<BR>
<BR>
etadvai paśoḥ saṃjñapyamānasya  hṛdayaṃ śukṣamavaiti hṛdayācūlaṃ tadye saha<BR>
hṛdayena paśuṃ śrapayanti punaḥ paśuṃ śuganuviṣpandeta pārśvata evainatkāṣṭhe<BR>
pratṛdya śrapayet <BR>
<BR>
<BR>
<BR>
11.7.4.[4]<BR>
<BR>
upastṛṇīta ājyam  tatpṛthivyai rūpaṃ karoti hiraṇyaśakalamavadadhāti tadagne rūpaṃ<BR>
karoti vapāmavadadhāti tadantarikṣasya rūpaṃ karoti hiraṇyaśakalamavadadhāti<BR>
tadādityasya rūpaṃ karotyatha yadupariṣṭādabhighārayati taddivo rūpaṃ karoti sā vā<BR>
eṣā pañcāvattā vapā bhavati pāṅkto yajñaḥ pāṅktaḥ paśuḥ pañcartavaḥ saṃvatsarasya<BR>
tasmātpañcāvattā vapā bhavati <BR>
<BR>
<BR>
<BR>
11.8.1.[1]<BR>
<BR>
tadyathā ha vai  idaṃ rathacakraṃ vā kaulālacakraṃ vāpratiṣṭhitaṃ krandedevaṃ<BR>
haiveme lokā adhruvā apratiṣṭhitā āsuḥ <BR>
<BR>
<BR>
<BR>
11.8.1.[2]<BR>
<BR>
sa ha prajāpatirīkṣāṃ cakre  kathaṃ nvime lokā dhruvāḥ pratiṣṭhitāḥ syuriti sa<BR>
ebhiścaiva parvatairnadībhiścemāmadṛṃhadvayobhiśca marīcibhiścāntarikṣaṃ<BR>
jīmūtaiśca nakṣatraiśca divam <BR>
<BR>
<BR>
<BR>
11.8.1.[3]<BR>
<BR>
sa maha iti vyāharat  paśavo vai mahastasmādyasyaite bahavo bhavanti<BR>
bhūyiṣṭhamasya kule mahīyante bahavo ha vā asyaite bhavanti bhūyiṣṭhaṃ hāsya<BR>
kule mahīyante tasmādyadyenamāyatanādbādheranvā pra vā yāpayeyuragnihotraṃ<BR>
hutvā maha ityupatiṣṭheta prati prajayā paśubhistiṣṭhati nāyatanāccyavate<BR>
<BR>
<BR>
<BR>
11.8.2.[1]<BR>
<BR>
catvāro ha vā agnayaḥ  āhita uddhṛtaḥ prahṛto vihṛto'yameva loka āhito'ntarikṣaloka<BR>
uddhṛto dyauṣprahṛto diśo vihṛto'gnirevāhito vāyuruddhṛta ādityaḥ<BR>
prahṛtaścandramā vihṛto gārhapatya evāhita āhavanīya uddhṛto'tha<BR>
yametamāhavanīyātprāñcam praṇayanti sa prahṛto'tha yametamudañcam<BR>
paśuśrapaṇāyāharanti yaṃ copayaṅbhyaḥ sa vihṛtastasmātprahārye'gnau paśubandhena<BR>
yajeta <BR>
<BR>
<BR>
<BR>
11.8.3.[1]<BR>
<BR>
tadāhuḥ  kiṃdevatya eṣa paśuḥ syāditi prājāpatyaḥ syādityāhuḥ prajāpatirvā<BR>
etamagre'bhyapaśyattasmātprājāpatya evaiṣa paśuḥ syāditi <BR>
<BR>
<BR>
<BR>
11.8.3.[2]<BR>
<BR>
atho apyāhuḥ  saurya evaiṣa paśuḥ syāditi tasmādetasminnastamite paśavo badhyante<BR>
badhnantyekānyathāgoṣṭhameka upasamāyanti tasmātsaurya evaiṣa paśuḥ syāditi <BR>
<BR>
<BR>
<BR>
11.8.3.[3]<BR>
<BR>
atho apyāhuḥ  aindrāgna evaiṣa paśuḥ syādityete vai devate anvantye devā yadyārto<BR>
yajate pārayata eva yadi mahasāyajate pārayata eva tasmādaindrāgna evaiṣa paśuḥ<BR>
syāditi<BR>
<BR>
<BR>
<BR>
11.8.3.[4]<BR>
<BR>
prāṇa eva paśubandhaḥ  tasmādyāvajjīvati nāsyānyaḥ paśūnāmīṣṭe baddhā<BR>
hyāsminnete bhavanti<BR>
<BR>
<BR>
<BR>
11.8.3.[5]<BR>
<BR>
sa ha prajāpatiragnimuvāca  yajai tvayā tvā labhā iti neti hovāca vāyum brūhīti sa ha<BR>
vāyumuvāca yajai tvayā tvā labhā iti neti hovāca puruṣam brūhīti sa ha<BR>
puruṣamuvāca yajai tvayā tvā labhā iti neti hovāca paśūnbrūhīti sa ha paśūnuvāca<BR>
yajai yuṣmābhirā vo labhā iti neti hocuścandramasam brūhīti sa ha<BR>
candramasamuvāca yajai tvayā tvā labhā iti neti hovācādityam brūhīti sa<BR>
hādityamuvāca yajai tvayā tvā labhā iti tatheti hovāca ya u ta ete nācīkamanta kimu<BR>
ma eteṣu syāditi yadyatkāmayethā iti tatheti tamālabhata so'syāyam paśurālabdhaḥ<BR>
saṃjñapto'śvayattametābhirāprībhirāprīṇāttadyadenametābhirāprībhirāprīṇāttasmādāp<BR>
riyo nāma tasmādu paśuṃ saṃjñaptam brūyācetāṃ nu muhūrtamiti sa<BR>
yāvantamaśvamedheneṣṭvā lokaṃ jayati tāvantametena jayati <BR>
<BR>
<BR>
<BR>
11.8.3.[6]<BR>
<BR>
tam prācī dik  prāṇetyanuprāṇatprāṇamevāsmiṃstadadadhāttaṃ dakṣiṇā<BR>
digvyānetyanuprāṇadvyānamevāsmiṃstadadadhāttam pratīcī<BR>
digapānetyanuprāṇadapānamevāsmiṃstadadadhāttamudīcī<BR>
digudānetyanuprāṇadudānamevāsmiṃstadadadhāttamūrdhvā<BR>
dikṣamānetyanuprāṇatsamānamevāsmiṃstadadadhāttasmādu putraṃ<BR>
jātamakṛttanābhim pañca brāhmaṇānbrūyādityenamanuprāṇiteti yadyu tānna<BR>
vindedapi svayamevānuparikrāmamanuprāṇyātsa sarvamāyuretyā haiva jarāyai jīvati<BR>
<BR>
<BR>
<BR>
11.8.3.[7]<BR>
<BR>
sa prāṇamevāgnerādatta  tasmādeṣa nānupadhmāto nānupajvalito jvalatyātto hyasya<BR>
prāṇa ā ha vai dviṣato bhrātṛvyasya prāṇaṃ datte ya evaṃ veda <BR>
<BR>
<BR>
11.8.3.[8]<BR>
<BR>
rūpameva vāyorādatta  tasmādetasya lelayata ivaivopaśṛṇvanti na tvenam<BR>
paśyantyāttaṃ hyasya rūpamā ha vai dviṣato bhrātṛvyasya rūpaṃ datte ya evaṃ veda <BR>
<BR>
<BR>
<BR>
11.8.3.[9]<BR>
<BR>
cittameva puruṣasyādatta  tasmādāhurdevacittaṃ tvāvatu mā manuṣyacittamityāttaṃ<BR>
hyasya cittamā ha vai dviṣato bhrātṛvyasya cittaṃ datte ya evaṃ veda<BR>
<BR>
<BR>
<BR>
11.8.3.[10]<BR>
<BR>
cakṣureva paśūnāmādatta  tasmādete cākaśyamānā ivaiva na jānantyatha<BR>
yadaivopajighrantyatha jānantyāttaṃ hyeṣāṃ cakṣurā ha vai dviṣato bhrātṛvyasya<BR>
cakṣurtatte ya evaṃ veda<BR>
<BR>
<BR>
<BR>
11.8.3.[11]<BR>
<BR>
bhāmeva candramasa ādatta  tasmādetayoḥ sadṛśayoḥ satornatarāṃ candramā<BR>
bhātyāttā hyasya bhā ā ha vai dviṣato bhrātṛvyasya bhāṃ datte ya evaṃ veda<BR>
tadyadādatta tasmādādityaḥ <BR>
<BR>
<BR>
<BR>
11.8.4.[1]<BR>
keśigṛhapatīnāmu ha  samrāḍdughāṃ śārdūlo jaghāna sa ha sasattriṇa āmantrayāṃ<BR>
cakre keha prāyaścittiriti te hocurneha prāyaścittirasti khaṇḍika evaudbhārirasya<BR>
prāyaścittiṃ veda sa u ta etādṛkcaiva kāmayate'taśca pāpīya iti <BR>
<BR>
<BR>
<BR>
11.8.4.[2]<BR>
<BR>
sa hovāca  saṃgrahītaryuṅgdhi me syantsyāmi sa yadyaha me vakṣyati samāpsyāmi<BR>
yadyu mā mārayiṣyati yajñaṃ vikṛṣṭamanu vikrakṣya iti<BR>
<BR>
<BR>
<BR>
11.8.4.[3]<BR>
<BR>
sa ha yuktvā yayāvājagāma  taṃ ha pratikhyāyovāca yannvetānyevājināni mṛgeṣu<BR>
bhavantyathaiṣām pṛṣṭīrapiśīrya pacāmahe kṛṣṇājinam me grīvāsvābaddhamityeva<BR>
medamadhṛṣo'bhyavasyanttū3 miti <BR>
<BR>
<BR>
<BR>
11.8.4.[4]<BR>
<BR>
neti hovāca  samrāḍdughāṃ vai me bhagavaḥ śārdūlo'vadhītsa yadyaha me vakṣyasi<BR>
samāpsyāmi yadyu mā mārayiṣyasi yajñaṃ vikṛṣṭamanu vikrakṣya iti <BR>
<BR>
<BR>
<BR>
11.8.4.[5]<BR>
<BR>
sa hovāca  āmantraṇīyānnvāmantrayā iti tānhāmantryovāca yadyasmai<BR>
vakṣyāmyamuṣyaivedam prajā bhaviṣyati na mama lokī tvaham bhaviṣyāmi yadyu<BR>
vā asmai na vakṣyāmi mamaivedam prajā bhaviṣyati nāmuṣya lokī tvasau<BR>
bhaviṣyatīti te hocurmā bhagavo voco'yaṃ vāva kṣatriyasya loka iti sa hovāca<BR>
vakṣyāmyevāmūrvai rātrayo bhūyasya iti <BR>
<BR>
<BR>
<BR>
11.8.4.[6]<BR>
<BR>
tasmā u haitaduvāca  spṛtīrhutvānyāmājateti brūtātsā te samrāḍdughā syāditi<BR>
candrātte mana spṛṇomi svāhā sūryātte cakṣu spṛṇomi svāhā vātātte prāṇāntspṛṇomi<BR>
svāhā digbhyaste śrotraṃ spṛṇomi svāhādbhyaste lohitaṃ spṛṇomi svāhā pṛthivyai te<BR>
śarīraṃ spṛṇomi svāhetyathānyāmājateti brūtātsā te samrāḍdughā syāditi tato haiva sa<BR>
utsasāda kaiśinīrevemā apyetarhi prajā jāyante<BR>
<BR>
<BR>
<BR>
<BR>
<BR>
<BR>
<BR>
<BR>
<BR>
<BR>
</body></html>

