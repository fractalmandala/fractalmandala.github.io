<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Bhagavata-Purana 4</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>


<BR>
<BR>
<BR>
Bhagavata-Purana 4<BR>
Input by ...
<BR>
<BR>



<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>
<BR>
BhP_04.01.001/0 maitreya uvāca<BR>
BhP_04.01.001/1 manos tu śatarūpāyāṃ tisraḥ kanyāś ca jajñire<BR>
BhP_04.01.001/2 ākūtir devahūtiś ca prasūtir iti viśrutāḥ<BR>
BhP_04.01.002/1 ākūtiṃ rucaye prādād api bhrātṛmatīṃ nṛpaḥ<BR>
BhP_04.01.002/2 putrikā-dharmam āśritya śatarūpānumoditaḥ<BR>
BhP_04.01.003/1 prajāpatiḥ sa bhagavān rucis tasyām ajījanat<BR>
BhP_04.01.003/2 mithunaṃ brahma-varcasvī parameṇa samādhinā<BR>
BhP_04.01.004/1 yas tayoḥ puruṣaḥ sākṣād viṣṇur yajña-svarūpa-dhṛk<BR>
BhP_04.01.004/2 yā strī sā dakṣiṇā bhūter aṃśa-bhūtānapāyinī<BR>
BhP_04.01.005/1 āninye sva-gṛhaṃ putryāḥ putraṃ vitata-rociṣam<BR>
BhP_04.01.005/2 svāyambhuvo mudā yukto rucir jagrāha dakṣiṇām<BR>
BhP_04.01.006/1 tāṃ kāmayānāṃ bhagavān uvāha yajuṣāṃ patiḥ<BR>
BhP_04.01.006/2 tuṣṭāyāṃ toṣam āpanno ' janayad dvādaśātmajān<BR>
BhP_04.01.007/1 toṣaḥ pratoṣaḥ santoṣo bhadraḥ śāntir iḍaspatiḥ<BR>
BhP_04.01.007/2 idhmaḥ kavir vibhuḥ svahnaḥ sudevo rocano dvi-ṣaṭ<BR>
BhP_04.01.008/1 tuṣitā nāma te devā āsan svāyambhuvāntare<BR>
BhP_04.01.008/2 marīci-miśrā ṛṣayo yajñaḥ sura-gaṇeśvaraḥ<BR>
BhP_04.01.009/1 priyavratottānapādau manu-putrau mahaujasau<BR>
BhP_04.01.009/2 tat-putra-pautra-naptṝṇām anuvṛttaṃ tad-antaram<BR>
BhP_04.01.010/1 devahūtim adāt tāta kardamāyātmajāṃ manuḥ<BR>
BhP_04.01.010/2 tat-sambandhi śruta-prāyaṃ bhavatā gadato mama<BR>
BhP_04.01.011/1 dakṣāya brahma-putrāya prasūtiṃ bhagavān manuḥ<BR>
BhP_04.01.011/2 prāyacchad yat-kṛtaḥ sargas tri-lokyāṃ vitato mahān<BR>
BhP_04.01.012/1 yāḥ kardama-sutāḥ proktā nava brahmarṣi-patnayaḥ<BR>
BhP_04.01.012/2 tāsāṃ prasūti-prasavaṃ procyamānaṃ nibodha me<BR>
BhP_04.01.013/1 patnī marīces tu kalā suṣuve kardamātmajā<BR>
BhP_04.01.013/2 kaśyapaṃ pūrṇimānaṃ ca yayor āpūritaṃ jagat<BR>
BhP_04.01.014/1 pūrṇimāsūta virajaṃ viśvagaṃ ca parantapa<BR>
BhP_04.01.014/2 devakulyāṃ hareḥ pāda- śaucād yābhūt sarid divaḥ<BR>
BhP_04.01.015/1 atreḥ patny anasūyā trīñ jajñe suyaśasaḥ sutān<BR>
BhP_04.01.015/2 dattaṃ durvāsasaṃ somam ātmeśa-brahma-sambhavān<BR>
BhP_04.01.016/0 vidura uvāca<BR>
BhP_04.01.016/1 atrer gṛhe sura-śreṣṭhāḥ sthity-utpatty-anta-hetavaḥ<BR>
BhP_04.01.016/2 kiñcic cikīrṣavo jātā etad ākhyāhi me guro<BR>
BhP_04.01.017/0 maitreya uvāca<BR>
BhP_04.01.017/1 brahmaṇā coditaḥ sṛṣṭāv atrir brahma-vidāṃ varaḥ<BR>
BhP_04.01.017/2 saha patnyā yayāv ṛkṣaṃ kulādriṃ tapasi sthitaḥ<BR>
BhP_04.01.018/1 tasmin prasūna-stabaka- palāśāśoka-kānane<BR>
BhP_04.01.018/2 vārbhiḥ sravadbhir udghuṣṭe nirvindhyāyāḥ samantataḥ<BR>
BhP_04.01.019/1 prāṇāyāmena saṃyamya mano varṣa-śataṃ muniḥ<BR>
BhP_04.01.019/2 atiṣṭhad eka-pādena nirdvandvo 'nila-bhojanaḥ<BR>
BhP_04.01.020/1 śaraṇaṃ taṃ prapadye 'haṃ ya eva jagad-īśvaraḥ<BR>
BhP_04.01.020/2 prajām ātma-samāṃ mahyaṃ prayacchatv iti cintayan<BR>
BhP_04.01.021/1 tapyamānaṃ tri-bhuvanaṃ prāṇāyāmaidhasāgninā<BR>
BhP_04.01.021/2 nirgatena muner mūrdhnaḥ samīkṣya prabhavas trayaḥ<BR>
BhP_04.01.022/1 apsaro-muni-gandharva- siddha-vidyādharoragaiḥ<BR>
BhP_04.01.022/2 vitāyamāna-yaśasas tad-āśrama-padaṃ yayuḥ<BR>
BhP_04.01.023/1 tat-prādurbhāva-saṃyoga- vidyotita-manā muniḥ<BR>
BhP_04.01.023/2 uttiṣṭhann eka-pādena dadarśa vibudharṣabhān<BR>
BhP_04.01.024/1 praṇamya daṇḍavad bhūmāv upatasthe 'rhaṇāñjaliḥ<BR>
BhP_04.01.024/2 vṛṣa-haṃsa-suparṇa-sthān svaiḥ svaiś cihnaiś ca cihnitān<BR>
BhP_04.01.025/1 kṛpāvalokena hasad- vadanenopalambhitān<BR>
BhP_04.01.025/2 tad-rociṣā pratihate nimīlya munir akṣiṇī<BR>
BhP_04.01.026/1 cetas tat-pravaṇaṃ yuñjann astāvīt saṃhatāñjaliḥ<BR>
BhP_04.01.026/2 ślakṣṇayā sūktayā vācā sarva-loka-garīyasaḥ<BR>
BhP_04.01.027/0 atrir uvāca<BR>
BhP_04.01.027/1 viśvodbhava-sthiti-layeṣu vibhajyamānair<BR>
BhP_04.01.027/2 māyā-guṇair anuyugaṃ vigṛhīta-dehāḥ<BR>
BhP_04.01.027/3 te brahma-viṣṇu-giriśāḥ praṇato 'smy ahaṃ vas<BR>
BhP_04.01.027/4 tebhyaḥ ka eva bhavatāṃ ma ihopahūtaḥ<BR>
BhP_04.01.028/1 eko mayeha bhagavān vividha-pradhānaiś<BR>
BhP_04.01.028/2 cittī-kṛtaḥ prajananāya kathaṃ nu yūyam<BR>
BhP_04.01.028/3 atrāgatās tanu-bhṛtāṃ manaso 'pi dūrād<BR>
BhP_04.01.028/4 brūta prasīdata mahān iha vismayo me<BR>
BhP_04.01.029/0 maitreya uvāca<BR>
BhP_04.01.029/1 iti tasya vacaḥ śrutvā trayas te vibudharṣabhāḥ<BR>
BhP_04.01.029/2 pratyāhuḥ ślakṣṇayā vācā prahasya tam ṛṣiṃ prabho<BR>
BhP_04.01.030/0 devā ūcuḥ<BR>
BhP_04.01.030/1 yathā kṛtas te saṅkalpo bhāvyaṃ tenaiva nānyathā<BR>
BhP_04.01.030/2 sat-saṅkalpasya te brahman yad vai dhyāyati te vayam<BR>
BhP_04.01.031/1 athāsmad-aṃśa-bhūtās te ātmajā loka-viśrutāḥ<BR>
BhP_04.01.031/2 bhavitāro 'ṅga bhadraṃ te visrapsyanti ca te yaśaḥ<BR>
BhP_04.01.032/1 evaṃ kāma-varaṃ dattvā pratijagmuḥ sureśvarāḥ<BR>
BhP_04.01.032/2 sabhājitās tayoḥ samyag dampatyor miṣatos tataḥ<BR>
BhP_04.01.033/1 somo 'bhūd brahmaṇo 'ṃśena datto viṣṇos tu yogavit<BR>
BhP_04.01.033/2 durvāsāḥ śaṅkarasyāṃśo nibodhāṅgirasaḥ prajāḥ<BR>
BhP_04.01.034/1 śraddhā tv aṅgirasaḥ patnī catasro 'sūta kanyakāḥ<BR>
BhP_04.01.034/2 sinīvālī kuhū rākā caturthy anumatis tathā<BR>
BhP_04.01.035/1 tat-putrāv aparāv āstāṃ khyātau svārociṣe 'ntare<BR>
BhP_04.01.035/2 utathyo bhagavān sākṣād brahmiṣṭhaś ca bṛhaspatiḥ<BR>
BhP_04.01.036/1 pulastyo 'janayat patnyām agastyaṃ ca havirbhuvi<BR>
BhP_04.01.036/2 so 'nya-janmani dahrāgnir viśravāś ca mahā-tapāḥ<BR>
BhP_04.01.037/1 tasya yakṣa-patir devaḥ kuberas tv iḍaviḍā-sutaḥ<BR>
BhP_04.01.037/2 rāvaṇaḥ kumbhakarṇaś ca tathānyasyāṃ vibhīṣaṇaḥ<BR>
BhP_04.01.038/1 pulahasya gatir bhāryā trīn asūta satī sutān<BR>
BhP_04.01.038/2 karmaśreṣṭhaṃ varīyāṃsaṃ sahiṣṇuṃ ca mahā-mate<BR>
BhP_04.01.039/1 krator api kriyā bhāryā vālakhilyān asūyata<BR>
BhP_04.01.039/2 ṛṣīn ṣaṣṭi-sahasrāṇi jvalato brahma-tejasā<BR>
BhP_04.01.040/1 ūrjāyāṃ jajñire putrā vasiṣṭhasya parantapa<BR>
BhP_04.01.040/2 citraketu-pradhānās te sapta brahmarṣayo 'malāḥ<BR>
BhP_04.01.041/1 citraketuḥ surociś ca virajā mitra eva ca<BR>
BhP_04.01.041/2 ulbaṇo vasubhṛdyāno dyumān śakty-ādayo 'pare<BR>
BhP_04.01.042/1 cittis tv atharvaṇaḥ patnī lebhe putraṃ dhṛta-vratam<BR>
BhP_04.01.042/2 dadhyañcam aśvaśirasaṃ bhṛgor vaṃśaṃ nibodha me<BR>
BhP_04.01.043/1 bhṛguḥ khyātyāṃ mahā-bhāgaḥ patnyāṃ putrān ajījanat<BR>
BhP_04.01.043/2 dhātāraṃ ca vidhātāraṃ śriyaṃ ca bhagavat-parām<BR>
BhP_04.01.044/1 āyatiṃ niyatiṃ caiva sute merus tayor adāt<BR>
BhP_04.01.044/2 tābhyāṃ tayor abhavatāṃ mṛkaṇḍaḥ prāṇa eva ca<BR>
BhP_04.01.045/1 mārkaṇḍeyo mṛkaṇḍasya prāṇād vedaśirā muniḥ<BR>
BhP_04.01.045/2 kaviś ca bhārgavo yasya bhagavān uśanā sutaḥ<BR>
BhP_04.01.046/1 ta ete munayaḥ kṣattar lokān sargair abhāvayan<BR>
BhP_04.01.046/2 eṣa kardama-dauhitra- santānaḥ kathitas tava<BR>
BhP_04.01.046/3 śṛṇvataḥ śraddadhānasya sadyaḥ pāpa-haraḥ paraḥ<BR>
BhP_04.01.047/1 prasūtiṃ mānavīṃ dakṣa upayeme hy ajātmajaḥ<BR>
BhP_04.01.047/2 tasyāṃ sasarja duhitṝḥ ṣoḍaśāmala-locanāḥ<BR>
BhP_04.01.048/1 trayodaśādād dharmāya tathaikām agnaye vibhuḥ<BR>
BhP_04.01.048/2 pitṛbhya ekāṃ yuktebhyo bhavāyaikāṃ bhava-cchide<BR>
BhP_04.01.049/1 śraddhā maitrī dayā śāntis tuṣṭiḥ puṣṭiḥ kriyonnatiḥ<BR>
BhP_04.01.049/2 buddhir medhā titikṣā hrīr mūrtir dharmasya patnayaḥ<BR>
BhP_04.01.050/1 śraddhāsūta śubhaṃ maitrī prasādam abhayaṃ dayā<BR>
BhP_04.01.050/2 śāntiḥ sukhaṃ mudaṃ tuṣṭiḥ smayaṃ puṣṭir asūyata<BR>
BhP_04.01.051/1 yogaṃ kriyonnatir darpam arthaṃ buddhir asūyata<BR>
BhP_04.01.051/2 medhā smṛtiṃ titikṣā tu kṣemaṃ hrīḥ praśrayaṃ sutam<BR>
BhP_04.01.052/1 mūrtiḥ sarva-guṇotpattir nara-nārāyaṇāv ṛṣī<BR>
BhP_04.01.053/1 yayor janmany ado viśvam abhyanandat sunirvṛtam<BR>
BhP_04.01.053/2 manāṃsi kakubho vātāḥ praseduḥ sarito 'drayaḥ<BR>
BhP_04.01.054/1 divy avādyanta tūryāṇi petuḥ kusuma-vṛṣṭayaḥ<BR>
BhP_04.01.054/2 munayas tuṣṭuvus tuṣṭā jagur gandharva-kinnarāḥ<BR>
BhP_04.01.055/1 nṛtyanti sma striyo devya āsīt parama-maṅgalam<BR>
BhP_04.01.055/2 devā brahmādayaḥ sarve upatasthur abhiṣṭavaiḥ<BR>
BhP_04.01.056/0 devā ūcuḥ<BR>
BhP_04.01.056/1 yo māyayā viracitaṃ nijayātmanīdaṃ<BR>
BhP_04.01.056/2 khe rūpa-bhedam iva tat-praticakṣaṇāya<BR>
BhP_04.01.056/3 etena dharma-sadane ṛṣi-mūrtinādya<BR>
BhP_04.01.056/4 prāduścakāra puruṣāya namaḥ parasmai<BR>
BhP_04.01.057/1 so 'yaṃ sthiti-vyatikaropaśamāya sṛṣṭān<BR>
BhP_04.01.057/2 sattvena naḥ sura-gaṇān anumeya-tattvaḥ<BR>
BhP_04.01.057/3 dṛśyād adabhra-karuṇena vilokanena<BR>
BhP_04.01.057/4 yac chrī-niketam amalaṃ kṣipatāravindam<BR>
BhP_04.01.058/1 evaṃ sura-gaṇais tāta bhagavantāv abhiṣṭutau<BR>
BhP_04.01.058/2 labdhāvalokair yayatur arcitau gandhamādanam<BR>
BhP_04.01.059/1 tāv imau vai bhagavato harer aṃśāv ihāgatau<BR>
BhP_04.01.059/2 bhāra-vyayāya ca bhuvaḥ kṛṣṇau yadu-kurūdvahau<BR>
BhP_04.01.060/1 svāhābhimāninaś cāgner ātmajāṃs trīn ajījanat<BR>
BhP_04.01.060/2 pāvakaṃ pavamānaṃ ca śuciṃ ca huta-bhojanam<BR>
BhP_04.01.061/1 tebhyo 'gnayaḥ samabhavan catvāriṃśac ca pañca ca<BR>
BhP_04.01.061/2 ta evaikonapañcāśat sākaṃ pitṛ-pitāmahaiḥ<BR>
BhP_04.01.062/1 vaitānike karmaṇi yan- nāmabhir brahma-vādibhiḥ<BR>
BhP_04.01.062/2 āgneyya iṣṭayo yajñe nirūpyante 'gnayas tu te<BR>
BhP_04.01.063/1 agniṣvāttā barhiṣadaḥ saumyāḥ pitara ājyapāḥ<BR>
BhP_04.01.063/2 sāgnayo 'nagnayas teṣāṃ patnī dākṣāyaṇī svadhā<BR>
BhP_04.01.064/1 tebhyo dadhāra kanye dve vayunāṃ dhāriṇīṃ svadhā<BR>
BhP_04.01.064/2 ubhe te brahma-vādinyau jñāna-vijñāna-pārage<BR>
BhP_04.01.065/1 bhavasya patnī tu satī bhavaṃ devam anuvratā<BR>
BhP_04.01.065/2 ātmanaḥ sadṛśaṃ putraṃ na lebhe guṇa-śīlataḥ<BR>
BhP_04.01.066/1 pitary apratirūpe sve bhavāyānāgase ruṣā<BR>
BhP_04.01.066/2 aprauḍhaivātmanātmānam ajahād yoga-saṃyutā<BR>
BhP_04.02.001/0 vidura uvāca<BR>
BhP_04.02.001/1 bhave śīlavatāṃ śreṣṭhe dakṣo duhitṛ-vatsalaḥ<BR>
BhP_04.02.001/2 vidveṣam akarot kasmād anādṛtyātmajāṃ satīm<BR>
BhP_04.02.002/1 kas taṃ carācara-guruṃ nirvairaṃ śānta-vigraham<BR>
BhP_04.02.002/2 ātmārāmaṃ kathaṃ dveṣṭi jagato daivataṃ mahat<BR>
BhP_04.02.003/1 etad ākhyāhi me brahman jāmātuḥ śvaśurasya ca<BR>
BhP_04.02.003/2 vidveṣas tu yataḥ prāṇāṃs tatyaje dustyajān satī<BR>
BhP_04.02.004/0 maitreya uvāca<BR>
BhP_04.02.004/1 purā viśva-sṛjāṃ satre sametāḥ paramarṣayaḥ<BR>
BhP_04.02.004/2 tathāmara-gaṇāḥ sarve sānugā munayo 'gnayaḥ<BR>
BhP_04.02.005/1 tatra praviṣṭam ṛṣayo dṛṣṭvārkam iva rociṣā<BR>
BhP_04.02.005/2 bhrājamānaṃ vitimiraṃ kurvantaṃ tan mahat sadaḥ<BR>
BhP_04.02.006/1 udatiṣṭhan sadasyās te sva-dhiṣṇyebhyaḥ sahāgnayaḥ<BR>
BhP_04.02.006/2 ṛte viriñcāṃ śarvaṃ ca tad-bhāsākṣipta-cetasaḥ<BR>
BhP_04.02.007/1 sadasas-patibhir dakṣo bhagavān sādhu sat-kṛtaḥ<BR>
BhP_04.02.007/2 ajaṃ loka-guruṃ natvā niṣasāda tad-ājñayā<BR>
BhP_04.02.008/1 prāṅ-niṣaṇṇaṃ mṛḍaṃ dṛṣṭvā nāmṛṣyat tad-anādṛtaḥ<BR>
BhP_04.02.008/2 uvāca vāmaṃ cakṣurbhyām abhivīkṣya dahann iva<BR>
BhP_04.02.009/1 śrūyatāṃ brahmarṣayo me saha-devāḥ sahāgnayaḥ<BR>
BhP_04.02.009/2 sādhūnāṃ bruvato vṛttaṃ nājñānān na ca matsarāt<BR>
BhP_04.02.010/1 ayaṃ tu loka-pālānāṃ yaśo-ghno nirapatrapaḥ<BR>
BhP_04.02.010/2 sadbhir ācaritaḥ panthā yena stabdhena dūṣitaḥ<BR>
BhP_04.02.011/1 eṣa me śiṣyatāṃ prāpto yan me duhitur agrahīt<BR>
BhP_04.02.011/2 pāṇiṃ viprāgni-mukhataḥ sāvitryā iva sādhuvat<BR>
BhP_04.02.012/1 gṛhītvā mṛga-śāvākṣyāḥ pāṇiṃ markaṭa-locanaḥ<BR>
BhP_04.02.012/2 pratyutthānābhivādārhe vācāpy akṛta nocitam<BR>
BhP_04.02.013/1 lupta-kriyāyāśucaye mānine bhinna-setave<BR>
BhP_04.02.013/2 anicchann apy adāṃ bālāṃ śūdrāyevośatīṃ giram<BR>
BhP_04.02.014/1 pretāvāseṣu ghoreṣu pretair bhūta-gaṇair vṛtaḥ<BR>
BhP_04.02.014/2 aṭaty unmattavan nagno vyupta-keśo hasan rudan<BR>
BhP_04.02.015/1 citā-bhasma-kṛta-snānaḥ preta-sraṅ-nrasthi-bhūṣaṇaḥ<BR>
BhP_04.02.015/2 śivāpadeśo hy aśivo matto matta-jana-priyaḥ<BR>
BhP_04.02.015/3 patiḥ pramatha-nāthānāṃ tamo-mātrātmakātmanām<BR>
BhP_04.02.016/1 tasmā unmāda-nāthāya naṣṭa-śaucāya durhṛde<BR>
BhP_04.02.016/2 dattā bata mayā sādhvī codite parameṣṭhinā<BR>
BhP_04.02.017/0 maitreya uvāca<BR>
BhP_04.02.017/1 vinindyaivaṃ sa giriśam apratīpam avasthitam<BR>
BhP_04.02.017/2 dakṣo 'thāpa upaspṛśya kruddhaḥ śaptuṃ pracakrame<BR>
BhP_04.02.018/1 ayaṃ tu deva-yajana indropendrādibhir bhavaḥ<BR>
BhP_04.02.018/2 saha bhāgaṃ na labhatāṃ devair deva-gaṇādhamaḥ<BR>
BhP_04.02.019/1 niṣidhyamānaḥ sa sadasya-mukhyair dakṣo giritrāya visṛjya śāpam<BR>
BhP_04.02.019/2 tasmād viniṣkramya vivṛddha-manyur jagāma kauravya nijaṃ niketanam<BR>
BhP_04.02.020/1 vijñāya śāpaṃ giriśānugāgraṇīr nandīśvaro roṣa-kaṣāya-dūṣitaḥ<BR>
BhP_04.02.020/2 dakṣāya śāpaṃ visasarja dāruṇaṃ ye cānvamodaṃs tad-avācyatāṃ dvijāḥ<BR>
BhP_04.02.021/1 ya etan martyam uddiśya bhagavaty apratidruhi<BR>
BhP_04.02.021/2 druhyaty ajñaḥ pṛthag-dṛṣṭis tattvato vimukho bhavet<BR>
BhP_04.02.022/1 gṛheṣu kūṭa-dharmeṣu sakto grāmya-sukhecchayā<BR>
BhP_04.02.022/2 karma-tantraṃ vitanute veda-vāda-vipanna-dhīḥ<BR>
BhP_04.02.023/1 buddhyā parābhidhyāyinyā vismṛtātma-gatiḥ paśuḥ<BR>
BhP_04.02.023/2 strī-kāmaḥ so 'stv atitarāṃ dakṣo basta-mukho 'cirāt<BR>
BhP_04.02.024/1 vidyā-buddhir avidyāyāṃ karmamayyām asau jaḍaḥ<BR>
BhP_04.02.024/2 saṃsarantv iha ye cāmum anu śarvāvamāninam<BR>
BhP_04.02.025/1 giraḥ śrutāyāḥ puṣpiṇyā madhu-gandhena bhūriṇā<BR>
BhP_04.02.025/2 mathnā conmathitātmānaḥ sammuhyantu hara-dviṣaḥ<BR>
BhP_04.02.026/1 sarva-bhakṣā dvijā vṛttyai dhṛta-vidyā-tapo-vratāḥ<BR>
BhP_04.02.026/2 vitta-dehendriyārāmā yācakā vicarantv iha<BR>
BhP_04.02.027/1 tasyaivaṃ vadataḥ śāpaṃ śrutvā dvija-kulāya vai<BR>
BhP_04.02.027/2 bhṛguḥ pratyasṛjac chāpaṃ brahma-daṇḍaṃ duratyayam<BR>
BhP_04.02.028/1 bhava-vrata-dharā ye ca ye ca tān samanuvratāḥ<BR>
BhP_04.02.028/2 pāṣaṇḍinas te bhavantu sac-chāstra-paripanthinaḥ<BR>
BhP_04.02.029/1 naṣṭa-śaucā mūḍha-dhiyo jaṭā-bhasmāsthi-dhāriṇaḥ<BR>
BhP_04.02.029/2 viśantu śiva-dīkṣāyāṃ yatra daivaṃ surāsavam<BR>
BhP_04.02.030/1 brahma ca brāhmaṇāṃś caiva yad yūyaṃ parinindatha<BR>
BhP_04.02.030/2 setuṃ vidhāraṇaṃ puṃsām ataḥ pāṣaṇḍam āśritāḥ<BR>
BhP_04.02.031/1 eṣa eva hi lokānāṃ śivaḥ panthāḥ sanātanaḥ<BR>
BhP_04.02.031/2 yaṃ pūrve cānusantasthur yat-pramāṇaṃ janārdanaḥ<BR>
BhP_04.02.032/1 tad brahma paramaṃ śuddhaṃ satāṃ vartma sanātanam<BR>
BhP_04.02.032/2 vigarhya yāta pāṣaṇḍaṃ daivaṃ vo yatra bhūta-rāṭ<BR>
BhP_04.02.033/0 maitreya uvāca<BR>
BhP_04.02.033/1 tasyaivaṃ vadataḥ śāpaṃ bhṛgoḥ sa bhagavān bhavaḥ<BR>
BhP_04.02.033/2 niścakrāma tataḥ kiñcid vimanā iva sānugaḥ<BR>
BhP_04.02.034/1 te 'pi viśva-sṛjaḥ satraṃ sahasra-parivatsarān<BR>
BhP_04.02.034/2 saṃvidhāya maheṣvāsa yatrejya ṛṣabho hariḥ<BR>
BhP_04.02.035/1 āplutyāvabhṛthaṃ yatra gaṅgā yamunayānvitā<BR>
BhP_04.02.035/2 virajenātmanā sarve svaṃ svaṃ dhāma yayus tataḥ<BR>
BhP_04.03.001/0 maitreya uvāca<BR>
BhP_04.03.001/1 sadā vidviṣator evaṃ kālo vai dhriyamāṇayoḥ<BR>
BhP_04.03.001/2 jāmātuḥ śvaśurasyāpi sumahān aticakrame<BR>
BhP_04.03.002/1 yadābhiṣikto dakṣas tu brahmaṇā parameṣṭhinā<BR>
BhP_04.03.002/2 prajāpatīnāṃ sarveṣām ādhipatye smayo 'bhavat<BR>
BhP_04.03.003/1 iṣṭvā sa vājapeyena brahmiṣṭhān abhibhūya ca<BR>
BhP_04.03.003/2 bṛhaspati-savaṃ nāma samārebhe kratūttamam<BR>
BhP_04.03.004/1 tasmin brahmarṣayaḥ sarve devarṣi-pitṛ-devatāḥ<BR>
BhP_04.03.004/2 āsan kṛta-svastyayanās tat-patnyaś ca sa-bhartṛkāḥ<BR>
BhP_04.03.005/1 tad upaśrutya nabhasi khe-carāṇāṃ prajalpatām<BR>
BhP_04.03.005/2 satī dākṣāyaṇī devī pitṛ-yajña-mahotsavam<BR>
BhP_04.03.006/1 vrajantīḥ sarvato digbhya upadeva-vara-striyaḥ<BR>
BhP_04.03.006/2 vimāna-yānāḥ sa-preṣṭhā niṣka-kaṇṭhīḥ suvāsasaḥ<BR>
BhP_04.03.007/1 dṛṣṭvā sva-nilayābhyāśe lolākṣīr mṛṣṭa-kuṇḍalāḥ<BR>
BhP_04.03.007/2 patiṃ bhūta-patiṃ devam autsukyād abhyabhāṣata<BR>
BhP_04.03.008/0 saty uvāca<BR>
BhP_04.03.008/1 prajāpates te śvaśurasya sāmprataṃ niryāpito yajña-mahotsavaḥ kila<BR>
BhP_04.03.008/2 vayaṃ ca tatrābhisarāma vāma te yady arthitāmī vibudhā vrajanti hi<BR>
BhP_04.03.009/1 tasmin bhaginyo mama bhartṛbhiḥ svakair dhruvaṃ gamiṣyanti suhṛd-didṛkṣavaḥ<BR>
BhP_04.03.009/2 ahaṃ ca tasmin bhavatābhikāmaye sahopanītaṃ paribarham arhitum<BR>
BhP_04.03.010/1 tatra svasṝr me nanu bhartṛ-sammitā mātṛ-ṣvasṝḥ klinna-dhiyaṃ ca mātaram<BR>
BhP_04.03.010/2 drakṣye cirotkaṇṭha-manā maharṣibhir unnīyamānaṃ ca mṛḍādhvara-dhvajam<BR>
BhP_04.03.011/1 tvayy etad āścaryam ajātma-māyayā vinirmitaṃ bhāti guṇa-trayātmakam<BR>
BhP_04.03.011/2 tathāpy ahaṃ yoṣid atattva-vic ca te dīnā didṛkṣe bhava me bhava-kṣitim<BR>
BhP_04.03.012/1 paśya prayāntīr abhavānya-yoṣito 'py alaṅkṛtāḥ kānta-sakhā varūthaśaḥ<BR>
BhP_04.03.012/2 yāsāṃ vrajadbhiḥ śiti-kaṇṭha maṇḍitaṃ nabho vimānaiḥ kala-haṃsa-pāṇḍubhiḥ<BR>
BhP_04.03.013/1 kathaṃ sutāyāḥ pitṛ-geha-kautukaṃ niśamya dehaḥ sura-varya neṅgate<BR>
BhP_04.03.013/2 anāhutā apy abhiyanti sauhṛdaṃ bhartur guror deha-kṛtaś ca ketanam<BR>
BhP_04.03.014/1 tan me prasīdedam amartya vāñchitaṃ kartuṃ bhavān kāruṇiko batārhati<BR>
BhP_04.03.014/2 tvayātmano 'rdhe 'ham adabhra-cakṣuṣā nirūpitā mānugṛhāṇa yācitaḥ<BR>
BhP_04.03.015/0 ṛṣir uvāca<BR>
BhP_04.03.015/1 evaṃ giritraḥ priyayābhibhāṣitaḥ pratyabhyadhatta prahasan suhṛt-priyaḥ<BR>
BhP_04.03.015/2 saṃsmārito marma-bhidaḥ kuvāg-iṣūn yān āha ko viśva-sṛjāṃ samakṣataḥ<BR>
BhP_04.03.016/0 śrī-bhagavān uvāca<BR>
BhP_04.03.016/1 tvayoditaṃ śobhanam eva śobhane anāhutā apy abhiyanti bandhuṣu<BR>
BhP_04.03.016/2 te yady anutpādita-doṣa-dṛṣṭayo balīyasānātmya-madena manyunā<BR>
BhP_04.03.017/1 vidyā-tapo-vitta-vapur-vayaḥ-kulaiḥ satāṃ guṇaiḥ ṣaḍbhir asattametaraiḥ<BR>
BhP_04.03.017/2 smṛtau hatāyāṃ bhṛta-māna-durdṛśaḥ stabdhā na paśyanti hi dhāma bhūyasām<BR>
BhP_04.03.018/1 naitādṛśānāṃ sva-jana-vyapekṣayā gṛhān pratīyād anavasthitātmanām<BR>
BhP_04.03.018/2 ye 'bhyāgatān vakra-dhiyābhicakṣate āropita-bhrūbhir amarṣaṇākṣibhiḥ<BR>
BhP_04.03.019/1 tathāribhir na vyathate śilīmukhaiḥ śete 'rditāṅgo hṛdayena dūyatā<BR>
BhP_04.03.019/2 svānāṃ yathā vakra-dhiyāṃ duruktibhir divā-niśaṃ tapyati marma-tāḍitaḥ<BR>
BhP_04.03.020/1 vyaktaṃ tvam utkṛṣṭa-gateḥ prajāpateḥ priyātmajānām asi subhru me matā<BR>
BhP_04.03.020/2 tathāpi mānaṃ na pituḥ prapatsyase mad-āśrayāt kaḥ paritapyate yataḥ<BR>
BhP_04.03.021/1 pāpacyamānena hṛdāturendriyaḥ samṛddhibhiḥ pūruṣa-buddhi-sākṣiṇām<BR>
BhP_04.03.021/2 akalpa eṣām adhiroḍhum añjasā paraṃ padaṃ dveṣṭi yathāsurā harim<BR>
BhP_04.03.022/1 pratyudgama-praśrayaṇābhivādanaṃ vidhīyate sādhu mithaḥ sumadhyame<BR>
BhP_04.03.022/2 prājñaiḥ parasmai puruṣāya cetasā guhā-śayāyaiva na deha-mānine<BR>
BhP_04.03.023/1 sattvaṃ viśuddhaṃ vasudeva-śabditaṃ yad īyate tatra pumān apāvṛtaḥ<BR>
BhP_04.03.023/2 sattve ca tasmin bhagavān vāsudevo hy adhokṣajo me namasā vidhīyate<BR>
BhP_04.03.024/1 tat te nirīkṣyo na pitāpi deha-kṛd dakṣo mama dviṭ tad-anuvratāś ca ye<BR>
BhP_04.03.024/2 yo viśvasṛg-yajña-gataṃ varoru mām anāgasaṃ durvacasākarot tiraḥ<BR>
BhP_04.03.025/1 yadi vrajiṣyasy atihāya mad-vaco bhadraṃ bhavatyā na tato bhaviṣyati<BR>
BhP_04.03.025/2 sambhāvitasya sva-janāt parābhavo yadā sa sadyo maraṇāya kalpate<BR>
BhP_04.04.001/0 maitreya uvāca<BR>
BhP_04.04.001/1 etāvad uktvā virarāma śaṅkaraḥ patny-aṅga-nāśaṃ hy ubhayatra cintayan<BR>
BhP_04.04.001/2 suhṛd-didṛkṣuḥ pariśaṅkitā bhavān niṣkrāmatī nirviśatī dvidhāsa sā<BR>
BhP_04.04.002/1 suhṛd-didṛkṣā-pratighāta-durmanāḥ snehād rudaty aśru-kalātivihvalā<BR>
BhP_04.04.002/2 bhavaṃ bhavāny apratipūruṣaṃ ruṣā pradhakṣyatīvaikṣata jāta-vepathuḥ<BR>
BhP_04.04.003/1 tato viniḥśvasya satī vihāya taṃ śokena roṣeṇa ca dūyatā hṛdā<BR>
BhP_04.04.003/2 pitror agāt straiṇa-vimūḍha-dhīr gṛhān premṇātmano yo 'rdham adāt satāṃ priyaḥ<BR>
BhP_04.04.004/1 tām anvagacchan druta-vikramāṃ satīm ekāṃ tri-netrānucarāḥ sahasraśaḥ<BR>
BhP_04.04.004/2 sa-pārṣada-yakṣā maṇiman-madādayaḥ puro-vṛṣendrās tarasā gata-vyathāḥ<BR>
BhP_04.04.005/1 tāṃ sārikā-kanduka-darpaṇāmbuja- śvetātapatra-vyajana-srag-ādibhiḥ<BR>
BhP_04.04.005/2 gītāyanair dundubhi-śaṅkha-veṇubhir vṛṣendram āropya viṭaṅkitā yayuḥ<BR>
BhP_04.04.006/1 ābrahma-ghoṣorjita-yajña-vaiśasaṃ viprarṣi-juṣṭaṃ vibudhaiś ca sarvaśaḥ<BR>
BhP_04.04.006/2 mṛd-dārv-ayaḥ-kāñcana-darbha-carmabhir nisṛṣṭa-bhāṇḍaṃ yajanaṃ samāviśat<BR>
BhP_04.04.007/1 tām āgatāṃ tatra na kaścanādriyad vimānitāṃ yajña-kṛto bhayāj janaḥ<BR>
BhP_04.04.007/2 ṛte svasṝr vai jananīṃ ca sādarāḥ premāśru-kaṇṭhyaḥ pariṣasvajur mudā<BR>
BhP_04.04.008/1 saudarya-sampraśna-samartha-vārtayā mātrā ca mātṛ-ṣvasṛbhiś ca sādaram<BR>
BhP_04.04.008/2 dattāṃ saparyāṃ varam āsanaṃ ca sā nādatta pitrāpratinanditā satī<BR>
BhP_04.04.009/1 arudra-bhāgaṃ tam avekṣya cādhvaraṃ pitrā ca deve kṛta-helanaṃ vibhau<BR>
BhP_04.04.009/2 anādṛtā yajña-sadasy adhīśvarī cukopa lokān iva dhakṣyatī ruṣā<BR>
BhP_04.04.010/1 jagarha sāmarṣa-vipannayā girā śiva-dviṣaṃ dhūma-patha-śrama-smayam<BR>
BhP_04.04.010/2 sva-tejasā bhūta-gaṇān samutthitān nigṛhya devī jagato 'bhiśṛṇvataḥ<BR>
BhP_04.04.011/0 devy uvāca<BR>
BhP_04.04.011/1 na yasya loke 'sty atiśāyanaḥ priyas tathāpriyo deha-bhṛtāṃ priyātmanaḥ<BR>
BhP_04.04.011/2 tasmin samastātmani mukta-vairake ṛte bhavantaṃ katamaḥ pratīpayet<BR>
BhP_04.04.012/1 doṣān pareṣāṃ hi guṇeṣu sādhavo gṛhṇanti kecin na bhavādṛśo dvija<BR>
BhP_04.04.012/2 guṇāṃś ca phalgūn bahulī-kariṣṇavo mahattamās teṣv avidad bhavān agham<BR>
BhP_04.04.013/1 nāścaryam etad yad asatsu sarvadā mahad-vinindā kuṇapātma-vādiṣu<BR>
BhP_04.04.013/2 serṣyaṃ mahāpūruṣa-pāda-pāṃsubhir nirasta-tejaḥsu tad eva śobhanam<BR>
BhP_04.04.014/1 yad dvy-akṣaraṃ nāma gireritaṃ nṛṇāṃ sakṛt prasaṅgād agham āśu hanti tat<BR>
BhP_04.04.014/2 pavitra-kīrtiṃ tam alaṅghya-śāsanaṃ bhavān aho dveṣṭi śivaṃ śivetaraḥ<BR>
BhP_04.04.015/1 yat-pāda-padmaṃ mahatāṃ mano-'libhir niṣevitaṃ brahma-rasāsavārthibhiḥ<BR>
BhP_04.04.015/2 lokasya yad varṣati cāśiṣo 'rthinas tasmai bhavān druhyati viśva-bandhave<BR>
BhP_04.04.016/1 kiṃ vā śivākhyam aśivaṃ na vidus tvad anye brahmādayas tam avakīrya jaṭāḥ śmaśāne<BR>
BhP_04.04.016/2 tan-mālya-bhasma-nṛkapāly avasat piśācair ye mūrdhabhir dadhati tac-caraṇāvasṛṣṭam<BR>
BhP_04.04.017/1 karṇau pidhāya nirayād yad akalpa īśe dharmāvitary asṛṇibhir nṛbhir asyamāne<BR>
BhP_04.04.017/2 chindyāt prasahya ruśatīm asatīṃ prabhuś cej jihvām asūn api tato visṛjet sa dharmaḥ<BR>
BhP_04.04.018/1 atas tavotpannam idaṃ kalevaraṃ na dhārayiṣye śiti-kaṇṭha-garhiṇaḥ<BR>
BhP_04.04.018/2 jagdhasya mohād dhi viśuddhim andhaso jugupsitasyoddharaṇaṃ pracakṣate<BR>
BhP_04.04.019/1 na veda-vādān anuvartate matiḥ sva eva loke ramato mahā-muneḥ<BR>
BhP_04.04.019/2 yathā gatir deva-manuṣyayoḥ pṛthak sva eva dharme na paraṃ kṣipet sthitaḥ<BR>
BhP_04.04.020/1 karma pravṛttaṃ ca nivṛttam apy ṛtaṃ vede vivicyobhaya-liṅgam āśritam<BR>
BhP_04.04.020/2 virodhi tad yaugapadaika-kartari dvayaṃ tathā brahmaṇi karma narcchati<BR>
BhP_04.04.021/1 mā vaḥ padavyaḥ pitar asmad-āsthitā yā yajña-śālāsu na dhūma-vartmabhiḥ<BR>
BhP_04.04.021/2 tad-anna-tṛptair asu-bhṛdbhir īḍitā avyakta-liṅgā avadhūta-sevitāḥ<BR>
BhP_04.04.022/1 naitena dehena hare kṛtāgaso dehodbhavenālam alaṃ kujanmanā<BR>
BhP_04.04.022/2 vrīḍā mamābhūt kujana-prasaṅgatas taj janma dhig yo mahatām avadya-kṛt<BR>
BhP_04.04.023/1 gotraṃ tvadīyaṃ bhagavān vṛṣadhvajo dākṣāyaṇīty āha yadā sudurmanāḥ<BR>
BhP_04.04.023/2 vyapeta-narma-smitam āśu tadāhaṃ vyutsrakṣya etat kuṇapaṃ tvad-aṅgajam<BR>
BhP_04.04.024/0 maitreya uvāca<BR>
BhP_04.04.024/1 ity adhvare dakṣam anūdya śatru-han kṣitāv udīcīṃ niṣasāda śānta-vāk<BR>
BhP_04.04.024/2 spṛṣṭvā jalaṃ pīta-dukūla-saṃvṛtā nimīlya dṛg yoga-pathaṃ samāviśat<BR>
BhP_04.04.025/1 kṛtvā samānāv anilau jitāsanā sodānam utthāpya ca nābhi-cakrataḥ<BR>
BhP_04.04.025/2 śanair hṛdi sthāpya dhiyorasi sthitaṃ kaṇṭhād bhruvor madhyam aninditānayat<BR>
BhP_04.04.026/1 evaṃ sva-dehaṃ mahatāṃ mahīyasā muhuḥ samāropitam aṅkam ādarāt<BR>
BhP_04.04.026/2 jihāsatī dakṣa-ruṣā manasvinī dadhāra gātreṣv anilāgni-dhāraṇām<BR>
BhP_04.04.027/1 tataḥ sva-bhartuś caraṇāmbujāsavaṃ jagad-guroś cintayatī na cāparam<BR>
BhP_04.04.027/2 dadarśa deho hata-kalmaṣaḥ satī sadyaḥ prajajvāla samādhijāgninā<BR>
BhP_04.04.028/1 tat paśyatāṃ khe bhuvi cādbhutaṃ mahad hā heti vādaḥ sumahān ajāyata<BR>
BhP_04.04.028/2 hanta priyā daivatamasya devī jahāv asūn kena satī prakopitā<BR>
BhP_04.04.029/1 aho anātmyaṃ mahad asya paśyata prajāpater yasya carācaraṃ prajāḥ<BR>
BhP_04.04.029/2 jahāv asūn yad-vimatātmajā satī manasvinī mānam abhīkṣṇam arhati<BR>
BhP_04.04.030/1 so 'yaṃ durmarṣa-hṛdayo brahma-dhruk ca loke 'pakīrtiṃ mahatīm avāpsyati<BR>
BhP_04.04.030/2 yad-aṅgajāṃ svāṃ puruṣa-dviḍ udyatāṃ na pratyaṣedhan mṛtaye 'parādhataḥ<BR>
BhP_04.04.031/1 vadaty evaṃ jane satyā dṛṣṭvāsu-tyāgam adbhutam<BR>
BhP_04.04.031/2 dakṣaṃ tat-pārṣadā hantum udatiṣṭhann udāyudhāḥ<BR>
BhP_04.04.032/1 teṣām āpatatāṃ vegaṃ niśāmya bhagavān bhṛguḥ<BR>
BhP_04.04.032/2 yajña-ghna-ghnena yajuṣā dakṣiṇāgnau juhāva ha<BR>
BhP_04.04.033/1 adhvaryuṇā hūyamāne devā utpetur ojasā<BR>
BhP_04.04.033/2 ṛbhavo nāma tapasā somaṃ prāptāḥ sahasraśaḥ<BR>
BhP_04.04.034/1 tair alātāyudhaiḥ sarve pramathāḥ saha-guhyakāḥ<BR>
BhP_04.04.034/2 hanyamānā diśo bhejur uśadbhir brahma-tejasā<BR>
BhP_04.05.001/0 maitreya uvāca<BR>
BhP_04.05.001/1 bhavo bhavānyā nidhanaṃ prajāpater asat-kṛtāyā avagamya nāradāt<BR>
BhP_04.05.001/2 sva-pārṣada-sainyaṃ ca tad-adhvararbhubhir vidrāvitaṃ krodham apāram ādadhe<BR>
BhP_04.05.002/1 kruddhaḥ sudaṣṭauṣṭha-puṭaḥ sa dhūr-jaṭir jaṭāṃ taḍid-vahni-saṭogra-rociṣam<BR>
BhP_04.05.002/2 utkṛtya rudraḥ sahasotthito hasan gambhīra-nādo visasarja tāṃ bhuvi<BR>
BhP_04.05.003/1 tato 'tikāyas tanuvā spṛśan divaṃ sahasra-bāhur ghana-ruk tri-sūrya-dṛk<BR>
BhP_04.05.003/2 karāla-daṃṣṭro jvalad-agni-mūrdhajaḥ kapāla-mālī vividhodyatāyudhaḥ<BR>
BhP_04.05.004/1 taṃ kiṃ karomīti gṛṇantam āha baddhāñjaliṃ bhagavān bhūta-nāthaḥ<BR>
BhP_04.05.004/2 dakṣaṃ sa-yajñaṃ jahi mad-bhaṭānāṃ tvam agraṇī rudra bhaṭāṃśako me<BR>
BhP_04.05.005/1 ājñapta evaṃ kupitena manyunā sa deva-devaṃ paricakrame vibhum<BR>
BhP_04.05.005/2 mene-tadātmānam asaṅga-raṃhasā mahīyasāṃ tāta sahaḥ sahiṣṇum<BR>
BhP_04.05.006/1 anvīyamānaḥ sa tu rudra-pārṣadair bhṛśaṃ nadadbhir vyanadat subhairavam<BR>
BhP_04.05.006/2 udyamya śūlaṃ jagad-antakāntakaṃ samprādravad ghoṣaṇa-bhūṣaṇāṅghriḥ<BR>
BhP_04.05.007/1 athartvijo yajamānaḥ sadasyāḥ kakubhy udīcyāṃ prasamīkṣya reṇum<BR>
BhP_04.05.007/2 tamaḥ kim etat kuta etad rajo 'bhūd iti dvijā dvija-patnyaś ca dadhyuḥ<BR>
BhP_04.05.008/1 vātā na vānti na hi santi dasyavaḥ prācīna-barhir jīvati hogra-daṇḍaḥ<BR>
BhP_04.05.008/2 gāvo na kālyanta idaṃ kuto rajo loko 'dhunā kiṃ pralayāya kalpate<BR>
BhP_04.05.009/1 prasūti-miśrāḥ striya udvigna-cittā ūcur vipāko vṛjinasyaiva tasya<BR>
BhP_04.05.009/2 yat paśyantīnāṃ duhitṝṇāṃ prajeśaḥ sutāṃ satīm avadadhyāv anāgām<BR>
BhP_04.05.010/1 yas tv anta-kāle vyupta-jaṭā-kalāpaḥ sva-śūla-sūcy-arpita-dig-gajendraḥ<BR>
BhP_04.05.010/2 vitatya nṛtyaty uditāstra-dor-dhvajān uccāṭṭa-hāsa-stanayitnu-bhinna-dik<BR>
BhP_04.05.011/1 amarṣayitvā tam asahya-tejasaṃ manyu-plutaṃ durnirīkṣyaṃ bhru-kuṭyā<BR>
BhP_04.05.011/2 karāla-daṃṣṭrābhir udasta-bhāgaṇaṃ syāt svasti kiṃ kopayato vidhātuḥ<BR>
BhP_04.05.012/1 bahv evam udvigna-dṛśocyamāne janena dakṣasya muhur mahātmanaḥ<BR>
BhP_04.05.012/2 utpetur utpātatamāḥ sahasraśo bhayāvahā divi bhūmau ca paryak<BR>
BhP_04.05.013/1 tāvat sa rudrānucarair mahā-makho nānāyudhair vāmanakair udāyudhaiḥ<BR>
BhP_04.05.013/2 piṅgaiḥ piśaṅgair makarodarānanaiḥ paryādravadbhir vidurānvarudhyata<BR>
BhP_04.05.014/1 kecid babhañjuḥ prāg-vaṃśaṃ patnī-śālāṃ tathāpare<BR>
BhP_04.05.014/2 sada āgnīdhra-śālāṃ ca tad-vihāraṃ mahānasam<BR>
BhP_04.05.015/1 rurujur yajña-pātrāṇi tathaike 'gnīn anāśayan<BR>
BhP_04.05.015/2 kuṇḍeṣv amūtrayan kecid bibhidur vedi-mekhalāḥ<BR>
BhP_04.05.016/1 abādhanta munīn anye eke patnīr atarjayan<BR>
BhP_04.05.016/2 apare jagṛhur devān pratyāsannān palāyitān<BR>
BhP_04.05.017/1 bhṛguṃ babandha maṇimān vīrabhadraḥ prajāpatim<BR>
BhP_04.05.017/2 caṇḍeśaḥ pūṣaṇaṃ devaṃ bhagaṃ nandīśvaro 'grahīt<BR>
BhP_04.05.018/1 sarva evartvijo dṛṣṭvā sadasyāḥ sa-divaukasaḥ<BR>
BhP_04.05.018/2 tair ardyamānāḥ subhṛśaṃ grāvabhir naikadhādravan<BR>
BhP_04.05.019/1 juhvataḥ sruva-hastasya śmaśrūṇi bhagavān bhavaḥ<BR>
BhP_04.05.019/2 bhṛgor luluñce sadasi yo 'hasac chmaśru darśayan<BR>
BhP_04.05.020/1 bhagasya netre bhagavān pātitasya ruṣā bhuvi<BR>
BhP_04.05.020/2 ujjahāra sada-stho 'kṣṇā yaḥ śapantam asūsucat<BR>
BhP_04.05.021/1 pūṣṇo hy apātayad dantān kāliṅgasya yathā balaḥ<BR>
BhP_04.05.021/2 śapyamāne garimaṇi yo 'hasad darśayan dataḥ<BR>
BhP_04.05.022/1 ākramyorasi dakṣasya śita-dhāreṇa hetinā<BR>
BhP_04.05.022/2 chindann api tad uddhartuṃ nāśaknot tryambakas tadā<BR>
BhP_04.05.023/1 śastrair astrānvitair evam anirbhinna-tvacaṃ haraḥ<BR>
BhP_04.05.023/2 vismayaṃ param āpanno dadhyau paśupatiś ciram<BR>
BhP_04.05.024/1 dṛṣṭvā saṃjñapanaṃ yogaṃ paśūnāṃ sa patir makhe<BR>
BhP_04.05.024/2 yajamāna-paśoḥ kasya kāyāt tenāharac chiraḥ<BR>
BhP_04.05.025/1 sādhu-vādas tadā teṣāṃ karma tat tasya paśyatām<BR>
BhP_04.05.025/2 bhūta-preta-piśācānāṃ anyeṣāṃ tad-viparyayaḥ<BR>
BhP_04.05.026/1 juhāvaitac chiras tasmin dakṣiṇāgnāv amarṣitaḥ<BR>
BhP_04.05.026/2 tad-deva-yajanaṃ dagdhvā prātiṣṭhad guhyakālayam<BR>
BhP_04.06.001/0 maitreya uvāca<BR>
BhP_04.06.001/1 atha deva-gaṇāḥ sarve rudrānīkaiḥ parājitāḥ<BR>
BhP_04.06.001/2 śūla-paṭṭiśa-nistriṃśa- gadā-parigha-mudgaraiḥ<BR>
BhP_04.06.002/1 sañchinna-bhinna-sarvāṅgāḥ sartvik-sabhyā bhayākulāḥ<BR>
BhP_04.06.002/2 svayambhuve namaskṛtya kārtsnyenaitan nyavedayan<BR>
BhP_04.06.003/1 upalabhya puraivaitad bhagavān abja-sambhavaḥ<BR>
BhP_04.06.003/2 nārāyaṇaś ca viśvātmā na kasyādhvaram īyatuḥ<BR>
BhP_04.06.004/1 tad ākarṇya vibhuḥ prāha tejīyasi kṛtāgasi<BR>
BhP_04.06.004/2 kṣemāya tatra sā bhūyān na prāyeṇa bubhūṣatām<BR>
BhP_04.06.005/1 athāpi yūyaṃ kṛta-kilbiṣā bhavaṃ ye barhiṣo bhāga-bhājaṃ parāduḥ<BR>
BhP_04.06.005/2 prasādayadhvaṃ pariśuddha-cetasā kṣipra-prasādaṃ pragṛhītāṅghri-padmam<BR>
BhP_04.06.006/1 āśāsānā jīvitam adhvarasya lokaḥ sa-pālaḥ kupite na yasmin<BR>
BhP_04.06.006/2 tam āśu devaṃ priyayā vihīnaṃ kṣamāpayadhvaṃ hṛdi viddhaṃ duruktaiḥ<BR>
BhP_04.06.007/1 nāhaṃ na yajño na ca yūyam anye ye deha-bhājo munayaś ca tattvam<BR>
BhP_04.06.007/2 viduḥ pramāṇaṃ bala-vīryayor vā yasyātma-tantrasya ka upāyaṃ vidhitset<BR>
BhP_04.06.008/1 sa ittham ādiśya surān ajas tu taiḥ samanvitaḥ pitṛbhiḥ sa-prajeśaiḥ<BR>
BhP_04.06.008/2 yayau sva-dhiṣṇyān nilayaṃ pura-dviṣaḥ kailāsam adri-pravaraṃ priyaṃ prabhoḥ<BR>
BhP_04.06.009/1 janmauṣadhi-tapo-mantra- yoga-siddhair naretaraiḥ<BR>
BhP_04.06.009/2 juṣṭaṃ kinnara-gandharvair apsarobhir vṛtaṃ sadā<BR>
BhP_04.06.010/1 nānā-maṇimayaiḥ śṛṅgair nānā-dhātu-vicitritaiḥ<BR>
BhP_04.06.010/2 nānā-druma-latā-gulmair nānā-mṛga-gaṇāvṛtaiḥ<BR>
BhP_04.06.011/1 nānāmala-prasravaṇair nānā-kandara-sānubhiḥ<BR>
BhP_04.06.011/2 ramaṇaṃ viharantīnāṃ ramaṇaiḥ siddha-yoṣitām<BR>
BhP_04.06.012/1 mayūra-kekābhirutaṃ madāndhāli-vimūrcchitam<BR>
BhP_04.06.012/2 plāvitai rakta-kaṇṭhānāṃ kūjitaiś ca patattriṇām<BR>
BhP_04.06.013/1 āhvayantam ivoddhastair dvijān kāma-dughair drumaiḥ<BR>
BhP_04.06.013/2 vrajantam iva mātaṅgair gṛṇantam iva nirjharaiḥ<BR>
BhP_04.06.014/1 mandāraiḥ pārijātaiś ca saralaiś copaśobhitam<BR>
BhP_04.06.014/2 tamālaiḥ śāla-tālaiś ca kovidārāsanārjunaiḥ<BR>
BhP_04.06.015/1 cūtaiḥ kadambair nīpaiś ca nāga-punnāga-campakaiḥ<BR>
BhP_04.06.015/2 pāṭalāśoka-bakulaiḥ kundaiḥ kurabakair api<BR>
BhP_04.06.016/1 svarṇārṇa-śata-patraiś ca vara-reṇuka-jātibhiḥ<BR>
BhP_04.06.016/2 kubjakair mallikābhiś ca mādhavībhiś ca maṇḍitam<BR>
BhP_04.06.017/1 panasodumbarāśvattha- plakṣa-nyagrodha-hiṅgubhiḥ<BR>
BhP_04.06.017/2 bhūrjair oṣadhibhiḥ pūgai rājapūgaiś ca jambubhiḥ<BR>
BhP_04.06.018/1 kharjūrāmrātakāmrādyaiḥ priyāla-madhukeṅgudaiḥ<BR>
BhP_04.06.018/2 druma-jātibhir anyaiś ca rājitaṃ veṇu-kīcakaiḥ<BR>
BhP_04.06.019/1 kumudotpala-kahlāra- śatapatra-vanarddhibhiḥ<BR>
BhP_04.06.019/2 nalinīṣu kalaṃ kūjat- khaga-vṛndopaśobhitam<BR>
BhP_04.06.020/1 mṛgaiḥ śākhāmṛgaiḥ kroḍair mṛgendrair ṛkṣa-śalyakaiḥ<BR>
BhP_04.06.020/2 gavayaiḥ śarabhair vyāghrai rurubhir mahiṣādibhiḥ<BR>
BhP_04.06.021/1 karṇāntraikapadāśvāsyair nirjuṣṭaṃ vṛka-nābhibhiḥ<BR>
BhP_04.06.021/2 kadalī-khaṇḍa-saṃruddha- nalinī-pulina-śriyam<BR>
BhP_04.06.022/1 paryastaṃ nandayā satyāḥ snāna-puṇyatarodayā<BR>
BhP_04.06.022/2 vilokya bhūteśa-giriṃ vibudhā vismayaṃ yayuḥ<BR>
BhP_04.06.023/1 dadṛśus tatra te ramyām alakāṃ nāma vai purīm<BR>
BhP_04.06.023/2 vanaṃ saugandhikaṃ cāpi yatra tan-nāma paṅkajam<BR>
BhP_04.06.024/1 nandā cālakanandā ca saritau bāhyataḥ puraḥ<BR>
BhP_04.06.024/2 tīrthapāda-padāmbhoja- rajasātīva pāvane<BR>
BhP_04.06.025/1 yayoḥ sura-striyaḥ kṣattar avaruhya sva-dhiṣṇyataḥ<BR>
BhP_04.06.025/2 krīḍanti puṃsaḥ siñcantyo vigāhya rati-karśitāḥ<BR>
BhP_04.06.026/1 yayos tat-snāna-vibhraṣṭa- nava-kuṅkuma-piñjaram<BR>
BhP_04.06.026/2 vitṛṣo 'pi pibanty ambhaḥ pāyayanto gajā gajīḥ<BR>
BhP_04.06.027/1 tāra-hema-mahāratna- vimāna-śata-saṅkulām<BR>
BhP_04.06.027/2 juṣṭāṃ puṇyajana-strībhir yathā khaṃ sataḍid-ghanam<BR>
BhP_04.06.028/1 hitvā yakṣeśvara-purīṃ vanaṃ saugandhikaṃ ca tat<BR>
BhP_04.06.028/2 drumaiḥ kāma-dughair hṛdyaṃ citra-mālya-phala-cchadaiḥ<BR>
BhP_04.06.029/1 rakta-kaṇṭha-khagānīka- svara-maṇḍita-ṣaṭpadam<BR>
BhP_04.06.029/2 kalahaṃsa-kula-preṣṭhaṃ kharadaṇḍa-jalāśayam<BR>
BhP_04.06.030/1 vana-kuñjara-saṅghṛṣṭa- haricandana-vāyunā<BR>
BhP_04.06.030/2 adhi puṇyajana-strīṇāṃ muhur unmathayan manaḥ<BR>
BhP_04.06.031/1 vaidūrya-kṛta-sopānā vāpya utpala-mālinīḥ<BR>
BhP_04.06.031/2 prāptaṃ kimpuruṣair dṛṣṭvā ta ārād dadṛśur vaṭam<BR>
BhP_04.06.032/1 sa yojana-śatotsedhaḥ pādona-viṭapāyataḥ<BR>
BhP_04.06.032/2 paryak-kṛtācala-cchāyo nirnīḍas tāpa-varjitaḥ<BR>
BhP_04.06.033/1 tasmin mahā-yogamaye mumukṣu-śaraṇe surāḥ<BR>
BhP_04.06.033/2 dadṛśuḥ śivam āsīnaṃ tyaktāmarṣam ivāntakam<BR>
BhP_04.06.034/1 sanandanādyair mahā-siddhaiḥ śāntaiḥ saṃśānta-vigraham<BR>
BhP_04.06.034/2 upāsyamānaṃ sakhyā ca bhartrā guhyaka-rakṣasām<BR>
BhP_04.06.035/1 vidyā-tapo-yoga-patham āsthitaṃ tam adhīśvaram<BR>
BhP_04.06.035/2 carantaṃ viśva-suhṛdaṃ vātsalyāl loka-maṅgalam<BR>
BhP_04.06.036/1 liṅgaṃ ca tāpasābhīṣṭaṃ bhasma-daṇḍa-jaṭājinam<BR>
BhP_04.06.036/2 aṅgena sandhyābhra-rucā candra-lekhāṃ ca bibhratam<BR>
BhP_04.06.037/1 upaviṣṭaṃ darbhamayyāṃ bṛsyāṃ brahma sanātanam<BR>
BhP_04.06.037/2 nāradāya pravocantaṃ pṛcchate śṛṇvatāṃ satām<BR>
BhP_04.06.038/1 kṛtvorau dakṣiṇe savyaṃ pāda-padmaṃ ca jānuni<BR>
BhP_04.06.038/2 bāhuṃ prakoṣṭhe 'kṣa-mālām āsīnaṃ tarka-mudrayā<BR>
BhP_04.06.039/1 taṃ brahma-nirvāṇa-samādhim āśritaṃ vyupāśritaṃ giriśaṃ yoga-kakṣām<BR>
BhP_04.06.039/2 sa-loka-pālā munayo manūnām ādyaṃ manuṃ prāñjalayaḥ praṇemuḥ<BR>
BhP_04.06.040/1 sa tūpalabhyāgatam ātma-yoniṃ surāsureśair abhivanditāṅghriḥ<BR>
BhP_04.06.040/2 utthāya cakre śirasābhivandanam arhattamaḥ kasya yathaiva viṣṇuḥ<BR>
BhP_04.06.041/1 tathāpare siddha-gaṇā maharṣibhir ye vai samantād anu nīlalohitam<BR>
BhP_04.06.041/2 namaskṛtaḥ prāha śaśāṅka-śekharaṃ kṛta-praṇāmaṃ prahasann ivātmabhūḥ<BR>
BhP_04.06.042/0 brahmovāca<BR>
BhP_04.06.042/1 āne tvām īśaṃ viśvasya jagato yoni-bījayoḥ<BR>
BhP_04.06.042/2 śakteḥ śivasya ca paraṃ yat tad brahmā nirantaram<BR>
BhP_04.06.043/1 tvam eva bhagavann etac chiva-śaktyoḥ svarūpayoḥ<BR>
BhP_04.06.043/2 viśvaṃ sṛjasi pāsy atsi krīḍann ūrṇa-paṭo yathā<BR>
BhP_04.06.044/1 tvam eva dharmārtha-dughābhipattaye dakṣeṇa sūtreṇa sasarjithādhvaram<BR>
BhP_04.06.044/2 tvayaiva loke 'vasitāś ca setavo yān brāhmaṇāḥ śraddadhate dhṛta-vratāḥ<BR>
BhP_04.06.045/1 tvaṃ karmaṇāṃ maṅgala maṅgalānāṃ kartuḥ sva-lokaṃ tanuṣe svaḥ paraṃ vā<BR>
BhP_04.06.045/2 amaṅgalānāṃ ca tamisram ulbaṇaṃ viparyayaḥ kena tad eva kasyacit<BR>
BhP_04.06.046/1 na vai satāṃ tvac-caraṇārpitātmanāṃ bhūteṣu sarveṣv abhipaśyatāṃ tava<BR>
BhP_04.06.046/2 bhūtāni cātmany apṛthag-didṛkṣatāṃ prāyeṇa roṣo 'bhibhaved yathā paśum<BR>
BhP_04.06.047/1 pṛthag-dhiyaḥ karma-dṛśo durāśayāḥ parodayenārpita-hṛd-rujo 'niśam<BR>
BhP_04.06.047/2 parān duruktair vitudanty aruntudās tān māvadhīd daiva-vadhān bhavad-vidhaḥ<BR>
BhP_04.06.048/1 yasmin yadā puṣkara-nābha-māyayā durantayā spṛṣṭa-dhiyaḥ pṛthag-dṛśaḥ<BR>
BhP_04.06.048/2 kurvanti tatra hy anukampayā kṛpāṃ na sādhavo daiva-balāt kṛte kramam<BR>
BhP_04.06.049/1 bhavāṃs tu puṃsaḥ paramasya māyayā durantayāspṛṣṭa-matiḥ samasta-dṛk<BR>
BhP_04.06.049/2 tayā hatātmasv anukarma-cetaḥsv anugrahaṃ kartum ihārhasi prabho<BR>
BhP_04.06.050/1 kurv adhvarasyoddharaṇaṃ hatasya bhoḥ tvayāsamāptasya mano prajāpateḥ<BR>
BhP_04.06.050/2 na yatra bhāgaṃ tava bhāgino daduḥ kuyājino yena makho ninīyate<BR>
BhP_04.06.051/1 jīvatād yajamāno 'yaṃ prapadyetākṣiṇī bhagaḥ<BR>
BhP_04.06.051/2 bhṛgoḥ śmaśrūṇi rohantu pūṣṇo dantāś ca pūrvavat<BR>
BhP_04.06.052/1 devānāṃ bhagna-gātrāṇām ṛtvijāṃ cāyudhāśmabhiḥ<BR>
BhP_04.06.052/2 bhavatānugṛhītānām āśu manyo 'stv anāturam<BR>
BhP_04.06.053/1 eṣa te rudra bhāgo 'stu yad-ucchiṣṭo 'dhvarasya vai<BR>
BhP_04.06.053/2 yajñas te rudra bhāgena kalpatām adya yajña-han<BR>
BhP_04.07.001/0 maitreya uvāca<BR>
BhP_04.07.001/1 ity ajenānunītena bhavena parituṣyatā<BR>
BhP_04.07.001/2 abhyadhāyi mahā-bāho prahasya śrūyatām iti<BR>
BhP_04.07.002/0 mahādeva uvāca<BR>
BhP_04.07.002/1 nāghaṃ prajeśa bālānāṃ varṇaye nānucintaye<BR>
BhP_04.07.002/2 deva-māyābhibhūtānāṃ daṇḍas tatra dhṛto mayā<BR>
BhP_04.07.003/1 prajāpater dagdha-śīrṣṇo bhavatv aja-mukhaṃ śiraḥ<BR>
BhP_04.07.003/2 mitrasya cakṣuṣekṣeta bhāgaṃ svaṃ barhiṣo bhagaḥ<BR>
BhP_04.07.004/1 pūṣā tu yajamānasya dadbhir jakṣatu piṣṭa-bhuk<BR>
BhP_04.07.004/2 devāḥ prakṛta-sarvāṅgā ye ma uccheṣaṇaṃ daduḥ<BR>
BhP_04.07.005/1 bāhubhyām aśvinoḥ pūṣṇo hastābhyāṃ kṛta-bāhavaḥ<BR>
BhP_04.07.005/2 bhavantv adhvaryavaś cānye basta-śmaśrur bhṛgur bhavet<BR>
BhP_04.07.006/0 maitreya uvāca<BR>
BhP_04.07.006/1 tadā sarvāṇi bhūtāni śrutvā mīḍhuṣṭamoditam<BR>
BhP_04.07.006/2 parituṣṭātmabhis tāta sādhu sādhv ity athābruvan<BR>
BhP_04.07.007/1 tato mīḍhvāṃsam āmantrya śunāsīrāḥ saharṣibhiḥ<BR>
BhP_04.07.007/2 bhūyas tad deva-yajanaṃ sa-mīḍhvad-vedhaso yayuḥ<BR>
BhP_04.07.008/1 vidhāya kārtsnyena ca tad yad āha bhagavān bhavaḥ<BR>
BhP_04.07.008/2 sandadhuḥ kasya kāyena savanīya-paśoḥ śiraḥ<BR>
BhP_04.07.009/1 sandhīyamāne śirasi dakṣo rudrābhivīkṣitaḥ<BR>
BhP_04.07.009/2 sadyaḥ supta ivottasthau dadṛśe cāgrato mṛḍam<BR>
BhP_04.07.010/1 tadā vṛṣadhvaja-dveṣa- kalilātmā prajāpatiḥ<BR>
BhP_04.07.010/2 śivāvalokād abhavac charad-dhrada ivāmalaḥ<BR>
BhP_04.07.011/1 bhava-stavāya kṛta-dhīr nāśaknod anurāgataḥ<BR>
BhP_04.07.011/2 autkaṇṭhyād bāṣpa-kalayā samparetāṃ sutāṃ smaran<BR>
BhP_04.07.012/1 kṛcchrāt saṃstabhya ca manaḥ prema-vihvalitaḥ sudhīḥ<BR>
BhP_04.07.012/2 śaśaṃsa nirvyalīkena bhāveneśaṃ prajāpatiḥ<BR>
BhP_04.07.013/0 dakṣa uvāca<BR>
BhP_04.07.013/1 bhūyān anugraha aho bhavatā kṛto me<BR>
BhP_04.07.013/2 daṇḍas tvayā mayi bhṛto yad api pralabdhaḥ<BR>
BhP_04.07.013/3 na brahma-bandhuṣu ca vāṃ bhagavann avajñā<BR>
BhP_04.07.013/4 tubhyaṃ hareś ca kuta eva dhṛta-vrateṣu<BR>
BhP_04.07.014/1 vidyā-tapo-vrata-dharān mukhataḥ sma viprān<BR>
BhP_04.07.014/2 brahmātma-tattvam avituṃ prathamaṃ tvam asrāk<BR>
BhP_04.07.014/3 tad brāhmaṇān parama sarva-vipatsu pāsi<BR>
BhP_04.07.014/4 pālaḥ paśūn iva vibho pragṛhīta-daṇḍaḥ<BR>
BhP_04.07.015/1 yo 'sau mayāvidita-tattva-dṛśā sabhāyāṃ<BR>
BhP_04.07.015/2 kṣipto durukti-viśikhair vigaṇayya tan mām<BR>
BhP_04.07.015/3 arvāk patantam arhattama-nindayāpād<BR>
BhP_04.07.015/4 dṛṣṭyārdrayā sa bhagavān sva-kṛtena tuṣyet<BR>
BhP_04.07.016/0 maitreya uvāca<BR>
BhP_04.07.016/1 kṣamāpyaivaṃ sa mīḍhvāṃsaṃ brahmaṇā cānumantritaḥ<BR>
BhP_04.07.016/2 karma santānayām āsa sopādhyāyartvig-ādibhiḥ<BR>
BhP_04.07.017/1 vaiṣṇavaṃ yajña-santatyai tri-kapālaṃ dvijottamāḥ<BR>
BhP_04.07.017/2 puroḍāśaṃ niravapan vīra-saṃsarga-śuddhaye<BR>
BhP_04.07.018/1 adhvaryuṇātta-haviṣā yajamāno viśāmpate<BR>
BhP_04.07.018/2 dhiyā viśuddhayā dadhyau tathā prādurabhūd dhariḥ<BR>
BhP_04.07.019/1 tadā sva-prabhayā teṣāṃ dyotayantyā diśo daśa<BR>
BhP_04.07.019/2 muṣṇaṃs teja upānītas tārkṣyeṇa stotra-vājinā<BR>
BhP_04.07.020/1 śyāmo hiraṇya-raśano 'rka-kirīṭa-juṣṭo<BR>
BhP_04.07.020/2 nīlālaka-bhramara-maṇḍita-kuṇḍalāsyaḥ<BR>
BhP_04.07.020/3 śaṅkhābja-cakra-śara-cāpa-gadāsi-carma-<BR>
BhP_04.07.020/4 vyagrair hiraṇmaya-bhujair iva karṇikāraḥ<BR>
BhP_04.07.021/1 vakṣasy adhiśrita-vadhūr vana-māly udāra-<BR>
BhP_04.07.021/2 hāsāvaloka-kalayā ramayaṃś ca viśvam<BR>
BhP_04.07.021/3 pārśva-bhramad-vyajana-cāmara-rāja-haṃsaḥ<BR>
BhP_04.07.021/4 śvetātapatra-śaśinopari rajyamānaḥ<BR>
BhP_04.07.022/1 tam upāgatam ālakṣya sarve sura-gaṇādayaḥ<BR>
BhP_04.07.022/2 praṇemuḥ sahasotthāya brahmendra-tryakṣa-nāyakāḥ<BR>
BhP_04.07.023/1 tat-tejasā hata-rucaḥ sanna-jihvāḥ sa-sādhvasāḥ<BR>
BhP_04.07.023/2 mūrdhnā dhṛtāñjali-puṭā upatasthur adhokṣajam<BR>
BhP_04.07.024/1 apy arvāg-vṛttayo yasya mahi tv ātmabhuv-ādayaḥ<BR>
BhP_04.07.024/2 yathā-mati gṛṇanti sma kṛtānugraha-vigraham<BR>
BhP_04.07.025/1 dakṣo gṛhītārhaṇa-sādanottamaṃ<BR>
BhP_04.07.025/2 yajñeśvaraṃ viśva-sṛjāṃ paraṃ gurum<BR>
BhP_04.07.025/3 sunanda-nandādy-anugair vṛtaṃ mudā<BR>
BhP_04.07.025/4 gṛṇan prapede prayataḥ kṛtāñjaliḥ<BR>
BhP_04.07.026/0 dakṣa uvāca<BR>
BhP_04.07.026/1 śuddhaṃ sva-dhāmny uparatākhila-buddhy-avasthaṃ<BR>
BhP_04.07.026/2 cin-mātram ekam abhayaṃ pratiṣidhya māyām<BR>
BhP_04.07.026/3 tiṣṭhaṃs tayaiva puruṣatvam upetya tasyām<BR>
BhP_04.07.026/4 āste bhavān apariśuddha ivātma-tantraḥ<BR>
BhP_04.07.027/0 ṛtvija ūcuḥ<BR>
BhP_04.07.027/1 tattvaṃ na te vayam anañjana rudra-śāpāt<BR>
BhP_04.07.027/2 karmaṇy avagraha-dhiyo bhagavan vidāmaḥ<BR>
BhP_04.07.027/3 dharmopalakṣaṇam idaṃ trivṛd adhvarākhyaṃ<BR>
BhP_04.07.027/4 jñātaṃ yad-artham adhidaivam ado vyavasthāḥ<BR>
BhP_04.07.028/0 sadasyā ūcuḥ<BR>
BhP_04.07.028/1 utpatty-adhvany aśaraṇa uru-kleśa-durge 'ntakogra-<BR>
BhP_04.07.028/2 vyālānviṣṭe viṣaya-mṛga-tṛṣy ātma-gehoru-bhāraḥ<BR>
BhP_04.07.028/3 dvandva-śvabhre khala-mṛga-bhaye śoka-dāve 'jña-sārthaḥ<BR>
BhP_04.07.028/4 pādaukas te śaraṇada kadā yāti kāmopasṛṣṭaḥ<BR>
BhP_04.07.029/0 rudra uvāca<BR>
BhP_04.07.029/1 tava varada varāṅghrāv āśiṣehākhilārthe<BR>
BhP_04.07.029/2 hy api munibhir asaktair ādareṇārhaṇīye<BR>
BhP_04.07.029/3 yadi racita-dhiyaṃ māvidya-loko 'paviddhaṃ<BR>
BhP_04.07.029/4 japati na gaṇaye tat tvat-parānugraheṇa<BR>
BhP_04.07.030/0 bhṛgur uvāca<BR>
BhP_04.07.030/1 yan māyayā gahanayāpahṛtātma-bodhā<BR>
BhP_04.07.030/2 brahmādayas tanu-bhṛtas tamasi svapantaḥ<BR>
BhP_04.07.030/3 nātman-śritaṃ tava vidanty adhunāpi tattvaṃ<BR>
BhP_04.07.030/4 so 'yaṃ prasīdatu bhavān praṇatātma-bandhuḥ<BR>
BhP_04.07.031/0 brahmovāca<BR>
BhP_04.07.031/1 naitat svarūpaṃ bhavato 'sau padārtha- bheda-grahaiḥ puruṣo yāvad īkṣet<BR>
BhP_04.07.031/2 jñānasya cārthasya guṇasya cāśrayo māyāmayād vyatirikto matas tvam<BR>
BhP_04.07.032/0 indra uvāca<BR>
BhP_04.07.032/1 idam apy acyuta viśva-bhāvanaṃ vapur ānanda-karaṃ mano-dṛśām<BR>
BhP_04.07.032/2 sura-vidviṭ-kṣapaṇair udāyudhair bhuja-daṇḍair upapannam aṣṭabhiḥ<BR>
BhP_04.07.033/0 patnya ūcuḥ<BR>
BhP_04.07.033/1 yajño 'yaṃ tava yajanāya kena sṛṣṭo vidhvastaḥ paśupatinādya dakṣa-kopāt<BR>
BhP_04.07.033/2 taṃ nas tvaṃ śava-śayanābha-śānta-medhaṃ yajñātman nalina-rucā dṛśā punīhi<BR>
BhP_04.07.034/0 ṛṣaya ūcuḥ<BR>
BhP_04.07.034/1 ananvitaṃ te bhagavan viceṣṭitaṃ yad ātmanā carasi hi karma nājyase<BR>
BhP_04.07.034/2 vibhūtaye yata upasedur īśvarīṃ na manyate svayam anuvartatīṃ bhavān<BR>
BhP_04.07.035/0 siddhā ūcuḥ<BR>
BhP_04.07.035/1 ayaṃ tvat-kathā-mṛṣṭa-pīyūṣa-nadyāṃ mano-vāraṇaḥ kleśa-dāvāgni-dagdhaḥ<BR>
BhP_04.07.035/2 tṛṣārto 'vagāḍho na sasmāra dāvaṃ na niṣkrāmati brahma-sampannavan naḥ<BR>
BhP_04.07.036/0 yajamāny uvāca<BR>
BhP_04.07.036/1 svāgataṃ te prasīdeśa tubhyaṃ namaḥ śrīnivāsa śriyā kāntayā trāhi naḥ<BR>
BhP_04.07.036/2 tvām ṛte 'dhīśa nāṅgair makhaḥ śobhate śīrṣa-hīnaḥ ka-bandho yathā puruṣaḥ<BR>
BhP_04.07.037/0 lokapālā ūcuḥ<BR>
BhP_04.07.037/1 dṛṣṭaḥ kiṃ no dṛgbhir asad-grahais tvaṃ pratyag-draṣṭā dṛśyate yena viśvam<BR>
BhP_04.07.037/2 māyā hy eṣā bhavadīyā hi bhūman yas tvaṃ ṣaṣṭhaḥ pañcabhir bhāsi bhūtaiḥ<BR>
BhP_04.07.038/0 yogeśvarā ūcuḥ<BR>
BhP_04.07.038/1 preyān na te 'nyo 'sty amutas tvayi prabho viśvātmanīkṣen na pṛthag ya ātmanaḥ<BR>
BhP_04.07.038/2 athāpi bhaktyeśa tayopadhāvatām ananya-vṛttyānugṛhāṇa vatsala<BR>
BhP_04.07.039/1 jagad-udbhava-sthiti-layeṣu daivato bahu-bhidyamāna-guṇayātma-māyayā<BR>
BhP_04.07.039/2 racitātma-bheda-mataye sva-saṃsthayā vinivartita-bhrama-guṇātmane namaḥ<BR>
BhP_04.07.040/0 brahmovāca<BR>
BhP_04.07.040/1 namas te śrita-sattvāya dharmādīnāṃ ca sūtaye<BR>
BhP_04.07.040/2 nirguṇāya ca yat-kāṣṭhāṃ nāhaṃ vedāpare 'pi ca<BR>
BhP_04.07.041/0 agnir uvāca<BR>
BhP_04.07.041/1 yat-tejasāhaṃ susamiddha-tejā havyaṃ vahe svadhvara ājya-siktam<BR>
BhP_04.07.041/2 taṃ yajñiyaṃ pañca-vidhaṃ ca pañcabhiḥ sviṣṭaṃ yajurbhiḥ praṇato 'smi yajñam<BR>
BhP_04.07.042/0 devā ūcuḥ<BR>
BhP_04.07.042/1 purā kalpāpāye sva-kṛtam udarī-kṛtya vikṛtaṃ<BR>
BhP_04.07.042/2 tvam evādyas tasmin salila uragendrādhiśayane<BR>
BhP_04.07.042/3 pumān śeṣe siddhair hṛdi vimṛśitādhyātma-padaviḥ<BR>
BhP_04.07.042/4 sa evādyākṣṇor yaḥ pathi carasi bhṛtyān avasi naḥ<BR>
BhP_04.07.043/0 gandharvā ūcuḥ<BR>
BhP_04.07.043/1 aṃśāṃśās te deva marīcy-ādaya ete brahmendrādyā deva-gaṇā rudra-purogāḥ<BR>
BhP_04.07.043/2 krīḍā-bhāṇḍaṃ viśvam idaṃ yasya vibhūman tasmai nityaṃ nātha namas te karavāma<BR>
BhP_04.07.044/0 vidyādharā ūcuḥ<BR>
BhP_04.07.044/1 tvan-māyayārtham abhipadya kalevare 'smin<BR>
BhP_04.07.044/2 kṛtvā mamāham iti durmatir utpathaiḥ svaiḥ<BR>
BhP_04.07.044/3 kṣipto 'py asad-viṣaya-lālasa ātma-mohaṃ<BR>
BhP_04.07.044/4 yuṣmat-kathāmṛta-niṣevaka udvyudasyet<BR>
BhP_04.07.045/0 brāhmaṇā ūcuḥ<BR>
BhP_04.07.045/1 tvaṃ kratus tvaṃ havis tvaṃ hutāśaḥ svayaṃ tvaṃ hi mantraḥ samid-darbha-pātrāṇi ca<BR>
BhP_04.07.045/2 tvaṃ sadasyartvijo dampatī devatā agnihotraṃ svadhā soma ājyaṃ paśuḥ<BR>
BhP_04.07.046/1 tvaṃ purā gāṃ rasāyā mahā-sūkaro daṃṣṭrayā padminīṃ vāraṇendro yathā<BR>
BhP_04.07.046/2 stūyamāno nadal līlayā yogibhir vyujjahartha trayī-gātra yajña-kratuḥ<BR>
BhP_04.07.047/1 sa prasīda tvam asmākam ākāṅkṣatāṃ darśanaṃ te paribhraṣṭa-sat-karmaṇām<BR>
BhP_04.07.047/2 kīrtyamāne nṛbhir nāmni yajñeśa te yajña-vighnāḥ kṣayaṃ yānti tasmai namaḥ<BR>
BhP_04.07.048/0 maitreya uvāca<BR>
BhP_04.07.048/1 iti dakṣaḥ kavir yajñaṃ bhadra rudrābhimarśitam<BR>
BhP_04.07.048/2 kīrtyamāne hṛṣīkeśe sanninye yajña-bhāvane<BR>
BhP_04.07.049/1 bhagavān svena bhāgena sarvātmā sarva-bhāga-bhuk<BR>
BhP_04.07.049/2 dakṣaṃ babhāṣa ābhāṣya prīyamāṇa ivānagha<BR>
BhP_04.07.050/0 śrī-bhagavān uvāca<BR>
BhP_04.07.050/1 ahaṃ brahmā ca śarvaś ca jagataḥ kāraṇaṃ param<BR>
BhP_04.07.050/2 ātmeśvara upadraṣṭā svayan-dṛg aviśeṣaṇaḥ<BR>
BhP_04.07.051/1 ātma-māyāṃ samāviśya so 'haṃ guṇamayīṃ dvija<BR>
BhP_04.07.051/2 sṛjan rakṣan haran viśvaṃ dadhre saṃjñāṃ kriyocitām<BR>
BhP_04.07.052/1 tasmin brahmaṇy advitīye kevale paramātmani<BR>
BhP_04.07.052/2 brahma-rudrau ca bhūtāni bhedenājño 'nupaśyati<BR>
BhP_04.07.053/1 yathā pumān na svāṅgeṣu śiraḥ-pāṇy-ādiṣu kvacit<BR>
BhP_04.07.053/2 pārakya-buddhiṃ kurute evaṃ bhūteṣu mat-paraḥ<BR>
BhP_04.07.054/1 trayāṇām eka-bhāvānāṃ yo na paśyati vai bhidām<BR>
BhP_04.07.054/2 sarva-bhūtātmanāṃ brahman sa śāntim adhigacchati<BR>
BhP_04.07.055/0 maitreya uvāca<BR>
BhP_04.07.055/1 evaṃ bhagavatādiṣṭaḥ prajāpati-patir harim<BR>
BhP_04.07.055/2 arcitvā kratunā svena devān ubhayato 'yajat<BR>
BhP_04.07.056/1 rudraṃ ca svena bhāgena hy upādhāvat samāhitaḥ<BR>
BhP_04.07.056/2 karmaṇodavasānena somapān itarān api<BR>
BhP_04.07.056/3 udavasya sahartvigbhiḥ sasnāv avabhṛthaṃ tataḥ<BR>
BhP_04.07.057/1 tasmā apy anubhāvena svenaivāvāpta-rādhase<BR>
BhP_04.07.057/2 dharma eva matiṃ dattvā tridaśās te divaṃ yayuḥ<BR>
BhP_04.07.058/1 evaṃ dākṣāyaṇī hitvā satī pūrva-kalevaram<BR>
BhP_04.07.058/2 jajñe himavataḥ kṣetre menāyām iti śuśruma<BR>
BhP_04.07.059/1 tam eva dayitaṃ bhūya āvṛṅkte patim ambikā<BR>
BhP_04.07.059/2 ananya-bhāvaika-gatiṃ śaktiḥ supteva pūruṣam<BR>
BhP_04.07.060/1 etad bhagavataḥ śambhoḥ karma dakṣādhvara-druhaḥ<BR>
BhP_04.07.060/2 śrutaṃ bhāgavatāc chiṣyād uddhavān me bṛhaspateḥ<BR>
BhP_04.07.061/1 idaṃ pavitraṃ param īśa-ceṣṭitaṃ yaśasyam āyuṣyam aghaugha-marṣaṇam<BR>
BhP_04.07.061/2 yo nityadākarṇya naro 'nukīrtayed dhunoty aghaṃ kaurava bhakti-bhāvataḥ<BR>
BhP_04.08.001/0 maitreya uvāca<BR>
BhP_04.08.001/1 sanakādyā nāradaś ca ṛbhur haṃso 'ruṇir yatiḥ<BR>
BhP_04.08.001/2 naite gṛhān brahma-sutā hy āvasann ūrdhva-retasaḥ<BR>
BhP_04.08.002/1 mṛṣādharmasya bhāryāsīd dambhaṃ māyāṃ ca śatru-han<BR>
BhP_04.08.002/2 asūta mithunaṃ tat tu nirṛtir jagṛhe 'prajaḥ<BR>
BhP_04.08.003/1 tayoḥ samabhaval lobho nikṛtiś ca mahā-mate<BR>
BhP_04.08.003/2 tābhyāṃ krodhaś ca hiṃsā ca yad duruktiḥ svasā kaliḥ<BR>
BhP_04.08.004/1 duruktau kalir ādhatta bhayaṃ mṛtyuṃ ca sattama<BR>
BhP_04.08.004/2 tayoś ca mithunaṃ jajñe yātanā nirayas tathā<BR>
BhP_04.08.005/1 saṅgraheṇa mayākhyātaḥ pratisargas tavānagha<BR>
BhP_04.08.005/2 triḥ śrutvaitat pumān puṇyaṃ vidhunoty ātmano malam<BR>
BhP_04.08.006/1 athātaḥ kīrtaye vaṃśaṃ puṇya-kīrteḥ kurūdvaha<BR>
BhP_04.08.006/2 svāyambhuvasyāpi manor harer aṃśāṃśa-janmanaḥ<BR>
BhP_04.08.007/1 priyavratottānapādau śatarūpā-pateḥ sutau<BR>
BhP_04.08.007/2 vāsudevasya kalayā rakṣāyāṃ jagataḥ sthitau<BR>
BhP_04.08.008/1 jāye uttānapādasya sunītiḥ surucis tayoḥ<BR>
BhP_04.08.008/2 suruciḥ preyasī patyur netarā yat-suto dhruvaḥ<BR>
BhP_04.08.009/1 ekadā suruceḥ putram aṅkam āropya lālayan<BR>
BhP_04.08.009/2 uttamaṃ nārurukṣantaṃ dhruvaṃ rājābhyanandata<BR>
BhP_04.08.010/1 tathā cikīrṣamāṇaṃ taṃ sapatnyās tanayaṃ dhruvam<BR>
BhP_04.08.010/2 suruciḥ śṛṇvato rājñaḥ serṣyam āhātigarvitā<BR>
BhP_04.08.011/1 na vatsa nṛpater dhiṣṇyaṃ bhavān āroḍhum arhati<BR>
BhP_04.08.011/2 na gṛhīto mayā yat tvaṃ kukṣāv api nṛpātmajaḥ<BR>
BhP_04.08.012/1 bālo 'si bata nātmānam anya-strī-garbha-sambhṛtam<BR>
BhP_04.08.012/2 nūnaṃ veda bhavān yasya durlabhe 'rthe manorathaḥ<BR>
BhP_04.08.013/1 tapasārādhya puruṣaṃ tasyaivānugraheṇa me<BR>
BhP_04.08.013/2 garbhe tvaṃ sādhayātmānaṃ yadīcchasi nṛpāsanam<BR>
BhP_04.08.014/0 maitreya uvāca<BR>
BhP_04.08.014/1 mātuḥ sapatnyāḥ sa durukti-viddhaḥ śvasan ruṣā daṇḍa-hato yathāhiḥ<BR>
BhP_04.08.014/2 hitvā miṣantaṃ pitaraṃ sanna-vācaṃ jagāma mātuḥ prarudan sakāśam<BR>
BhP_04.08.015/1 taṃ niḥśvasantaṃ sphuritādharoṣṭhaṃ sunītir utsaṅga udūhya bālam<BR>
BhP_04.08.015/2 niśamya tat-paura-mukhān nitāntaṃ sā vivyathe yad gaditaṃ sapatnyā<BR>
BhP_04.08.016/1 sotsṛjya dhairyaṃ vilalāpa śoka- dāvāgninā dāva-lateva bālā<BR>
BhP_04.08.016/2 vākyaṃ sapatnyāḥ smaratī saroja- śriyā dṛśā bāṣpa-kalām uvāha<BR>
BhP_04.08.017/1 dīrghaṃ śvasantī vṛjinasya pāram apaśyatī bālakam āha bālā<BR>
BhP_04.08.017/2 māmaṅgalaṃ tāta pareṣu maṃsthā bhuṅkte jano yat para-duḥkhadas tat<BR>
BhP_04.08.018/1 satyaṃ surucyābhihitaṃ bhavān me yad durbhagāyā udare gṛhītaḥ<BR>
BhP_04.08.018/2 stanyena vṛddhaś ca vilajjate yāṃ bhāryeti vā voḍhum iḍaspatir mām<BR>
BhP_04.08.019/1 ātiṣṭha tat tāta vimatsaras tvam uktaṃ samātrāpi yad avyalīkam<BR>
BhP_04.08.019/2 ārādhayādhokṣaja-pāda-padmaṃ yadīcchase 'dhyāsanam uttamo yathā<BR>
BhP_04.08.020/1 yasyāṅghri-padmaṃ paricarya viśva- vibhāvanāyātta-guṇābhipatteḥ<BR>
BhP_04.08.020/2 ajo 'dhyatiṣṭhat khalu pārameṣṭhyaṃ padaṃ jitātma-śvasanābhivandyam<BR>
BhP_04.08.021/1 tathā manur vo bhagavān pitāmaho yam eka-matyā puru-dakṣiṇair makhaiḥ<BR>
BhP_04.08.021/2 iṣṭvābhipede duravāpam anyato bhaumaṃ sukhaṃ divyam athāpavargyam<BR>
BhP_04.08.022/1 tam eva vatsāśraya bhṛtya-vatsalaṃ mumukṣubhir mṛgya-padābja-paddhatim<BR>
BhP_04.08.022/2 ananya-bhāve nija-dharma-bhāvite manasy avasthāpya bhajasva pūruṣam<BR>
BhP_04.08.023/1 nānyaṃ tataḥ padma-palāśa-locanād duḥkha-cchidaṃ te mṛgayāmi kañcana<BR>
BhP_04.08.023/2 yo mṛgyate hasta-gṛhīta-padmayā śriyetarair aṅga vimṛgyamāṇayā<BR>
BhP_04.08.024/0 maitreya uvāca<BR>
BhP_04.08.024/1 evaṃ sañjalpitaṃ mātur ākarṇyārthāgamaṃ vacaḥ<BR>
BhP_04.08.024/2 sanniyamyātmanātmānaṃ niścakrāma pituḥ purāt<BR>
BhP_04.08.025/1 nāradas tad upākarṇya jñātvā tasya cikīrṣitam<BR>
BhP_04.08.025/2 spṛṣṭvā mūrdhany agha-ghnena pāṇinā prāha vismitaḥ<BR>
BhP_04.08.026/1 aho tejaḥ kṣatriyāṇāṃ māna-bhaṅgam amṛṣyatām<BR>
BhP_04.08.026/2 bālo 'py ayaṃ hṛdā dhatte yat samātur asad-vacaḥ<BR>
BhP_04.08.027/0 nārada uvāca<BR>
BhP_04.08.027/1 nādhunāpy avamānaṃ te sammānaṃ vāpi putraka<BR>
BhP_04.08.027/2 lakṣayāmaḥ kumārasya saktasya krīḍanādiṣu<BR>
BhP_04.08.028/1 vikalpe vidyamāne 'pi na hy asantoṣa-hetavaḥ<BR>
BhP_04.08.028/2 puṃso moham ṛte bhinnā yal loke nija-karmabhiḥ<BR>
BhP_04.08.029/1 parituṣyet tatas tāta tāvan-mātreṇa pūruṣaḥ<BR>
BhP_04.08.029/2 daivopasāditaṃ yāvad vīkṣyeśvara-gatiṃ budhaḥ<BR>
BhP_04.08.030/1 atha mātropadiṣṭena yogenāvarurutsasi<BR>
BhP_04.08.030/2 yat-prasādaṃ sa vai puṃsāṃ durārādhyo mato mama<BR>
BhP_04.08.031/1 munayaḥ padavīṃ yasya niḥsaṅgenoru-janmabhiḥ<BR>
BhP_04.08.031/2 na vidur mṛgayanto 'pi tīvra-yoga-samādhinā<BR>
BhP_04.08.032/1 ato nivartatām eṣa nirbandhas tava niṣphalaḥ<BR>
BhP_04.08.032/2 yatiṣyati bhavān kāle śreyasāṃ samupasthite<BR>
BhP_04.08.033/1 yasya yad daiva-vihitaṃ sa tena sukha-duḥkhayoḥ<BR>
BhP_04.08.033/2 ātmānaṃ toṣayan dehī tamasaḥ pāram ṛcchati<BR>
BhP_04.08.034/1 guṇādhikān mudaṃ lipsed anukrośaṃ guṇādhamāt<BR>
BhP_04.08.034/2 maitrīṃ samānād anvicchen na tāpair abhibhūyate<BR>
BhP_04.08.035/0 dhruva uvāca<BR>
BhP_04.08.035/1 so 'yaṃ śamo bhagavatā sukha-duḥkha-hatātmanām<BR>
BhP_04.08.035/2 darśitaḥ kṛpayā puṃsāṃ durdarśo 'smad-vidhais tu yaḥ<BR>
BhP_04.08.036/1 athāpi me 'vinītasya kṣāttraṃ ghoram upeyuṣaḥ<BR>
BhP_04.08.036/2 surucyā durvaco-bāṇair na bhinne śrayate hṛdi<BR>
BhP_04.08.037/1 padaṃ tri-bhuvanotkṛṣṭaṃ jigīṣoḥ sādhu vartma me<BR>
BhP_04.08.037/2 brūhy asmat-pitṛbhir brahmann anyair apy anadhiṣṭhitam<BR>
BhP_04.08.038/1 nūnaṃ bhavān bhagavato yo 'ṅgajaḥ parameṣṭhinaḥ<BR>
BhP_04.08.038/2 vitudann aṭate vīṇāṃ hitāya jagato 'rkavat<BR>
BhP_04.08.039/0 maitreya uvāca<BR>
BhP_04.08.039/1 ity udāhṛtam ākarṇya bhagavān nāradas tadā<BR>
BhP_04.08.039/2 prītaḥ pratyāha taṃ bālaṃ sad-vākyam anukampayā<BR>
BhP_04.08.040/0 nārada uvāca<BR>
BhP_04.08.040/1 jananyābhihitaḥ panthāḥ sa vai niḥśreyasasya te<BR>
BhP_04.08.040/2 bhagavān vāsudevas taṃ bhaja taṃ pravaṇātmanā<BR>
BhP_04.08.041/1 dharmārtha-kāma-mokṣākhyaṃ ya icchec chreya ātmanaḥ<BR>
BhP_04.08.041/2 ekaṃ hy eva hares tatra kāraṇaṃ pāda-sevanam<BR>
BhP_04.08.042/1 tat tāta gaccha bhadraṃ te yamunāyās taṭaṃ śuci<BR>
BhP_04.08.042/2 puṇyaṃ madhuvanaṃ yatra sānnidhyaṃ nityadā hareḥ<BR>
BhP_04.08.043/1 snātvānusavanaṃ tasmin kālindyāḥ salile śive<BR>
BhP_04.08.043/2 kṛtvocitāni nivasann ātmanaḥ kalpitāsanaḥ<BR>
BhP_04.08.044/1 prāṇāyāmena tri-vṛtā prāṇendriya-mano-malam<BR>
BhP_04.08.044/2 śanair vyudasyābhidhyāyen manasā guruṇā gurum<BR>
BhP_04.08.045/1 prasādābhimukhaṃ śaśvat prasanna-vadanekṣaṇam<BR>
BhP_04.08.045/2 sunāsaṃ subhruvaṃ cāru- kapolaṃ sura-sundaram<BR>
BhP_04.08.046/1 taruṇaṃ ramaṇīyāṅgam aruṇoṣṭhekṣaṇādharam<BR>
BhP_04.08.046/2 praṇatāśrayaṇaṃ nṛmṇaṃ śaraṇyaṃ karuṇārṇavam<BR>
BhP_04.08.047/1 śrīvatsāṅkaṃ ghana-śyāmaṃ puruṣaṃ vana-mālinam<BR>
BhP_04.08.047/2 śaṅkha-cakra-gadā-padmair abhivyakta-caturbhujam<BR>
BhP_04.08.048/1 kirīṭinaṃ kuṇḍalinaṃ keyūra-valayānvitam<BR>
BhP_04.08.048/2 kaustubhābharaṇa-grīvaṃ pīta-kauśeya-vāsasam<BR>
BhP_04.08.049/1 kāñcī-kalāpa-paryastaṃ lasat-kāñcana-nūpuram<BR>
BhP_04.08.049/2 darśanīyatamaṃ śāntaṃ mano-nayana-vardhanam<BR>
BhP_04.08.050/1 padbhyāṃ nakha-maṇi-śreṇyā vilasadbhyāṃ samarcatām<BR>
BhP_04.08.050/2 hṛt-padma-karṇikā-dhiṣṇyam ākramyātmany avasthitam<BR>
BhP_04.08.051/1 smayamānam abhidhyāyet sānurāgāvalokanam<BR>
BhP_04.08.051/2 niyatenaika-bhūtena manasā varadarṣabham<BR>
BhP_04.08.052/1 evaṃ bhagavato rūpaṃ subhadraṃ dhyāyato manaḥ<BR>
BhP_04.08.052/2 nirvṛtyā parayā tūrṇaṃ sampannaṃ na nivartate<BR>
BhP_04.08.053/1 japaś ca paramo guhyaḥ śrūyatāṃ me nṛpātmaja<BR>
BhP_04.08.053/2 yaṃ sapta-rātraṃ prapaṭhan pumān paśyati khecarān<BR>
BhP_04.08.054/0 oṃ namo bhagavate vāsudevāya<BR>
BhP_04.08.054/1 mantreṇānena devasya kuryād dravyamayīṃ budhaḥ<BR>
BhP_04.08.054/2 saparyāṃ vividhair dravyair deśa-kāla-vibhāgavit<BR>
BhP_04.08.055/1 salilaiḥ śucibhir mālyair vanyair mūla-phalādibhiḥ<BR>
BhP_04.08.055/2 śastāṅkurāṃśukaiś cārcet tulasyā priyayā prabhum<BR>
BhP_04.08.056/1 labdhvā dravyamayīm arcāṃ kṣity-ambv-ādiṣu vārcayet<BR>
BhP_04.08.056/2 ābhṛtātmā muniḥ śānto yata-vāṅ mita-vanya-bhuk<BR>
BhP_04.08.057/1 svecchāvatāra-caritair acintya-nija-māyayā<BR>
BhP_04.08.057/2 kariṣyaty uttamaślokas tad dhyāyed dhṛdayaṅ-gamam<BR>
BhP_04.08.058/1 paricaryā bhagavato yāvatyaḥ pūrva-sevitāḥ<BR>
BhP_04.08.058/2 tā mantra-hṛdayenaiva prayuñjyān mantra-mūrtaye<BR>
BhP_04.08.059/1 evaṃ kāyena manasā vacasā ca mano-gatam<BR>
BhP_04.08.059/2 paricaryamāṇo bhagavān bhaktimat-paricaryayā<BR>
BhP_04.08.060/1 puṃsām amāyināṃ samyag bhajatāṃ bhāva-vardhanaḥ<BR>
BhP_04.08.060/2 śreyo diśaty abhimataṃ yad dharmādiṣu dehinām<BR>
BhP_04.08.061/1 viraktaś cendriya-ratau bhakti-yogena bhūyasā<BR>
BhP_04.08.061/2 taṃ nirantara-bhāvena bhajetāddhā vimuktaye<BR>
BhP_04.08.062/1 ity uktas taṃ parikramya praṇamya ca nṛpārbhakaḥ<BR>
BhP_04.08.062/2 yayau madhuvanaṃ puṇyaṃ hareś caraṇa-carcitam<BR>
BhP_04.08.063/1 tapo-vanaṃ gate tasmin praviṣṭo 'ntaḥ-puraṃ muniḥ<BR>
BhP_04.08.063/2 arhitārhaṇako rājñā sukhāsīna uvāca tam<BR>
BhP_04.08.064/0 nārada uvāca<BR>
BhP_04.08.064/1 rājan kiṃ dhyāyase dīrghaṃ mukhena pariśuṣyatā<BR>
BhP_04.08.064/2 kiṃ vā na riṣyate kāmo dharmo vārthena saṃyutaḥ<BR>
BhP_04.08.065/0 rājovāca<BR>
BhP_04.08.065/1 suto me bālako brahman straiṇenākaruṇātmanā<BR>
BhP_04.08.065/2 nirvāsitaḥ pañca-varṣaḥ saha mātrā mahān kaviḥ<BR>
BhP_04.08.066/1 apy anāthaṃ vane brahman mā smādanty arbhakaṃ vṛkāḥ<BR>
BhP_04.08.066/2 śrāntaṃ śayānaṃ kṣudhitaṃ parimlāna-mukhāmbujam<BR>
BhP_04.08.067/1 aho me bata daurātmyaṃ strī-jitasyopadhāraya<BR>
BhP_04.08.067/2 yo 'ṅkaṃ premṇārurukṣantaṃ nābhyanandam asattamaḥ<BR>
BhP_04.08.068/0 nārada uvāca<BR>
BhP_04.08.068/1 mā mā śucaḥ sva-tanayaṃ deva-guptaṃ viśāmpate<BR>
BhP_04.08.068/2 tat-prabhāvam avijñāya prāvṛṅkte yad-yaśo jagat<BR>
BhP_04.08.069/1 suduṣkaraṃ karma kṛtvā loka-pālair api prabhuḥ<BR>
BhP_04.08.069/2 aiṣyaty acirato rājan yaśo vipulayaṃs tava<BR>
BhP_04.08.070/0 maitreya uvāca<BR>
BhP_04.08.070/1 iti devarṣiṇā proktaṃ viśrutya jagatī-patiḥ<BR>
BhP_04.08.070/2 rāja-lakṣmīm anādṛtya putram evānvacintayat<BR>
BhP_04.08.071/1 tatrābhiṣiktaḥ prayatas tām upoṣya vibhāvarīm<BR>
BhP_04.08.071/2 samāhitaḥ paryacarad ṛṣy-ādeśena pūruṣam<BR>
BhP_04.08.072/1 tri-rātrānte tri-rātrānte kapittha-badarāśanaḥ<BR>
BhP_04.08.072/2 ātma-vṛtty-anusāreṇa māsaṃ ninye 'rcayan harim<BR>
BhP_04.08.073/1 dvitīyaṃ ca tathā māsaṃ ṣaṣṭhe ṣaṣṭhe 'rbhako dine<BR>
BhP_04.08.073/2 tṛṇa-parṇādibhiḥ śīrṇaiḥ kṛtānno 'bhyarcayan vibhum<BR>
BhP_04.08.074/1 tṛtīyaṃ cānayan māsaṃ navame navame 'hani<BR>
BhP_04.08.074/2 ab-bhakṣa uttamaślokam upādhāvat samādhinā<BR>
BhP_04.08.075/1 caturtham api vai māsaṃ dvādaśe dvādaśe 'hani<BR>
BhP_04.08.075/2 vāyu-bhakṣo jita-śvāso dhyāyan devam adhārayat<BR>
BhP_04.08.076/1 pañcame māsy anuprāpte jita-śvāso nṛpātmajaḥ<BR>
BhP_04.08.076/2 dhyāyan brahma padaikena tasthau sthāṇur ivācalaḥ<BR>
BhP_04.08.077/1 sarvato mana ākṛṣya hṛdi bhūtendriyāśayam<BR>
BhP_04.08.077/2 dhyāyan bhagavato rūpaṃ nādrākṣīt kiñcanāparam<BR>
BhP_04.08.078/1 ādhāraṃ mahad-ādīnāṃ pradhāna-puruṣeśvaram<BR>
BhP_04.08.078/2 brahma dhārayamāṇasya trayo lokāś cakampire<BR>
BhP_04.08.079/1 yadaika-pādena sa pārthivārbhakas tasthau tad-aṅguṣṭha-nipīḍitā mahī<BR>
BhP_04.08.079/2 nanāma tatrārdham ibhendra-dhiṣṭhitā tarīva savyetarataḥ pade pade<BR>
BhP_04.08.080/1 tasminn abhidhyāyati viśvam ātmano dvāraṃ nirudhyāsum ananyayā dhiyā<BR>
BhP_04.08.080/2 lokā nirucchvāsa-nipīḍitā bhṛśaṃ sa-loka-pālāḥ śaraṇaṃ yayur harim<BR>
BhP_04.08.081/0 devā ūcuḥ<BR>
BhP_04.08.081/1 naivaṃ vidāmo bhagavan prāṇa-rodhaṃ carācarasyākhila-sattva-dhāmnaḥ<BR>
BhP_04.08.081/2 vidhehi tan no vṛjinād vimokṣaṃ prāptā vayaṃ tvāṃ śaraṇaṃ śaraṇyam<BR>
BhP_04.08.082/0 śrī-bhagavān uvāca<BR>
BhP_04.08.082/1 mā bhaiṣṭa bālaṃ tapaso duratyayān nivartayiṣye pratiyāta sva-dhāma<BR>
BhP_04.08.082/2 yato hi vaḥ prāṇa-nirodha āsīd auttānapādir mayi saṅgatātmā<BR>
BhP_04.09.001/0 maitreya uvāca<BR>
BhP_04.09.001/1 ta evam utsanna-bhayā urukrame kṛtāvanāmāḥ prayayus tri-viṣṭapam<BR>
BhP_04.09.001/2 sahasraśīrṣāpi tato garutmatā madhor vanaṃ bhṛtya-didṛkṣayā gataḥ<BR>
BhP_04.09.002/1 sa vai dhiyā yoga-vipāka-tīvrayā hṛt-padma-kośe sphuritaṃ taḍit-prabham<BR>
BhP_04.09.002/2 tirohitaṃ sahasaivopalakṣya bahiḥ-sthitaṃ tad-avasthaṃ dadarśa<BR>
BhP_04.09.003/1 tad-darśanenāgata-sādhvasaḥ kṣitāv avandatāṅgaṃ vinamayya daṇḍavat<BR>
BhP_04.09.003/2 dṛgbhyāṃ prapaśyan prapibann ivārbhakaś cumbann ivāsyena bhujair ivāśliṣan<BR>
BhP_04.09.004/1 sa taṃ vivakṣantam atad-vidaṃ harir jñātvāsya sarvasya ca hṛdy avasthitaḥ<BR>
BhP_04.09.004/2 kṛtāñjaliṃ brahmamayena kambunā pasparśa bālaṃ kṛpayā kapole<BR>
BhP_04.09.005/1 sa vai tadaiva pratipāditāṃ giraṃ daivīṃ parijñāta-parātma-nirṇayaḥ<BR>
BhP_04.09.005/2 taṃ bhakti-bhāvo 'bhyagṛṇād asatvaraṃ pariśrutoru-śravasaṃ dhruva-kṣitiḥ<BR>
BhP_04.09.006/0 dhruva uvāca<BR>
BhP_04.09.006/1 yo 'ntaḥ praviśya mama vācam imāṃ prasuptāṃ<BR>
BhP_04.09.006/2 sañjīvayaty akhila-śakti-dharaḥ sva-dhāmnā<BR>
BhP_04.09.006/3 anyāṃś ca hasta-caraṇa-śravaṇa-tvag-ādīn<BR>
BhP_04.09.006/4 prāṇān namo bhagavate puruṣāya tubhyam<BR>
BhP_04.09.007/1 ekas tvam eva bhagavann idam ātma-śaktyā<BR>
BhP_04.09.007/2 māyākhyayoru-guṇayā mahad-ādy-aśeṣam<BR>
BhP_04.09.007/3 sṛṣṭvānuviśya puruṣas tad-asad-guṇeṣu<BR>
BhP_04.09.007/4 nāneva dāruṣu vibhāvasuvad vibhāsi<BR>
BhP_04.09.008/1 tvad-dattayā vayunayedam acaṣṭa viśvaṃ<BR>
BhP_04.09.008/2 supta-prabuddha iva nātha bhavat-prapannaḥ<BR>
BhP_04.09.008/3 tasyāpavargya-śaraṇaṃ tava pāda-mūlaṃ<BR>
BhP_04.09.008/4 vismaryate kṛta-vidā katham ārta-bandho<BR>
BhP_04.09.009/1 nūnaṃ vimuṣṭa-matayas tava māyayā te<BR>
BhP_04.09.009/2 ye tvāṃ bhavāpyaya-vimokṣaṇam anya-hetoḥ<BR>
BhP_04.09.009/3 arcanti kalpaka-taruṃ kuṇapopabhogyam<BR>
BhP_04.09.009/4 icchanti yat sparśajaṃ niraye 'pi n-ṇām<BR>
BhP_04.09.010/1 yā nirvṛtis tanu-bhṛtāṃ tava pāda-padma-<BR>
BhP_04.09.010/2 dhyānād bhavaj-jana-kathā-śravaṇena vā syāt<BR>
BhP_04.09.010/3 sā brahmaṇi sva-mahimany api nātha mā bhūt<BR>
BhP_04.09.010/4 kiṃ tv antakāsi-lulitāt patatāṃ vimānāt<BR>
BhP_04.09.011/1 bhaktiṃ muhuḥ pravahatāṃ tvayi me prasaṅgo<BR>
BhP_04.09.011/2 bhūyād ananta mahatām amalāśayānām<BR>
BhP_04.09.011/3 yenāñjasolbaṇam uru-vyasanaṃ bhavābdhiṃ<BR>
BhP_04.09.011/4 neṣye bhavad-guṇa-kathāmṛta-pāna-mattaḥ<BR>
BhP_04.09.012/1 te na smaranty atitarāṃ priyam īśa martyaṃ<BR>
BhP_04.09.012/2 ye cānv adaḥ suta-suhṛd-gṛha-vitta-dārāḥ<BR>
BhP_04.09.012/3 ye tv abja-nābha bhavadīya-padāravinda-<BR>
BhP_04.09.012/4 saugandhya-lubdha-hṛdayeṣu kṛta-prasaṅgāḥ<BR>
BhP_04.09.013/1 tiryaṅ-naga-dvija-sarīsṛpa-deva-daitya-<BR>
BhP_04.09.013/2 martyādibhiḥ paricitaṃ sad-asad-viśeṣam<BR>
BhP_04.09.013/3 rūpaṃ sthaviṣṭham aja te mahad-ādy-anekaṃ<BR>
BhP_04.09.013/4 nātaḥ paraṃ parama vedmi na yatra vādaḥ<BR>
BhP_04.09.014/1 kalpānta etad akhilaṃ jaṭhareṇa gṛhṇan<BR>
BhP_04.09.014/2 śete pumān sva-dṛg ananta-sakhas tad-aṅke<BR>
BhP_04.09.014/3 yan-nābhi-sindhu-ruha-kāñcana-loka-padma-<BR>
BhP_04.09.014/4 garbhe dyumān bhagavate praṇato 'smi tasmai<BR>
BhP_04.09.015/1 tvaṃ nitya-mukta-pariśuddha-vibuddha ātmā<BR>
BhP_04.09.015/2 kūṭa-stha ādi-puruṣo bhagavāṃs try-adhīśaḥ<BR>
BhP_04.09.015/3 yad-buddhy-avasthitim akhaṇḍitayā sva-dṛṣṭyā<BR>
BhP_04.09.015/4 draṣṭā sthitāv adhimakho vyatirikta āsse<BR>
BhP_04.09.016/1 yasmin viruddha-gatayo hy aniśaṃ patanti<BR>
BhP_04.09.016/2 vidyādayo vividha-śaktaya ānupūrvyāt<BR>
BhP_04.09.016/3 tad brahma viśva-bhavam ekam anantam ādyam<BR>
BhP_04.09.016/4 ānanda-mātram avikāram ahaṃ prapadye<BR>
BhP_04.09.017/1 satyāśiṣo hi bhagavaṃs tava pāda-padmam<BR>
BhP_04.09.017/2 āśīs tathānubhajataḥ puruṣārtha-mūrteḥ<BR>
BhP_04.09.017/3 apy evam arya bhagavān paripāti dīnān<BR>
BhP_04.09.017/4 vāśreva vatsakam anugraha-kātaro 'smān<BR>
BhP_04.09.018/0 maitreya uvāca<BR>
BhP_04.09.018/1 athābhiṣṭuta evaṃ vai sat-saṅkalpena dhīmatā<BR>
BhP_04.09.018/2 bhṛtyānurakto bhagavān pratinandyedam abravīt<BR>
BhP_04.09.019/0 śrī-bhagavān uvāca<BR>
BhP_04.09.019/1 vedāhaṃ te vyavasitaṃ hṛdi rājanya-bālaka<BR>
BhP_04.09.019/2 tat prayacchāmi bhadraṃ te durāpam api suvrata<BR>
BhP_04.09.020/1 nānyair adhiṣṭhitaṃ bhadra yad bhrājiṣṇu dhruva-kṣiti<BR>
BhP_04.09.020/2 yatra graharkṣa-tārāṇāṃ jyotiṣāṃ cakram āhitam<BR>
BhP_04.09.021/1 meḍhyāṃ go-cakravat sthāsnu parastāt kalpa-vāsinām<BR>
BhP_04.09.021/2 dharmo 'gniḥ kaśyapaḥ śukro munayo ye vanaukasaḥ<BR>
BhP_04.09.021/3 caranti dakṣiṇī-kṛtya bhramanto yat satārakāḥ<BR>
BhP_04.09.022/1 prasthite tu vanaṃ pitrā dattvā gāṃ dharma-saṃśrayaḥ<BR>
BhP_04.09.022/2 ṣaṭ-triṃśad-varṣa-sāhasraṃ rakṣitāvyāhatendriyaḥ<BR>
BhP_04.09.023/1 tvad-bhrātary uttame naṣṭe mṛgayāyāṃ tu tan-manāḥ<BR>
BhP_04.09.023/2 anveṣantī vanaṃ mātā dāvāgniṃ sā pravekṣyati<BR>
BhP_04.09.024/1 iṣṭvā māṃ yajña-hṛdayaṃ yajñaiḥ puṣkala-dakṣiṇaiḥ<BR>
BhP_04.09.024/2 bhuktvā cehāśiṣaḥ satyā ante māṃ saṃsmariṣyasi<BR>
BhP_04.09.025/1 tato gantāsi mat-sthānaṃ sarva-loka-namaskṛtam<BR>
BhP_04.09.025/2 upariṣṭād ṛṣibhyas tvaṃ yato nāvartate gataḥ<BR>
BhP_04.09.026/0 maitreya uvāca<BR>
BhP_04.09.026/1 ity arcitaḥ sa bhagavān atidiśyātmanaḥ padam<BR>
BhP_04.09.026/2 bālasya paśyato dhāma svam agād garuḍa-dhvajaḥ<BR>
BhP_04.09.027/1 so 'pi saṅkalpajaṃ viṣṇoḥ pāda-sevopasāditam<BR>
BhP_04.09.027/2 prāpya saṅkalpa-nirvāṇaṃ nātiprīto 'bhyagāt puram<BR>
BhP_04.09.028/0 vidura uvāca<BR>
BhP_04.09.028/1 sudurlabhaṃ yat paramaṃ padaṃ harer māyāvinas tac-caraṇārcanārjitam<BR>
BhP_04.09.028/2 labdhvāpy asiddhārtham ivaika-janmanā kathaṃ svam ātmānam amanyatārtha-vit<BR>
BhP_04.09.029/0 maitreya uvāca<BR>
BhP_04.09.029/1 mātuḥ sapatnyā vāg-bāṇair hṛdi viddhas tu tān smaran<BR>
BhP_04.09.029/2 naicchan mukti-pater muktiṃ tasmāt tāpam upeyivān<BR>
BhP_04.09.030/0 dhruva uvāca<BR>
BhP_04.09.030/1 samādhinā naika-bhavena yat padaṃ viduḥ sanandādaya ūrdhva-retasaḥ<BR>
BhP_04.09.030/2 māsair ahaṃ ṣaḍbhir amuṣya pādayoś chāyām upetyāpagataḥ pṛthaṅ-matiḥ<BR>
BhP_04.09.031/1 aho bata mamānātmyaṃ manda-bhāgyasya paśyata<BR>
BhP_04.09.031/2 bhava-cchidaḥ pāda-mūlaṃ gatvā yāce yad antavat<BR>
BhP_04.09.032/1 matir vidūṣitā devaiḥ patadbhir asahiṣṇubhiḥ<BR>
BhP_04.09.032/2 yo nārada-vacas tathyaṃ nāgrāhiṣam asattamaḥ<BR>
BhP_04.09.033/1 daivīṃ māyām upāśritya prasupta iva bhinna-dṛk<BR>
BhP_04.09.033/2 tapye dvitīye 'py asati bhrātṛ-bhrātṛvya-hṛd-rujā<BR>
BhP_04.09.034/1 mayaitat prārthitaṃ vyarthaṃ cikitseva gatāyuṣi<BR>
BhP_04.09.034/2 prasādya jagad-ātmānaṃ tapasā duṣprasādanam<BR>
BhP_04.09.034/3 bhava-cchidam ayāce 'haṃ bhavaṃ bhāgya-vivarjitaḥ<BR>
BhP_04.09.035/1 svārājyaṃ yacchato mauḍhyān māno me bhikṣito bata<BR>
BhP_04.09.035/2 īśvarāt kṣīṇa-puṇyena phalī-kārān ivādhanaḥ<BR>
BhP_04.09.036/0 maitreya uvāca<BR>
BhP_04.09.036/1 na vai mukundasya padāravindayo rajo-juṣas tāta bhavādṛśā janāḥ<BR>
BhP_04.09.036/2 vāñchanti tad-dāsyam ṛte 'rtham ātmano yadṛcchayā labdha-manaḥ-samṛddhayaḥ<BR>
BhP_04.09.037/1 ākarṇyātma-jam āyāntaṃ samparetya yathāgatam<BR>
BhP_04.09.037/2 rājā na śraddadhe bhadram abhadrasya kuto mama<BR>
BhP_04.09.038/1 śraddhāya vākyaṃ devarṣer harṣa-vegena dharṣitaḥ<BR>
BhP_04.09.038/2 vārtā-hartur atiprīto hāraṃ prādān mahā-dhanam<BR>
BhP_04.09.039/1 sad-aśvaṃ ratham āruhya kārtasvara-pariṣkṛtam<BR>
BhP_04.09.039/2 brāhmaṇaiḥ kula-vṛddhaiś ca paryasto 'mātya-bandhubhiḥ<BR>
BhP_04.09.040/1 śaṅkha-dundubhi-nādena brahma-ghoṣeṇa veṇubhiḥ<BR>
BhP_04.09.040/2 niścakrāma purāt tūrṇam ātmajābhīkṣaṇotsukaḥ<BR>
BhP_04.09.041/1 sunītiḥ suruciś cāsya mahiṣyau rukma-bhūṣite<BR>
BhP_04.09.041/2 āruhya śibikāṃ sārdham uttamenābhijagmatuḥ<BR>
BhP_04.09.042/1 taṃ dṛṣṭvopavanābhyāśa āyāntaṃ tarasā rathāt<BR>
BhP_04.09.042/2 avaruhya nṛpas tūrṇam āsādya prema-vihvalaḥ<BR>
BhP_04.09.043/1 parirebhe 'ṅgajaṃ dorbhyāṃ dīrghotkaṇṭha-manāḥ śvasan<BR>
BhP_04.09.043/2 viṣvaksenāṅghri-saṃsparśa- hatāśeṣāgha-bandhanam<BR>
BhP_04.09.044/1 athājighran muhur mūrdhni śītair nayana-vāribhiḥ<BR>
BhP_04.09.044/2 snāpayām āsa tanayaṃ jātoddāma-manorathaḥ<BR>
BhP_04.09.045/1 abhivandya pituḥ pādāv āśīrbhiś cābhimantritaḥ<BR>
BhP_04.09.045/2 nanāma mātarau śīrṣṇā sat-kṛtaḥ saj-janāgraṇīḥ<BR>
BhP_04.09.046/1 surucis taṃ samutthāpya pādāvanatam arbhakam<BR>
BhP_04.09.046/2 pariṣvajyāha jīveti bāṣpa-gadgadayā girā<BR>
BhP_04.09.047/1 yasya prasanno bhagavānguṇair maitry-ādibhir hariḥ<BR>
BhP_04.09.047/2 tasmai namanti bhūtāni nimnam āpa iva svayam<BR>
BhP_04.09.048/1 uttamaś ca dhruvaś cobhāv anyonyaṃ prema-vihvalau<BR>
BhP_04.09.048/2 aṅga-saṅgād utpulakāv asraughaṃ muhur ūhatuḥ<BR>
BhP_04.09.049/1 sunītir asya jananī prāṇebhyo 'pi priyaṃ sutam<BR>
BhP_04.09.049/2 upaguhya jahāv ādhiṃ tad-aṅga-sparśa-nirvṛtā<BR>
BhP_04.09.050/1 payaḥ stanābhyāṃ susrāva netra-jaiḥ salilaiḥ śivaiḥ<BR>
BhP_04.09.050/2 tadābhiṣicyamānābhyāṃ vīra vīra-suvo muhuḥ<BR>
BhP_04.09.051/1 tāṃ śaśaṃsur janā rājñīṃ diṣṭyā te putra ārti-hā<BR>
BhP_04.09.051/2 pratilabdhaś ciraṃ naṣṭo rakṣitā maṇḍalaṃ bhuvaḥ<BR>
BhP_04.09.052/1 abhyarcitas tvayā nūnaṃ bhagavān praṇatārti-hā<BR>
BhP_04.09.052/2 yad-anudhyāyino dhīrā mṛtyuṃ jigyuḥ sudurjayam<BR>
BhP_04.09.053/1 lālyamānaṃ janair evaṃ dhruvaṃ sabhrātaraṃ nṛpaḥ<BR>
BhP_04.09.053/2 āropya kariṇīṃ hṛṣṭaḥ stūyamāno 'viśat puram<BR>
BhP_04.09.054/1 tatra tatropasaṅkḷptair lasan-makara-toraṇaiḥ<BR>
BhP_04.09.054/2 savṛndaiḥ kadalī-stambhaiḥ pūga-potaiś ca tad-vidhaiḥ<BR>
BhP_04.09.055/1 cūta-pallava-vāsaḥ-sraṅ- muktā-dāma-vilambibhiḥ<BR>
BhP_04.09.055/2 upaskṛtaṃ prati-dvāram apāṃ kumbhaiḥ sadīpakaiḥ<BR>
BhP_04.09.056/1 prākārair gopurāgāraiḥ śātakumbha-paricchadaiḥ<BR>
BhP_04.09.056/2 sarvato 'laṅkṛtaṃ śrīmad- vimāna-śikhara-dyubhiḥ<BR>
BhP_04.09.057/1 mṛṣṭa-catvara-rathyāṭṭa- mārgaṃ candana-carcitam<BR>
BhP_04.09.057/2 lājākṣataiḥ puṣpa-phalais taṇḍulair balibhir yutam<BR>
BhP_04.09.058/1 dhruvāya pathi dṛṣṭāya tatra tatra pura-striyaḥ<BR>
BhP_04.09.058/2 siddhārthākṣata-dadhy-ambu- dūrvā-puṣpa-phalāni ca<BR>
BhP_04.09.059/1 upajahruḥ prayuñjānā vātsalyād āśiṣaḥ satīḥ<BR>
BhP_04.09.059/2 śṛṇvaṃs tad-valgu-gītāni prāviśad bhavanaṃ pituḥ<BR>
BhP_04.09.060/1 mahāmaṇi-vrātamaye sa tasmin bhavanottame<BR>
BhP_04.09.060/2 lālito nitarāṃ pitrā nyavasad divi devavat<BR>
BhP_04.09.061/1 payaḥ-phena-nibhāḥ śayyā dāntā rukma-paricchadāḥ<BR>
BhP_04.09.061/2 āsanāni mahārhāṇi yatra raukmā upaskarāḥ<BR>
BhP_04.09.062/1 yatra sphaṭika-kuḍyeṣu mahā-mārakateṣu ca<BR>
BhP_04.09.062/2 maṇi-pradīpā ābhānti lalanā-ratna-saṃyutāḥ<BR>
BhP_04.09.063/1 udyānāni ca ramyāṇi vicitrair amara-drumaiḥ<BR>
BhP_04.09.063/2 kūjad-vihaṅga-mithunair gāyan-matta-madhuvrataiḥ<BR>
BhP_04.09.064/1 vāpyo vaidūrya-sopānāḥ padmotpala-kumud-vatīḥ<BR>
BhP_04.09.064/2 haṃsa-kāraṇḍava-kulair juṣṭāś cakrāhva-sārasaiḥ<BR>
BhP_04.09.065/1 uttānapādo rājarṣiḥ prabhāvaṃ tanayasya tam<BR>
BhP_04.09.065/2 śrutvā dṛṣṭvādbhutatamaṃ prapede vismayaṃ param<BR>
BhP_04.09.066/1 vīkṣyoḍha-vayasaṃ taṃ ca prakṛtīnāṃ ca sammatam<BR>
BhP_04.09.066/2 anurakta-prajaṃ rājā dhruvaṃ cakre bhuvaḥ patim<BR>
BhP_04.09.067/1 ātmānaṃ ca pravayasam ākalayya viśāmpatiḥ<BR>
BhP_04.09.067/2 vanaṃ viraktaḥ prātiṣṭhad vimṛśann ātmano gatim<BR>
BhP_04.10.001/0 maitreya uvāca<BR>
BhP_04.10.001/1 prajāpater duhitaraṃ śiśumārasya vai dhruvaḥ<BR>
BhP_04.10.001/2 upayeme bhramiṃ nāma tat-sutau kalpa-vatsarau<BR>
BhP_04.10.002/1 ilāyām api bhāryāyāṃ vāyoḥ putryāṃ mahā-balaḥ<BR>
BhP_04.10.002/2 putram utkala-nāmānaṃ yoṣid-ratnam ajījanat<BR>
BhP_04.10.003/1 uttamas tv akṛtodvāho mṛgayāyāṃ balīyasā<BR>
BhP_04.10.003/2 hataḥ puṇya-janenādrau tan-mātāsya gatiṃ gatā<BR>
BhP_04.10.004/1 dhruvo bhrātṛ-vadhaṃ śrutvā kopāmarṣa-śucārpitaḥ<BR>
BhP_04.10.004/2 jaitraṃ syandanam āsthāya gataḥ puṇya-janālayam<BR>
BhP_04.10.005/1 gatvodīcīṃ diśaṃ rājā rudrānucara-sevitām<BR>
BhP_04.10.005/2 dadarśa himavad-droṇyāṃ purīṃ guhyaka-saṅkulām<BR>
BhP_04.10.006/1 dadhmau śaṅkhaṃ bṛhad-bāhuḥ khaṃ diśaś cānunādayan<BR>
BhP_04.10.006/2 yenodvigna-dṛśaḥ kṣattar upadevyo 'trasan bhṛśam<BR>
BhP_04.10.007/1 tato niṣkramya balina upadeva-mahā-bhaṭāḥ<BR>
BhP_04.10.007/2 asahantas tan-ninādam abhipetur udāyudhāḥ<BR>
BhP_04.10.008/1 sa tān āpatato vīra ugra-dhanvā mahā-rathaḥ<BR>
BhP_04.10.008/2 ekaikaṃ yugapat sarvān ahan bāṇais tribhis tribhiḥ<BR>
BhP_04.10.009/1 te vai lalāṭa-lagnais tair iṣubhiḥ sarva eva hi<BR>
BhP_04.10.009/2 matvā nirastam ātmānam āśaṃsan karma tasya tat<BR>
BhP_04.10.010/1 te 'pi cāmum amṛṣyantaḥ pāda-sparśam ivoragāḥ<BR>
BhP_04.10.010/2 śarair avidhyan yugapad dvi-guṇaṃ pracikīrṣavaḥ<BR>
BhP_04.10.011/1 tataḥ parigha-nistriṃśaiḥ prāsaśūla-paraśvadhaiḥ<BR>
BhP_04.10.011/2 śakty-ṛṣṭibhir bhuśuṇḍībhiś citra-vājaiḥ śarair api<BR>
BhP_04.10.012/1 abhyavarṣan prakupitāḥ sarathaṃ saha-sārathim<BR>
BhP_04.10.012/2 icchantas tat pratīkartum ayutānāṃ trayodaśa<BR>
BhP_04.10.013/1 auttānapādiḥ sa tadā śastra-varṣeṇa bhūriṇā<BR>
BhP_04.10.013/2 na evādṛśyatācchanna āsāreṇa yathā giriḥ<BR>
BhP_04.10.014/1 hāhā-kāras tadaivāsīt siddhānāṃ divi paśyatām<BR>
BhP_04.10.014/2 hato 'yaṃ mānavaḥ sūryo magnaḥ puṇya-janārṇave<BR>
BhP_04.10.015/1 nadatsu yātudhāneṣu jaya-kāśiṣv atho mṛdhe<BR>
BhP_04.10.015/2 udatiṣṭhad rathas tasya nīhārād iva bhāskaraḥ<BR>
BhP_04.10.016/1 dhanur visphūrjayan divyaṃ dviṣatāṃ khedam udvahan<BR>
BhP_04.10.016/2 astraughaṃ vyadhamad bāṇair ghanānīkam ivānilaḥ<BR>
BhP_04.10.017/1 tasya te cāpa-nirmuktā bhittvā varmāṇi rakṣasām<BR>
BhP_04.10.017/2 kāyān āviviśus tigmā girīn aśanayo yathā<BR>
BhP_04.10.018/1 bhallaiḥ sañchidyamānānāṃ śirobhiś cāru-kuṇḍalaiḥ<BR>
BhP_04.10.018/2 ūrubhir hema-tālābhair dorbhir valaya-valgubhiḥ<BR>
BhP_04.10.019/1 hāra-keyūra-mukuṭair uṣṇīṣaiś ca mahā-dhanaiḥ<BR>
BhP_04.10.019/2 āstṛtās tā raṇa-bhuvo rejur vīra-mano-harāḥ<BR>
BhP_04.10.020/1 hatāvaśiṣṭā itare raṇājirād rakṣo-gaṇāḥ kṣatriya-varya-sāyakaiḥ<BR>
BhP_04.10.020/2 prāyo vivṛkṇāvayavā vidudruvur mṛgendra-vikrīḍita-yūthapā iva<BR>
BhP_04.10.021/1 apaśyamānaḥ sa tadātatāyinaṃ mahā-mṛdhe kañcana mānavottamaḥ<BR>
BhP_04.10.021/2 purīṃ didṛkṣann api nāviśad dviṣāṃ na māyināṃ veda cikīrṣitaṃ janaḥ<BR>
BhP_04.10.022/1 iti bruvaṃś citra-rathaḥ sva-sārathiṃ yattaḥ pareṣāṃ pratiyoga-śaṅkitaḥ<BR>
BhP_04.10.022/2 śuśrāva śabdaṃ jaladher iveritaṃ nabhasvato dikṣu rajo 'nvadṛśyata<BR>
BhP_04.10.023/1 kṣaṇenācchāditaṃ vyoma ghanānīkena sarvataḥ<BR>
BhP_04.10.023/2 visphurat-taḍitā dikṣu trāsayat-stanayitnunā<BR>
BhP_04.10.024/1 vavṛṣū rudhiraughāsṛk- pūya-viṇ-mūtra-medasaḥ<BR>
BhP_04.10.024/2 nipetur gaganād asya kabandhāny agrato 'nagha<BR>
BhP_04.10.025/1 tataḥ khe 'dṛśyata girir nipetuḥ sarvato-diśam<BR>
BhP_04.10.025/2 gadā-parigha-nistriṃśa- musalāḥ sāśma-varṣiṇaḥ<BR>
BhP_04.10.026/1 ahayo 'śani-niḥśvāsā vamanto 'gniṃ ruṣākṣibhiḥ<BR>
BhP_04.10.026/2 abhyadhāvan gajā mattāḥ siṃha-vyāghrāś ca yūthaśaḥ<BR>
BhP_04.10.027/1 samudra ūrmibhir bhīmaḥ plāvayan sarvato bhuvam<BR>
BhP_04.10.027/2 āsasāda mahā-hrādaḥ kalpānta iva bhīṣaṇaḥ<BR>
BhP_04.10.028/1 evaṃ-vidhāny anekāni trāsanāny amanasvinām<BR>
BhP_04.10.028/2 sasṛjus tigma-gataya āsuryā māyayāsurāḥ<BR>
BhP_04.10.029/1 dhruve prayuktām asurais tāṃ māyām atidustarām<BR>
BhP_04.10.029/2 niśamya tasya munayaḥ śam āśaṃsan samāgatāḥ<BR>
BhP_04.10.030/0 munaya ūcuḥ<BR>
BhP_04.10.030/1 auttānapāda bhagavāṃs tava śārṅgadhanvā<BR>
BhP_04.10.030/2 devaḥ kṣiṇotv avanatārti-haro vipakṣān<BR>
BhP_04.10.030/3 yan-nāmadheyam abhidhāya niśamya cāddhā<BR>
BhP_04.10.030/4 loko 'ñjasā tarati dustaram aṅga mṛtyum<BR>
BhP_04.11.001/0 maitreya uvāca<BR>
BhP_04.11.001/1 niśamya gadatām evam ṛṣīṇāṃ dhanuṣi dhruvaḥ<BR>
BhP_04.11.001/2 sandadhe 'stram upaspṛśya yan nārāyaṇa-nirmitam<BR>
BhP_04.11.001/1 sandhīyamāna etasmin māyā guhyaka-nirmitāḥ<BR>
BhP_04.11.001/1 kṣipraṃ vineśur vidura kleśā jñānodaye yathā<BR>
BhP_04.11.001/1 tasyārṣāstraṃ dhanuṣi prayuñjataḥ suvarṇa-puṅkhāḥ kalahaṃsa-vāsasaḥ<BR>
BhP_04.11.001/1 viniḥsṛtā āviviśur dviṣad-balaṃ yathā vanaṃ bhīma-ravāḥ śikhaṇḍinaḥ<BR>
BhP_04.11.001/1 tais tigma-dhāraiḥ pradhane śilī-mukhair itas tataḥ puṇya-janā upadrutāḥ<BR>
BhP_04.11.001/1 tam abhyadhāvan kupitā udāyudhāḥ suparṇam unnaddha-phaṇā ivāhayaḥ<BR>
BhP_04.11.001/1 sa tān pṛṣatkair abhidhāvato mṛdhe nikṛtta-bāhūru-śirodharodarān<BR>
BhP_04.11.001/1 nināya lokaṃ param arka-maṇḍalaṃ vrajanti nirbhidya yam ūrdhva-retasaḥ<BR>
BhP_04.11.001/1 tān hanyamānān abhivīkṣya guhyakān anāgasaś citra-rathena bhūriśaḥ<BR>
BhP_04.11.001/1 auttānapādiṃ kṛpayā pitāmaho manur jagādopagataḥ saharṣibhiḥ<BR>
BhP_04.11.001/1 manur uvāca<BR>
BhP_04.11.001/1 alaṃ vatsātiroṣeṇa tamo-dvāreṇa pāpmanā<BR>
BhP_04.11.001/1 yena puṇya-janān etān avadhīs tvam anāgasaḥ<BR>
BhP_04.11.001/1 nāsmat-kulocitaṃ tāta karmaitat sad-vigarhitam<BR>
BhP_04.11.001/1 vadho yad upadevānām ārabdhas te 'kṛtainasām<BR>
BhP_04.11.001/1 nanv ekasyāparādhena prasaṅgād bahavo hatāḥ<BR>
BhP_04.11.001/1 bhrātur vadhābhitaptena tvayāṅga bhrātṛ-vatsala<BR>
BhP_04.11.001/1 nāyaṃ mārgo hi sādhūnāṃ hṛṣīkeśānuvartinām<BR>
BhP_04.11.001/1 yad ātmānaṃ parāg gṛhya paśuvad bhūta-vaiśasam<BR>
BhP_04.11.001/1 sarva-bhūtātma-bhāvena bhūtāvāsaṃ hariṃ bhavān<BR>
BhP_04.11.001/1 ārādhyāpa durārādhyaṃ viṣṇos tat paramaṃ padam<BR>
BhP_04.11.001/1 sa tvaṃ harer anudhyātas tat-puṃsām api sammataḥ<BR>
BhP_04.11.001/1 kathaṃ tv avadyaṃ kṛtavān anuśikṣan satāṃ vratam<BR>
BhP_04.11.001/1 titikṣayā karuṇayā maitryā cākhila-jantuṣu<BR>
BhP_04.11.001/1 samatvena ca sarvātmā bhagavān samprasīdati<BR>
BhP_04.11.001/1 samprasanne bhagavati puruṣaḥ prākṛtair guṇaiḥ<BR>
BhP_04.11.001/1 vimukto jīva-nirmukto brahma nirvāṇam ṛcchati<BR>
BhP_04.11.001/1 bhūtaiḥ pañcabhir ārabdhair yoṣit puruṣa eva hi<BR>
BhP_04.11.001/1 tayor vyavāyāt sambhūtir yoṣit-puruṣayor iha<BR>
BhP_04.11.001/1 evaṃ pravartate sargaḥ sthitiḥ saṃyama eva ca<BR>
BhP_04.11.001/1 guṇa-vyatikarād rājan māyayā paramātmanaḥ<BR>
BhP_04.11.001/1 nimitta-mātraṃ tatrāsīn nirguṇaḥ puruṣarṣabhaḥ<BR>
BhP_04.11.001/1 vyaktāvyaktam idaṃ viśvaṃ yatra bhramati lohavat<BR>
BhP_04.11.001/1 sa khalv idaṃ bhagavān kāla-śaktyā guṇa-pravāheṇa vibhakta-vīryaḥ<BR>
BhP_04.11.001/1 karoty akartaiva nihanty ahantā ceṣṭā vibhūmnaḥ khalu durvibhāvyā<BR>
BhP_04.11.001/1 so 'nanto 'nta-karaḥ kālo 'nādir ādi-kṛd avyayaḥ<BR>
BhP_04.11.001/1 janaṃ janena janayan mārayan mṛtyunāntakam<BR>
BhP_04.11.001/1 na vai sva-pakṣo 'sya vipakṣa eva vā parasya mṛtyor viśataḥ samaṃ prajāḥ<BR>
BhP_04.11.001/1 taṃ dhāvamānam anudhāvanty anīśā yathā rajāṃsy anilaṃ bhūta-saṅghāḥ<BR>
BhP_04.11.001/1 āyuṣo 'pacayaṃ jantos tathaivopacayaṃ vibhuḥ<BR>
BhP_04.11.001/1 ubhābhyāṃ rahitaḥ sva-stho duḥsthasya vidadhāty asau<BR>
BhP_04.11.001/1 kecit karma vadanty enaṃ svabhāvam apare nṛpa<BR>
BhP_04.11.001/1 eke kālaṃ pare daivaṃ puṃsaḥ kāmam utāpare<BR>
BhP_04.11.001/1 avyaktasyāprameyasya nānā-śakty-udayasya ca<BR>
BhP_04.11.001/1 na vai cikīrṣitaṃ tāta ko vedātha sva-sambhavam<BR>
BhP_04.11.001/1 na caite putraka bhrātur hantāro dhanadānugāḥ<BR>
BhP_04.11.001/1 visargādānayos tāta puṃso daivaṃ hi kāraṇam<BR>
BhP_04.11.001/1 sa eva viśvaṃ sṛjati sa evāvati hanti ca<BR>
BhP_04.11.001/1 athāpi hy anahaṅkārān nājyate guṇa-karmabhiḥ<BR>
BhP_04.11.001/1 eṣa bhūtāni bhūtātmā bhūteśo bhūta-bhāvanaḥ<BR>
BhP_04.11.001/1 sva-śaktyā māyayā yuktaḥ sṛjaty atti ca pāti ca<BR>
BhP_04.11.001/1 tam eva mṛtyum amṛtaṃ tāta daivaṃ sarvātmanopehi jagat-parāyaṇam<BR>
BhP_04.11.001/1 yasmai baliṃ viśva-sṛjo haranti gāvo yathā vai nasi dāma-yantritāḥ<BR>
BhP_04.11.001/1 yaḥ pañca-varṣo jananīṃ tvaṃ vihāya mātuḥ sapatnyā vacasā bhinna-marmā<BR>
BhP_04.11.001/1 vanaṃ gatas tapasā pratyag-akṣam ārādhya lebhe mūrdhni padaṃ tri-lokyāḥ<BR>
BhP_04.11.001/1 tam enam aṅgātmani mukta-vigrahe vyapāśritaṃ nirguṇam ekam akṣaram<BR>
BhP_04.11.001/1 ātmānam anviccha vimuktam ātma-dṛg yasminn idaṃ bhedam asat pratīyate<BR>
BhP_04.11.001/1 tvaṃ pratyag-ātmani tadā bhagavaty ananta ānanda-mātra upapanna-samasta-śaktau<BR>
BhP_04.11.001/1 bhaktiṃ vidhāya paramāṃ śanakair avidyā- granthiṃ vibhetsyasi mamāham iti prarūḍham<BR>
BhP_04.11.001/1 saṃyaccha roṣaṃ bhadraṃ te pratīpaṃ śreyasāṃ param<BR>
BhP_04.11.001/1 śrutena bhūyasā rājann agadena yathāmayam<BR>
BhP_04.11.001/1 yenopasṛṣṭāt puruṣāl loka udvijate bhṛśam<BR>
BhP_04.11.001/1 na budhas tad-vaśaṃ gacched icchann abhayam ātmanaḥ<BR>
BhP_04.11.001/1 helanaṃ giriśa-bhrātur dhanadasya tvayā kṛtam<BR>
BhP_04.11.001/1 yaj jaghnivān puṇya-janān bhrātṛ-ghnān ity amarṣitaḥ<BR>
BhP_04.11.001/1 taṃ prasādaya vatsāśu sannatyā praśrayoktibhiḥ<BR>
BhP_04.11.001/1 na yāvan mahatāṃ tejaḥ kulaṃ no 'bhibhaviṣyati<BR>
BhP_04.11.001/1 evaṃ svāyambhuvaḥ pautram anuśāsya manur dhruvam<BR>
BhP_04.11.001/1 tenābhivanditaḥ sākam ṛṣibhiḥ sva-puraṃ yayau<BR>
BhP_04.12.001/0 maitreya uvāca<BR>
BhP_04.12.001/1 dhruvaṃ nivṛttaṃ pratibuddhya vaiśasād apeta-manyuṃ bhagavān dhaneśvaraḥ<BR>
BhP_04.12.001/2 tatrāgataś cāraṇa-yakṣa-kinnaraiḥ saṃstūyamāno nyavadat kṛtāñjalim<BR>
BhP_04.12.002/0 dhanada uvāca<BR>
BhP_04.12.002/1 bho bhoḥ kṣatriya-dāyāda parituṣṭo 'smi te 'nagha<BR>
BhP_04.12.002/2 yat tvaṃ pitāmahādeśād vairaṃ dustyajam atyajaḥ<BR>
BhP_04.12.003/1 na bhavān avadhīd yakṣān na yakṣā bhrātaraṃ tava<BR>
BhP_04.12.003/2 kāla eva hi bhūtānāṃ prabhur apyaya-bhāvayoḥ<BR>
BhP_04.12.004/1 ahaṃ tvam ity apārthā dhīr ajñānāt puruṣasya hi<BR>
BhP_04.12.004/2 svāpnīvābhāty atad-dhyānād yayā bandha-viparyayau<BR>
BhP_04.12.005/1 tad gaccha dhruva bhadraṃ te bhagavantam adhokṣajam<BR>
BhP_04.12.005/2 sarva-bhūtātma-bhāvena sarva-bhūtātma-vigraham<BR>
BhP_04.12.006/1 bhajasva bhajanīyāṅghrim abhavāya bhava-cchidam<BR>
BhP_04.12.006/2 yuktaṃ virahitaṃ śaktyā guṇa-mayyātma-māyayā<BR>
BhP_04.12.007/1 vṛṇīhi kāmaṃ nṛpa yan mano-gataṃ mattas tvam auttānapade 'viśaṅkitaḥ<BR>
BhP_04.12.007/2 varaṃ varārho 'mbuja-nābha-pādayor anantaraṃ tvāṃ vayam aṅga śuśruma<BR>
BhP_04.12.008/0 maitreya uvāca<BR>
BhP_04.12.008/1 sa rāja-rājena varāya codito dhruvo mahā-bhāgavato mahā-matiḥ<BR>
BhP_04.12.008/2 harau sa vavre 'calitāṃ smṛtiṃ yayā taraty ayatnena duratyayaṃ tamaḥ<BR>
BhP_04.12.009/1 tasya prītena manasā tāṃ dattvaiḍaviḍas tataḥ<BR>
BhP_04.12.009/2 paśyato 'ntardadhe so 'pi sva-puraṃ pratyapadyata<BR>
BhP_04.12.010/1 athāyajata yajñeśaṃ kratubhir bhūri-dakṣiṇaiḥ<BR>
BhP_04.12.010/2 dravya-kriyā-devatānāṃ karma karma-phala-pradam<BR>
BhP_04.12.011/1 sarvātmany acyute 'sarve tīvraughāṃ bhaktim udvahan<BR>
BhP_04.12.011/2 dadarśātmani bhūteṣu tam evāvasthitaṃ vibhum<BR>
BhP_04.12.012/1 tam evaṃ śīla-sampannaṃ brahmaṇyaṃ dīna-vatsalam<BR>
BhP_04.12.012/2 goptāraṃ dharma-setūnāṃ menire pitaraṃ prajāḥ<BR>
BhP_04.12.013/1 ṣaṭ-triṃśad-varṣa-sāhasraṃ śaśāsa kṣiti-maṇḍalam<BR>
BhP_04.12.013/2 bhogaiḥ puṇya-kṣayaṃ kurvann abhogair aśubha-kṣayam<BR>
BhP_04.12.014/1 evaṃ bahu-savaṃ kālaṃ mahātmāvicalendriyaḥ<BR>
BhP_04.12.014/2 tri-vargaupayikaṃ nītvā putrāyādān nṛpāsanam<BR>
BhP_04.12.015/1 manyamāna idaṃ viśvaṃ māyā-racitam ātmani<BR>
BhP_04.12.015/2 avidyā-racita-svapna-gandharva-nagaropamam<BR>
BhP_04.12.016/1 ātma-stry-apatya-suhṛdo balam ṛddha-kośam<BR>
BhP_04.12.016/2 antaḥ-puraṃ parivihāra-bhuvaś ca ramyāḥ<BR>
BhP_04.12.016/3 bhū-maṇḍalaṃ jaladhi-mekhalam ākalayya<BR>
BhP_04.12.016/4 kālopasṛṣṭam iti sa prayayau viśālām<BR>
BhP_04.12.017/1 tasyāṃ viśuddha-karaṇaḥ śiva-vār vigāhya<BR>
BhP_04.12.017/2 baddhvāsanaṃ jita-marun manasāhṛtākṣaḥ<BR>
BhP_04.12.017/3 sthūle dadhāra bhagavat-pratirūpa etad<BR>
BhP_04.12.017/4 dhyāyaṃs tad avyavahito vyasṛjat samādhau<BR>
BhP_04.12.018/1 bhaktiṃ harau bhagavati pravahann ajasram<BR>
BhP_04.12.018/2 ānanda-bāṣpa-kalayā muhur ardyamānaḥ<BR>
BhP_04.12.018/3 viklidyamāna-hṛdayaḥ pulakācitāṅgo<BR>
BhP_04.12.018/4 nātmānam asmarad asāv iti mukta-liṅgaḥ<BR>
BhP_04.12.019/1 sa dadarśa vimānāgryaṃ nabhaso 'vatarad dhruvaḥ<BR>
BhP_04.12.019/2 vibhrājayad daśa diśo rākāpatim ivoditam<BR>
BhP_04.12.020/1 tatrānu deva-pravarau catur-bhujau<BR>
BhP_04.12.020/2 śyāmau kiśorāv aruṇāmbujekṣaṇau<BR>
BhP_04.12.020/3 sthitāv avaṣṭabhya gadāṃ suvāsasau<BR>
BhP_04.12.020/4 kirīṭa-hārāṅgada-cāru-kuṇḍalau<BR>
BhP_04.12.021/1 vijñāya tāv uttamagāya-kiṅkarāv<BR>
BhP_04.12.021/2 abhyutthitaḥ sādhvasa-vismṛta-kramaḥ<BR>
BhP_04.12.021/3 nanāma nāmāni gṛṇan madhudviṣaḥ<BR>
BhP_04.12.021/4 pārṣat-pradhānāv iti saṃhatāñjaliḥ<BR>
BhP_04.12.022/1 taṃ kṛṣṇa-pādābhiniviṣṭa-cetasaṃ<BR>
BhP_04.12.022/2 baddhāñjaliṃ praśraya-namra-kandharam<BR>
BhP_04.12.022/3 sunanda-nandāv upasṛtya sasmitaṃ<BR>
BhP_04.12.022/4 pratyūcatuḥ puṣkaranābha-sammatau<BR>
BhP_04.12.023/0 sunanda-nandāv ūcatuḥ<BR>
BhP_04.12.023/1 bho bho rājan subhadraṃ te vācaṃ no 'vahitaḥ śṛṇu<BR>
BhP_04.12.023/2 yaḥ pañca-varṣas tapasā bhavān devam atītṛpat<BR>
BhP_04.12.024/1 tasyākhila-jagad-dhātur āvāṃ devasya śārṅgiṇaḥ<BR>
BhP_04.12.024/2 pārṣadāv iha samprāptau netuṃ tvāṃ bhagavat-padam<BR>
BhP_04.12.025/1 sudurjayaṃ viṣṇu-padaṃ jitaṃ tvayā yat sūrayo 'prāpya vicakṣate param<BR>
BhP_04.12.025/2 ātiṣṭha tac candra-divākarādayo graharkṣa-tārāḥ pariyanti dakṣiṇam<BR>
BhP_04.12.026/1 anāsthitaṃ te pitṛbhir anyair apy aṅga karhicit<BR>
BhP_04.12.026/2 ātiṣṭha jagatāṃ vandyaṃ tad viṣṇoḥ paramaṃ padam<BR>
BhP_04.12.027/1 etad vimāna-pravaram uttamaśloka-maulinā<BR>
BhP_04.12.027/2 upasthāpitam āyuṣmann adhiroḍhuṃ tvam arhasi<BR>
BhP_04.12.028/0 maitreya uvāca<BR>
BhP_04.12.028/1 niśamya vaikuṇṭha-niyojya-mukhyayor madhu-cyutaṃ vācam urukrama-priyaḥ<BR>
BhP_04.12.028/2 kṛtābhiṣekaḥ kṛta-nitya-maṅgalo munīn praṇamyāśiṣam abhyavādayat<BR>
BhP_04.12.029/1 parītyābhyarcya dhiṣṇyāgryaṃ pārṣadāv abhivandya ca<BR>
BhP_04.12.029/2 iyeṣa tad adhiṣṭhātuṃ bibhrad rūpaṃ hiraṇmayam<BR>
BhP_04.12.030/1 tadottānapadaḥ putro dadarśāntakam āgatam<BR>
BhP_04.12.030/2 mṛtyor mūrdhni padaṃ dattvā ārurohādbhutaṃ gṛham<BR>
BhP_04.12.031/1 tadā dundubhayo nedur mṛdaṅga-paṇavādayaḥ<BR>
BhP_04.12.031/2 gandharva-mukhyāḥ prajaguḥ petuḥ kusuma-vṛṣṭayaḥ<BR>
BhP_04.12.032/1 sa ca svarlokam ārokṣyan sunītiṃ jananīṃ dhruvaḥ<BR>
BhP_04.12.032/2 anvasmarad agaṃ hitvā dīnāṃ yāsye tri-viṣṭapam<BR>
BhP_04.12.033/1 iti vyavasitaṃ tasya vyavasāya surottamau<BR>
BhP_04.12.033/2 darśayām āsatur devīṃ puro yānena gacchatīm<BR>
BhP_04.12.034/1 tatra tatra praśaṃsadbhiḥ pathi vaimānikaiḥ suraiḥ<BR>
BhP_04.12.034/2 avakīryamāṇo dadṛśe kusumaiḥ kramaśo grahān<BR>
BhP_04.12.035/1 tri-lokīṃ deva-yānena so 'tivrajya munīn api<BR>
BhP_04.12.035/2 parastād yad dhruva-gatir viṣṇoḥ padam athābhyagāt<BR>
BhP_04.12.036/1 yad bhrājamānaṃ sva-rucaiva sarvato lokās trayo hy anu vibhrājanta ete<BR>
BhP_04.12.036/2 yan nāvrajan jantuṣu ye 'nanugrahā vrajanti bhadrāṇi caranti ye 'niśam<BR>
BhP_04.12.037/1 śāntāḥ sama-dṛśaḥ śuddhāḥ sarva-bhūtānurañjanāḥ<BR>
BhP_04.12.037/2 yānty añjasācyuta-padam acyuta-priya-bāndhavāḥ<BR>
BhP_04.12.038/1 ity uttānapadaḥ putro dhruvaḥ kṛṣṇa-parāyaṇaḥ<BR>
BhP_04.12.038/2 abhūt trayāṇāṃ lokānāṃ cūḍā-maṇir ivāmalaḥ<BR>
BhP_04.12.039/1 gambhīra-vego 'nimiṣaṃ jyotiṣāṃ cakram āhitam<BR>
BhP_04.12.039/2 yasmin bhramati kauravya meḍhyām iva gavāṃ gaṇaḥ<BR>
BhP_04.12.040/1 mahimānaṃ vilokyāsya nārado bhagavān ṛṣiḥ<BR>
BhP_04.12.040/2 ātodyaṃ vitudañ ślokān satre 'gāyat pracetasām<BR>
BhP_04.12.041/0 nārada uvāca<BR>
BhP_04.12.041/1 nūnaṃ sunīteḥ pati-devatāyās tapaḥ-prabhāvasya sutasya tāṃ gatim<BR>
BhP_04.12.041/2 dṛṣṭvābhyupāyān api veda-vādino naivādhigantuṃ prabhavanti kiṃ nṛpāḥ<BR>
BhP_04.12.042/1 yaḥ pañca-varṣo guru-dāra-vāk-śarair bhinnena yāto hṛdayena dūyatā<BR>
BhP_04.12.042/2 vanaṃ mad-ādeśa-karo 'jitaṃ prabhuṃ jigāya tad-bhakta-guṇaiḥ parājitam<BR>
BhP_04.12.043/1 yaḥ kṣatra-bandhur bhuvi tasyādhirūḍham anv ārurukṣed api varṣa-pūgaiḥ<BR>
BhP_04.12.043/2 ṣaṭ-pañca-varṣo yad ahobhir alpaiḥ prasādya vaikuṇṭham avāpa tat-padam<BR>
BhP_04.12.044/0 maitreya uvāca<BR>
BhP_04.12.044/1 etat te 'bhihitaṃ sarvaṃ yat pṛṣṭo 'ham iha tvayā<BR>
BhP_04.12.044/2 dhruvasyoddāma-yaśasaś caritaṃ sammataṃ satām<BR>
BhP_04.12.045/1 dhanyaṃ yaśasyam āyuṣyaṃ puṇyaṃ svasty-ayanaṃ mahat<BR>
BhP_04.12.045/2 svargyaṃ dhrauvyaṃ saumanasyaṃ praśasyam agha-marṣaṇam<BR>
BhP_04.12.046/1 śrutvaitac chraddhayābhīkṣṇam acyuta-priya-ceṣṭitam<BR>
BhP_04.12.046/2 bhaved bhaktir bhagavati yayā syāt kleśa-saṅkṣayaḥ<BR>
BhP_04.12.047/1 mahattvam icchatāṃ tīrthaṃ śrotuḥ śīlādayo guṇāḥ<BR>
BhP_04.12.047/2 yatra tejas tad icchūnāṃ māno yatra manasvinām<BR>
BhP_04.12.048/1 prayataḥ kīrtayet prātaḥ samavāye dvi-janmanām<BR>
BhP_04.12.048/2 sāyaṃ ca puṇya-ślokasya dhruvasya caritaṃ mahat<BR>
BhP_04.12.049/1 paurṇamāsyāṃ sinīvālyāṃ dvādaśyāṃ śravaṇe 'thavā<BR>
BhP_04.12.049/2 dina-kṣaye vyatīpāte saṅkrame 'rkadine 'pi vā<BR>
BhP_04.12.050/1 śrāvayec chraddadhānānāṃ tīrtha-pāda-padāśrayaḥ<BR>
BhP_04.12.050/2 necchaṃs tatrātmanātmānaṃ santuṣṭa iti sidhyati<BR>
BhP_04.12.051/1 jñānam ajñāta-tattvāya yo dadyāt sat-pathe 'mṛtam<BR>
BhP_04.12.051/2 kṛpālor dīna-nāthasya devās tasyānugṛhṇate<BR>
BhP_04.12.052/1 idaṃ mayā te 'bhihitaṃ kurūdvaha dhruvasya vikhyāta-viśuddha-karmaṇaḥ<BR>
BhP_04.12.052/2 hitvārbhakaḥ krīḍanakāni mātur gṛhaṃ ca viṣṇuṃ śaraṇaṃ yo jagāma<BR>
BhP_04.13.001/0 sūta uvāca<BR>
BhP_04.13.001/1 niśamya kauṣāraviṇopavarṇitaṃ dhruvasya vaikuṇṭha-padādhirohaṇam<BR>
BhP_04.13.001/2 prarūḍha-bhāvo bhagavaty adhokṣaje praṣṭuṃ punas taṃ viduraḥ pracakrame<BR>
BhP_04.13.002/0 vidura uvāca<BR>
BhP_04.13.002/1 ke te pracetaso nāma kasyāpatyāni suvrata<BR>
BhP_04.13.002/2 kasyānvavāye prakhyātāḥ kutra vā satram āsata<BR>
BhP_04.13.003/1 manye mahā-bhāgavataṃ nāradaṃ deva-darśanam<BR>
BhP_04.13.003/2 yena proktaḥ kriyā-yogaḥ paricaryā-vidhir hareḥ<BR>
BhP_04.13.004/1 sva-dharma-śīlaiḥ puruṣair bhagavān yajña-pūruṣaḥ<BR>
BhP_04.13.004/2 ijyamāno bhaktimatā nāradeneritaḥ kila<BR>
BhP_04.13.005/1 yās tā devarṣiṇā tatra varṇitā bhagavat-kathāḥ<BR>
BhP_04.13.005/2 mahyaṃ śuśrūṣave brahman kārtsnyenācaṣṭum arhasi<BR>
BhP_04.13.006/0 maitreya uvāca<BR>
BhP_04.13.006/1 dhruvasya cotkalaḥ putraḥ pitari prasthite vanam<BR>
BhP_04.13.006/2 sārvabhauma-śriyaṃ naicchad adhirājāsanaṃ pituḥ<BR>
BhP_04.13.007/1 sa janmanopaśāntātmā niḥsaṅgaḥ sama-darśanaḥ<BR>
BhP_04.13.007/2 dadarśa loke vitatam ātmānaṃ lokam ātmani<BR>
BhP_04.13.008/1 ātmānaṃ brahma nirvāṇaṃ pratyastamita-vigraham<BR>
BhP_04.13.008/2 avabodha-rasaikātmyam ānandam anusantatam<BR>
BhP_04.13.009/1 avyavacchinna-yogāgni- dagdha-karma-malāśayaḥ<BR>
BhP_04.13.009/2 svarūpam avarundhāno nātmano 'nyaṃ tadaikṣata<BR>
BhP_04.13.010/1 jaḍāndha-badhironmatta- mūkākṛtir atan-matiḥ<BR>
BhP_04.13.010/2 lakṣitaḥ pathi bālānāṃ praśāntārcir ivānalaḥ<BR>
BhP_04.13.011/1 matvā taṃ jaḍam unmattaṃ kula-vṛddhāḥ samantriṇaḥ<BR>
BhP_04.13.011/2 vatsaraṃ bhūpatiṃ cakrur yavīyāṃsaṃ bhrameḥ sutam<BR>
BhP_04.13.012/1 svarvīthir vatsarasyeṣṭā bhāryāsūta ṣaḍ-ātmajān<BR>
BhP_04.13.012/2 puṣpārṇaṃ tigmaketuṃ ca iṣam ūrjaṃ vasuṃ jayam<BR>
BhP_04.13.013/1 puṣpārṇasya prabhā bhāryā doṣā ca dve babhūvatuḥ<BR>
BhP_04.13.013/2 prātar madhyandinaṃ sāyam iti hy āsan prabhā-sutāḥ<BR>
BhP_04.13.014/1 pradoṣo niśitho vyuṣṭa iti doṣā-sutās trayaḥ<BR>
BhP_04.13.014/2 vyuṣṭaḥ sutaṃ puṣkariṇyāṃ sarvatejasam ādadhe<BR>
BhP_04.13.015/1 sa cakṣuḥ sutam ākūtyāṃ patnyāṃ manum avāpa ha<BR>
BhP_04.13.015/2 manor asūta mahiṣī virajān naḍvalā sutān<BR>
BhP_04.13.016/1 puruṃ kutsaṃ tritaṃ dyumnaṃ satyavantam ṛtaṃ vratam<BR>
BhP_04.13.016/2 agniṣṭomam atīrātraṃ pradyumnaṃ śibim ulmukam<BR>
BhP_04.13.017/1 ulmuko 'janayat putrān puṣkariṇyāṃ ṣaḍ uttamān<BR>
BhP_04.13.017/2 aṅgaṃ sumanasaṃ khyātiṃ kratum aṅgirasaṃ gayam<BR>
BhP_04.13.018/1 sunīthāṅgasya yā patnī suṣuve venam ulbaṇam<BR>
BhP_04.13.018/2 yad-dauḥśīlyāt sa rājarṣir nirviṇṇo niragāt purāt<BR>
BhP_04.13.019/1 yam aṅga śepuḥ kupitā vāg-vajrā munayaḥ kila<BR>
BhP_04.13.019/2 gatāsos tasya bhūyas te mamanthur dakṣiṇaṃ karam<BR>
BhP_04.13.020/1 arājake tadā loke dasyubhiḥ pīḍitāḥ prajāḥ<BR>
BhP_04.13.020/2 jāto nārāyaṇāṃśena pṛthur ādyaḥ kṣitīśvaraḥ<BR>
BhP_04.13.021/0 vidura uvāca<BR>
BhP_04.13.021/1 tasya śīla-nidheḥ sādhor brahmaṇyasya mahātmanaḥ<BR>
BhP_04.13.021/2 rājñaḥ katham abhūd duṣṭā prajā yad vimanā yayau<BR>
BhP_04.13.022/1 kiṃ vāṃho vena uddiśya brahma-daṇḍam ayūyujan<BR>
BhP_04.13.022/2 daṇḍa-vrata-dhare rājñi munayo dharma-kovidāḥ<BR>
BhP_04.13.023/1 nāvadhyeyaḥ prajā-pālaḥ prajābhir aghavān api<BR>
BhP_04.13.023/2 yad asau loka-pālānāṃ bibharty ojaḥ sva-tejasā<BR>
BhP_04.13.024/1 etad ākhyāhi me brahman sunīthātmaja-ceṣṭitam<BR>
BhP_04.13.024/2 śraddadhānāya bhaktāya tvaṃ parāvara-vittamaḥ<BR>
BhP_04.13.025/0 maitreya uvāca<BR>
BhP_04.13.025/1 aṅgo 'śvamedhaṃ rājarṣir ājahāra mahā-kratum<BR>
BhP_04.13.025/2 nājagmur devatās tasminn āhūtā brahma-vādibhiḥ<BR>
BhP_04.13.026/1 tam ūcur vismitās tatra yajamānam athartvijaḥ<BR>
BhP_04.13.026/2 havīṃṣi hūyamānāni na te gṛhṇanti devatāḥ<BR>
BhP_04.13.027/1 rājan havīṃṣy aduṣṭāni śraddhayāsāditāni te<BR>
BhP_04.13.027/2 chandāṃsy ayāta-yāmāni yojitāni dhṛta-vrataiḥ<BR>
BhP_04.13.028/1 na vidāmeha devānāṃ helanaṃ vayam aṇv api<BR>
BhP_04.13.028/2 yan na gṛhṇanti bhāgān svān ye devāḥ karma-sākṣiṇaḥ<BR>
BhP_04.13.029/0 maitreya uvāca<BR>
BhP_04.13.029/1 aṅgo dvija-vacaḥ śrutvā yajamānaḥ sudurmanāḥ<BR>
BhP_04.13.029/2 tat praṣṭuṃ vyasṛjad vācaṃ sadasyāṃs tad-anujñayā<BR>
BhP_04.13.030/1 nāgacchanty āhutā devā na gṛhṇanti grahān iha<BR>
BhP_04.13.030/2 sadasas-patayo brūta kim avadyaṃ mayā kṛtam<BR>
BhP_04.13.031/0 sadasas-pataya ūcuḥ<BR>
BhP_04.13.031/1 nara-deveha bhavato nāghaṃ tāvan manāk sthitam<BR>
BhP_04.13.031/2 asty ekaṃ prāktanam aghaṃ yad ihedṛk tvam aprajaḥ<BR>
BhP_04.13.032/1 tathā sādhaya bhadraṃ te ātmānaṃ suprajaṃ nṛpa<BR>
BhP_04.13.032/2 iṣṭas te putra-kāmasya putraṃ dāsyati yajña-bhuk<BR>
BhP_04.13.033/1 tathā sva-bhāgadheyāni grahīṣyanti divaukasaḥ<BR>
BhP_04.13.033/2 yad yajña-puruṣaḥ sākṣād apatyāya harir vṛtaḥ<BR>
BhP_04.13.034/1 tāṃs tān kāmān harir dadyād yān yān kāmayate janaḥ<BR>
BhP_04.13.034/2 ārādhito yathaivaiṣa tathā puṃsāṃ phalodayaḥ<BR>
BhP_04.13.035/1 iti vyavasitā viprās tasya rājñaḥ prajātaye<BR>
BhP_04.13.035/2 puroḍāśaṃ niravapan śipi-viṣṭāya viṣṇave<BR>
BhP_04.13.036/1 tasmāt puruṣa uttasthau hema-māly amalāmbaraḥ<BR>
BhP_04.13.036/2 hiraṇmayena pātreṇa siddham ādāya pāyasam<BR>
BhP_04.13.037/1 sa viprānumato rājā gṛhītvāñjalinaudanam<BR>
BhP_04.13.037/2 avaghrāya mudā yuktaḥ prādāt patnyā udāra-dhīḥ<BR>
BhP_04.13.038/1 sā tat puṃ-savanaṃ rājñī prāśya vai patyur ādadhe<BR>
BhP_04.13.038/2 garbhaṃ kāla upāvṛtte kumāraṃ suṣuve 'prajā<BR>
BhP_04.13.039/1 sa bāla eva puruṣo mātāmaham anuvrataḥ<BR>
BhP_04.13.039/2 adharmāṃśodbhavaṃ mṛtyuṃ tenābhavad adhārmikaḥ<BR>
BhP_04.13.040/1 sa śarāsanam udyamya mṛgayur vana-gocaraḥ<BR>
BhP_04.13.040/2 hanty asādhur mṛgān dīnān veno 'sāv ity arauj janaḥ<BR>
BhP_04.13.041/1 ākrīḍe krīḍato bālān vayasyān atidāruṇaḥ<BR>
BhP_04.13.041/2 prasahya niranukrośaḥ paśu-māram amārayat<BR>
BhP_04.13.042/1 taṃ vicakṣya khalaṃ putraṃ śāsanair vividhair nṛpaḥ<BR>
BhP_04.13.042/2 yadā na śāsituṃ kalpo bhṛśam āsīt sudurmanāḥ<BR>
BhP_04.13.043/1 prāyeṇābhyarcito devo ye 'prajā gṛha-medhinaḥ<BR>
BhP_04.13.043/2 kad-apatya-bhṛtaṃ duḥkhaṃ ye na vindanti durbharam<BR>
BhP_04.13.044/1 yataḥ pāpīyasī kīrtir adharmaś ca mahān nṛṇām<BR>
BhP_04.13.044/2 yato virodhaḥ sarveṣāṃ yata ādhir anantakaḥ<BR>
BhP_04.13.045/1 kas taṃ prajāpadeśaṃ vai moha-bandhanam ātmanaḥ<BR>
BhP_04.13.045/2 paṇḍito bahu manyeta yad-arthāḥ kleśadā gṛhāḥ<BR>
BhP_04.13.046/1 kad-apatyaṃ varaṃ manye sad-apatyāc chucāṃ padāt<BR>
BhP_04.13.046/2 nirvidyeta gṛhān martyo yat-kleśa-nivahā gṛhāḥ<BR>
BhP_04.13.047/1 evaṃ sa nirviṇṇa-manā nṛpo gṛhān niśītha utthāya mahodayodayāt<BR>
BhP_04.13.047/2 alabdha-nidro 'nupalakṣito nṛbhir hitvā gato vena-suvaṃ prasuptām<BR>
BhP_04.13.048/1 vijñāya nirvidya gataṃ patiṃ prajāḥ purohitāmātya-suhṛd-gaṇādayaḥ<BR>
BhP_04.13.048/2 vicikyur urvyām atiśoka-kātarā yathā nigūḍhaṃ puruṣaṃ kuyoginaḥ<BR>
BhP_04.13.049/1 alakṣayantaḥ padavīṃ prajāpater hatodyamāḥ pratyupasṛtya te purīm<BR>
BhP_04.13.049/2 ṛṣīn sametān abhivandya sāśravo nyavedayan paurava bhartṛ-viplavam<BR>
BhP_04.14.001/0 maitreya uvāca<BR>
BhP_04.14.001/1 bhṛgv-ādayas te munayo lokānāṃ kṣema-darśinaḥ<BR>
BhP_04.14.001/2 goptary asati vai nṝṇāṃ paśyantaḥ paśu-sāmyatām<BR>
BhP_04.14.002/1 vīra-mātaram āhūya sunīthāṃ brahma-vādinaḥ<BR>
BhP_04.14.002/2 prakṛty-asammataṃ venam abhyaṣiñcan patiṃ bhuvaḥ<BR>
BhP_04.14.003/1 śrutvā nṛpāsana-gataṃ venam atyugra-śāsanam<BR>
BhP_04.14.003/2 nililyur dasyavaḥ sadyaḥ sarpa-trastā ivākhavaḥ<BR>
BhP_04.14.004/1 sa ārūḍha-nṛpa-sthāna unnaddho 'ṣṭa-vibhūtibhiḥ<BR>
BhP_04.14.004/2 avamene mahā-bhāgān stabdhaḥ sambhāvitaḥ svataḥ<BR>
BhP_04.14.005/1 evaṃ madāndha utsikto niraṅkuśa iva dvipaḥ<BR>
BhP_04.14.005/2 paryaṭan ratham āsthāya kampayann iva rodasī<BR>
BhP_04.14.006/1 na yaṣṭavyaṃ na dātavyaṃ na hotavyaṃ dvijāḥ kvacit<BR>
BhP_04.14.006/2 iti nyavārayad dharmaṃ bherī-ghoṣeṇa sarvaśaḥ<BR>
BhP_04.14.007/1 venasyāvekṣya munayo durvṛttasya viceṣṭitam<BR>
BhP_04.14.007/2 vimṛśya loka-vyasanaṃ kṛpayocuḥ sma satriṇaḥ<BR>
BhP_04.14.008/1 aho ubhayataḥ prāptaṃ lokasya vyasanaṃ mahat<BR>
BhP_04.14.008/2 dāruṇy ubhayato dīpte iva taskara-pālayoḥ<BR>
BhP_04.14.009/1 arājaka-bhayād eṣa kṛto rājātad-arhaṇaḥ<BR>
BhP_04.14.009/2 tato 'py āsīd bhayaṃ tv adya kathaṃ syāt svasti dehinām<BR>
BhP_04.14.010/1 aher iva payaḥ-poṣaḥ poṣakasyāpy anartha-bhṛt<BR>
BhP_04.14.010/2 venaḥ prakṛtyaiva khalaḥ sunīthā-garbha-sambhavaḥ<BR>
BhP_04.14.011/1 nirūpitaḥ prajā-pālaḥ sa jighāṃsati vai prajāḥ<BR>
BhP_04.14.011/2 tathāpi sāntvayemāmuṃ nāsmāṃs tat-pātakaṃ spṛśet<BR>
BhP_04.14.012/1 tad-vidvadbhir asad-vṛtto veno 'smābhiḥ kṛto nṛpaḥ<BR>
BhP_04.14.012/2 sāntvito yadi no vācaṃ na grahīṣyaty adharma-kṛt<BR>
BhP_04.14.013/1 loka-dhikkāra-sandagdhaṃ dahiṣyāmaḥ sva-tejasā<BR>
BhP_04.14.013/2 evam adhyavasāyainaṃ munayo gūḍha-manyavaḥ<BR>
BhP_04.14.013/3 upavrajyābruvan venaṃ sāntvayitvā ca sāmabhiḥ<BR>
BhP_04.14.014/0 munaya ūcuḥ<BR>
BhP_04.14.014/1 nṛpa-varya nibodhaitad yat te vijñāpayāma bhoḥ<BR>
BhP_04.14.014/2 āyuḥ-śrī-bala-kīrtīnāṃ tava tāta vivardhanam<BR>
BhP_04.14.015/1 dharma ācaritaḥ puṃsāṃ vāṅ-manaḥ-kāya-buddhibhiḥ<BR>
BhP_04.14.015/2 lokān viśokān vitaraty athānantyam asaṅginām<BR>
BhP_04.14.016/1 sa te mā vinaśed vīra prajānāṃ kṣema-lakṣaṇaḥ<BR>
BhP_04.14.016/2 yasmin vinaṣṭe nṛpatir aiśvaryād avarohati<BR>
BhP_04.14.017/1 rājann asādhv-amātyebhyaś corādibhyaḥ prajā nṛpaḥ<BR>
BhP_04.14.017/2 rakṣan yathā baliṃ gṛhṇann iha pretya ca modate<BR>
BhP_04.14.018/1 yasya rāṣṭre pure caiva bhagavān yajña-pūruṣaḥ<BR>
BhP_04.14.018/2 ijyate svena dharmeṇa janair varṇāśramānvitaiḥ<BR>
BhP_04.14.019/1 tasya rājño mahā-bhāga bhagavān bhūta-bhāvanaḥ<BR>
BhP_04.14.019/2 parituṣyati viśvātmā tiṣṭhato nija-śāsane<BR>
BhP_04.14.020/1 tasmiṃs tuṣṭe kim aprāpyaṃjagatām īśvareśvare<BR>
BhP_04.14.020/2 lokāḥ sapālā hy etasmai haranti balim ādṛtāḥ<BR>
BhP_04.14.021/1 taṃ sarva-lokāmara-yajña-saṅgrahaṃ trayīmayaṃ dravyamayaṃ tapomayam<BR>
BhP_04.14.021/2 yajñair vicitrair yajato bhavāya te rājan sva-deśān anuroddhum arhasi<BR>
BhP_04.14.022/1 yajñena yuṣmad-viṣaye dvijātibhir vitāyamānena surāḥ kalā hareḥ<BR>
BhP_04.14.022/2 sviṣṭāḥ sutuṣṭāḥ pradiśanti vāñchitaṃ tad-dhelanaṃ nārhasi vīra ceṣṭitum<BR>
BhP_04.14.023/0 vena uvāca<BR>
BhP_04.14.023/1 bāliśā bata yūyaṃ vā adharme dharma-māninaḥ<BR>
BhP_04.14.023/2 ye vṛttidaṃ patiṃ hitvā jāraṃ patim upāsate<BR>
BhP_04.14.024/1 avajānanty amī mūḍhā nṛpa-rūpiṇam īśvaram<BR>
BhP_04.14.024/2 nānuvindanti te bhadram iha loke paratra ca<BR>
BhP_04.14.025/1 ko yajña-puruṣo nāma yatra vo bhaktir īdṛśī<BR>
BhP_04.14.025/2 bhartṛ-sneha-vidūrāṇāṃ yathā jāre kuyoṣitām<BR>
BhP_04.14.026/1 viṣṇur viriñco giriśa indro vāyur yamo raviḥ<BR>
BhP_04.14.026/2 parjanyo dhanadaḥ somaḥ kṣitir agnir apāmpatiḥ<BR>
BhP_04.14.027/1 ete cānye ca vibudhāḥ prabhavo vara-śāpayoḥ<BR>
BhP_04.14.027/2 dehe bhavanti nṛpateḥ sarva-devamayo nṛpaḥ<BR>
BhP_04.14.028/1 tasmān māṃ karmabhir viprā yajadhvaṃ gata-matsarāḥ<BR>
BhP_04.14.028/2 baliṃ ca mahyaṃ harata matto 'nyaḥ ko 'gra-bhuk pumān<BR>
BhP_04.14.029/0 maitreya uvāca<BR>
BhP_04.14.029/1 itthaṃ viparyaya-matiḥ pāpīyān utpathaṃ gataḥ<BR>
BhP_04.14.029/2 anunīyamānas tad-yācñāṃ na cakre bhraṣṭa-maṅgalaḥ<BR>
BhP_04.14.030/1 iti te 'sat-kṛtās tena dvijāḥ paṇḍita-māninā<BR>
BhP_04.14.030/2 bhagnāyāṃ bhavya-yācñāyāṃ tasmai vidura cukrudhuḥ<BR>
BhP_04.14.031/1 hanyatāṃ hanyatām eṣa pāpaḥ prakṛti-dāruṇaḥ<BR>
BhP_04.14.031/2 jīvan jagad asāv āśu kurute bhasmasād dhruvam<BR>
BhP_04.14.032/1 nāyam arhaty asad-vṛtto naradeva-varāsanam<BR>
BhP_04.14.032/2 yo 'dhiyajña-patiṃ viṣṇuṃ vinindaty anapatrapaḥ<BR>
BhP_04.14.033/1 ko vainaṃ paricakṣīta venam ekam ṛte 'śubham<BR>
BhP_04.14.033/2 prāpta īdṛśam aiśvaryaṃ yad-anugraha-bhājanaḥ<BR>
BhP_04.14.034/1 itthaṃ vyavasitā hantum ṛṣayo rūḍha-manyavaḥ<BR>
BhP_04.14.034/2 nijaghnur huṅkṛtair venaṃ hatam acyuta-nindayā<BR>
BhP_04.14.035/1 ṛṣibhiḥ svāśrama-padaṃ gate putra-kalevaram<BR>
BhP_04.14.035/2 sunīthā pālayām āsa vidyā-yogena śocatī<BR>
BhP_04.14.036/1 ekadā munayas te tu sarasvat-salilāplutāḥ<BR>
BhP_04.14.036/2 hutvāgnīn sat-kathāś cakrur upaviṣṭāḥ sarit-taṭe<BR>
BhP_04.14.037/1 vīkṣyotthitāṃs tadotpātān āhur loka-bhayaṅkarān<BR>
BhP_04.14.037/2 apy abhadram anāthāyā dasyubhyo na bhaved bhuvaḥ<BR>
BhP_04.14.038/1 evaṃ mṛśanta ṛṣayo dhāvatāṃ sarvato-diśam<BR>
BhP_04.14.038/2 pāṃsuḥ samutthito bhūriś corāṇām abhilumpatām<BR>
BhP_04.14.039/1 tad upadravam ājñāya lokasya vasu lumpatām<BR>
BhP_04.14.039/2 bhartary uparate tasminn anyonyaṃ ca jighāṃsatām<BR>
BhP_04.14.040/1 cora-prāyaṃ jana-padaṃ hīna-sattvam arājakam<BR>
BhP_04.14.040/2 lokān nāvārayañ chaktā api tad-doṣa-darśinaḥ<BR>
BhP_04.14.041/1 brāhmaṇaḥ sama-dṛk śānto dīnānāṃ samupekṣakaḥ<BR>
BhP_04.14.041/2 sravate brahma tasyāpi bhinna-bhāṇḍāt payo yathā<BR>
BhP_04.14.042/1 nāṅgasya vaṃśo rājarṣer eṣa saṃsthātum arhati<BR>
BhP_04.14.042/2 amogha-vīryā hi nṛpā vaṃśe 'smin keśavāśrayāḥ<BR>
BhP_04.14.043/1 viniścityaivam ṛṣayo vipannasya mahīpateḥ<BR>
BhP_04.14.043/2 mamanthur ūruṃ tarasā tatrāsīd bāhuko naraḥ<BR>
BhP_04.14.044/1 kāka-kṛṣṇo 'tihrasvāṅgo hrasva-bāhur mahā-hanuḥ<BR>
BhP_04.14.044/2 hrasva-pān nimna-nāsāgro raktākṣas tāmra-mūrdhajaḥ<BR>
BhP_04.14.045/1 taṃ tu te 'vanataṃ dīnaṃ kiṃ karomīti vādinam<BR>
BhP_04.14.045/2 niṣīdety abruvaṃs tāta sa niṣādas tato 'bhavat<BR>
BhP_04.14.046/1 tasya vaṃśyās tu naiṣādā giri-kānana-gocarāḥ<BR>
BhP_04.14.046/2 yenāharaj jāyamāno vena-kalmaṣam ulbaṇam<BR>
BhP_04.15.001/0 maitreya uvāca<BR>
BhP_04.15.001/1 atha tasya punar viprair aputrasya mahīpateḥ<BR>
BhP_04.15.001/2 bāhubhyāṃ mathyamānābhyāṃ mithunaṃ samapadyata<BR>
BhP_04.15.002/1 tad dṛṣṭvā mithunaṃ jātam ṛṣayo brahma-vādinaḥ<BR>
BhP_04.15.002/2 ūcuḥ parama-santuṣṭā viditvā bhagavat-kalām<BR>
BhP_04.15.003/0 ṛṣaya ūcuḥ<BR>
BhP_04.15.003/1 eṣa viṣṇor bhagavataḥ kalā bhuvana-pālinī<BR>
BhP_04.15.003/2 iyaṃ ca lakṣmyāḥ sambhūtiḥ puruṣasyānapāyinī<BR>
BhP_04.15.004/1 ayaṃ tu prathamo rājñāṃ pumān prathayitā yaśaḥ<BR>
BhP_04.15.004/2 pṛthur nāma mahārājo bhaviṣyati pṛthu-śravāḥ<BR>
BhP_04.15.005/1 iyaṃ ca sudatī devī guṇa-bhūṣaṇa-bhūṣaṇā<BR>
BhP_04.15.005/2 arcir nāma varārohā pṛthum evāvarundhatī<BR>
BhP_04.15.006/1 eṣa sākṣād dharer aṃśojāto loka-rirakṣayā<BR>
BhP_04.15.006/2 iyaṃ ca tat-parā hi śrīr anujajñe 'napāyinī<BR>
BhP_04.15.007/0 maitreya uvāca<BR>
BhP_04.15.007/1 praśaṃsanti sma taṃ viprā gandharva-pravarā jaguḥ<BR>
BhP_04.15.007/2 mumucuḥ sumano-dhārāḥ siddhā nṛtyanti svaḥ-striyaḥ<BR>
BhP_04.15.008/1 śaṅkha-tūrya-mṛdaṅgādyā nedur dundubhayo divi<BR>
BhP_04.15.008/2 tatra sarva upājagmur devarṣi-pitṝṇāṃ gaṇāḥ<BR>
BhP_04.15.009/1 brahmā jagad-gurur devaiḥ sahāsṛtya sureśvaraiḥ<BR>
BhP_04.15.009/2 vainyasya dakṣiṇe haste dṛṣṭvā cihnaṃ gadābhṛtaḥ<BR>
BhP_04.15.010/1 pādayor aravindaṃ ca taṃ vai mene hareḥ kalām<BR>
BhP_04.15.010/2 yasyāpratihataṃ cakram aṃśaḥ sa parameṣṭhinaḥ<BR>
BhP_04.15.011/1 tasyābhiṣeka ārabdho brāhmaṇair brahma-vādibhiḥ<BR>
BhP_04.15.011/2 ābhiṣecanikāny asmai ājahruḥ sarvato janāḥ<BR>
BhP_04.15.012/1 sarit-samudrā girayo nāgā gāvaḥ khagā mṛgāḥ<BR>
BhP_04.15.012/2 dyauḥ kṣitiḥ sarva-bhūtāni samājahrur upāyanam<BR>
BhP_04.15.013/1 so 'bhiṣikto mahārājaḥ suvāsāḥ sādhv-alaṅkṛtaḥ<BR>
BhP_04.15.013/2 patnyārciṣālaṅkṛtayā vireje 'gnir ivāparaḥ<BR>
BhP_04.15.014/1 tasmai jahāra dhanado haimaṃ vīra varāsanam<BR>
BhP_04.15.014/2 varuṇaḥ salila-srāvam ātapatraṃ śaśi-prabham<BR>
BhP_04.15.015/1 vāyuś ca vāla-vyajane dharmaḥ kīrtimayīṃ srajam<BR>
BhP_04.15.015/2 indraḥ kirīṭam utkṛṣṭaṃ daṇḍaṃ saṃyamanaṃ yamaḥ<BR>
BhP_04.15.016/1 brahmā brahmamayaṃ varma bhāratī hāram uttamam<BR>
BhP_04.15.016/2 hariḥ sudarśanaṃ cakraṃ tat-patny avyāhatāṃ śriyam<BR>
BhP_04.15.017/1 daśa-candram asiṃ rudraḥ śata-candraṃ tathāmbikā<BR>
BhP_04.15.017/2 somo 'mṛtamayān aśvāṃs tvaṣṭā rūpāśrayaṃ ratham<BR>
BhP_04.15.018/1 agnir āja-gavaṃ cāpaṃ sūryo raśmimayān iṣūn<BR>
BhP_04.15.018/2 bhūḥ pāduke yogamayyau dyauḥ puṣpāvalim anvaham<BR>
BhP_04.15.019/1 nāṭyaṃ sugītaṃ vāditram antardhānaṃ ca khecarāḥ<BR>
BhP_04.15.019/2 ṛṣayaś cāśiṣaḥ satyāḥ samudraḥ śaṅkham ātmajam<BR>
BhP_04.15.020/1 sindhavaḥ parvatā nadyo ratha-vīthīr mahātmanaḥ<BR>
BhP_04.15.020/2 sūto 'tha māgadho vandī taṃ stotum upatasthire<BR>
BhP_04.15.021/1 stāvakāṃs tān abhipretya pṛthur vainyaḥ pratāpavān<BR>
BhP_04.15.021/2 megha-nirhrādayā vācā prahasann idam abravīt<BR>
BhP_04.15.022/0 pṛthur uvāca<BR>
BhP_04.15.022/1 bhoḥ sūta he māgadha saumya vandin loke 'dhunāspaṣṭa-guṇasya me syāt<BR>
BhP_04.15.022/2 kim āśrayo me stava eṣa yojyatāṃ mā mayy abhūvan vitathā giro vaḥ<BR>
BhP_04.15.023/1 tasmāt parokṣe 'smad-upaśrutāny alaṃ kariṣyatha stotram apīcya-vācaḥ<BR>
BhP_04.15.023/2 saty uttamaśloka-guṇānuvāde jugupsitaṃ na stavayanti sabhyāḥ<BR>
BhP_04.15.024/1 mahad-guṇān ātmani kartum īśaḥ kaḥ stāvakaiḥ stāvayate 'sato 'pi<BR>
BhP_04.15.024/2 te 'syābhaviṣyann iti vipralabdho janāvahāsaṃ kumatir na veda<BR>
BhP_04.15.025/1 prabhavo hy ātmanaḥ stotraṃjugupsanty api viśrutāḥ<BR>
BhP_04.15.025/2 hrīmantaḥ paramodārāḥ pauruṣaṃ vā vigarhitam<BR>
BhP_04.15.026/1 vayaṃ tv aviditā loke sūtādyāpi varīmabhiḥ<BR>
BhP_04.15.026/2 karmabhiḥ katham ātmānaṃ gāpayiṣyāma bālavat<BR>
BhP_04.16.001/0 maitreya uvāca<BR>
BhP_04.16.001/1 iti bruvāṇaṃ nṛpatiṃ gāyakā muni-coditāḥ<BR>
BhP_04.16.001/2 tuṣṭuvus tuṣṭa-manasas tad-vāg-amṛta-sevayā<BR>
BhP_04.16.002/1 nālaṃ vayaṃ te mahimānuvarṇane yo deva-varyo 'vatatāra māyayā<BR>
BhP_04.16.002/2 venāṅga-jātasya ca pauruṣāṇi te vācas-patīnām api babhramur dhiyaḥ<BR>
BhP_04.16.003/1 athāpy udāra-śravasaḥ pṛthor hareḥ kalāvatārasya kathāmṛtādṛtāḥ<BR>
BhP_04.16.003/2 yathopadeśaṃ munibhiḥ pracoditāḥ ślāghyāni karmāṇi vayaṃ vitanmahi<BR>
BhP_04.16.004/1 eṣa dharma-bhṛtāṃ śreṣṭho lokaṃ dharme 'nuvartayan<BR>
BhP_04.16.004/2 goptā ca dharma-setūnāṃ śāstā tat-paripanthinām<BR>
BhP_04.16.005/1 eṣa vai loka-pālānāṃ bibharty ekas tanau tanūḥ<BR>
BhP_04.16.005/2 kāle kāle yathā-bhāgaṃ lokayor ubhayor hitam<BR>
BhP_04.16.006/1 vasu kāla upādatte kāle cāyaṃ vimuñcati<BR>
BhP_04.16.006/2 samaḥ sarveṣu bhūteṣu pratapan sūryavad vibhuḥ<BR>
BhP_04.16.007/1 titikṣaty akramaṃ vainya upary ākramatām api<BR>
BhP_04.16.007/2 bhūtānāṃ karuṇaḥ śaśvad ārtānāṃ kṣiti-vṛttimān<BR>
BhP_04.16.008/1 deve 'varṣaty asau devo naradeva-vapur hariḥ<BR>
BhP_04.16.008/2 kṛcchra-prāṇāḥ prajā hy eṣa rakṣiṣyaty añjasendravat<BR>
BhP_04.16.009/1 āpyāyayaty asau lokaṃ vadanāmṛta-mūrtinā<BR>
BhP_04.16.009/2 sānurāgāvalokena viśada-smita-cāruṇā<BR>
BhP_04.16.010/1 avyakta-vartmaiṣa nigūḍha-kāryo gambhīra-vedhā upagupta-vittaḥ<BR>
BhP_04.16.010/2 ananta-māhātmya-guṇaika-dhāmā pṛthuḥ pracetā iva saṃvṛtātmā<BR>
BhP_04.16.011/1 durāsado durviṣaha āsanno 'pi vidūravat<BR>
BhP_04.16.011/2 naivābhibhavituṃ śakyo venāraṇy-utthito 'nalaḥ<BR>
BhP_04.16.012/1 antar bahiś ca bhūtānāṃ paśyan karmāṇi cāraṇaiḥ<BR>
BhP_04.16.012/2 udāsīna ivādhyakṣo vāyur ātmeva dehinām<BR>
BhP_04.16.013/1 nādaṇḍyaṃ daṇḍayaty eṣa sutam ātma-dviṣām api<BR>
BhP_04.16.013/2 daṇḍayaty ātmajam api daṇḍyaṃ dharma-pathe sthitaḥ<BR>
BhP_04.16.014/1 asyāpratihataṃ cakraṃ pṛthor āmānasācalāt<BR>
BhP_04.16.014/2 vartate bhagavān arko yāvat tapati go-gaṇaiḥ<BR>
BhP_04.16.015/1 rañjayiṣyati yal lokam ayam ātma-viceṣṭitaiḥ<BR>
BhP_04.16.015/2 athāmum āhū rājānaṃ mano-rañjanakaiḥ prajāḥ<BR>
BhP_04.16.016/1 dṛḍha-vrataḥ satya-sandho brahmaṇyo vṛddha-sevakaḥ<BR>
BhP_04.16.016/2 śaraṇyaḥ sarva-bhūtānāṃ mānado dīna-vatsalaḥ<BR>
BhP_04.16.017/1 mātṛ-bhaktiḥ para-strīṣu patnyām ardha ivātmanaḥ<BR>
BhP_04.16.017/2 prajāsu pitṛvat snigdhaḥ kiṅkaro brahma-vādinām<BR>
BhP_04.16.018/1 dehinām ātmavat-preṣṭhaḥ suhṛdāṃ nandi-vardhanaḥ<BR>
BhP_04.16.018/2 mukta-saṅga-prasaṅgo 'yaṃ daṇḍa-pāṇir asādhuṣu<BR>
BhP_04.16.019/1 ayaṃ tu sākṣād bhagavāṃs try-adhīśaḥ kūṭa-stha ātmā kalayāvatīrṇaḥ<BR>
BhP_04.16.019/2 yasminn avidyā-racitaṃ nirarthakaṃ paśyanti nānātvam api pratītam<BR>
BhP_04.16.020/1 ayaṃ bhuvo maṇḍalam odayādrer goptaika-vīro naradeva-nāthaḥ<BR>
BhP_04.16.020/2 āsthāya jaitraṃ ratham ātta-cāpaḥ paryasyate dakṣiṇato yathārkaḥ<BR>
BhP_04.16.021/1 asmai nṛ-pālāḥ kila tatra tatra baliṃ hariṣyanti saloka-pālāḥ<BR>
BhP_04.16.021/2 maṃsyanta eṣāṃ striya ādi-rājaṃ cakrāyudhaṃ tad-yaśa uddharantyaḥ<BR>
BhP_04.16.022/1 ayaṃ mahīṃ gāṃ duduhe 'dhirājaḥ prajāpatir vṛtti-karaḥ prajānām<BR>
BhP_04.16.022/2 yo līlayādrīn sva-śarāsa-koṭyā bhindan samāṃ gām akarod yathendraḥ<BR>
BhP_04.16.023/1 visphūrjayann āja-gavaṃ dhanuḥ svayaṃ yadācarat kṣmām aviṣahyam ājau<BR>
BhP_04.16.023/2 tadā nililyur diśi diśy asanto lāṅgūlam udyamya yathā mṛgendraḥ<BR>
BhP_04.16.024/1 eṣo 'śvamedhāñ śatam ājahāra sarasvatī prādurabhāvi yatra<BR>
BhP_04.16.024/2 ahārṣīd yasya hayaṃ purandaraḥ śata-kratuś carame vartamāne<BR>
BhP_04.16.025/1 eṣa sva-sadmopavane sametya sanat-kumāraṃ bhagavantam ekam<BR>
BhP_04.16.025/2 ārādhya bhaktyālabhatāmalaṃ taj jñānaṃ yato brahma paraṃ vidanti<BR>
BhP_04.16.026/1 tatra tatra giras tās tā iti viśruta-vikramaḥ<BR>
BhP_04.16.026/2 śroṣyaty ātmāśritā gāthāḥ pṛthuḥ pṛthu-parākramaḥ<BR>
BhP_04.16.027/1 diśo vijityāpratiruddha-cakraḥ sva-tejasotpāṭita-loka-śalyaḥ<BR>
BhP_04.16.027/2 surāsurendrair upagīyamāna- mahānubhāvo bhavitā patir bhuvaḥ<BR>
BhP_04.17.001/0 maitreya uvāca<BR>
BhP_04.17.001/1 evaṃ sa bhagavān vainyaḥ khyāpito guṇa-karmabhiḥ<BR>
BhP_04.17.001/2 chandayām āsa tān kāmaiḥ pratipūjyābhinandya ca<BR>
BhP_04.17.002/1 brāhmaṇa-pramukhān varṇān bhṛtyāmātya-purodhasaḥ<BR>
BhP_04.17.002/2 paurān jāna-padān śreṇīḥ prakṛtīḥ samapūjayat<BR>
BhP_04.17.003/0 vidura uvāca<BR>
BhP_04.17.003/1 kasmād dadhāra go-rūpaṃ dharitrī bahu-rūpiṇī<BR>
BhP_04.17.003/2 yāṃ dudoha pṛthus tatra ko vatso dohanaṃ ca kim<BR>
BhP_04.17.004/1 prakṛtyā viṣamā devī kṛtā tena samā katham<BR>
BhP_04.17.004/2 tasya medhyaṃ hayaṃ devaḥ kasya hetor apāharat<BR>
BhP_04.17.005/1 sanat-kumārād bhagavato brahman brahma-vid-uttamāt<BR>
BhP_04.17.005/2 labdhvā jñānaṃ sa-vijñānaṃ rājarṣiḥ kāṃ gatiṃ gataḥ<BR>
BhP_04.17.006/1 yac cānyad api kṛṣṇasya bhavān bhagavataḥ prabhoḥ<BR>
BhP_04.17.006/2 śravaḥ suśravasaḥ puṇyaṃ pūrva-deha-kathāśrayam<BR>
BhP_04.17.007/1 bhaktāya me 'nuraktāya tava cādhokṣajasya ca<BR>
BhP_04.17.007/2 vaktum arhasi yo 'duhyad vainya-rūpeṇa gām imām<BR>
BhP_04.17.008/0 sūta uvāca<BR>
BhP_04.17.008/1 codito vidureṇaivaṃ vāsudeva-kathāṃ prati<BR>
BhP_04.17.008/2 praśasya taṃ prīta-manā maitreyaḥ pratyabhāṣata<BR>
BhP_04.17.009/0 maitreya uvāca<BR>
BhP_04.17.009/1 yadābhiṣiktaḥ pṛthur aṅga viprair āmantrito janatāyāś ca pālaḥ<BR>
BhP_04.17.009/2 prajā niranne kṣiti-pṛṣṭha etya kṣut-kṣāma-dehāḥ patim abhyavocan<BR>
BhP_04.17.010/1 vayaṃ rājañ jāṭhareṇābhitaptā yathāgninā koṭara-sthena vṛkṣāḥ<BR>
BhP_04.17.010/2 tvām adya yātāḥ śaraṇaṃ śaraṇyaṃ yaḥ sādhito vṛtti-karaḥ patir naḥ<BR>
BhP_04.17.011/1 tan no bhavān īhatu rātave 'nnaṃ kṣudhārditānāṃ naradeva-deva<BR>
BhP_04.17.011/2 yāvan na naṅkṣyāmaha ujjhitorjā vārtā-patis tvaṃ kila loka-pālaḥ<BR>
BhP_04.17.012/0 maitreya uvāca<BR>
BhP_04.17.012/1 pṛthuḥ prajānāṃ karuṇaṃ niśamya paridevitam<BR>
BhP_04.17.012/2 dīrghaṃ dadhyau kuruśreṣṭha nimittaṃ so 'nvapadyata<BR>
BhP_04.17.013/1 iti vyavasito buddhyā pragṛhīta-śarāsanaḥ<BR>
BhP_04.17.013/2 sandadhe viśikhaṃ bhūmeḥ kruddhas tripura-hā yathā<BR>
BhP_04.17.014/1 pravepamānā dharaṇī niśāmyodāyudhaṃ ca tam<BR>
BhP_04.17.014/2 gauḥ saty apādravad bhītā mṛgīva mṛgayu-drutā<BR>
BhP_04.17.015/1 tām anvadhāvat tad vainyaḥ kupito 'tyaruṇekṣaṇaḥ<BR>
BhP_04.17.015/2 śaraṃ dhanuṣi sandhāya yatra yatra palāyate<BR>
BhP_04.17.016/1 sā diśo vidiśo devī rodasī cāntaraṃ tayoḥ<BR>
BhP_04.17.016/2 dhāvantī tatra tatrainaṃ dadarśānūdyatāyudham<BR>
BhP_04.17.017/1 loke nāvindata trāṇaṃ vainyān mṛtyor iva prajāḥ<BR>
BhP_04.17.017/2 trastā tadā nivavṛte hṛdayena vidūyatā<BR>
BhP_04.17.018/1 uvāca ca mahā-bhāgaṃ dharma-jñāpanna-vatsala<BR>
BhP_04.17.018/2 trāhi mām api bhūtānāṃ pālane 'vasthito bhavān<BR>
BhP_04.17.019/1 sa tvaṃ jighāṃsase kasmād dīnām akṛta-kilbiṣām<BR>
BhP_04.17.019/2 ahaniṣyat kathaṃ yoṣāṃ dharma-jña iti yo mataḥ<BR>
BhP_04.17.020/1 praharanti na vai strīṣu kṛtāgaḥsv api jantavaḥ<BR>
BhP_04.17.020/2 kim uta tvad-vidhā rājan karuṇā dīna-vatsalāḥ<BR>
BhP_04.17.021/1 māṃ vipāṭyājarāṃ nāvaṃ yatra viśvaṃ pratiṣṭhitam<BR>
BhP_04.17.021/2 ātmānaṃ ca prajāś cemāḥ katham ambhasi dhāsyasi<BR>
BhP_04.17.022/0 pṛthur uvāca<BR>
BhP_04.17.022/1 vasudhe tvāṃ vadhiṣyāmi mac-chāsana-parāṅ-mukhīm<BR>
BhP_04.17.022/2 bhāgaṃ barhiṣi yā vṛṅkte na tanoti ca no vasu<BR>
BhP_04.17.023/1 yavasaṃ jagdhy anudinaṃ naiva dogdhy audhasaṃ payaḥ<BR>
BhP_04.17.023/2 tasyām evaṃ hi duṣṭāyāṃ daṇḍo nātra na śasyate<BR>
BhP_04.17.024/1 tvaṃ khalv oṣadhi-bījāni prāk sṛṣṭāni svayambhuvā<BR>
BhP_04.17.024/2 na muñcasy ātma-ruddhāni mām avajñāya manda-dhīḥ<BR>
BhP_04.17.025/1 amūṣāṃ kṣut-parītānām ārtānāṃ paridevitam<BR>
BhP_04.17.025/2 śamayiṣyāmi mad-bāṇair bhinnāyās tava medasā<BR>
BhP_04.17.026/1 pumān yoṣid uta klība ātma-sambhāvano 'dhamaḥ<BR>
BhP_04.17.026/2 bhūteṣu niranukrośo nṛpāṇāṃ tad-vadho 'vadhaḥ<BR>
BhP_04.17.027/1 tvāṃ stabdhāṃ durmadāṃ nītvā māyā-gāṃ tilaśaḥ śaraiḥ<BR>
BhP_04.17.027/2 ātma-yoga-balenemā dhārayiṣyāmy ahaṃ prajāḥ<BR>
BhP_04.17.028/1 evaṃ manyumayīṃ mūrtiṃ kṛtāntam iva bibhratam<BR>
BhP_04.17.028/2 praṇatā prāñjaliḥ prāha mahī sañjāta-vepathuḥ<BR>
BhP_04.17.029/0 dharovāca<BR>
BhP_04.17.029/1 namaḥ parasmai puruṣāya māyayā vinyasta-nānā-tanave guṇātmane<BR>
BhP_04.17.029/2 namaḥ svarūpānubhavena nirdhuta- dravya-kriyā-kāraka-vibhramormaye<BR>
BhP_04.17.030/1 yenāham ātmāyatanaṃ vinirmitā dhātrā yato 'yaṃ guṇa-sarga-saṅgrahaḥ<BR>
BhP_04.17.030/2 sa eva māṃ hantum udāyudhaḥ svarāḍ upasthito 'nyaṃ śaraṇaṃ kam āśraye<BR>
BhP_04.17.031/1 ya etad ādāv asṛjac carācaraṃ sva-māyayātmāśrayayāvitarkyayā<BR>
BhP_04.17.031/2 tayaiva so 'yaṃ kila goptum udyataḥ kathaṃ nu māṃ dharma-paro jighāṃsati<BR>
BhP_04.17.032/1 nūnaṃ bateśasya samīhitaṃ janais tan-māyayā durjayayākṛtātmabhiḥ<BR>
BhP_04.17.032/2 na lakṣyate yas tv akarod akārayad yo 'neka ekaḥ parataś ca īśvaraḥ<BR>
BhP_04.17.033/1 sargādi yo 'syānuruṇaddhi śaktibhir dravya-kriyā-kāraka-cetanātmabhiḥ<BR>
BhP_04.17.033/2 tasmai samunnaddha-niruddha-śaktaye namaḥ parasmai puruṣāya vedhase<BR>
BhP_04.17.034/1 sa vai bhavān ātma-vinirmitaṃ jagad bhūtendriyāntaḥ-karaṇātmakaṃ vibho<BR>
BhP_04.17.034/2 saṃsthāpayiṣyann aja māṃ rasātalād abhyujjahārāmbhasa ādi-sūkaraḥ<BR>
BhP_04.17.035/1 apām upasthe mayi nāvy avasthitāḥ prajā bhavān adya rirakṣiṣuḥ kila<BR>
BhP_04.17.035/2 sa vīra-mūrtiḥ samabhūd dharā-dharo yo māṃ payasy ugra-śaro jighāṃsasi<BR>
BhP_04.17.036/1 nūnaṃ janair īhitam īśvarāṇām asmad-vidhais tad-guṇa-sarga-māyayā<BR>
BhP_04.17.036/2 na jñāyate mohita-citta-vartmabhis tebhyo namo vīra-yaśas-karebhyaḥ<BR>
BhP_04.18.001/0 maitreya uvāca<BR>
BhP_04.18.001/1 itthaṃ pṛthum abhiṣṭūya ruṣā prasphuritādharam<BR>
BhP_04.18.001/2 punar āhāvanir bhītā saṃstabhyātmānam ātmanā<BR>
BhP_04.18.002/1 sanniyacchābhibho manyuṃ nibodha śrāvitaṃ ca me<BR>
BhP_04.18.002/2 sarvataḥ sāram ādatte yathā madhu-karo budhaḥ<BR>
BhP_04.18.003/1 asmin loke 'thavāmuṣmin munibhis tattva-darśibhiḥ<BR>
BhP_04.18.003/2 dṛṣṭā yogāḥ prayuktāś ca puṃsāṃ śreyaḥ-prasiddhaye<BR>
BhP_04.18.004/1 tān ātiṣṭhati yaḥ samyag upāyān pūrva-darśitān<BR>
BhP_04.18.004/2 avaraḥ śraddhayopeta upeyān vindate 'ñjasā<BR>
BhP_04.18.005/1 tān anādṛtya yo 'vidvān arthān ārabhate svayam<BR>
BhP_04.18.005/2 tasya vyabhicaranty arthā ārabdhāś ca punaḥ punaḥ<BR>
BhP_04.18.006/1 purā sṛṣṭā hy oṣadhayo brahmaṇā yā viśāmpate<BR>
BhP_04.18.006/2 bhujyamānā mayā dṛṣṭā asadbhir adhṛta-vrataiḥ<BR>
BhP_04.18.007/1 apālitānādṛtā ca bhavadbhir loka-pālakaiḥ<BR>
BhP_04.18.007/2 corī-bhūte 'tha loke 'haṃ yajñārthe 'grasam oṣadhīḥ<BR>
BhP_04.18.008/1 nūnaṃ tā vīrudhaḥ kṣīṇā mayi kālena bhūyasā<BR>
BhP_04.18.008/2 tatra yogena dṛṣṭena bhavān ādātum arhati<BR>
BhP_04.18.009/1 vatsaṃ kalpaya me vīra yenāhaṃ vatsalā tava<BR>
BhP_04.18.009/2 dhokṣye kṣīramayān kāmān anurūpaṃ ca dohanam<BR>
BhP_04.18.010/1 dogdhāraṃ ca mahā-bāho bhūtānāṃ bhūta-bhāvana<BR>
BhP_04.18.010/2 annam īpsitam ūrjasvad bhagavān vāñchate yadi<BR>
BhP_04.18.011/1 samāṃ ca kuru māṃ rājan deva-vṛṣṭaṃ yathā payaḥ<BR>
BhP_04.18.011/2 apartāv api bhadraṃ te upāvarteta me vibho<BR>
BhP_04.18.012/1 iti priyaṃ hitaṃ vākyaṃ bhuva ādāya bhūpatiḥ<BR>
BhP_04.18.012/2 vatsaṃ kṛtvā manuṃ pāṇāv aduhat sakalauṣadhīḥ<BR>
BhP_04.18.013/1 tathāpare ca sarvatra sāram ādadate budhāḥ<BR>
BhP_04.18.013/2 tato 'nye ca yathā-kāmaṃ duduhuḥ pṛthu-bhāvitām<BR>
BhP_04.18.014/1 ṛṣayo duduhur devīm indriyeṣv atha sattama<BR>
BhP_04.18.014/2 vatsaṃ bṛhaspatiṃ kṛtvā payaś chandomayaṃ śuci<BR>
BhP_04.18.015/1 kṛtvā vatsaṃ sura-gaṇā indraṃ somam adūduhan<BR>
BhP_04.18.015/2 hiraṇmayena pātreṇa vīryam ojo balaṃ payaḥ<BR>
BhP_04.18.016/1 daiteyā dānavā vatsaṃ prahlādam asurarṣabham<BR>
BhP_04.18.016/2 vidhāyādūduhan kṣīram ayaḥ-pātre surāsavam<BR>
BhP_04.18.017/1 gandharvāpsaraso 'dhukṣan pātre padmamaye payaḥ<BR>
BhP_04.18.017/2 vatsaṃ viśvāvasuṃ kṛtvā gāndharvaṃ madhu saubhagam<BR>
BhP_04.18.018/1 vatsena pitaro 'ryamṇā kavyaṃ kṣīram adhukṣata<BR>
BhP_04.18.018/2 āma-pātre mahā-bhāgāḥ śraddhayā śrāddha-devatāḥ<BR>
BhP_04.18.019/1 prakalpya vatsaṃ kapilaṃ siddhāḥ saṅkalpanāmayīm<BR>
BhP_04.18.019/2 siddhiṃ nabhasi vidyāṃ ca ye ca vidyādharādayaḥ<BR>
BhP_04.18.020/1 anye ca māyino māyām antardhānādbhutātmanām<BR>
BhP_04.18.020/2 mayaṃ prakalpya vatsaṃ te duduhur dhāraṇāmayīm<BR>
BhP_04.18.021/1 yakṣa-rakṣāṃsi bhūtāni piśācāḥ piśitāśanāḥ<BR>
BhP_04.18.021/2 bhūteśa-vatsā duduhuḥ kapāle kṣatajāsavam<BR>
BhP_04.18.022/1 tathāhayo dandaśūkāḥ sarpā nāgāś ca takṣakam<BR>
BhP_04.18.022/2 vidhāya vatsaṃ duduhur bila-pātre viṣaṃ payaḥ<BR>
BhP_04.18.023/1 paśavo yavasaṃ kṣīraṃ vatsaṃ kṛtvā ca go-vṛṣam<BR>
BhP_04.18.023/2 araṇya-pātre cādhukṣan mṛgendreṇa ca daṃṣṭriṇaḥ<BR>
BhP_04.18.024/1 kravyādāḥ prāṇinaḥ kravyaṃ duduhuḥ sve kalevare<BR>
BhP_04.18.024/2 suparṇa-vatsā vihagāś caraṃ cācaram eva ca<BR>
BhP_04.18.025/1 vaṭa-vatsā vanaspatayaḥ pṛthag rasamayaṃ payaḥ<BR>
BhP_04.18.025/2 girayo himavad-vatsā nānā-dhātūn sva-sānuṣu<BR>
BhP_04.18.026/1 sarve sva-mukhya-vatsena sve sve pātre pṛthak payaḥ<BR>
BhP_04.18.026/2 sarva-kāma-dughāṃ pṛthvīṃ duduhuḥ pṛthu-bhāvitām<BR>
BhP_04.18.027/1 evaṃ pṛthv-ādayaḥ pṛthvīm annādāḥ svannam ātmanaḥ<BR>
BhP_04.18.027/2 doha-vatsādi-bhedena kṣīra-bhedaṃ kurūdvaha<BR>
BhP_04.18.028/1 tato mahīpatiḥ prītaḥ sarva-kāma-dughāṃ pṛthuḥ<BR>
BhP_04.18.028/2 duhitṛtve cakāremāṃ premṇā duhitṛ-vatsalaḥ<BR>
BhP_04.18.029/1 cūrṇayan sva-dhanuṣ-koṭyā giri-kūṭāni rāja-rāṭ<BR>
BhP_04.18.029/2 bhū-maṇḍalam idaṃ vainyaḥ prāyaś cakre samaṃ vibhuḥ<BR>
BhP_04.18.030/1 athāsmin bhagavān vainyaḥ prajānāṃ vṛttidaḥ pitā<BR>
BhP_04.18.030/2 nivāsān kalpayāṃ cakre tatra tatra yathārhataḥ<BR>
BhP_04.18.031/1 grāmān puraḥ pattanāni durgāṇi vividhāni ca<BR>
BhP_04.18.031/2 ghoṣān vrajān sa-śibirān ākarān kheṭa-kharvaṭān<BR>
BhP_04.18.032/1 prāk pṛthor iha naivaiṣā pura-grāmādi-kalpanā<BR>
BhP_04.18.032/2 yathā-sukhaṃ vasanti sma tatra tatrākutobhayāḥ<BR>
BhP_04.19.001/0 maitreya uvāca<BR>
BhP_04.19.001/1 athādīkṣata rājā tu hayamedha-śatena saḥ<BR>
BhP_04.19.001/2 brahmāvarte manoḥ kṣetre yatra prācī sarasvatī<BR>
BhP_04.19.002/1 tad abhipretya bhagavān karmātiśayam ātmanaḥ<BR>
BhP_04.19.002/2 śata-kratur na mamṛṣe pṛthor yajña-mahotsavam<BR>
BhP_04.19.003/1 yatra yajña-patiḥ sākṣād bhagavān harir īśvaraḥ<BR>
BhP_04.19.003/2 anvabhūyata sarvātmā sarva-loka-guruḥ prabhuḥ<BR>
BhP_04.19.004/1 anvito brahma-śarvābhyāṃ loka-pālaiḥ sahānugaiḥ<BR>
BhP_04.19.004/2 upagīyamāno gandharvair munibhiś cāpsaro-gaṇaiḥ<BR>
BhP_04.19.005/1 siddhā vidyādharā daityā dānavā guhyakādayaḥ<BR>
BhP_04.19.005/2 sunanda-nanda-pramukhāḥ pārṣada-pravarā hareḥ<BR>
BhP_04.19.006/1 kapilo nārado datto yogeśāḥ sanakādayaḥ<BR>
BhP_04.19.006/2 tam anvīyur bhāgavatā ye ca tat-sevanotsukāḥ<BR>
BhP_04.19.007/1 yatra dharma-dughā bhūmiḥ sarva-kāma-dughā satī<BR>
BhP_04.19.007/2 dogdhi smābhīpsitān arthān yajamānasya bhārata<BR>
BhP_04.19.008/1 ūhuḥ sarva-rasān nadyaḥ kṣīra-dadhy-anna-go-rasān<BR>
BhP_04.19.008/2 taravo bhūri-varṣmāṇaḥ prāsūyanta madhu-cyutaḥ<BR>
BhP_04.19.009/1 sindhavo ratna-nikarān girayo 'nnaṃ catur-vidham<BR>
BhP_04.19.009/2 upāyanam upājahruḥ sarve lokāḥ sa-pālakāḥ<BR>
BhP_04.19.010/1 iti cādhokṣajeśasya pṛthos tu paramodayam<BR>
BhP_04.19.010/2 asūyan bhagavān indraḥ pratighātam acīkarat<BR>
BhP_04.19.011/1 carameṇāśvamedhena yajamāne yajuṣ-patim<BR>
BhP_04.19.011/2 vainye yajña-paśuṃ spardhann apovāha tirohitaḥ<BR>
BhP_04.19.012/1 tam atrir bhagavān aikṣat tvaramāṇaṃ vihāyasā<BR>
BhP_04.19.012/2 āmuktam iva pākhaṇḍaṃ yo 'dharme dharma-vibhramaḥ<BR>
BhP_04.19.013/1 atriṇā codito hantuṃ pṛthu-putro mahā-rathaḥ<BR>
BhP_04.19.013/2 anvadhāvata saṅkruddhas tiṣṭha tiṣṭheti cābravīt<BR>
BhP_04.19.014/1 taṃ tādṛśākṛtiṃ vīkṣya mene dharmaṃ śarīriṇam<BR>
BhP_04.19.014/2 jaṭilaṃ bhasmanācchannaṃ tasmai bāṇaṃ na muñcati<BR>
BhP_04.19.015/1 vadhān nivṛttaṃ taṃ bhūyo hantave 'trir acodayat<BR>
BhP_04.19.015/2 jahi yajña-hanaṃ tāta mahendraṃ vibudhādhamam<BR>
BhP_04.19.016/1 evaṃ vainya-sutaḥ proktas tvaramāṇaṃ vihāyasā<BR>
BhP_04.19.016/2 anvadravad abhikruddho rāvaṇaṃ gṛdhra-rāḍ iva<BR>
BhP_04.19.017/1 so 'śvaṃ rūpaṃ ca tad dhitvā tasmā antarhitaḥ svarāṭ<BR>
BhP_04.19.017/2 vīraḥ sva-paśum ādāya pitur yajñam upeyivān<BR>
BhP_04.19.018/1 tat tasya cādbhutaṃ karma vicakṣya paramarṣayaḥ<BR>
BhP_04.19.018/2 nāmadheyaṃ dadus tasmai vijitāśva iti prabho<BR>
BhP_04.19.019/1 upasṛjya tamas tīvraṃ jahārāśvaṃ punar hariḥ<BR>
BhP_04.19.019/2 caṣāla-yūpataś channo hiraṇya-raśanaṃ vibhuḥ<BR>
BhP_04.19.020/1 atriḥ sandarśayām āsa tvaramāṇaṃ vihāyasā<BR>
BhP_04.19.020/2 kapāla-khaṭvāṅga-dharaṃ vīro nainam abādhata<BR>
BhP_04.19.021/1 atriṇā coditas tasmai sandadhe viśikhaṃ ruṣā<BR>
BhP_04.19.021/2 so 'śvaṃ rūpaṃ ca tad dhitvā tasthāv antarhitaḥ svarāṭ<BR>
BhP_04.19.022/1 vīraś cāśvam upādāya pitṛ-yajñam athāvrajat<BR>
BhP_04.19.022/2 tad avadyaṃ hare rūpaṃ jagṛhur jñāna-durbalāḥ<BR>
BhP_04.19.023/1 yāni rūpāṇi jagṛhe indro haya-jihīrṣayā<BR>
BhP_04.19.023/2 tāni pāpasya khaṇḍāni liṅgaṃ khaṇḍam ihocyate<BR>
BhP_04.19.024/1 evam indre haraty aśvaṃ vainya-yajña-jighāṃsayā<BR>
BhP_04.19.024/2 tad-gṛhīta-visṛṣṭeṣu pākhaṇḍeṣu matir nṛṇām<BR>
BhP_04.19.025/1 dharma ity upadharmeṣu nagna-rakta-paṭādiṣu<BR>
BhP_04.19.025/2 prāyeṇa sajjate bhrāntyā peśaleṣu ca vāgmiṣu<BR>
BhP_04.19.026/1 tad abhijñāya bhagavān pṛthuḥ pṛthu-parākramaḥ<BR>
BhP_04.19.026/2 indrāya kupito bāṇam ādattodyata-kārmukaḥ<BR>
BhP_04.19.027/1 tam ṛtvijaḥ śakra-vadhābhisandhitaṃ vicakṣya duṣprekṣyam asahya-raṃhasam<BR>
BhP_04.19.027/2 nivārayām āsur aho mahā-mate na yujyate 'trānya-vadhaḥ pracoditāt<BR>
BhP_04.19.028/1 vayaṃ marutvantam ihārtha-nāśanaṃ hvayāmahe tvac-chravasā hata-tviṣam<BR>
BhP_04.19.028/2 ayātayāmopahavair anantaraṃ prasahya rājan juhavāma te 'hitam<BR>
BhP_04.19.029/1 ity āmantrya kratu-patiṃ vidurāsyartvijo ruṣā<BR>
BhP_04.19.029/2 srug-ghastān juhvato 'bhyetya svayambhūḥ pratyaṣedhata<BR>
BhP_04.19.030/1 na vadhyo bhavatām indro yad yajño bhagavat-tanuḥ<BR>
BhP_04.19.030/2 yaṃ jighāṃsatha yajñena yasyeṣṭās tanavaḥ surāḥ<BR>
BhP_04.19.031/1 tad idaṃ paśyata mahad- dharma-vyatikaraṃ dvijāḥ<BR>
BhP_04.19.031/2 indreṇānuṣṭhitaṃ rājñaḥ karmaitad vijighāṃsatā<BR>
BhP_04.19.032/1 pṛthu-kīrteḥ pṛthor bhūyāt tarhy ekona-śata-kratuḥ<BR>
BhP_04.19.032/2 alaṃ te kratubhiḥ sviṣṭair yad bhavān mokṣa-dharma-vit<BR>
BhP_04.19.033/1 naivātmane mahendrāya roṣam āhartum arhasi<BR>
BhP_04.19.033/2 ubhāv api hi bhadraṃ te uttamaśloka-vigrahau<BR>
BhP_04.19.034/1 māsmin mahārāja kṛthāḥ sma cintāṃ niśāmayāsmad-vaca ādṛtātmā<BR>
BhP_04.19.034/2 yad dhyāyato daiva-hataṃ nu kartuṃ mano 'tiruṣṭaṃ viśate tamo 'ndham<BR>
BhP_04.19.035/1 kratur viramatām eṣa deveṣu duravagrahaḥ<BR>
BhP_04.19.035/2 dharma-vyatikaro yatra pākhaṇḍair indra-nirmitaiḥ<BR>
BhP_04.19.036/1 ebhir indropasaṃsṛṣṭaiḥ pākhaṇḍair hāribhir janam<BR>
BhP_04.19.036/2 hriyamāṇaṃ vicakṣvainaṃ yas te yajña-dhrug aśva-muṭ<BR>
BhP_04.19.037/1 bhavān paritrātum ihāvatīrṇo dharmaṃ janānāṃ samayānurūpam<BR>
BhP_04.19.037/2 venāpacārād avaluptam adya tad-dehato viṣṇu-kalāsi vainya<BR>
BhP_04.19.038/1 sa tvaṃ vimṛśyāsya bhavaṃ prajāpate saṅkalpanaṃ viśva-sṛjāṃ pipīpṛhi<BR>
BhP_04.19.038/2 aindrīṃ ca māyām upadharma-mātaraṃ pracaṇḍa-pākhaṇḍa-pathaṃ prabho jahi<BR>
BhP_04.19.039/0 maitreya uvāca<BR>
BhP_04.19.039/1 itthaṃ sa loka-guruṇā samādiṣṭo viśāmpatiḥ<BR>
BhP_04.19.039/2 tathā ca kṛtvā vātsalyaṃ maghonāpi ca sandadhe<BR>
BhP_04.19.040/1 kṛtāvabhṛtha-snānāya pṛthave bhūri-karmaṇe<BR>
BhP_04.19.040/2 varān dadus te varadā ye tad-barhiṣi tarpitāḥ<BR>
BhP_04.19.041/1 viprāḥ satyāśiṣas tuṣṭāḥ śraddhayā labdha-dakṣiṇāḥ<BR>
BhP_04.19.041/2 āśiṣo yuyujuḥ kṣattar ādi-rājāya sat-kṛtāḥ<BR>
BhP_04.19.042/1 tvayāhūtā mahā-bāho sarva eva samāgatāḥ<BR>
BhP_04.19.042/2 pūjitā dāna-mānābhyāṃ pitṛ-devarṣi-mānavāḥ<BR>
BhP_04.20.001/0 maitreya uvāca<BR>
BhP_04.20.001/1 bhagavān api vaikuṇṭhaḥ sākaṃ maghavatā vibhuḥ<BR>
BhP_04.20.001/2 yajñair yajña-patis tuṣṭo yajña-bhuk tam abhāṣata<BR>
BhP_04.20.002/0 śrī-bhagavān uvāca<BR>
BhP_04.20.002/1 eṣa te 'kārṣīd bhaṅgaṃ haya-medha-śatasya ha<BR>
BhP_04.20.002/2 kṣamāpayata ātmānam amuṣya kṣantum arhasi<BR>
BhP_04.20.003/1 sudhiyaḥ sādhavo loke naradeva narottamāḥ<BR>
BhP_04.20.003/2 nābhidruhyanti bhūtebhyo yarhi nātmā kalevaram<BR>
BhP_04.20.004/1 puruṣā yadi muhyanti tvādṛśā deva-māyayā<BR>
BhP_04.20.004/2 śrama eva paraṃ jāto dīrghayā vṛddha-sevayā<BR>
BhP_04.20.005/1 ataḥ kāyam imaṃ vidvān avidyā-kāma-karmabhiḥ<BR>
BhP_04.20.005/2 ārabdha iti naivāsmin pratibuddho 'nuṣajjate<BR>
BhP_04.20.006/1 asaṃsaktaḥ śarīre 'sminn amunotpādite gṛhe<BR>
BhP_04.20.006/2 apatye draviṇe vāpi kaḥ kuryān mamatāṃ budhaḥ<BR>
BhP_04.20.007/1 ekaḥ śuddhaḥ svayaṃ-jyotir nirguṇo 'sau guṇāśrayaḥ<BR>
BhP_04.20.007/2 sarva-go 'nāvṛtaḥ sākṣī nirātmātmātmanaḥ paraḥ<BR>
BhP_04.20.008/1 ya evaṃ santam ātmānam ātma-sthaṃ veda pūruṣaḥ<BR>
BhP_04.20.008/2 nājyate prakṛti-stho 'pi tad-guṇaiḥ sa mayi sthitaḥ<BR>
BhP_04.20.009/1 yaḥ sva-dharmeṇa māṃ nityaṃ nirāśīḥ śraddhayānvitaḥ<BR>
BhP_04.20.009/2 bhajate śanakais tasya mano rājan prasīdati<BR>
BhP_04.20.010/1 parityakta-guṇaḥ samyag darśano viśadāśayaḥ<BR>
BhP_04.20.010/2 śāntiṃ me samavasthānaṃ brahma kaivalyam aśnute<BR>
BhP_04.20.011/1 udāsīnam ivādhyakṣaṃ dravya-jñāna-kriyātmanām<BR>
BhP_04.20.011/2 kūṭa-stham imam ātmānaṃ yo vedāpnoti śobhanam<BR>
BhP_04.20.012/1 bhinnasya liṅgasya guṇa-pravāho dravya-kriyā-kāraka-cetanātmanaḥ<BR>
BhP_04.20.012/2 dṛṣṭāsu sampatsu vipatsu sūrayo na vikriyante mayi baddha-sauhṛdāḥ<BR>
BhP_04.20.013/1 samaḥ samānottama-madhyamādhamaḥ sukhe ca duḥkhe ca jitendriyāśayaḥ<BR>
BhP_04.20.013/2 mayopakḷptākhila-loka-saṃyuto vidhatsva vīrākhila-loka-rakṣaṇam<BR>
BhP_04.20.014/1 śreyaḥ prajā-pālanam eva rājño yat sāmparāye sukṛtāt ṣaṣṭham aṃśam<BR>
BhP_04.20.014/2 hartānyathā hṛta-puṇyaḥ prajānām arakṣitā kara-hāro 'gham atti<BR>
BhP_04.20.015/1 evaṃ dvijāgryānumatānuvṛtta- dharma-pradhāno 'nyatamo 'vitāsyāḥ<BR>
BhP_04.20.015/2 hrasvena kālena gṛhopayātān draṣṭāsi siddhān anurakta-lokaḥ<BR>
BhP_04.20.016/1 varaṃ ca mat kañcana mānavendra vṛṇīṣva te 'haṃ guṇa-śīla-yantritaḥ<BR>
BhP_04.20.016/2 nāhaṃ makhair vai sulabhas tapobhir yogena vā yat sama-citta-vartī<BR>
BhP_04.20.017/0 maitreya uvāca<BR>
BhP_04.20.017/1 sa itthaṃ loka-guruṇā viṣvaksenena viśva-jit<BR>
BhP_04.20.017/2 anuśāsita ādeśaṃ śirasā jagṛhe hareḥ<BR>
BhP_04.20.018/1 spṛśantaṃ pādayoḥ premṇā vrīḍitaṃ svena karmaṇā<BR>
BhP_04.20.018/2 śata-kratuṃ pariṣvajya vidveṣaṃ visasarja ha<BR>
BhP_04.20.019/1 bhagavān atha viśvātmā pṛthunopahṛtārhaṇaḥ<BR>
BhP_04.20.019/2 samujjihānayā bhaktyā gṛhīta-caraṇāmbujaḥ<BR>
BhP_04.20.020/1 prasthānābhimukho 'py enam anugraha-vilambitaḥ<BR>
BhP_04.20.020/2 paśyan padma-palāśākṣo na pratasthe suhṛt satām<BR>
BhP_04.20.021/1 sa ādi-rājo racitāñjalir hariṃ vilokituṃ nāśakad aśru-locanaḥ<BR>
BhP_04.20.021/2 na kiñcanovāca sa bāṣpa-viklavo hṛdopaguhyāmum adhād avasthitaḥ<BR>
BhP_04.20.022/1 athāvamṛjyāśru-kalā vilokayann atṛpta-dṛg-gocaram āha pūruṣam<BR>
BhP_04.20.022/2 padā spṛśantaṃ kṣitim aṃsa unnate vinyasta-hastāgram uraṅga-vidviṣaḥ<BR>
BhP_04.20.023/0 pṛthur uvāca<BR>
BhP_04.20.023/1 varān vibho tvad varadeśvarād budhaḥ kathaṃ vṛṇīte guṇa-vikriyātmanām<BR>
BhP_04.20.023/2 ye nārakāṇām api santi dehināṃ tān īśa kaivalya-pate vṛṇe na ca<BR>
BhP_04.20.024/1 na kāmaye nātha tad apy ahaṃ kvacin na yatra yuṣmac-caraṇāmbujāsavaḥ<BR>
BhP_04.20.024/2 mahattamāntar-hṛdayān mukha-cyuto vidhatsva karṇāyutam eṣa me varaḥ<BR>
BhP_04.20.025/1 sa uttamaśloka mahan-mukha-cyuto bhavat-padāmbhoja-sudhā kaṇānilaḥ<BR>
BhP_04.20.025/2 smṛtiṃ punar vismṛta-tattva-vartmanāṃ kuyogināṃ no vitaraty alaṃ varaiḥ<BR>
BhP_04.20.026/1 yaśaḥ śivaṃ suśrava ārya-saṅgame yadṛcchayā copaśṛṇoti te sakṛt<BR>
BhP_04.20.026/2 kathaṃ guṇa-jño viramed vinā paśuṃ śrīr yat pravavre guṇa-saṅgrahecchayā<BR>
BhP_04.20.027/1 athābhaje tvākhila-pūruṣottamaṃ guṇālayaṃ padma-kareva lālasaḥ<BR>
BhP_04.20.027/2 apy āvayor eka-pati-spṛdhoḥ kalir na syāt kṛta-tvac-caraṇaika-tānayoḥ<BR>
BhP_04.20.028/1 jagaj-jananyāṃ jagad-īśa vaiśasaṃ syād eva yat-karmaṇi naḥ samīhitam<BR>
BhP_04.20.028/2 karoṣi phalgv apy uru dīna-vatsalaḥ sva eva dhiṣṇye 'bhiratasya kiṃ tayā<BR>
BhP_04.20.029/1 bhajanty atha tvām ata eva sādhavo vyudasta-māyā-guṇa-vibhramodayam<BR>
BhP_04.20.029/2 bhavat-padānusmaraṇād ṛte satāṃ nimittam anyad bhagavan na vidmahe<BR>
BhP_04.20.030/1 manye giraṃ te jagatāṃ vimohinīṃ varaṃ vṛṇīṣveti bhajantam āttha yat<BR>
BhP_04.20.030/2 vācā nu tantyā yadi te jano 'sitaḥ kathaṃ punaḥ karma karoti mohitaḥ<BR>
BhP_04.20.031/1 tvan-māyayāddhā jana īśa khaṇḍito yad anyad āśāsta ṛtātmano 'budhaḥ<BR>
BhP_04.20.031/2 yathā cared bāla-hitaṃ pitā svayaṃ tathā tvam evārhasi naḥ samīhitum<BR>
BhP_04.20.032/0 maitreya uvāca<BR>
BhP_04.20.032/1 ity ādi-rājena nutaḥ sa viśva-dṛk tam āha rājan mayi bhaktir astu te<BR>
BhP_04.20.032/2 diṣṭyedṛśī dhīr mayi te kṛtā yayā māyāṃ madīyāṃ tarati sma dustyajām<BR>
BhP_04.20.033/1 tat tvaṃ kuru mayādiṣṭam apramattaḥ prajāpate<BR>
BhP_04.20.033/2 mad-ādeśa-karo lokaḥ sarvatrāpnoti śobhanam<BR>
BhP_04.20.034/0 maitreya uvāca<BR>
BhP_04.20.034/1 iti vainyasya rājarṣeḥ pratinandyārthavad vacaḥ<BR>
BhP_04.20.034/2 pūjito 'nugṛhītvainaṃ gantuṃ cakre 'cyuto matim<BR>
BhP_04.20.035/1 devarṣi-pitṛ-gandharva- siddha-cāraṇa-pannagāḥ<BR>
BhP_04.20.035/2 kinnarāpsaraso martyāḥ khagā bhūtāny anekaśaḥ<BR>
BhP_04.20.036/1 yajñeśvara-dhiyā rājñā vāg-vittāñjali-bhaktitaḥ<BR>
BhP_04.20.036/2 sabhājitā yayuḥ sarve vaikuṇṭhānugatās tataḥ<BR>
BhP_04.20.037/1 bhagavān api rājarṣeḥ sopādhyāyasya cācyutaḥ<BR>
BhP_04.20.037/2 harann iva mano 'muṣya sva-dhāma pratyapadyata<BR>
BhP_04.20.038/1 adṛṣṭāya namaskṛtya nṛpaḥ sandarśitātmane<BR>
BhP_04.20.038/2 avyaktāya ca devānāṃ devāya sva-puraṃ yayau<BR>
BhP_04.21.001/0 maitreya uvāca<BR>
BhP_04.21.001/1 mauktikaiḥ kusuma-sragbhir dukūlaiḥ svarṇa-toraṇaiḥ<BR>
BhP_04.21.001/2 mahā-surabhibhir dhūpair maṇḍitaṃ tatra tatra vai<BR>
BhP_04.21.002/1 candanāguru-toyārdra- rathyā-catvara-mārgavat<BR>
BhP_04.21.002/2 puṣpākṣata-phalais tokmair lājair arcirbhir arcitam<BR>
BhP_04.21.003/1 savṛndaiḥ kadalī-stambhaiḥ pūga-potaiḥ pariṣkṛtam<BR>
BhP_04.21.003/2 taru-pallava-mālābhiḥ sarvataḥ samalaṅkṛtam<BR>
BhP_04.21.004/1 prajās taṃ dīpa-balibhiḥ sambhṛtāśeṣa-maṅgalaiḥ<BR>
BhP_04.21.004/2 abhīyur mṛṣṭa-kanyāś ca mṛṣṭa-kuṇḍala-maṇḍitāḥ<BR>
BhP_04.21.005/1 śaṅkha-dundubhi-ghoṣeṇa brahma-ghoṣeṇa cartvijām<BR>
BhP_04.21.005/2 viveśa bhavanaṃ vīraḥ stūyamāno gata-smayaḥ<BR>
BhP_04.21.006/1 pūjitaḥ pūjayām āsa tatra tatra mahā-yaśāḥ<BR>
BhP_04.21.006/2 paurāñ jānapadāṃs tāṃs tān prītaḥ priya-vara-pradaḥ<BR>
BhP_04.21.007/1 sa evam ādīny anavadya-ceṣṭitaḥ karmāṇi bhūyāṃsi mahān mahattamaḥ<BR>
BhP_04.21.007/2 kurvan śaśāsāvani-maṇḍalaṃ yaśaḥ sphītaṃ nidhāyāruruhe paraṃ padam<BR>
BhP_04.21.008/0 sūta uvāca<BR>
BhP_04.21.008/1 tad ādi-rājasya yaśo vijṛmbhitaṃ guṇair aśeṣair guṇavat-sabhājitam<BR>
BhP_04.21.008/2 kṣattā mahā-bhāgavataḥ sadaspate kauṣāraviṃ prāha gṛṇantam arcayan<BR>
BhP_04.21.009/0 vidura uvāca<BR>
BhP_04.21.009/1 so 'bhiṣiktaḥ pṛthur viprair labdhāśeṣa-surārhaṇaḥ<BR>
BhP_04.21.009/2 bibhrat sa vaiṣṇavaṃ tejo bāhvor yābhyāṃ dudoha gām<BR>
BhP_04.21.010/1 ko nv asya kīrtiṃ na śṛṇoty abhijño yad-vikramocchiṣṭam aśeṣa-bhūpāḥ<BR>
BhP_04.21.010/2 lokāḥ sa-pālā upajīvanti kāmam adyāpi tan me vada karma śuddham<BR>
BhP_04.21.011/0 maitreya uvāca<BR>
BhP_04.21.011/1 gaṅgā-yamunayor nadyor antarā kṣetram āvasan<BR>
BhP_04.21.011/2 ārabdhān eva bubhuje bhogān puṇya-jihāsayā<BR>
BhP_04.21.012/1 sarvatrāskhalitādeśaḥ sapta-dvīpaika-daṇḍa-dhṛk<BR>
BhP_04.21.012/2 anyatra brāhmaṇa-kulād anyatrācyuta-gotrataḥ<BR>
BhP_04.21.013/1 ekadāsīn mahā-satra- dīkṣā tatra divaukasām<BR>
BhP_04.21.013/2 samājo brahmarṣīṇāṃ ca rājarṣīṇāṃ ca sattama<BR>
BhP_04.21.014/1 tasminn arhatsu sarveṣu sv-arciteṣu yathārhataḥ<BR>
BhP_04.21.014/2 utthitaḥ sadaso madhye tārāṇām uḍurāḍ iva<BR>
BhP_04.21.015/1 prāṃśuḥ pīnāyata-bhujo gauraḥ kañjāruṇekṣaṇaḥ<BR>
BhP_04.21.015/2 sunāsaḥ sumukhaḥ saumyaḥ pīnāṃsaḥ sudvija-smitaḥ<BR>
BhP_04.21.016/1 vyūḍha-vakṣā bṛhac-chroṇir vali-valgu-dalodaraḥ<BR>
BhP_04.21.016/2 āvarta-nābhir ojasvī kāñcanorur udagra-pāt<BR>
BhP_04.21.017/1 sūkṣma-vakrāsita-snigdha- mūrdhajaḥ kambu-kandharaḥ<BR>
BhP_04.21.017/2 mahā-dhane dukūlāgrye paridhāyopavīya ca<BR>
BhP_04.21.018/1 vyañjitāśeṣa-gātra-śrīr niyame nyasta-bhūṣaṇaḥ<BR>
BhP_04.21.018/2 kṛṣṇājina-dharaḥ śrīmān kuśa-pāṇiḥ kṛtocitaḥ<BR>
BhP_04.21.019/1 śiśira-snigdha-tārākṣaḥ samaikṣata samantataḥ<BR>
BhP_04.21.019/2 ūcivān idam urvīśaḥ sadaḥ saṃharṣayann iva<BR>
BhP_04.21.020/1 cāru citra-padaṃ ślakṣṇaṃ mṛṣṭaṃ gūḍham aviklavam<BR>
BhP_04.21.020/2 sarveṣām upakārārthaṃ tadā anuvadann iva<BR>
BhP_04.21.021/0 rājovāca<BR>
BhP_04.21.021/1 sabhyāḥ śṛṇuta bhadraṃ vaḥ sādhavo ya ihāgatāḥ<BR>
BhP_04.21.021/2 satsu jijñāsubhir dharmam āvedyaṃ sva-manīṣitam<BR>
BhP_04.21.022/1 ahaṃ daṇḍa-dharo rājā prajānām iha yojitaḥ<BR>
BhP_04.21.022/2 rakṣitā vṛttidaḥ sveṣu setuṣu sthāpitā pṛthak<BR>
BhP_04.21.023/1 tasya me tad-anuṣṭhānād yān āhur brahma-vādinaḥ<BR>
BhP_04.21.023/2 lokāḥ syuḥ kāma-sandohā yasya tuṣyati diṣṭa-dṛk<BR>
BhP_04.21.024/1 ya uddharet karaṃ rājā prajā dharmeṣv aśikṣayan<BR>
BhP_04.21.024/2 prajānāṃ śamalaṃ bhuṅkte bhagaṃ ca svaṃ jahāti saḥ<BR>
BhP_04.21.025/1 tat prajā bhartṛ-piṇḍārthaṃ svārtham evānasūyavaḥ<BR>
BhP_04.21.025/2 kurutādhokṣaja-dhiyas tarhi me 'nugrahaḥ kṛtaḥ<BR>
BhP_04.21.026/1 yūyaṃ tad anumodadhvaṃ pitṛ-devarṣayo 'malāḥ<BR>
BhP_04.21.026/2 kartuḥ śāstur anujñātus tulyaṃ yat pretya tat phalam<BR>
BhP_04.21.027/1 asti yajña-patir nāma keṣāñcid arha-sattamāḥ<BR>
BhP_04.21.027/2 ihāmutra ca lakṣyante jyotsnāvatyaḥ kvacid bhuvaḥ<BR>
BhP_04.21.028/1 manor uttānapādasya dhruvasyāpi mahīpateḥ<BR>
BhP_04.21.028/2 priyavratasya rājarṣer aṅgasyāsmat-pituḥ pituḥ<BR>
BhP_04.21.029/1 īdṛśānām athānyeṣām ajasya ca bhavasya ca<BR>
BhP_04.21.029/2 prahlādasya baleś cāpi kṛtyam asti gadābhṛtā<BR>
BhP_04.21.030/1 dauhitrādīn ṛte mṛtyoḥ śocyān dharma-vimohitān<BR>
BhP_04.21.030/2 varga-svargāpavargāṇāṃ prāyeṇaikātmya-hetunā<BR>
BhP_04.21.031/1 yat-pāda-sevābhirucis tapasvinām aśeṣa-janmopacitaṃ malaṃ dhiyaḥ<BR>
BhP_04.21.031/2 sadyaḥ kṣiṇoty anvaham edhatī satī yathā padāṅguṣṭha-viniḥsṛtā sarit<BR>
BhP_04.21.032/1 vinirdhutāśeṣa-mano-malaḥ pumān asaṅga-vijñāna-viśeṣa-vīryavān<BR>
BhP_04.21.032/2 yad-aṅghri-mūle kṛta-ketanaḥ punar na saṃsṛtiṃ kleśa-vahāṃ prapadyate<BR>
BhP_04.21.033/1 tam eva yūyaṃ bhajatātma-vṛttibhir mano-vacaḥ-kāya-guṇaiḥ sva-karmabhiḥ<BR>
BhP_04.21.033/2 amāyinaḥ kāma-dughāṅghri-paṅkajaṃ yathādhikārāvasitārtha-siddhayaḥ<BR>
BhP_04.21.034/1 asāv ihāneka-guṇo 'guṇo 'dhvaraḥ pṛthag-vidha-dravya-guṇa-kriyoktibhiḥ<BR>
BhP_04.21.034/2 sampadyate 'rthāśaya-liṅga-nāmabhir viśuddha-vijñāna-ghanaḥ svarūpataḥ<BR>
BhP_04.21.035/1 pradhāna-kālāśaya-dharma-saṅgrahe śarīra eṣa pratipadya cetanām<BR>
BhP_04.21.035/2 kriyā-phalatvena vibhur vibhāvyate yathānalo dāruṣu tad-guṇātmakaḥ<BR>
BhP_04.21.036/1 aho mamāmī vitaranty anugrahaṃ hariṃ guruṃ yajña-bhujām adhīśvaram<BR>
BhP_04.21.036/2 sva-dharma-yogena yajanti māmakā nirantaraṃ kṣoṇi-tale dṛḍha-vratāḥ<BR>
BhP_04.21.037/1 mā jātu tejaḥ prabhaven maharddhibhis titikṣayā tapasā vidyayā ca<BR>
BhP_04.21.037/2 dedīpyamāne 'jita-devatānāṃ kule svayaṃ rāja-kulād dvijānām<BR>
BhP_04.21.038/1 brahmaṇya-devaḥ puruṣaḥ purātano nityaṃ harir yac-caraṇābhivandanāt<BR>
BhP_04.21.038/2 avāpa lakṣmīm anapāyinīṃ yaśo jagat-pavitraṃ ca mahattamāgraṇīḥ<BR>
BhP_04.21.039/1 yat-sevayāśeṣa-guhāśayaḥ sva-rāḍ vipra-priyas tuṣyati kāmam īśvaraḥ<BR>
BhP_04.21.039/2 tad eva tad-dharma-parair vinītaiḥ sarvātmanā brahma-kulaṃ niṣevyatām<BR>
BhP_04.21.040/1 pumān labhetānativelam ātmanaḥ prasīdato 'tyanta-śamaṃ svataḥ svayam<BR>
BhP_04.21.040/2 yan-nitya-sambandha-niṣevayā tataḥ paraṃ kim atrāsti mukhaṃ havir-bhujām<BR>
BhP_04.21.041/1 aśnāty anantaḥ khalu tattva-kovidaiḥ śraddhā-hutaṃ yan-mukha ijya-nāmabhiḥ<BR>
BhP_04.21.041/2 na vai tathā cetanayā bahiṣ-kṛte hutāśane pāramahaṃsya-paryaguḥ<BR>
BhP_04.21.042/1 yad brahma nityaṃ virajaṃ sanātanaṃ śraddhā-tapo-maṅgala-mauna-saṃyamaiḥ<BR>
BhP_04.21.042/2 samādhinā bibhrati hārtha-dṛṣṭaye yatredam ādarśa ivāvabhāsate<BR>
BhP_04.21.043/1 teṣām ahaṃ pāda-saroja-reṇum āryā vaheyādhi-kirīṭam āyuḥ<BR>
BhP_04.21.043/2 yaṃ nityadā bibhrata āśu pāpaṃ naśyaty amuṃ sarva-guṇā bhajanti<BR>
BhP_04.21.044/1 guṇāyanaṃ śīla-dhanaṃ kṛta-jñaṃ vṛddhāśrayaṃ saṃvṛṇate 'nu sampadaḥ<BR>
BhP_04.21.044/2 prasīdatāṃ brahma-kulaṃ gavāṃ ca janārdanaḥ sānucaraś ca mahyam<BR>
BhP_04.21.045/0 maitreya uvāca<BR>
BhP_04.21.046/1 iti bruvāṇaṃ nṛpatiṃ pitṛ-deva-dvijātayaḥ<BR>
BhP_04.21.046/2 tuṣṭuvur hṛṣṭa-manasaḥ sādhu-vādena sādhavaḥ<BR>
BhP_04.21.047/1 putreṇa jayate lokān iti satyavatī śrutiḥ<BR>
BhP_04.21.047/2 brahma-daṇḍa-hataḥ pāpo yad veno 'tyatarat tamaḥ<BR>
BhP_04.21.048/1 hiraṇyakaśipuś cāpi bhagavan-nindayā tamaḥ<BR>
BhP_04.21.048/2 vivikṣur atyagāt sūnoḥ prahlādasyānubhāvataḥ<BR>
BhP_04.21.049/1 vīra-varya pitaḥ pṛthvyāḥ samāḥ sañjīva śāśvatīḥ<BR>
BhP_04.21.049/2 yasyedṛśy acyute bhaktiḥ sarva-lokaika-bhartari<BR>
BhP_04.21.050/1 aho vayaṃ hy adya pavitra-kīrte tvayaiva nāthena mukunda-nāthāḥ<BR>
BhP_04.21.050/2 ya uttamaślokatamasya viṣṇor brahmaṇya-devasya kathāṃ vyanakti<BR>
BhP_04.21.051/1 nātyadbhutam idaṃ nātha tavājīvyānuśāsanam<BR>
BhP_04.21.051/2 prajānurāgo mahatāṃ prakṛtiḥ karuṇātmanām<BR>
BhP_04.21.052/1 adya nas tamasaḥ pāras tvayopāsāditaḥ prabho<BR>
BhP_04.21.052/2 bhrāmyatāṃ naṣṭa-dṛṣṭīnāṃ karmabhir daiva-saṃjñitaiḥ<BR>
BhP_04.21.053/1 namo vivṛddha-sattvāya puruṣāya mahīyase<BR>
BhP_04.21.053/2 yo brahma kṣatram āviśya bibhartīdaṃ sva-tejasā<BR>
BhP_04.22.001/0 maitreya uvāca<BR>
BhP_04.22.001/1 janeṣu pragṛṇatsv evaṃ pṛthuṃ pṛthula-vikramam<BR>
BhP_04.22.001/2 tatropajagmur munayaś catvāraḥ sūrya-varcasaḥ<BR>
BhP_04.22.002/1 tāṃs tu siddheśvarān rājā vyomno 'vatarato 'rciṣā<BR>
BhP_04.22.002/2 lokān apāpān kurvāṇān sānugo 'caṣṭa lakṣitān<BR>
BhP_04.22.003/1 tad-darśanodgatān prāṇān pratyāditsur ivotthitaḥ<BR>
BhP_04.22.003/2 sa-sadasyānugo vainya indriyeśo guṇān iva<BR>
BhP_04.22.004/1 gauravād yantritaḥ sabhyaḥ praśrayānata-kandharaḥ<BR>
BhP_04.22.004/2 vidhivat pūjayāṃ cakre gṛhītādhyarhaṇāsanān<BR>
BhP_04.22.005/1 tat-pāda-śauca-salilair mārjitālaka-bandhanaḥ<BR>
BhP_04.22.005/2 tatra śīlavatāṃ vṛttam ācaran mānayann iva<BR>
BhP_04.22.006/1 hāṭakāsana āsīnān sva-dhiṣṇyeṣv iva pāvakān<BR>
BhP_04.22.006/2 śraddhā-saṃyama-saṃyuktaḥ prītaḥ prāha bhavāgrajān<BR>
BhP_04.22.007/0 pṛthur uvāca<BR>
BhP_04.22.007/1 aho ācaritaṃ kiṃ me maṅgalaṃ maṅgalāyanāḥ<BR>
BhP_04.22.007/2 yasya vo darśanaṃ hy āsīd durdarśānāṃ ca yogibhiḥ<BR>
BhP_04.22.008/1 kiṃ tasya durlabhataram iha loke paratra ca<BR>
BhP_04.22.008/2 yasya viprāḥ prasīdanti śivo viṣṇuś ca sānugaḥ<BR>
BhP_04.22.009/1 naiva lakṣayate loko lokān paryaṭato 'pi yān<BR>
BhP_04.22.009/2 yathā sarva-dṛśaṃ sarva ātmānaṃ ye 'sya hetavaḥ<BR>
BhP_04.22.010/1 adhanā api te dhanyāḥ sādhavo gṛha-medhinaḥ<BR>
BhP_04.22.010/2 yad-gṛhā hy arha-varyāmbu- tṛṇa-bhūmīśvarāvarāḥ<BR>
BhP_04.22.011/1 vyālālaya-drumā vai teṣv ariktākhila-sampadaḥ<BR>
BhP_04.22.011/2 yad-gṛhās tīrtha-pādīya- pādatīrtha-vivarjitāḥ<BR>
BhP_04.22.012/1 svāgataṃ vo dvija-śreṣṭhā yad-vratāni mumukṣavaḥ<BR>
BhP_04.22.012/2 caranti śraddhayā dhīrā bālā eva bṛhanti ca<BR>
BhP_04.22.013/1 kaccin naḥ kuśalaṃ nāthā indriyārthārtha-vedinām<BR>
BhP_04.22.013/2 vyasanāvāpa etasmin patitānāṃ sva-karmabhiḥ<BR>
BhP_04.22.014/1 bhavatsu kuśala-praśna ātmārāmeṣu neṣyate<BR>
BhP_04.22.014/2 kuśalākuśalā yatra na santi mati-vṛttayaḥ<BR>
BhP_04.22.015/1 tad ahaṃ kṛta-viśrambhaḥ suhṛdo vas tapasvinām<BR>
BhP_04.22.015/2 sampṛcche bhava etasmin kṣemaḥ kenāñjasā bhavet<BR>
BhP_04.22.016/1 vyaktam ātmavatām ātmā bhagavān ātma-bhāvanaḥ<BR>
BhP_04.22.016/2 svānām anugrahāyemāṃ siddha-rūpī caraty ajaḥ<BR>
BhP_04.22.017/0 maitreya uvāca<BR>
BhP_04.22.017/1 pṛthos tat sūktam ākarṇya sāraṃ suṣṭhu mitaṃ madhu<BR>
BhP_04.22.017/2 smayamāna iva prītyā kumāraḥ pratyuvāca ha<BR>
BhP_04.22.018/0 sanat-kumāra uvāca<BR>
BhP_04.22.018/1 sādhu pṛṣṭaṃ mahārāja sarva-bhūta-hitātmanā<BR>
BhP_04.22.018/2 bhavatā viduṣā cāpi sādhūnāṃ matir īdṛśī<BR>
BhP_04.22.019/1 saṅgamaḥ khalu sādhūnām ubhayeṣāṃ ca sammataḥ<BR>
BhP_04.22.019/2 yat-sambhāṣaṇa-sampraśnaḥ sarveṣāṃ vitanoti śam<BR>
BhP_04.22.020/1 asty eva rājan bhavato madhudviṣaḥ pādāravindasya guṇānuvādane<BR>
BhP_04.22.020/2 ratir durāpā vidhunoti naiṣṭhikī kāmaṃ kaṣāyaṃ malam antar-ātmanaḥ<BR>
BhP_04.22.021/1 śāstreṣv iyān eva suniścito nṛṇāṃ kṣemasya sadhryag-vimṛśeṣu hetuḥ<BR>
BhP_04.22.021/2 asaṅga ātma-vyatirikta ātmani dṛḍhā ratir brahmaṇi nirguṇe ca yā<BR>
BhP_04.22.022/1 sā śraddhayā bhagavad-dharma-caryayā jijñāsayādhyātmika-yoga-niṣṭhayā<BR>
BhP_04.22.022/2 yogeśvaropāsanayā ca nityaṃ puṇya-śravaḥ-kathayā puṇyayā ca<BR>
BhP_04.22.023/1 arthendriyārāma-sagoṣṭhy-atṛṣṇayā tat-sammatānām aparigraheṇa ca<BR>
BhP_04.22.023/2 vivikta-rucyā paritoṣa ātmani vinā harer guṇa-pīyūṣa-pānāt<BR>
BhP_04.22.024/1 ahiṃsayā pāramahaṃsya-caryayā smṛtyā mukundācaritāgrya-sīdhunā<BR>
BhP_04.22.024/2 yamair akāmair niyamaiś cāpy anindayā nirīhayā dvandva-titikṣayā ca<BR>
BhP_04.22.025/1 harer muhus tatpara-karṇa-pūra- guṇābhidhānena vijṛmbhamāṇayā<BR>
BhP_04.22.025/2 bhaktyā hy asaṅgaḥ sad-asaty anātmani syān nirguṇe brahmaṇi cāñjasā ratiḥ<BR>
BhP_04.22.026/1 yadā ratir brahmaṇi naiṣṭhikī pumān ācāryavān jñāna-virāga-raṃhasā<BR>
BhP_04.22.026/2 dahaty avīryaṃ hṛdayaṃ jīva-kośaṃ pañcātmakaṃ yonim ivotthito 'gniḥ<BR>
BhP_04.22.027/1 dagdhāśayo mukta-samasta-tad-guṇo naivātmano bahir antar vicaṣṭe<BR>
BhP_04.22.027/2 parātmanor yad-vyavadhānaṃ purastāt svapne yathā puruṣas tad-vināśe<BR>
BhP_04.22.028/1 ātmānam indriyārthaṃ ca paraṃ yad ubhayor api<BR>
BhP_04.22.028/2 saty āśaya upādhau vai pumān paśyati nānyadā<BR>
BhP_04.22.029/1 nimitte sati sarvatra jalādāv api pūruṣaḥ<BR>
BhP_04.22.029/2 ātmanaś ca parasyāpi bhidāṃ paśyati nānyadā<BR>
BhP_04.22.030/1 indriyair viṣayākṛṣṭair ākṣiptaṃ dhyāyatāṃ manaḥ<BR>
BhP_04.22.030/2 cetanāṃ harate buddheḥ stambas toyam iva hradāt<BR>
BhP_04.22.031/1 bhraśyaty anusmṛtiś cittaṃ jñāna-bhraṃśaḥ smṛti-kṣaye<BR>
BhP_04.22.031/2 tad-rodhaṃ kavayaḥ prāhur ātmāpahnavam ātmanaḥ<BR>
BhP_04.22.032/1 nātaḥ parataro loke puṃsaḥ svārtha-vyatikramaḥ<BR>
BhP_04.22.032/2 yad-adhy anyasya preyastvam ātmanaḥ sva-vyatikramāt<BR>
BhP_04.22.033/1 arthendriyārthābhidhyānaṃ sarvārthāpahnavo nṛṇām<BR>
BhP_04.22.033/2 bhraṃśito jñāna-vijñānād yenāviśati mukhyatām<BR>
BhP_04.22.034/1 na kuryāt karhicit saṅgaṃ tamas tīvraṃ titīriṣuḥ<BR>
BhP_04.22.034/2 dharmārtha-kāma-mokṣāṇāṃ yad atyanta-vighātakam<BR>
BhP_04.22.035/1 tatrāpi mokṣa evārtha ātyantikatayeṣyate<BR>
BhP_04.22.035/2 traivargyo 'rtho yato nityaṃ kṛtānta-bhaya-saṃyutaḥ<BR>
BhP_04.22.036/1 pare 'vare ca ye bhāvā guṇa-vyatikarād anu<BR>
BhP_04.22.036/2 na teṣāṃ vidyate kṣemam īśa-vidhvaṃsitāśiṣām<BR>
BhP_04.22.037/1 tat tvaṃ narendra jagatām atha tasthūṣāṃ ca<BR>
BhP_04.22.037/2 dehendriyāsu-dhiṣaṇātmabhir āvṛtānām<BR>
BhP_04.22.037/3 yaḥ kṣetravit-tapatayā hṛdi viśvag āviḥ<BR>
BhP_04.22.037/4 pratyak cakāsti bhagavāṃs tam avehi so 'smi<BR>
BhP_04.22.038/1 yasminn idaṃ sad-asad-ātmatayā vibhāti<BR>
BhP_04.22.038/2 māyā viveka-vidhuti sraji vāhi-buddhiḥ<BR>
BhP_04.22.038/3 taṃ nitya-mukta-pariśuddha-viśuddha-tattvaṃ<BR>
BhP_04.22.038/4 pratyūḍha-karma-kalila-prakṛtiṃ prapadye<BR>
BhP_04.22.039/1 yat-pāda-paṅkaja-palāśa-vilāsa-bhaktyā<BR>
BhP_04.22.039/2 karmāśayaṃ grathitam udgrathayanti santaḥ<BR>
BhP_04.22.039/3 tadvan na rikta-matayo yatayo 'pi ruddha-<BR>
BhP_04.22.039/4 sroto-gaṇās tam araṇaṃ bhaja vāsudevam<BR>
BhP_04.22.040/1 kṛcchro mahān iha bhavārṇavam aplaveśāṃ<BR>
BhP_04.22.040/2 ṣaḍ-varga-nakram asukhena titīrṣanti<BR>
BhP_04.22.040/3 tat tvaṃ harer bhagavato bhajanīyam aṅghriṃ<BR>
BhP_04.22.040/4 kṛtvoḍupaṃ vyasanam uttara dustarārṇam<BR>
BhP_04.22.041/0 maitreya uvāca<BR>
BhP_04.22.041/1 sa evaṃ brahma-putreṇa kumāreṇātma-medhasā<BR>
BhP_04.22.041/2 darśitātma-gatiḥ samyak praśasyovāca taṃ nṛpaḥ<BR>
BhP_04.22.042/0 rājovāca<BR>
BhP_04.22.042/1 kṛto me 'nugrahaḥ pūrvaṃ hariṇārtānukampinā<BR>
BhP_04.22.042/2 tam āpādayituṃ brahman bhagavan yūyam āgatāḥ<BR>
BhP_04.22.043/1 niṣpāditaś ca kārtsnyena bhagavadbhir ghṛṇālubhiḥ<BR>
BhP_04.22.043/2 sādhūcchiṣṭaṃ hi me sarvam ātmanā saha kiṃ dade<BR>
BhP_04.22.044/1 prāṇā dārāḥ sutā brahman gṛhāś ca sa-paricchadāḥ<BR>
BhP_04.22.044/2 rājyaṃ balaṃ mahī kośa iti sarvaṃ niveditam<BR>
BhP_04.22.045/1 sainā-patyaṃ ca rājyaṃ ca daṇḍa-netṛtvam eva ca<BR>
BhP_04.22.045/2 sarva lokādhipatyaṃ ca veda-śāstra-vid arhati<BR>
BhP_04.22.046/1 svam eva brāhmaṇo bhuṅkte svaṃ vaste svaṃ dadāti ca<BR>
BhP_04.22.046/2 tasyaivānugraheṇānnaṃ bhuñjate kṣatriyādayaḥ<BR>
BhP_04.22.047/1 yair īdṛśī bhagavato gatir ātma-vāda<BR>
BhP_04.22.047/2 ekāntato nigamibhiḥ pratipāditā naḥ<BR>
BhP_04.22.047/3 tuṣyantv adabhra-karuṇāḥ sva-kṛtena nityaṃ<BR>
BhP_04.22.047/4 ko nāma tat pratikaroti vinoda-pātram<BR>
BhP_04.22.048/0 maitreya uvāca<BR>
BhP_04.22.048/1 ta ātma-yoga-pataya ādi-rājena pūjitāḥ<BR>
BhP_04.22.048/2 śīlaṃ tadīyaṃ śaṃsantaḥ khe 'bhavan miṣatāṃ nṛṇām<BR>
BhP_04.22.049/1 vainyas tu dhuryo mahatāṃ saṃsthityādhyātma-śikṣayā<BR>
BhP_04.22.049/2 āpta-kāmam ivātmānaṃ mena ātmany avasthitaḥ<BR>
BhP_04.22.050/1 karmāṇi ca yathā-kālaṃ yathā-deśaṃ yathā-balam<BR>
BhP_04.22.050/2 yathocitaṃ yathā-vittam akarod brahma-sāt-kṛtam<BR>
BhP_04.22.051/1 phalaṃ brahmaṇi sannyasya nirviṣaṅgaḥ samāhitaḥ<BR>
BhP_04.22.051/2 karmādhyakṣaṃ ca manvāna ātmānaṃ prakṛteḥ param<BR>
BhP_04.22.052/1 gṛheṣu vartamāno 'pi sa sāmrājya-śriyānvitaḥ<BR>
BhP_04.22.052/2 nāsajjatendriyārtheṣu niraham-matir arkavat<BR>
BhP_04.22.053/1 evam adhyātma-yogena karmāṇy anusamācaran<BR>
BhP_04.22.053/2 putrān utpādayām āsa pañcārciṣy ātma-sammatān<BR>
BhP_04.22.054/1 vijitāśvaṃ dhūmrakeśaṃ haryakṣaṃ draviṇaṃ vṛkam<BR>
BhP_04.22.054/2 sarveṣāṃ loka-pālānāṃ dadhāraikaḥ pṛthur guṇān<BR>
BhP_04.22.055/1 gopīthāya jagat-sṛṣṭeḥ kāle sve sve 'cyutātmakaḥ<BR>
BhP_04.22.055/2 mano-vāg-vṛttibhiḥ saumyair guṇaiḥ saṃrañjayan prajāḥ<BR>
BhP_04.22.056/1 rājety adhān nāmadheyaṃ soma-rāja ivāparaḥ<BR>
BhP_04.22.056/2 sūryavad visṛjan gṛhṇan pratapaṃś ca bhuvo vasu<BR>
BhP_04.22.057/1 durdharṣas tejasevāgnir mahendra iva durjayaḥ<BR>
BhP_04.22.057/2 titikṣayā dharitrīva dyaur ivābhīṣṭa-do nṛṇām<BR>
BhP_04.22.058/1 varṣati sma yathā-kāmaṃ parjanya iva tarpayan<BR>
BhP_04.22.058/2 samudra iva durbodhaḥ sattvenācala-rāḍ iva<BR>
BhP_04.22.059/1 dharma-rāḍ iva śikṣāyām āścarye himavān iva<BR>
BhP_04.22.059/2 kuvera iva kośāḍhyo guptārtho varuṇo yathā<BR>
BhP_04.22.060/1 mātariśveva sarvātmā balena mahasaujasā<BR>
BhP_04.22.060/2 aviṣahyatayā devo bhagavān bhūta-rāḍ iva<BR>
BhP_04.22.061/1 kandarpa iva saundarye manasvī mṛga-rāḍ iva<BR>
BhP_04.22.061/2 vātsalye manuvan nṛṇāṃ prabhutve bhagavān ajaḥ<BR>
BhP_04.22.062/1 bṛhaspatir brahma-vāde ātmavattve svayaṃ hariḥ<BR>
BhP_04.22.062/2 bhaktyā go-guru-vipreṣu viṣvaksenānuvartiṣu<BR>
BhP_04.22.062/3 hriyā praśraya-śīlābhyām ātma-tulyaḥ parodyame<BR>
BhP_04.22.063/1 kīrtyordhva-gītayā pumbhis trailokye tatra tatra ha<BR>
BhP_04.22.063/2 praviṣṭaḥ karṇa-randhreṣu strīṇāṃ rāmaḥ satām iva<BR>
BhP_04.23.001/0 maitreya uvāca<BR>
BhP_04.23.001/1 dṛṣṭvātmānaṃ pravayasam ekadā vainya ātmavān<BR>
BhP_04.23.001/2 ātmanā vardhitāśeṣa- svānusargaḥ prajāpatiḥ<BR>
BhP_04.23.002/1 jagatas tasthuṣaś cāpi vṛttido dharma-bhṛt satām<BR>
BhP_04.23.002/2 niṣpāditeśvarādeśo yad-artham iha jajñivān<BR>
BhP_04.23.003/1 ātmajeṣv ātmajāṃ nyasya virahād rudatīm iva<BR>
BhP_04.23.003/2 prajāsu vimanaḥsv ekaḥ sa-dāro 'gāt tapo-vanam<BR>
BhP_04.23.004/1 tatrāpy adābhya-niyamo vaikhānasa-susammate<BR>
BhP_04.23.004/2 ārabdha ugra-tapasi yathā sva-vijaye purā<BR>
BhP_04.23.005/1 kanda-mūla-phalāhāraḥ śuṣka-parṇāśanaḥ kvacit<BR>
BhP_04.23.005/2 ab-bhakṣaḥ katicit pakṣān vāyu-bhakṣas tataḥ param<BR>
BhP_04.23.006/1 grīṣme pañca-tapā vīro varṣāsv āsāraṣāṇ muniḥ<BR>
BhP_04.23.006/2 ākaṇṭha-magnaḥ śiśire udake sthaṇḍile-śayaḥ<BR>
BhP_04.23.007/1 titikṣur yata-vāg dānta ūrdhva-retā jitānilaḥ<BR>
BhP_04.23.007/2 ārirādhayiṣuḥ kṛṣṇam acarat tapa uttamam<BR>
BhP_04.23.008/1 tena kramānusiddhena dhvasta-karma-malāśayaḥ<BR>
BhP_04.23.008/2 prāṇāyāmaiḥ sanniruddha- ṣaḍ-vargaś chinna-bandhanaḥ<BR>
BhP_04.23.009/1 sanat-kumāro bhagavān yad āhādhyātmikaṃ param<BR>
BhP_04.23.009/2 yogaṃ tenaiva puruṣam abhajat puruṣarṣabhaḥ<BR>
BhP_04.23.010/1 bhagavad-dharmiṇaḥ sādhoḥ śraddhayā yatataḥ sadā<BR>
BhP_04.23.010/2 bhaktir bhagavati brahmaṇy ananya-viṣayābhavat<BR>
BhP_04.23.011/1 tasyānayā bhagavataḥ parikarma-śuddha-<BR>
BhP_04.23.011/2 sattvātmanas tad-anusaṃsmaraṇānupūrtyā<BR>
BhP_04.23.011/3 jñānaṃ viraktimad abhūn niśitena yena<BR>
BhP_04.23.011/4 ciccheda saṃśaya-padaṃ nija-jīva-kośam<BR>
BhP_04.23.012/1 chinnānya-dhīr adhigatātma-gatir nirīhas<BR>
BhP_04.23.012/2 tat tatyaje 'cchinad idaṃ vayunena yena<BR>
BhP_04.23.012/3 tāvan na yoga-gatibhir yatir apramatto<BR>
BhP_04.23.012/4 yāvad gadāgraja-kathāsu ratiṃ na kuryāt<BR>
BhP_04.23.013/1 evaṃ sa vīra-pravaraḥ saṃyojyātmānam ātmani<BR>
BhP_04.23.013/2 brahma-bhūto dṛḍhaṃ kāle tatyāja svaṃ kalevaram<BR>
BhP_04.23.014/1 sampīḍya pāyuṃ pārṣṇibhyāṃ vāyum utsārayañ chanaiḥ<BR>
BhP_04.23.014/2 nābhyāṃ koṣṭheṣv avasthāpya hṛd-uraḥ-kaṇṭha-śīrṣaṇi<BR>
BhP_04.23.015/1 utsarpayaṃs tu taṃ mūrdhni krameṇāveśya niḥspṛhaḥ<BR>
BhP_04.23.015/2 vāyuṃ vāyau kṣitau kāyaṃ tejas tejasy ayūyujat<BR>
BhP_04.23.016/1 khāny ākāśe dravaṃ toye yathā-sthānaṃ vibhāgaśaḥ<BR>
BhP_04.23.016/2 kṣitim ambhasi tat tejasy ado vāyau nabhasy amum<BR>
BhP_04.23.017/1 indriyeṣu manas tāni tan-mātreṣu yathodbhavam<BR>
BhP_04.23.017/2 bhūtādināmūny utkṛṣya mahaty ātmani sandadhe<BR>
BhP_04.23.018/1 taṃ sarva-guṇa-vinyāsaṃ jīve māyāmaye nyadhāt<BR>
BhP_04.23.018/2 taṃ cānuśayam ātma-stham asāv anuśayī pumān<BR>
BhP_04.23.018/3 nāna-vairāgya-vīryeṇa svarūpa-stho 'jahāt prabhuḥ<BR>
BhP_04.23.019/1 arcir nāma mahā-rājñī tat-patny anugatā vanam<BR>
BhP_04.23.019/2 sukumāry atad-arhā ca yat-padbhyāṃ sparśanaṃ bhuvaḥ<BR>
BhP_04.23.020/1 atīva bhartur vrata-dharma-niṣṭhayā śuśrūṣayā cārṣa-deha-yātrayā<BR>
BhP_04.23.020/2 nāvindatārtiṃ parikarśitāpi sā preyaskara-sparśana-māna-nirvṛtiḥ<BR>
BhP_04.23.021/1 dehaṃ vipannākhila-cetanādikaṃ patyuḥ pṛthivyā dayitasya cātmanaḥ<BR>
BhP_04.23.021/2 ālakṣya kiñcic ca vilapya sā satī citām athāropayad adri-sānuni<BR>
BhP_04.23.022/1 vidhāya kṛtyaṃ hradinī-jalāplutā dattvodakaṃ bhartur udāra-karmaṇaḥ<BR>
BhP_04.23.022/2 natvā divi-sthāṃs tridaśāṃs triḥ parītya viveśa vahniṃ dhyāyatī bhartṛ-pādau<BR>
BhP_04.23.023/1 vilokyānugatāṃ sādhvīṃ pṛthuṃ vīra-varaṃ patim<BR>
BhP_04.23.023/2 tuṣṭuvur varadā devair deva-patnyaḥ sahasraśaḥ<BR>
BhP_04.23.024/1 kurvatyaḥ kusumāsāraṃ tasmin mandara-sānuni<BR>
BhP_04.23.024/2 nadatsv amara-tūryeṣu gṛṇanti sma parasparam<BR>
BhP_04.23.025/0 devya ūcuḥ<BR>
BhP_04.23.025/1 aho iyaṃ vadhūr dhanyā yā caivaṃ bhū-bhujāṃ patim<BR>
BhP_04.23.025/2 sarvātmanā patiṃ bheje yajñeśaṃ śrīr vadhūr iva<BR>
BhP_04.23.026/1 saiṣā nūnaṃ vrajaty ūrdhvam anu vainyaṃ patiṃ satī<BR>
BhP_04.23.026/2 paśyatāsmān atītyārcir durvibhāvyena karmaṇā<BR>
BhP_04.23.027/1 teṣāṃ durāpaṃ kiṃ tv anyan martyānāṃ bhagavat-padam<BR>
BhP_04.23.027/2 bhuvi lolāyuṣo ye vai naiṣkarmyaṃ sādhayanty uta<BR>
BhP_04.23.028/1 sa vañcito batātma-dhruk kṛcchreṇa mahatā bhuvi<BR>
BhP_04.23.028/2 labdhvāpavargyaṃ mānuṣyaṃ viṣayeṣu viṣajjate<BR>
BhP_04.23.029/0 maitreya uvāca<BR>
BhP_04.23.029/1 stuvatīṣv amara-strīṣu pati-lokaṃ gatā vadhūḥ<BR>
BhP_04.23.029/2 yaṃ vā ātma-vidāṃ dhuryo vainyaḥ prāpācyutāśrayaḥ<BR>
BhP_04.23.030/1 ittham-bhūtānubhāvo 'sau pṛthuḥ sa bhagavattamaḥ<BR>
BhP_04.23.030/2 kīrtitaṃ tasya caritam uddāma-caritasya te<BR>
BhP_04.23.031/1 ya idaṃ sumahat puṇyaṃ śraddhayāvahitaḥ paṭhet<BR>
BhP_04.23.031/2 śrāvayec chṛṇuyād vāpi sa pṛthoḥ padavīm iyāt<BR>
BhP_04.23.032/1 brāhmaṇo brahma-varcasvī rājanyo jagatī-patiḥ<BR>
BhP_04.23.032/2 vaiśyaḥ paṭhan viṭ-patiḥ syāc chūdraḥ sattamatām iyāt<BR>
BhP_04.23.033/1 triḥ kṛtva idam ākarṇya naro nāry athavādṛtā<BR>
BhP_04.23.033/2 aprajaḥ suprajatamo nirdhano dhanavattamaḥ<BR>
BhP_04.23.034/1 aspaṣṭa-kīrtiḥ suyaśā mūrkho bhavati paṇḍitaḥ<BR>
BhP_04.23.034/2 idaṃ svasty-ayanaṃ puṃsām amaṅgalya-nivāraṇam<BR>
BhP_04.23.035/1 dhanyaṃ yaśasyam āyuṣyaṃ svargyaṃ kali-malāpaham<BR>
BhP_04.23.035/2 dharmārtha-kāma-mokṣāṇāṃ samyak siddhim abhīpsubhiḥ<BR>
BhP_04.23.035/3 śraddhayaitad anuśrāvyaṃ caturṇāṃ kāraṇaṃ param<BR>
BhP_04.23.036/1 vijayābhimukho rājā śrutvaitad abhiyāti yān<BR>
BhP_04.23.036/2 baliṃ tasmai haranty agre rājānaḥ pṛthave yathā<BR>
BhP_04.23.037/1 muktānya-saṅgo bhagavaty amalāṃ bhaktim udvahan<BR>
BhP_04.23.037/2 vainyasya caritaṃ puṇyaṃ śṛṇuyāc chrāvayet paṭhet<BR>
BhP_04.23.038/1 vaicitravīryābhihitaṃ mahan-māhātmya-sūcakam<BR>
BhP_04.23.038/2 asmin kṛtam atimartyaṃ pārthavīṃ gatim āpnuyāt<BR>
BhP_04.23.039/1 anudinam idam ādareṇa śṛṇvan pṛthu-caritaṃ prathayan vimukta-saṅgaḥ<BR>
BhP_04.23.039/2 bhagavati bhava-sindhu-pota-pāde sa ca nipuṇāṃ labhate ratiṃ manuṣyaḥ<BR>
BhP_04.24.001/0 maitreya uvāca<BR>
BhP_04.24.001/1 vijitāśvo 'dhirājāsīt pṛthu-putraḥ pṛthu-śravāḥ<BR>
BhP_04.24.001/2 yavīyobhyo 'dadāt kāṣṭhā bhrātṛbhyo bhrātṛ-vatsalaḥ<BR>
BhP_04.24.002/1 haryakṣāyādiśat prācīṃ dhūmrakeśāya dakṣiṇām<BR>
BhP_04.24.002/2 pratīcīṃ vṛka-saṃjñāya turyāṃ draviṇase vibhuḥ<BR>
BhP_04.24.003/1 antardhāna-gatiṃ śakrāl labdhvāntardhāna-saṃjñitaḥ<BR>
BhP_04.24.003/2 apatya-trayam ādhatta śikhaṇḍinyāṃ susammatam<BR>
BhP_04.24.004/1 pāvakaḥ pavamānaś ca śucir ity agnayaḥ purā<BR>
BhP_04.24.004/2 vasiṣṭha-śāpād utpannāḥ punar yoga-gatiṃ gatāḥ<BR>
BhP_04.24.005/1 antardhāno nabhasvatyāṃ havirdhānam avindata<BR>
BhP_04.24.005/2 ya indram aśva-hartāraṃ vidvān api na jaghnivān<BR>
BhP_04.24.006/1 rājñāṃ vṛttiṃ karādāna- daṇḍa-śulkādi-dāruṇām<BR>
BhP_04.24.006/2 manyamāno dīrgha-sattra- vyājena visasarja ha<BR>
BhP_04.24.007/1 tatrāpi haṃsaṃ puruṣaṃ paramātmānam ātma-dṛk<BR>
BhP_04.24.007/2 yajaṃs tal-lokatām āpa kuśalena samādhinā<BR>
BhP_04.24.008/1 havirdhānād dhavirdhānī vidurāsūta ṣaṭ sutān<BR>
BhP_04.24.008/2 barhiṣadaṃ gayaṃ śuklaṃ kṛṣṇaṃ satyaṃ jitavratam<BR>
BhP_04.24.009/1 barhiṣat sumahā-bhāgo hāvirdhāniḥ prajāpatiḥ<BR>
BhP_04.24.009/2 kriyā-kāṇḍeṣu niṣṇāto yogeṣu ca kurūdvaha<BR>
BhP_04.24.010/1 yasyedaṃ deva-yajanam anuyajñaṃ vitanvataḥ<BR>
BhP_04.24.010/2 prācīnāgraiḥ kuśair āsīd āstṛtaṃ vasudhā-talam<BR>
BhP_04.24.011/1 sāmudrīṃ devadevoktām upayeme śatadrutim<BR>
BhP_04.24.011/2 yāṃ vīkṣya cāru-sarvāṅgīṃ kiśorīṃ suṣṭhv-alaṅkṛtām<BR>
BhP_04.24.011/3 parikramantīm udvāhe cakame 'gniḥ śukīm iva<BR>
BhP_04.24.012/1 vibudhāsura-gandharva- muni-siddha-naroragāḥ<BR>
BhP_04.24.012/2 vijitāḥ sūryayā dikṣu kvaṇayantyaiva nūpuraiḥ<BR>
BhP_04.24.013/1 prācīnabarhiṣaḥ putrāḥ śatadrutyāṃ daśābhavan<BR>
BhP_04.24.013/2 tulya-nāma-vratāḥ sarve dharma-snātāḥ pracetasaḥ<BR>
BhP_04.24.014/1 pitrādiṣṭāḥ prajā-sarge tapase 'rṇavam āviśan<BR>
BhP_04.24.014/2 daśa-varṣa-sahasrāṇi tapasārcaṃs tapas-patim<BR>
BhP_04.24.015/1 yad uktaṃ pathi dṛṣṭena giriśena prasīdatā<BR>
BhP_04.24.015/2 tad dhyāyanto japantaś ca pūjayantaś ca saṃyatāḥ<BR>
BhP_04.24.016/0 vidura uvāca<BR>
BhP_04.24.016/1 pracetasāṃ giritreṇa yathāsīt pathi saṅgamaḥ<BR>
BhP_04.24.016/2 yad utāha haraḥ prītas tan no brahman vadārthavat<BR>
BhP_04.24.017/1 saṅgamaḥ khalu viprarṣe śiveneha śarīriṇām<BR>
BhP_04.24.017/2 durlabho munayo dadhyur asaṅgād yam abhīpsitam<BR>
BhP_04.24.018/1 ātmārāmo 'pi yas tv asya loka-kalpasya rādhase<BR>
BhP_04.24.018/2 śaktyā yukto vicarati ghorayā bhagavān bhavaḥ<BR>
BhP_04.24.019/0 maitreya uvāca<BR>
BhP_04.24.019/1 pracetasaḥ pitur vākyaṃ śirasādāya sādhavaḥ<BR>
BhP_04.24.019/2 diśaṃ pratīcīṃ prayayus tapasy ādṛta-cetasaḥ<BR>
BhP_04.24.020/1 sa-samudram upa vistīrṇam apaśyan sumahat saraḥ<BR>
BhP_04.24.020/2 mahan-mana iva svacchaṃ prasanna-salilāśayam<BR>
BhP_04.24.021/1 nīla-raktotpalāmbhoja- kahlārendīvarākaram<BR>
BhP_04.24.021/2 haṃsa-sārasa-cakrāhva- kāraṇḍava-nikūjitam<BR>
BhP_04.24.022/1 matta-bhramara-sausvarya- hṛṣṭa-roma-latāṅghripam<BR>
BhP_04.24.022/2 padma-kośa-rajo dikṣu vikṣipat-pavanotsavam<BR>
BhP_04.24.023/1 tatra gāndharvam ākarṇya divya-mārga-manoharam<BR>
BhP_04.24.023/2 visismyū rāja-putrās te mṛdaṅga-paṇavādy anu<BR>
BhP_04.24.024/1 tarhy eva sarasas tasmān niṣkrāmantaṃ sahānugam<BR>
BhP_04.24.024/2 upagīyamānam amara- pravaraṃ vibudhānugaiḥ<BR>
BhP_04.24.025/1 tapta-hema-nikāyābhaṃ śiti-kaṇṭhaṃ tri-locanam<BR>
BhP_04.24.025/2 prasāda-sumukhaṃ vīkṣya praṇemur jāta-kautukāḥ<BR>
BhP_04.24.026/1 sa tān prapannārti-haro bhagavān dharma-vatsalaḥ<BR>
BhP_04.24.026/2 dharma-jñān śīla-sampannān prītaḥ prītān uvāca ha<BR>
BhP_04.24.027/0 śrī-rudra uvāca<BR>
BhP_04.24.027/1 yūyaṃ vediṣadaḥ putrā viditaṃ vaś cikīrṣitam<BR>
BhP_04.24.027/2 anugrahāya bhadraṃ va evaṃ me darśanaṃ kṛtam<BR>
BhP_04.24.028/1 yaḥ paraṃ raṃhasaḥ sākṣāt tri-guṇāj jīva-saṃjñitāt<BR>
BhP_04.24.028/2 bhagavantaṃ vāsudevaṃ prapannaḥ sa priyo hi me<BR>
BhP_04.24.029/1 sva-dharma-niṣṭhaḥ śata-janmabhiḥ pumān viriñcatām eti tataḥ paraṃ hi mām<BR>
BhP_04.24.029/2 avyākṛtaṃ bhāgavato 'tha vaiṣṇavaṃ padaṃ yathāhaṃ vibudhāḥ kalātyaye<BR>
BhP_04.24.030/1 atha bhāgavatā yūyaṃ priyāḥ stha bhagavān yathā<BR>
BhP_04.24.030/2 na mad bhāgavatānāṃ ca preyān anyo 'sti karhicit<BR>
BhP_04.24.031/1 idaṃ viviktaṃ japtavyaṃ pavitraṃ maṅgalaṃ param<BR>
BhP_04.24.031/2 niḥśreyasa-karaṃ cāpi śrūyatāṃ tad vadāmi vaḥ<BR>
BhP_04.24.032/0 maitreya uvāca<BR>
BhP_04.24.032/1 ity anukrośa-hṛdayo bhagavān āha tāñ chivaḥ<BR>
BhP_04.24.032/2 baddhāñjalīn rāja-putrān nārāyaṇa-paro vacaḥ<BR>
BhP_04.24.033/0 śrī-rudra uvāca<BR>
BhP_04.24.033/1 jitaṃ ta ātma-vid-varya- svastaye svastir astu me<BR>
BhP_04.24.033/2 bhavatārādhasā rāddhaṃ sarvasmā ātmane namaḥ<BR>
BhP_04.24.034/1 namaḥ paṅkaja-nābhāya bhūta-sūkṣmendriyātmane<BR>
BhP_04.24.034/2 vāsudevāya śāntāya kūṭa-sthāya sva-rociṣe<BR>
BhP_04.24.035/1 saṅkarṣaṇāya sūkṣmāya durantāyāntakāya ca<BR>
BhP_04.24.035/2 namo viśva-prabodhāya pradyumnāyāntar-ātmane<BR>
BhP_04.24.036/1 namo namo 'niruddhāya hṛṣīkeśendriyātmane<BR>
BhP_04.24.036/2 namaḥ paramahaṃsāya pūrṇāya nibhṛtātmane<BR>
BhP_04.24.037/1 svargāpavarga-dvārāya nityaṃ śuci-ṣade namaḥ<BR>
BhP_04.24.037/2 namo hiraṇya-vīryāya cātur-hotrāya tantave<BR>
BhP_04.24.038/1 nama ūrja iṣe trayyāḥ pataye yajña-retase<BR>
BhP_04.24.038/2 tṛpti-dāya ca jīvānāṃ namaḥ sarva-rasātmane<BR>
BhP_04.24.039/1 sarva-sattvātma-dehāya viśeṣāya sthavīyase<BR>
BhP_04.24.039/2 namas trailokya-pālāya saha ojo-balāya ca<BR>
BhP_04.24.040/1 artha-liṅgāya nabhase namo 'ntar-bahir-ātmane<BR>
BhP_04.24.040/2 namaḥ puṇyāya lokāya amuṣmai bhūri-varcase<BR>
BhP_04.24.041/1 pravṛttāya nivṛttāya pitṛ-devāya karmaṇe<BR>
BhP_04.24.041/2 namo 'dharma-vipākāya mṛtyave duḥkha-dāya ca<BR>
BhP_04.24.042/1 namas ta āśiṣām īśa manave kāraṇātmane<BR>
BhP_04.24.042/2 namo dharmāya bṛhate kṛṣṇāyākuṇṭha-medhase<BR>
BhP_04.24.042/3 puruṣāya purāṇāya sāṅkhya-yogeśvarāya ca<BR>
BhP_04.24.043/1 śakti-traya-sametāya mīḍhuṣe 'haṅkṛtātmane<BR>
BhP_04.24.043/2 ceta-ākūti-rūpāya namo vāco vibhūtaye<BR>
BhP_04.24.044/1 darśanaṃ no didṛkṣūṇāṃ dehi bhāgavatārcitam<BR>
BhP_04.24.044/2 rūpaṃ priyatamaṃ svānāṃ sarvendriya-guṇāñjanam<BR>
BhP_04.24.045/1 snigdha-prāvṛḍ-ghana-śyāmaṃ sarva-saundarya-saṅgraham<BR>
BhP_04.24.045/2 cārv-āyata-catur-bāhu sujāta-rucirānanam<BR>
BhP_04.24.046/1 padma-kośa-palāśākṣaṃ sundara-bhru sunāsikam<BR>
BhP_04.24.046/2 sudvijaṃ sukapolāsyaṃ sama-karṇa-vibhūṣaṇam<BR>
BhP_04.24.047/1 prīti-prahasitāpāṅgam alakai rūpa-śobhitam<BR>
BhP_04.24.047/2 lasat-paṅkaja-kiñjalka- dukūlaṃ mṛṣṭa-kuṇḍalam<BR>
BhP_04.24.048/1 sphurat-kirīṭa-valaya- hāra-nūpura-mekhalam<BR>
BhP_04.24.048/2 śaṅkha-cakra-gadā-padma- mālā-maṇy-uttamarddhimat<BR>
BhP_04.24.049/1 siṃha-skandha-tviṣo bibhrat saubhaga-grīva-kaustubham<BR>
BhP_04.24.049/2 śriyānapāyinyā kṣipta- nikaṣāśmorasollasat<BR>
BhP_04.24.050/1 pūra-recaka-saṃvigna- vali-valgu-dalodaram<BR>
BhP_04.24.050/2 pratisaṅkrāmayad viśvaṃ nābhyāvarta-gabhīrayā<BR>
BhP_04.24.051/1 śyāma-śroṇy-adhi-rociṣṇu- dukūla-svarṇa-mekhalam<BR>
BhP_04.24.051/2 sama-cārv-aṅghri-jaṅghoru- nimna-jānu-sudarśanam<BR>
BhP_04.24.052/1 padā śarat-padma-palāśa-rociṣā nakha-dyubhir no 'ntar-aghaṃ vidhunvatā<BR>
BhP_04.24.052/2 pradarśaya svīyam apāsta-sādhvasaṃ padaṃ guro mārga-gurus tamo-juṣām<BR>
BhP_04.24.053/1 etad rūpam anudhyeyam ātma-śuddhim abhīpsatām<BR>
BhP_04.24.053/2 yad-bhakti-yogo 'bhayadaḥ sva-dharmam anutiṣṭhatām<BR>
BhP_04.24.054/1 bhavān bhaktimatā labhyo durlabhaḥ sarva-dehinām<BR>
BhP_04.24.054/2 svārājyasyāpy abhimata ekāntenātma-vid-gatiḥ<BR>
BhP_04.24.055/1 taṃ durārādhyam ārādhya satām api durāpayā<BR>
BhP_04.24.055/2 ekānta-bhaktyā ko vāñchet pāda-mūlaṃ vinā bahiḥ<BR>
BhP_04.24.056/1 yatra nirviṣṭam araṇaṃ kṛtānto nābhimanyate<BR>
BhP_04.24.056/2 viśvaṃ vidhvaṃsayan vīrya- śaurya-visphūrjita-bhruvā<BR>
BhP_04.24.057/1 kṣaṇārdhenāpi tulaye na svargaṃ nāpunar-bhavam<BR>
BhP_04.24.057/2 bhagavat-saṅgi-saṅgasya martyānāṃ kim utāśiṣaḥ<BR>
BhP_04.24.058/1 athānaghāṅghres tava kīrti-tīrthayor antar-bahiḥ-snāna-vidhūta-pāpmanām<BR>
BhP_04.24.058/2 bhūteṣv anukrośa-susattva-śīlināṃ syāt saṅgamo 'nugraha eṣa nas tava<BR>
BhP_04.24.059/1 na yasya cittaṃ bahir-artha-vibhramaṃ tamo-guhāyāṃ ca viśuddham āviśat<BR>
BhP_04.24.059/2 yad-bhakti-yogānugṛhītam añjasā munir vicaṣṭe nanu tatra te gatim<BR>
BhP_04.24.060/1 yatredaṃ vyajyate viśvaṃ viśvasminn avabhāti yat<BR>
BhP_04.24.060/2 tat tvaṃ brahma paraṃ jyotir ākāśam iva vistṛtam<BR>
BhP_04.24.061/1 yo māyayedaṃ puru-rūpayāsṛjad bibharti bhūyaḥ kṣapayaty avikriyaḥ<BR>
BhP_04.24.061/2 yad-bheda-buddhiḥ sad ivātma-duḥsthayā tvam ātma-tantraṃ bhagavan pratīmahi<BR>
BhP_04.24.062/1 kriyā-kalāpair idam eva yoginaḥ śraddhānvitāḥ sādhu yajanti siddhaye<BR>
BhP_04.24.062/2 bhūtendriyāntaḥ-karaṇopalakṣitaṃ vede ca tantre ca ta eva kovidāḥ<BR>
BhP_04.24.063/1 tvam eka ādyaḥ puruṣaḥ supta-śaktis tayā rajaḥ-sattva-tamo vibhidyate<BR>
BhP_04.24.063/2 mahān ahaṃ khaṃ marud agni-vār-dharāḥ surarṣayo bhūta-gaṇā idaṃ yataḥ<BR>
BhP_04.24.064/1 sṛṣṭaṃ sva-śaktyedam anupraviṣṭaś catur-vidhaṃ puram ātmāṃśakena<BR>
BhP_04.24.064/2 atho vidus taṃ puruṣaṃ santam antar bhuṅkte hṛṣīkair madhu sāra-ghaṃ yaḥ<BR>
BhP_04.24.065/1 sa eṣa lokān aticaṇḍa-vego vikarṣasi tvaṃ khalu kāla-yānaḥ<BR>
BhP_04.24.065/2 bhūtāni bhūtair anumeya-tattvo ghanāvalīr vāyur ivāviṣahyaḥ<BR>
BhP_04.24.066/1 pramattam uccair iti kṛtya-cintayā pravṛddha-lobhaṃ viṣayeṣu lālasam<BR>
BhP_04.24.066/2 tvam apramattaḥ sahasābhipadyase kṣul-lelihāno 'hir ivākhum antakaḥ<BR>
BhP_04.24.067/1 kas tvat-padābjaṃ vijahāti paṇḍito yas te 'vamāna-vyayamāna-ketanaḥ<BR>
BhP_04.24.067/2 viśaṅkayāsmad-gurur arcati sma yad vinopapattiṃ manavaś caturdaśa<BR>
BhP_04.24.068/1 atha tvam asi no brahman paramātman vipaścitām<BR>
BhP_04.24.068/2 viśvaṃ rudra-bhaya-dhvastam akutaścid-bhayā gatiḥ<BR>
BhP_04.24.069/1 idaṃ japata bhadraṃ vo viśuddhā nṛpa-nandanāḥ<BR>
BhP_04.24.069/2 sva-dharmam anutiṣṭhanto bhagavaty arpitāśayāḥ<BR>
BhP_04.24.070/1 tam evātmānam ātma-sthaṃ sarva-bhūteṣv avasthitam<BR>
BhP_04.24.070/2 pūjayadhvaṃ gṛṇantaś ca dhyāyantaś cāsakṛd dharim<BR>
BhP_04.24.071/1 yogādeśam upāsādya dhārayanto muni-vratāḥ<BR>
BhP_04.24.071/2 samāhita-dhiyaḥ sarva etad abhyasatādṛtāḥ<BR>
BhP_04.24.072/1 idam āha purāsmākaṃ bhagavān viśvasṛk-patiḥ<BR>
BhP_04.24.072/2 bhṛgv-ādīnām ātmajānāṃ sisṛkṣuḥ saṃsisṛkṣatām<BR>
BhP_04.24.073/1 te vayaṃ noditāḥ sarve prajā-sarge prajeśvarāḥ<BR>
BhP_04.24.073/2 anena dhvasta-tamasaḥ sisṛkṣmo vividhāḥ prajāḥ<BR>
BhP_04.24.074/1 athedaṃ nityadā yukto japann avahitaḥ pumān<BR>
BhP_04.24.074/2 acirāc chreya āpnoti vāsudeva-parāyaṇaḥ<BR>
BhP_04.24.075/1 śreyasām iha sarveṣāṃ jñānaṃ niḥśreyasaṃ param<BR>
BhP_04.24.075/2 sukhaṃ tarati duṣpāraṃ jñāna-naur vyasanārṇavam<BR>
BhP_04.24.076/1 ya imaṃ śraddhayā yukto mad-gītaṃ bhagavat-stavam<BR>
BhP_04.24.076/2 adhīyāno durārādhyaṃ harim ārādhayaty asau<BR>
BhP_04.24.077/1 vindate puruṣo 'muṣmād yad yad icchaty asatvaram<BR>
BhP_04.24.077/2 mad-gīta-gītāt suprītāc chreyasām eka-vallabhāt<BR>
BhP_04.24.078/1 idaṃ yaḥ kalya utthāya prāñjaliḥ śraddhayānvitaḥ<BR>
BhP_04.24.078/2 śṛṇuyāc chrāvayen martyo mucyate karma-bandhanaiḥ<BR>
BhP_04.24.079/1 gītaṃ mayedaṃ naradeva-nandanāḥ parasya puṃsaḥ paramātmanaḥ stavam<BR>
BhP_04.24.079/2 japanta ekāgra-dhiyas tapo mahat caradhvam ante tata āpsyathepsitam<BR>
BhP_04.25.001/0 maitreya uvāca<BR>
BhP_04.25.001/1 iti sandiśya bhagavān bārhiṣadair abhipūjitaḥ<BR>
BhP_04.25.001/2 paśyatāṃ rāja-putrāṇāṃ tatraivāntardadhe haraḥ<BR>
BhP_04.25.002/1 rudra-gītaṃ bhagavataḥ stotraṃ sarve pracetasaḥ<BR>
BhP_04.25.002/2 japantas te tapas tepur varṣāṇām ayutaṃ jale<BR>
BhP_04.25.003/1 prācīnabarhiṣaṃ kṣattaḥ karmasv āsakta-mānasam<BR>
BhP_04.25.003/2 nārado 'dhyātma-tattva-jñaḥ kṛpāluḥ pratyabodhayat<BR>
BhP_04.25.004/1 śreyas tvaṃ katamad rājan karmaṇātmana īhase<BR>
BhP_04.25.004/2 duḥkha-hāniḥ sukhāvāptiḥ śreyas tan neha ceṣyate<BR>
BhP_04.25.005/0 rājovāca<BR>
BhP_04.25.005/1 na jānāmi mahā-bhāga paraṃ karmāpaviddha-dhīḥ<BR>
BhP_04.25.005/2 brūhi me vimalaṃ jñānaṃ yena mucyeya karmabhiḥ<BR>
BhP_04.25.006/1 gṛheṣu kūṭa-dharmeṣu putra-dāra-dhanārtha-dhīḥ<BR>
BhP_04.25.006/2 na paraṃ vindate mūḍho bhrāmyan saṃsāra-vartmasu<BR>
BhP_04.25.007/0 nārada uvāca<BR>
BhP_04.25.007/1 bho bhoḥ prajāpate rājan paśūn paśya tvayādhvare<BR>
BhP_04.25.007/2 saṃjñāpitāñ jīva-saṅghān nirghṛṇena sahasraśaḥ<BR>
BhP_04.25.008/1 ete tvāṃ sampratīkṣante smaranto vaiśasaṃ tava<BR>
BhP_04.25.008/2 samparetam ayaḥ-kūṭaiś chindanty utthita-manyavaḥ<BR>
BhP_04.25.009/1 atra te kathayiṣye 'mum itihāsaṃ purātanam<BR>
BhP_04.25.009/2 purañjanasya caritaṃ nibodha gadato mama<BR>
BhP_04.25.010/1 āsīt purañjano nāma rājā rājan bṛhac-chravāḥ<BR>
BhP_04.25.010/2 tasyāvijñāta-nāmāsīt sakhāvijñāta-ceṣṭitaḥ<BR>
BhP_04.25.011/1 so 'nveṣamāṇaḥ śaraṇaṃ babhrāma pṛthivīṃ prabhuḥ<BR>
BhP_04.25.011/2 nānurūpaṃ yadāvindad abhūt sa vimanā iva<BR>
BhP_04.25.012/1 na sādhu mene tāḥ sarvā bhūtale yāvatīḥ puraḥ<BR>
BhP_04.25.012/2 kāmān kāmayamāno 'sau tasya tasyopapattaye<BR>
BhP_04.25.013/1 sa ekadā himavato dakṣiṇeṣv atha sānuṣu<BR>
BhP_04.25.013/2 dadarśa navabhir dvārbhiḥ puraṃ lakṣita-lakṣaṇām<BR>
BhP_04.25.014/1 prākāropavanāṭṭāla- parikhair akṣa-toraṇaiḥ<BR>
BhP_04.25.014/2 svarṇa-raupyāyasaiḥ śṛṅgaiḥ saṅkulāṃ sarvato gṛhaiḥ<BR>
BhP_04.25.015/1 nīla-sphaṭika-vaidūrya- muktā-marakatāruṇaiḥ<BR>
BhP_04.25.015/2 kḷpta-harmya-sthalīṃ dīptāṃ śriyā bhogavatīm iva<BR>
BhP_04.25.016/1 sabhā-catvara-rathyābhir ākrīḍāyatanāpaṇaiḥ<BR>
BhP_04.25.016/2 caitya-dhvaja-patākābhir yuktāṃ vidruma-vedibhiḥ<BR>
BhP_04.25.017/1 puryās tu bāhyopavane divya-druma-latākule<BR>
BhP_04.25.017/2 nadad-vihaṅgāli-kula- kolāhala-jalāśaye<BR>
BhP_04.25.018/1 hima-nirjhara-vipruṣmat- kusumākara-vāyunā<BR>
BhP_04.25.018/2 calat-pravāla-viṭapa- nalinī-taṭa-sampadi<BR>
BhP_04.25.019/1 nānāraṇya-mṛga-vrātair anābādhe muni-vrataiḥ<BR>
BhP_04.25.019/2 āhūtaṃ manyate pāntho yatra kokila-kūjitaiḥ<BR>
BhP_04.25.020/1 yadṛcchayāgatāṃ tatra dadarśa pramadottamām<BR>
BhP_04.25.020/2 bhṛtyair daśabhir āyāntīm ekaika-śata-nāyakaiḥ<BR>
BhP_04.25.021/1 añca-śīrṣāhinā guptāṃ pratīhāreṇa sarvataḥ<BR>
BhP_04.25.021/2 anveṣamāṇām ṛṣabham aprauḍhāṃ kāma-rūpiṇīm<BR>
BhP_04.25.022/1 sunāsāṃ sudatīṃ bālāṃ sukapolāṃ varānanām<BR>
BhP_04.25.022/2 sama-vinyasta-karṇābhyāṃ bibhratīṃ kuṇḍala-śriyam<BR>
BhP_04.25.023/1 piśaṅga-nīvīṃ suśroṇīṃ śyāmāṃ kanaka-mekhalām<BR>
BhP_04.25.023/2 padbhyāṃ kvaṇadbhyāṃ calantīṃ nūpurair devatām iva<BR>
BhP_04.25.024/1 stanau vyañjita-kaiśorau sama-vṛttau nirantarau<BR>
BhP_04.25.024/2 vastrāntena nigūhantīṃ vrīḍayā gaja-gāminīm<BR>
BhP_04.25.025/1 tām āha lalitaṃ vīraḥ savrīḍa-smita-śobhanām<BR>
BhP_04.25.025/2 snigdhenāpāṅga-puṅkhena spṛṣṭaḥ premodbhramad-bhruvā<BR>
BhP_04.25.026/1 kā tvaṃ kañja-palāśākṣi kasyāsīha kutaḥ sati<BR>
BhP_04.25.026/2 imām upa purīṃ bhīru kiṃ cikīrṣasi śaṃsa me<BR>
BhP_04.25.027/1 ka ete 'nupathā ye ta ekādaśa mahā-bhaṭāḥ<BR>
BhP_04.25.027/2 etā vā lalanāḥ subhru ko 'yaṃ te 'hiḥ puraḥ-saraḥ<BR>
BhP_04.25.028/1 tvaṃ hrīr bhavāny asy atha vāg ramā patiṃ vicinvatī kiṃ munivad raho vane<BR>
BhP_04.25.028/2 tvad-aṅghri-kāmāpta-samasta-kāmaṃ kva padma-kośaḥ patitaḥ karāgrāt<BR>
BhP_04.25.029/1 nāsāṃ varorv anyatamā bhuvi-spṛk purīm imāṃ vīra-vareṇa sākam<BR>
BhP_04.25.029/2 arhasy alaṅkartum adabhra-karmaṇā lokaṃ paraṃ śrīr iva yajña-puṃsā<BR>
BhP_04.25.030/1 yad eṣa māpāṅga-vikhaṇḍitendriyaṃ savrīḍa-bhāva-smita-vibhramad-bhruvā<BR>
BhP_04.25.030/2 tvayopasṛṣṭo bhagavān mano-bhavaḥ prabādhate 'thānugṛhāṇa śobhane<BR>
BhP_04.25.031/1 tvad-ānanaṃ subhru sutāra-locanaṃ vyālambi-nīlālaka-vṛnda-saṃvṛtam<BR>
BhP_04.25.031/2 unnīya me darśaya valgu-vācakaṃ yad vrīḍayā nābhimukhaṃ śuci-smite<BR>
BhP_04.25.032/0 nārada uvāca<BR>
BhP_04.25.032/1 itthaṃ purañjanaṃ nārī yācamānam adhīravat<BR>
BhP_04.25.032/2 abhyanandata taṃ vīraṃ hasantī vīra mohitā<BR>
BhP_04.25.033/1 na vidāma vayaṃ samyak kartāraṃ puruṣarṣabha<BR>
BhP_04.25.033/2 ātmanaś ca parasyāpi gotraṃ nāma ca yat-kṛtam<BR>
BhP_04.25.034/1 ihādya santam ātmānaṃ vidāma na tataḥ param<BR>
BhP_04.25.034/2 yeneyaṃ nirmitā vīra purī śaraṇam ātmanaḥ<BR>
BhP_04.25.035/1 ete sakhāyaḥ sakhyo me narā nāryaś ca mānada<BR>
BhP_04.25.035/2 suptāyāṃ mayi jāgarti nāgo 'yaṃ pālayan purīm<BR>
BhP_04.25.036/1 diṣṭyāgato 'si bhadraṃ te grāmyān kāmān abhīpsase<BR>
BhP_04.25.036/2 udvahiṣyāmi tāṃs te 'haṃ sva-bandhubhir arindama<BR>
BhP_04.25.037/1 imāṃ tvam adhitiṣṭhasva purīṃ nava-mukhīṃ vibho<BR>
BhP_04.25.037/2 mayopanītān gṛhṇānaḥ kāma-bhogān śataṃ samāḥ<BR>
BhP_04.25.038/1 kaṃ nu tvad-anyaṃ ramaye hy arati-jñam akovidam<BR>
BhP_04.25.038/2 asamparāyābhimukham aśvastana-vidaṃ paśum<BR>
BhP_04.25.039/1 dharmo hy atrārtha-kāmau ca prajānando 'mṛtaṃ yaśaḥ<BR>
BhP_04.25.039/2 lokā viśokā virajā yān na kevalino viduḥ<BR>
BhP_04.25.040/1 pitṛ-devarṣi-martyānāṃ bhūtānām ātmanaś ca ha<BR>
BhP_04.25.040/2 kṣemyaṃ vadanti śaraṇaṃ bhave 'smin yad gṛhāśramaḥ<BR>
BhP_04.25.041/1 kā nāma vīra vikhyātaṃ vadānyaṃ priya-darśanam<BR>
BhP_04.25.041/2 na vṛṇīta priyaṃ prāptaṃ mādṛśī tvādṛśaṃ patim<BR>
BhP_04.25.042/1 kasyā manas te bhuvi bhogi-bhogayoḥ striyā na sajjed bhujayor mahā-bhuja<BR>
BhP_04.25.042/2 yo 'nātha-vargādhim alaṃ ghṛṇoddhata- smitāvalokena caraty apohitum<BR>
BhP_04.25.043/0 nārada uvāca<BR>
BhP_04.25.043/1 iti tau dam-patī tatra samudya samayaṃ mithaḥ<BR>
BhP_04.25.043/2 tāṃ praviśya purīṃ rājan mumudāte śataṃ samāḥ<BR>
BhP_04.25.044/1 upagīyamāno lalitaṃ tatra tatra ca gāyakaiḥ<BR>
BhP_04.25.044/2 krīḍan parivṛtaḥ strībhir hradinīm āviśac chucau<BR>
BhP_04.25.045/1 saptopari kṛtā dvāraḥ puras tasyās tu dve adhaḥ<BR>
BhP_04.25.045/2 pṛthag-viṣaya-gaty-arthaṃ tasyāṃ yaḥ kaścaneśvaraḥ<BR>
BhP_04.25.046/1 pañca dvāras tu paurastyā dakṣiṇaikā tathottarā<BR>
BhP_04.25.046/2 paścime dve amūṣāṃ te nāmāni nṛpa varṇaye<BR>
BhP_04.25.047/1 khadyotāvirmukhī ca prāg dvārāv ekatra nirmite<BR>
BhP_04.25.047/2 vibhrājitaṃ janapadaṃ yāti tābhyāṃ dyumat-sakhaḥ<BR>
BhP_04.25.048/1 nalinī nālinī ca prāg dvārāv ekatra nirmite<BR>
BhP_04.25.048/2 avadhūta-sakhas tābhyāṃ viṣayaṃ yāti saurabham<BR>
BhP_04.25.049/1 mukhyā nāma purastād dvās tayāpaṇa-bahūdanau<BR>
BhP_04.25.049/2 viṣayau yāti pura-rāḍ rasajña-vipaṇānvitaḥ<BR>
BhP_04.25.050/1 pitṛhūr nṛpa puryā dvār dakṣiṇena purañjanaḥ<BR>
BhP_04.25.050/2 rāṣṭraṃ dakṣiṇa-pañcālaṃ yāti śrutadharānvitaḥ<BR>
BhP_04.25.051/1 devahūr nāma puryā dvā uttareṇa purañjanaḥ<BR>
BhP_04.25.051/2 rāṣṭram uttara-pañcālaṃ yāti śrutadharānvitaḥ<BR>
BhP_04.25.052/1 āsurī nāma paścād dvās tayā yāti purañjanaḥ<BR>
BhP_04.25.052/2 grāmakaṃ nāma viṣayaṃ durmadena samanvitaḥ<BR>
BhP_04.25.053/1 nirṛtir nāma paścād dvās tayā yāti purañjanaḥ<BR>
BhP_04.25.053/2 vaiśasaṃ nāma viṣayaṃ lubdhakena samanvitaḥ<BR>
BhP_04.25.054/1 andhāv amīṣāṃ paurāṇāṃ nirvāk-peśaskṛtāv ubhau<BR>
BhP_04.25.054/2 akṣaṇvatām adhipatis tābhyāṃ yāti karoti ca<BR>
BhP_04.25.055/1 sa yarhy antaḥpura-gato viṣūcīna-samanvitaḥ<BR>
BhP_04.25.055/2 mohaṃ prasādaṃ harṣaṃ vā yāti jāyātmajodbhavam<BR>
BhP_04.25.056/1 evaṃ karmasu saṃsaktaḥ kāmātmā vañcito 'budhaḥ<BR>
BhP_04.25.056/2 mahiṣī yad yad īheta tat tad evānvavartata<BR>
BhP_04.25.057/1 kvacit pibantyāṃ pibati madirāṃ mada-vihvalaḥ<BR>
BhP_04.25.057/2 aśnantyāṃ kvacid aśnāti jakṣatyāṃ saha jakṣiti<BR>
BhP_04.25.058/1 kvacid gāyati gāyantyāṃ rudatyāṃ rudati kvacit<BR>
BhP_04.25.058/2 kvacid dhasantyāṃ hasati jalpantyām anu jalpati<BR>
BhP_04.25.059/1 kvacid dhāvati dhāvantyāṃ tiṣṭhantyām anu tiṣṭhati<BR>
BhP_04.25.059/2 anu śete śayānāyām anvāste kvacid āsatīm<BR>
BhP_04.25.060/1 kvacic chṛṇoti śṛṇvantyāṃ paśyantyām anu paśyati<BR>
BhP_04.25.060/2 kvacij jighrati jighrantyāṃ spṛśantyāṃ spṛśati kvacit<BR>
BhP_04.25.061/1 kvacic ca śocatīṃ jāyām anu śocati dīnavat<BR>
BhP_04.25.061/2 anu hṛṣyati hṛṣyantyāṃ muditām anu modate<BR>
BhP_04.25.062/1 vipralabdho mahiṣyaivaṃ sarva-prakṛti-vañcitaḥ<BR>
BhP_04.25.062/2 necchann anukaroty ajñaḥ klaibyāt krīḍā-mṛgo yathā<BR>
BhP_04.26.001/0 nārada uvāca<BR>
BhP_04.26.001/1 sa ekadā maheṣvāso rathaṃ pañcāśvam āśu-gam<BR>
BhP_04.26.001/2 dvīṣaṃ dvi-cakram ekākṣaṃ tri-veṇuṃ pañca-bandhuram<BR>
BhP_04.26.002/1 eka-raśmy eka-damanam eka-nīḍaṃ dvi-kūbaram<BR>
BhP_04.26.002/2 pañca-praharaṇaṃ sapta- varūthaṃ pañca-vikramam<BR>
BhP_04.26.003/1 haimopaskaram āruhya svarṇa-varmākṣayeṣudhiḥ<BR>
BhP_04.26.003/2 ekādaśa-camū-nāthaḥ pañca-prastham agād vanam<BR>
BhP_04.26.004/1 cacāra mṛgayāṃ tatra dṛpta ātteṣu-kārmukaḥ<BR>
BhP_04.26.004/2 vihāya jāyām atad-arhāṃ mṛga-vyasana-lālasaḥ<BR>
BhP_04.26.005/1 āsurīṃ vṛttim āśritya ghorātmā niranugrahaḥ<BR>
BhP_04.26.005/2 nyahanan niśitair bāṇair vaneṣu vana-gocarān<BR>
BhP_04.26.006/1 tīrtheṣu pratidṛṣṭeṣu rājā medhyān paśūn vane<BR>
BhP_04.26.006/2 yāvad-artham alaṃ lubdho hanyād iti niyamyate<BR>
BhP_04.26.007/1 ya evaṃ karma niyataṃ vidvān kurvīta mānavaḥ<BR>
BhP_04.26.007/2 karmaṇā tena rājendra jñānena na sa lipyate<BR>
BhP_04.26.008/1 anyathā karma kurvāṇo mānārūḍho nibadhyate<BR>
BhP_04.26.008/2 guṇa-pravāha-patito naṣṭa-prajño vrajaty adhaḥ<BR>
BhP_04.26.009/1 tatra nirbhinna-gātrāṇāṃ citra-vājaiḥ śilīmukhaiḥ<BR>
BhP_04.26.009/2 viplavo 'bhūd duḥkhitānāṃ duḥsahaḥ karuṇātmanām<BR>
BhP_04.26.010/1 śaśān varāhān mahiṣān gavayān ruru-śalyakān<BR>
BhP_04.26.010/2 medhyān anyāṃś ca vividhān vinighnan śramam adhyagāt<BR>
BhP_04.26.011/1 tataḥ kṣut-tṛṭ-pariśrānto nivṛtto gṛham eyivān<BR>
BhP_04.26.011/2 kṛta-snānocitāhāraḥ saṃviveśa gata-klamaḥ<BR>
BhP_04.26.012/1 ātmānam arhayāṃ cakre dhūpālepa-srag-ādibhiḥ<BR>
BhP_04.26.012/2 sādhv-alaṅkṛta-sarvāṅgo mahiṣyām ādadhe manaḥ<BR>
BhP_04.26.013/1 tṛpto hṛṣṭaḥ sudṛptaś ca kandarpākṛṣṭa-mānasaḥ<BR>
BhP_04.26.013/2 na vyacaṣṭa varārohāṃ gṛhiṇīṃ gṛha-medhinīm<BR>
BhP_04.26.014/1 antaḥpura-striyo 'pṛcchad vimanā iva vediṣat<BR>
BhP_04.26.014/2 api vaḥ kuśalaṃ rāmāḥ seśvarīṇāṃ yathā purā<BR>
BhP_04.26.015/1 na tathaitarhi rocante gṛheṣu gṛha-sampadaḥ<BR>
BhP_04.26.015/2 yadi na syād gṛhe mātā patnī vā pati-devatā<BR>
BhP_04.26.015/3 vyaṅge ratha iva prājñaḥ ko nāmāsīta dīnavat<BR>
BhP_04.26.016/1 kva vartate sā lalanā majjantaṃ vyasanārṇave<BR>
BhP_04.26.016/2 yā mām uddharate prajñāṃ dīpayantī pade pade<BR>
BhP_04.26.017/0 rāmā ūcuḥ<BR>
BhP_04.26.017/1 nara-nātha na jānīmas tvat-priyā yad vyavasyati<BR>
BhP_04.26.017/2 bhūtale niravastāre śayānāṃ paśya śatru-han<BR>
BhP_04.26.018/0 nārada uvāca<BR>
BhP_04.26.018/1 purañjanaḥ sva-mahiṣīṃ nirīkṣyāvadhutāṃ bhuvi<BR>
BhP_04.26.018/2 tat-saṅgonmathita-jñāno vaiklavyaṃ paramaṃ yayau<BR>
BhP_04.26.019/1 sāntvayan ślakṣṇayā vācā hṛdayena vidūyatā<BR>
BhP_04.26.019/2 preyasyāḥ sneha-saṃrambha- liṅgam ātmani nābhyagāt<BR>
BhP_04.26.020/1 anuninye 'tha śanakair vīro 'nunaya-kovidaḥ<BR>
BhP_04.26.020/2 pasparśa pāda-yugalam āha cotsaṅga-lālitām<BR>
BhP_04.26.021/0 purañjana uvāca<BR>
BhP_04.26.021/1 nūnaṃ tv akṛta-puṇyās te bhṛtyā yeṣv īśvarāḥ śubhe<BR>
BhP_04.26.021/2 kṛtāgaḥsv ātmasāt kṛtvā śikṣā-daṇḍaṃ na yuñjate<BR>
BhP_04.26.022/1 paramo 'nugraho daṇḍo bhṛtyeṣu prabhuṇārpitaḥ<BR>
BhP_04.26.022/2 bālo na veda tat tanvi bandhu-kṛtyam amarṣaṇaḥ<BR>
BhP_04.26.023/1 sā tvaṃ mukhaṃ sudati subhrv anurāga-bhāra- vrīḍā-vilamba-vilasad-dhasitāvalokam<BR>
BhP_04.26.023/2 nīlālakālibhir upaskṛtam unnasaṃ naḥ svānāṃ pradarśaya manasvini valgu-vākyam<BR>
BhP_04.26.024/1 tasmin dadhe damam ahaṃ tava vīra-patni yo 'nyatra bhūsura-kulāt kṛta-kilbiṣas tam<BR>
BhP_04.26.024/2 paśye na vīta-bhayam unmuditaṃ tri-lokyām anyatra vai mura-ripor itaratra dāsāt<BR>
BhP_04.26.025/1 vaktraṃ na te vitilakaṃ malinaṃ viharṣaṃ saṃrambha-bhīmam avimṛṣṭam apeta-rāgam<BR>
BhP_04.26.025/2 paśye stanāv api śucopahatau sujātau bimbādharaṃ vigata-kuṅkuma-paṅka-rāgam<BR>
BhP_04.26.026/1 tan me prasīda suhṛdaḥ kṛta-kilbiṣasya svairaṃ gatasya mṛgayāṃ vyasanāturasya<BR>
BhP_04.26.026/2 kā devaraṃ vaśa-gataṃ kusumāstra-vega- visrasta-pauṃsnam uśatī na bhajeta kṛtye<BR>
BhP_04.27.001/0 nārada uvāca<BR>
BhP_04.27.001/1 itthaṃ purañjanaṃ sadhryag vaśamānīya vibhramaiḥ<BR>
BhP_04.27.001/2 purañjanī mahārāja reme ramayatī patim<BR>
BhP_04.27.002/1 sa rājā mahiṣīṃ rājan susnātāṃ rucirānanām<BR>
BhP_04.27.002/2 kṛta-svastyayanāṃ tṛptām abhyanandad upāgatām<BR>
BhP_04.27.003/1 tayopagūḍhaḥ parirabdha-kandharo raho 'numantrair apakṛṣṭa-cetanaḥ<BR>
BhP_04.27.003/2 na kāla-raṃho bubudhe duratyayaṃ divā niśeti pramadā-parigrahaḥ<BR>
BhP_04.27.004/1 śayāna unnaddha-mado mahā-manā mahārha-talpe mahiṣī-bhujopadhiḥ<BR>
BhP_04.27.004/2 tām eva vīro manute paraṃ yatas tamo-'bhibhūto na nijaṃ paraṃ ca yat<BR>
BhP_04.27.005/1 tayaivaṃ ramamāṇasya kāma-kaśmala-cetasaḥ<BR>
BhP_04.27.005/2 kṣaṇārdham iva rājendra vyatikrāntaṃ navaṃ vayaḥ<BR>
BhP_04.27.006/1 tasyām ajanayat putrān purañjanyāṃ purañjanaḥ<BR>
BhP_04.27.006/2 śatāny ekādaśa virāḍ āyuṣo 'rdham athātyagāt<BR>
BhP_04.27.007/1 duhitṝr daśottara-śataṃ pitṛ-mātṛ-yaśaskarīḥ<BR>
BhP_04.27.007/2 śīlaudārya-guṇopetāḥ paurañjanyaḥ prajā-pate<BR>
BhP_04.27.008/1 sa pañcāla-patiḥ putrān pitṛ-vaṃśa-vivardhanān<BR>
BhP_04.27.008/2 dāraiḥ saṃyojayām āsa duhitṝḥ sadṛśair varaiḥ<BR>
BhP_04.27.009/1 putrāṇāṃ cābhavan putrā ekaikasya śataṃ śatam<BR>
BhP_04.27.009/2 yair vai paurañjano vaṃśaḥ pañcāleṣu samedhitaḥ<BR>
BhP_04.27.010/1 teṣu tad-riktha-hāreṣu gṛha-kośānujīviṣu<BR>
BhP_04.27.010/2 nirūḍhena mamatvena viṣayeṣv anvabadhyata<BR>
BhP_04.27.011/1 īje ca kratubhir ghorair dīkṣitaḥ paśu-mārakaiḥ<BR>
BhP_04.27.011/2 devān pitṝn bhūta-patīn nānā-kāmo yathā bhavān<BR>
BhP_04.27.012/1 yukteṣv evaṃ pramattasya kuṭumbāsakta-cetasaḥ<BR>
BhP_04.27.012/2 āsasāda sa vai kālo yo 'priyaḥ priya-yoṣitām<BR>
BhP_04.27.013/1 caṇḍavega iti khyāto gandharvādhipatir nṛpa<BR>
BhP_04.27.013/2 gandharvās tasya balinaḥ ṣaṣṭy-uttara-śata-trayam<BR>
BhP_04.27.014/1 gandharvyas tādṛśīr asya maithunyaś ca sitāsitāḥ<BR>
BhP_04.27.014/2 parivṛttyā vilumpanti sarva-kāma-vinirmitām<BR>
BhP_04.27.015/1 te caṇḍavegānucarāḥ purañjana-puraṃ yadā<BR>
BhP_04.27.015/2 hartum ārebhire tatra pratyaṣedhat prajāgaraḥ<BR>
BhP_04.27.016/1 sa saptabhiḥ śatair eko viṃśatyā ca śataṃ samāḥ<BR>
BhP_04.27.016/2 purañjana-purādhyakṣo gandharvair yuyudhe balī<BR>
BhP_04.27.017/1 kṣīyamāṇe sva-sambandhe ekasmin bahubhir yudhā<BR>
BhP_04.27.017/2 cintāṃ parāṃ jagāmārtaḥ sa-rāṣṭra-pura-bāndhavaḥ<BR>
BhP_04.27.018/1 sa eva puryāṃ madhu-bhuk pañcāleṣu sva-pārṣadaiḥ<BR>
BhP_04.27.018/2 upanītaṃ baliṃ gṛhṇan strī-jito nāvidad bhayam<BR>
BhP_04.27.019/1 kālasya duhitā kācit tri-lokīṃ varam icchatī<BR>
BhP_04.27.019/2 paryaṭantī na barhiṣman pratyanandata kaścana<BR>
BhP_04.27.020/1 daurbhāgyenātmano loke viśrutā durbhageti sā<BR>
BhP_04.27.020/2 yā tuṣṭā rājarṣaye tu vṛtādāt pūrave varam<BR>
BhP_04.27.021/1 kadācid aṭamānā sā brahma-lokān mahīṃ gatam<BR>
BhP_04.27.021/2 vavre bṛhad-vrataṃ māṃ tu jānatī kāma-mohitā<BR>
BhP_04.27.022/1 mayi saṃrabhya vipula- madāc chāpaṃ suduḥsaham<BR>
BhP_04.27.022/2 sthātum arhasi naikatra mad-yācñā-vimukho mune<BR>
BhP_04.27.023/1 tato vihata-saṅkalpā kanyakā yavaneśvaram<BR>
BhP_04.27.023/2 mayopadiṣṭam āsādya vavre nāmnā bhayaṃ patim<BR>
BhP_04.27.024/1 ṛṣabhaṃ yavanānāṃ tvāṃ vṛṇe vīrepsitaṃ patim<BR>
BhP_04.27.024/2 saṅkalpas tvayi bhūtānāṃ kṛtaḥ kila na riṣyati<BR>
BhP_04.27.025/1 dvāv imāv anuśocanti bālāv asad-avagrahau<BR>
BhP_04.27.025/2 yal loka-śāstropanataṃ na rāti na tad icchati<BR>
BhP_04.27.026/1 atho bhajasva māṃ bhadra bhajantīṃ me dayāṃ kuru<BR>
BhP_04.27.026/2 etāvān pauruṣo dharmo yad ārtān anukampate<BR>
BhP_04.27.027/1 kāla-kanyodita-vaco niśamya yavaneśvaraḥ<BR>
BhP_04.27.027/2 cikīrṣur deva-guhyaṃ sa sasmitaṃ tām abhāṣata<BR>
BhP_04.27.028/1 mayā nirūpitas tubhyaṃ patir ātma-samādhinā<BR>
BhP_04.27.028/2 nābhinandati loko 'yaṃ tvām abhadrām asammatām<BR>
BhP_04.27.029/1 tvam avyakta-gatir bhuṅkṣva lokaṃ karma-vinirmitam<BR>
BhP_04.27.029/2 yā hi me pṛtanā-yuktā prajā-nāśaṃ praṇeṣyasi<BR>
BhP_04.27.030/1 prajvāro 'yaṃ mama bhrātā tvaṃ ca me bhaginī bhava<BR>
BhP_04.27.030/2 carāmy ubhābhyāṃ loke 'sminn avyakto bhīma-sainikaḥ<BR>
BhP_04.28.001/0 nārada uvāca<BR>
BhP_04.28.001/1 sainikā bhaya-nāmno ye barhiṣman diṣṭa-kāriṇaḥ<BR>
BhP_04.28.001/2 prajvāra-kāla-kanyābhyāṃ vicerur avanīm imām<BR>
BhP_04.28.002/1 ta ekadā tu rabhasā purañjana-purīṃ nṛpa<BR>
BhP_04.28.002/2 rurudhur bhauma-bhogāḍhyāṃ jarat-pannaga-pālitām<BR>
BhP_04.28.003/1 kāla-kanyāpi bubhuje purañjana-puraṃ balāt<BR>
BhP_04.28.003/2 yayābhibhūtaḥ puruṣaḥ sadyo niḥsāratām iyāt<BR>
BhP_04.28.004/1 tayopabhujyamānāṃ vai yavanāḥ sarvato-diśam<BR>
BhP_04.28.004/2 dvārbhiḥ praviśya subhṛśaṃ prārdayan sakalāṃ purīm<BR>
BhP_04.28.005/1 tasyāṃ prapīḍyamānāyām abhimānī purañjanaḥ<BR>
BhP_04.28.005/2 avāporu-vidhāṃs tāpān kuṭumbī mamatākulaḥ<BR>
BhP_04.28.006/1 kanyopagūḍho naṣṭa-śrīḥ kṛpaṇo viṣayātmakaḥ<BR>
BhP_04.28.006/2 naṣṭa-prajño hṛtaiśvaryo gandharva-yavanair balāt<BR>
BhP_04.28.007/1 viśīrṇāṃ sva-purīṃ vīkṣya pratikūlān anādṛtān<BR>
BhP_04.28.007/2 putrān pautrānugāmātyān jāyāṃ ca gata-sauhṛdām<BR>
BhP_04.28.008/1 ātmānaṃ kanyayā grastaṃ pañcālān ari-dūṣitān<BR>
BhP_04.28.008/2 duranta-cintām āpanno na lebhe tat-pratikriyām<BR>
BhP_04.28.009/1 kāmān abhilaṣan dīno yāta-yāmāṃś ca kanyayā<BR>
BhP_04.28.009/2 vigatātma-gati-snehaḥ putra-dārāṃś ca lālayan<BR>
BhP_04.28.010/1 gandharva-yavanākrāntāṃ kāla-kanyopamarditām<BR>
BhP_04.28.010/2 hātuṃ pracakrame rājā tāṃ purīm anikāmataḥ<BR>
BhP_04.28.011/1 bhaya-nāmno 'grajo bhrātā prajvāraḥ pratyupasthitaḥ<BR>
BhP_04.28.011/2 dadāha tāṃ purīṃ kṛtsnāṃ bhrātuḥ priya-cikīrṣayā<BR>
BhP_04.28.012/1 tasyāṃ sandahyamānāyāṃ sapauraḥ saparicchadaḥ<BR>
BhP_04.28.012/2 kauṭumbikaḥ kuṭumbinyā upātapyata sānvayaḥ<BR>
BhP_04.28.013/1 yavanoparuddhāyatano grastāyāṃ kāla-kanyayā<BR>
BhP_04.28.013/2 puryāṃ prajvāra-saṃsṛṣṭaḥ pura-pālo 'nvatapyata<BR>
BhP_04.28.014/1 na śeke so 'vituṃ tatra puru-kṛcchroru-vepathuḥ<BR>
BhP_04.28.014/2 gantum aicchat tato vṛkṣa- koṭarād iva sānalāt<BR>
BhP_04.28.015/1 śithilāvayavo yarhi gandharvair hṛta-pauruṣaḥ<BR>
BhP_04.28.015/2 yavanair aribhī rājann uparuddho ruroda ha<BR>
BhP_04.28.016/1 duhitṝḥ putra-pautrāṃś ca jāmi-jāmātṛ-pārṣadān<BR>
BhP_04.28.016/2 svatvāvaśiṣṭaṃ yat kiñcid gṛha-kośa-paricchadam<BR>
BhP_04.28.017/1 ahaṃ mameti svīkṛtya gṛheṣu kumatir gṛhī<BR>
BhP_04.28.017/2 dadhyau pramadayā dīno viprayoga upasthite<BR>
BhP_04.28.018/1 lokāntaraṃ gatavati mayy anāthā kuṭumbinī<BR>
BhP_04.28.018/2 vartiṣyate kathaṃ tv eṣā bālakān anuśocatī<BR>
BhP_04.28.019/1 na mayy anāśite bhuṅkte nāsnāte snāti mat-parā<BR>
BhP_04.28.019/2 mayi ruṣṭe susantrastā bhartsite yata-vāg bhayāt<BR>
BhP_04.28.020/1 prabodhayati māvijñaṃ vyuṣite śoka-karśitā<BR>
BhP_04.28.020/2 vartmaitad gṛha-medhīyaṃ vīra-sūr api neṣyati<BR>
BhP_04.28.021/1 kathaṃ nu dārakā dīnā dārakīr vāparāyaṇāḥ<BR>
BhP_04.28.021/2 vartiṣyante mayi gate bhinna-nāva ivodadhau<BR>
BhP_04.28.022/1 evaṃ kṛpaṇayā buddhyā śocantam atad-arhaṇam<BR>
BhP_04.28.022/2 grahītuṃ kṛta-dhīr enaṃ bhaya-nāmābhyapadyata<BR>
BhP_04.28.023/1 paśuvad yavanair eṣa nīyamānaḥ svakaṃ kṣayam<BR>
BhP_04.28.023/2 anvadravann anupathāḥ śocanto bhṛśam āturāḥ<BR>
BhP_04.28.024/1 purīṃ vihāyopagata uparuddho bhujaṅgamaḥ<BR>
BhP_04.28.024/2 yadā tam evānu purī viśīrṇā prakṛtiṃ gatā<BR>
BhP_04.28.025/1 vikṛṣyamāṇaḥ prasabhaṃ yavanena balīyasā<BR>
BhP_04.28.025/2 nāvindat tamasāviṣṭaḥ sakhāyaṃ suhṛdaṃ puraḥ<BR>
BhP_04.28.026/1 taṃ yajña-paśavo 'nena saṃjñaptā ye 'dayālunā<BR>
BhP_04.28.026/2 kuṭhāraiś cicchiduḥ kruddhāḥ smaranto 'mīvam asya tat<BR>
BhP_04.28.027/1 ananta-pāre tamasi magno naṣṭa-smṛtiḥ samāḥ<BR>
BhP_04.28.027/2 śāśvatīr anubhūyārtiṃ pramadā-saṅga-dūṣitaḥ<BR>
BhP_04.28.028/1 tām eva manasā gṛhṇan babhūva pramadottamā<BR>
BhP_04.28.028/2 anantaraṃ vidarbhasya rāja-siṃhasya veśmani<BR>
BhP_04.28.029/1 upayeme vīrya-paṇāṃ vaidarbhīṃ malayadhvajaḥ<BR>
BhP_04.28.029/2 yudhi nirjitya rājanyān pāṇḍyaḥ para-purañjayaḥ<BR>
BhP_04.28.030/1 tasyāṃ sa janayāṃ cakra ātmajām asitekṣaṇām<BR>
BhP_04.28.030/2 yavīyasaḥ sapta sutān sapta draviḍa-bhūbhṛtaḥ<BR>
BhP_04.28.031/1 ekaikasyābhavat teṣāṃ rājann arbudam arbudam<BR>
BhP_04.28.031/2 bhokṣyate yad-vaṃśa-dharair mahī manvantaraṃ param<BR>
BhP_04.28.032/1 agastyaḥ prāg duhitaram upayeme dhṛta-vratām<BR>
BhP_04.28.032/2 yasyāṃ dṛḍhacyuto jāta idhmavāhātmajo muniḥ<BR>
BhP_04.28.033/1 vibhajya tanayebhyaḥ kṣmāṃ rājarṣir malayadhvajaḥ<BR>
BhP_04.28.033/2 ārirādhayiṣuḥ kṛṣṇaṃ sa jagāma kulācalam<BR>
BhP_04.28.034/1 hitvā gṛhān sutān bhogān vaidarbhī madirekṣaṇā<BR>
BhP_04.28.034/2 anvadhāvata pāṇḍyeśaṃ jyotsneva rajanī-karam<BR>
BhP_04.28.035/1 tatra candravasā nāma tāmraparṇī vaṭodakā<BR>
BhP_04.28.035/2 tat-puṇya-salilair nityam ubhayatrātmano mṛjan<BR>
BhP_04.28.036/1 kandāṣṭibhir mūla-phalaiḥ puṣpa-parṇais tṛṇodakaiḥ<BR>
BhP_04.28.036/2 vartamānaḥ śanair gātra- karśanaṃ tapa āsthitaḥ<BR>
BhP_04.28.037/1 śītoṣṇa-vāta-varṣāṇi kṣut-pipāse priyāpriye<BR>
BhP_04.28.037/2 sukha-duḥkhe iti dvandvāny ajayat sama-darśanaḥ<BR>
BhP_04.28.038/1 tapasā vidyayā pakva- kaṣāyo niyamair yamaiḥ<BR>
BhP_04.28.038/2 yuyuje brahmaṇy ātmānaṃ vijitākṣānilāśayaḥ<BR>
BhP_04.28.039/1 āste sthāṇur ivaikatra divyaṃ varṣa-śataṃ sthiraḥ<BR>
BhP_04.28.039/2 vāsudeve bhagavati nānyad vedodvahan ratim<BR>
BhP_04.28.040/1 sa vyāpakatayātmānaṃ vyatiriktatayātmani<BR>
BhP_04.28.040/2 vidvān svapna ivāmarśa- sākṣiṇaṃ virarāma ha<BR>
BhP_04.28.041/1 sākṣād bhagavatoktena guruṇā hariṇā nṛpa<BR>
BhP_04.28.041/2 viśuddha-jñāna-dīpena sphuratā viśvato-mukham<BR>
BhP_04.28.042/1 pare brahmaṇi cātmānaṃ paraṃ brahma tathātmani<BR>
BhP_04.28.042/2 vīkṣamāṇo vihāyekṣām asmād upararāma ha<BR>
BhP_04.28.043/1 patiṃ parama-dharma-jñaṃ vaidarbhī malayadhvajam<BR>
BhP_04.28.043/2 premṇā paryacarad dhitvā bhogān sā pati-devatā<BR>
BhP_04.28.044/1 cīra-vāsā vrata-kṣāmā veṇī-bhūta-śiroruhā<BR>
BhP_04.28.044/2 babhāv upa patiṃ śāntā śikhā śāntam ivānalam<BR>
BhP_04.28.045/1 ajānatī priyatamaṃ yadoparatam aṅganā<BR>
BhP_04.28.045/2 susthirāsanam āsādya yathā-pūrvam upācarat<BR>
BhP_04.28.046/1 yadā nopalabhetāṅghrāv ūṣmāṇaṃ patyur arcatī<BR>
BhP_04.28.046/2 āsīt saṃvigna-hṛdayā yūtha-bhraṣṭā mṛgī yathā<BR>
BhP_04.28.047/1 ātmānaṃ śocatī dīnam abandhuṃ viklavāśrubhiḥ<BR>
BhP_04.28.047/2 stanāv āsicya vipine susvaraṃ praruroda sā<BR>
BhP_04.28.048/1 uttiṣṭhottiṣṭha rājarṣe imām udadhi-mekhalām<BR>
BhP_04.28.048/2 dasyubhyaḥ kṣatra-bandhubhyo bibhyatīṃ pātum arhasi<BR>
BhP_04.28.049/1 evaṃ vilapantī bālā vipine 'nugatā patim<BR>
BhP_04.28.049/2 patitā pādayor bhartū rudaty aśrūṇy avartayat<BR>
BhP_04.28.050/1 citiṃ dārumayīṃ citvā tasyāṃ patyuḥ kalevaram<BR>
BhP_04.28.050/2 ādīpya cānumaraṇe vilapantī mano dadhe<BR>
BhP_04.28.051/1 tatra pūrvataraḥ kaścit sakhā brāhmaṇa ātmavān<BR>
BhP_04.28.051/2 sāntvayan valgunā sāmnā tām āha rudatīṃ prabho<BR>
BhP_04.28.052/0 brāhmaṇa uvāca<BR>
BhP_04.28.052/1 kā tvaṃ kasyāsi ko vāyaṃ śayāno yasya śocasi<BR>
BhP_04.28.052/2 jānāsi kiṃ sakhāyaṃ māṃ yenāgre vicacartha ha<BR>
BhP_04.28.053/1 api smarasi cātmānam avijñāta-sakhaṃ sakhe<BR>
BhP_04.28.053/2 hitvā māṃ padam anvicchan bhauma-bhoga-rato gataḥ<BR>
BhP_04.28.054/1 haṃsāv ahaṃ ca tvaṃ cārya sakhāyau mānasāyanau<BR>
BhP_04.28.054/2 abhūtām antarā vaukaḥ sahasra-parivatsarān<BR>
BhP_04.28.055/1 sa tvaṃ vihāya māṃ bandho gato grāmya-matir mahīm<BR>
BhP_04.28.055/2 vicaran padam adrākṣīḥ kayācin nirmitaṃ striyā<BR>
BhP_04.28.056/1 pañcārāmaṃ nava-dvāram eka-pālaṃ tri-koṣṭhakam<BR>
BhP_04.28.056/2 ṣaṭ-kulaṃ pañca-vipaṇaṃ pañca-prakṛti strī-dhavam<BR>
BhP_04.28.057/1 pañcendriyārthā ārāmā dvāraḥ prāṇā nava prabho<BR>
BhP_04.28.057/2 tejo-'b-annāni koṣṭhāni kulam indriya-saṅgrahaḥ<BR>
BhP_04.28.058/1 vipaṇas tu kriyā-śaktir bhūta-prakṛtir avyayā<BR>
BhP_04.28.058/2 śakty-adhīśaḥ pumāṃs tv atra praviṣṭo nāvabudhyate<BR>
BhP_04.28.059/1 tasmiṃs tvaṃ rāmayā spṛṣṭo ramamāṇo 'śruta-smṛtiḥ<BR>
BhP_04.28.059/2 tat-saṅgād īdṛśīṃ prāpto daśāṃ pāpīyasīṃ prabho<BR>
BhP_04.28.060/1 na tvaṃ vidarbha-duhitā nāyaṃ vīraḥ suhṛt tava<BR>
BhP_04.28.060/2 na patis tvaṃ purañjanyā ruddho nava-mukhe yayā<BR>
BhP_04.28.061/1 māyā hy eṣā mayā sṛṣṭā yat pumāṃsaṃ striyaṃ satīm<BR>
BhP_04.28.061/2 manyase nobhayaṃ yad vai haṃsau paśyāvayor gatim<BR>
BhP_04.28.062/1 ahaṃ bhavān na cānyas tvaṃ tvam evāhaṃ vicakṣva bhoḥ<BR>
BhP_04.28.062/2 na nau paśyanti kavayaś chidraṃ jātu manāg api<BR>
BhP_04.28.063/1 yathā puruṣa ātmānam ekam ādarśa-cakṣuṣoḥ<BR>
BhP_04.28.063/2 dvidhābhūtam avekṣeta tathaivāntaram āvayoḥ<BR>
BhP_04.28.064/1 evaṃ sa mānaso haṃso haṃsena pratibodhitaḥ<BR>
BhP_04.28.064/2 sva-sthas tad-vyabhicāreṇa naṣṭām āpa punaḥ smṛtim<BR>
BhP_04.28.065/1 barhiṣmann etad adhyātmaṃ pārokṣyeṇa pradarśitam<BR>
BhP_04.28.065/2 yat parokṣa-priyo devo bhagavān viśva-bhāvanaḥ<BR>
BhP_04.29.001/0 prācīnabarhir uvāca<BR>
BhP_04.29.001/1 bhagavaṃs te vaco 'smābhir na samyag avagamyate<BR>
BhP_04.29.001/2 kavayas tad vijānanti na vayaṃ karma-mohitāḥ<BR>
BhP_04.29.002/0 nārada uvāca<BR>
BhP_04.29.002/1 puruṣaṃ purañjanaṃ vidyād yad vyanakty ātmanaḥ puram<BR>
BhP_04.29.002/2 eka-dvi-tri-catuṣ-pādaṃ bahu-pādam apādakam<BR>
BhP_04.29.003/1 yo 'vijñātāhṛtas tasya puruṣasya sakheśvaraḥ<BR>
BhP_04.29.003/2 yan na vijñāyate pumbhir nāmabhir vā kriyā-guṇaiḥ<BR>
BhP_04.29.004/1 yadā jighṛkṣan puruṣaḥ kārtsnyena prakṛter guṇān<BR>
BhP_04.29.004/2 nava-dvāraṃ dvi-hastāṅghri tatrāmanuta sādhv iti<BR>
BhP_04.29.005/1 buddhiṃ tu pramadāṃ vidyān mamāham iti yat-kṛtam<BR>
BhP_04.29.005/2 yām adhiṣṭhāya dehe 'smin pumān bhuṅkte 'kṣabhir guṇān<BR>
BhP_04.29.006/1 sakhāya indriya-gaṇā jñānaṃ karma ca yat-kṛtam<BR>
BhP_04.29.006/2 sakhyas tad-vṛttayaḥ prāṇaḥ pañca-vṛttir yathoragaḥ<BR>
BhP_04.29.007/1 bṛhad-balaṃ mano vidyād ubhayendriya-nāyakam<BR>
BhP_04.29.007/2 pañcālāḥ pañca viṣayā yan-madhye nava-khaṃ puram<BR>
BhP_04.29.008/1 akṣiṇī nāsike karṇau mukhaṃ śiśna-gudāv iti<BR>
BhP_04.29.008/2 dve dve dvārau bahir yāti yas tad-indriya-saṃyutaḥ<BR>
BhP_04.29.009/1 akṣiṇī nāsike āsyam iti pañca puraḥ kṛtāḥ<BR>
BhP_04.29.009/2 dakṣiṇā dakṣiṇaḥ karṇa uttarā cottaraḥ smṛtaḥ<BR>
BhP_04.29.010/1 paścime ity adho dvārau gudaṃ śiśnam ihocyate<BR>
BhP_04.29.010/2 khadyotāvirmukhī cātra netre ekatra nirmite<BR>
BhP_04.29.010/3 rūpaṃ vibhrājitaṃ tābhyāṃ vicaṣṭe cakṣuṣeśvaraḥ<BR>
BhP_04.29.011/1 nalinī nālinī nāse gandhaḥ saurabha ucyate<BR>
BhP_04.29.011/2 ghrāṇo 'vadhūto mukhyāsyaṃ vipaṇo vāg rasavid rasaḥ<BR>
BhP_04.29.012/1 āpaṇo vyavahāro 'tra citram andho bahūdanam<BR>
BhP_04.29.012/2 pitṛhūr dakṣiṇaḥ karṇa uttaro devahūḥ smṛtaḥ<BR>
BhP_04.29.013/1 pravṛttaṃ ca nivṛttaṃ ca śāstraṃ pañcāla-saṃjñitam<BR>
BhP_04.29.013/2 pitṛ-yānaṃ deva-yānaṃ śrotrāc chruta-dharād vrajet<BR>
BhP_04.29.014/1 āsurī meḍhram arvāg-dvār vyavāyo grāmiṇāṃ ratiḥ<BR>
BhP_04.29.014/2 upastho durmadaḥ prokto nirṛtir guda ucyate<BR>
BhP_04.29.015/1 vaiśasaṃ narakaṃ pāyur lubdhako 'ndhau tu me śṛṇu<BR>
BhP_04.29.015/2 hasta-pādau pumāṃs tābhyāṃ yukto yāti karoti ca<BR>
BhP_04.29.016/1 antaḥ-puraṃ ca hṛdayaṃ viṣūcir mana ucyate<BR>
BhP_04.29.016/2 tatra mohaṃ prasādaṃ vā harṣaṃ prāpnoti tad-guṇaiḥ<BR>
BhP_04.29.017/1 yathā yathā vikriyate guṇākto vikaroti vā<BR>
BhP_04.29.017/2 tathā tathopadraṣṭātmā tad-vṛttīr anukāryate<BR>
BhP_04.29.018/1 deho rathas tv indriyāśvaḥ saṃvatsara-rayo 'gatiḥ<BR>
BhP_04.29.018/2 dvi-karma-cakras tri-guṇa- dhvajaḥ pañcāsu-bandhuraḥ<BR>
BhP_04.29.019/1 mano-raśmir buddhi-sūto hṛn-nīḍo dvandva-kūbaraḥ<BR>
BhP_04.29.019/2 pañcendriyārtha-prakṣepaḥ sapta-dhātu-varūthakaḥ<BR>
BhP_04.29.020/1 ākūtir vikramo bāhyo mṛga-tṛṣṇāṃ pradhāvati<BR>
BhP_04.29.020/2 ekādaśendriya-camūḥ pañca-sūnā-vinoda-kṛt<BR>
BhP_04.29.021/1 saṃvatsaraś caṇḍavegaḥ kālo yenopalakṣitaḥ<BR>
BhP_04.29.021/2 tasyāhānīha gandharvā gandharvyo rātrayaḥ smṛtāḥ<BR>
BhP_04.29.021/3 haranty āyuḥ parikrāntyā ṣaṣṭy-uttara-śata-trayam<BR>
BhP_04.29.022/1 kāla-kanyā jarā sākṣāl lokas tāṃ nābhinandati<BR>
BhP_04.29.022/2 svasāraṃ jagṛhe mṛtyuḥ kṣayāya yavaneśvaraḥ<BR>
BhP_04.29.023/1 ādhayo vyādhayas tasya sainikā yavanāś carāḥ<BR>
BhP_04.29.023/2 bhūtopasargāśu-rayaḥ prajvāro dvi-vidho jvaraḥ<BR>
BhP_04.29.024/1 evaṃ bahu-vidhair duḥkhair daiva-bhūtātma-sambhavaiḥ<BR>
BhP_04.29.024/2 kliśyamānaḥ śataṃ varṣaṃ dehe dehī tamo-vṛtaḥ<BR>
BhP_04.29.025/1 prāṇendriya-mano-dharmān ātmany adhyasya nirguṇaḥ<BR>
BhP_04.29.025/2 śete kāma-lavān dhyāyan mamāham iti karma-kṛt<BR>
BhP_04.29.026/1 yadātmānam avijñāya bhagavantaṃ paraṃ gurum<BR>
BhP_04.29.026/2 puruṣas tu viṣajjeta guṇeṣu prakṛteḥ sva-dṛk<BR>
BhP_04.29.027/1 guṇābhimānī sa tadā karmāṇi kurute 'vaśaḥ<BR>
BhP_04.29.027/2 śuklaṃ kṛṣṇaṃ lohitaṃ vā yathā-karmābhijāyate<BR>
BhP_04.29.028/1 śuklāt prakāśa-bhūyiṣṭhā lokān āpnoti karhicit<BR>
BhP_04.29.028/2 duḥkhodarkān kriyāyāsāṃs tamaḥ-śokotkaṭān kvacit<BR>
BhP_04.29.029/1 kvacit pumān kvacic ca strī kvacin nobhayam andha-dhīḥ<BR>
BhP_04.29.029/2 devo manuṣyas tiryag vā yathā-karma-guṇaṃ bhavaḥ<BR>
BhP_04.29.030/1 kṣut-parīto yathā dīnaḥ sārameyo gṛhaṃ gṛham<BR>
BhP_04.29.030/2 caran vindati yad-diṣṭaṃ daṇḍam odanam eva vā<BR>
BhP_04.29.031/1 tathā kāmāśayo jīva uccāvaca-pathā bhraman<BR>
BhP_04.29.031/2 upary adho vā madhye vā yāti diṣṭaṃ priyāpriyam<BR>
BhP_04.29.032/1 duḥkheṣv ekatareṇāpi daiva-bhūtātma-hetuṣu<BR>
BhP_04.29.032/2 jīvasya na vyavacchedaḥ syāc cet tat-tat-pratikriyā<BR>
BhP_04.29.033/1 yathā hi puruṣo bhāraṃ śirasā gurum udvahan<BR>
BhP_04.29.033/2 taṃ skandhena sa ādhatte tathā sarvāḥ pratikriyāḥ<BR>
BhP_04.29.034/1 naikāntataḥ pratīkāraḥ karmaṇāṃ karma kevalam<BR>
BhP_04.29.034/2 dvayaṃ hy avidyopasṛtaṃ svapne svapna ivānagha<BR>
BhP_04.29.035/1 arthe hy avidyamāne 'pi saṃsṛtir na nivartate<BR>
BhP_04.29.035/2 manasā liṅga-rūpeṇa svapne vicarato yathā<BR>
BhP_04.29.036/1 athātmano 'rtha-bhūtasya yato 'nartha-paramparā<BR>
BhP_04.29.036/2 saṃsṛtis tad-vyavacchedo bhaktyā paramayā gurau<BR>
BhP_04.29.037/1 vāsudeve bhagavati bhakti-yogaḥ samāhitaḥ<BR>
BhP_04.29.037/2 sadhrīcīnena vairāgyaṃ jñānaṃ ca janayiṣyati<BR>
BhP_04.29.038/1 so 'cirād eva rājarṣe syād acyuta-kathāśrayaḥ<BR>
BhP_04.29.038/2 śṛṇvataḥ śraddadhānasya nityadā syād adhīyataḥ<BR>
BhP_04.29.039/1 yatra bhāgavatā rājan sādhavo viśadāśayāḥ<BR>
BhP_04.29.039/2 bhagavad-guṇānukathana- śravaṇa-vyagra-cetasaḥ<BR>
BhP_04.29.040/1 tasmin mahan-mukharitā madhubhic- caritra-pīyūṣa-śeṣa-saritaḥ paritaḥ sravanti<BR>
BhP_04.29.040/2 tā ye pibanty avitṛṣo nṛpa gāḍha-karṇais tān na spṛśanty aśana-tṛḍ-bhaya-śoka-mohāḥ<BR>
BhP_04.29.041/1 etair upadruto nityaṃ jīva-lokaḥ svabhāvajaiḥ<BR>
BhP_04.29.041/2 na karoti harer nūnaṃ kathāmṛta-nidhau ratim<BR>
BhP_04.29.042/1 prajāpati-patiḥ sākṣād bhagavān giriśo manuḥ<BR>
BhP_04.29.042/2 dakṣādayaḥ prajādhyakṣā naiṣṭhikāḥ sanakādayaḥ<BR>
BhP_04.29.043/1 marīcir atry-aṅgirasau pulastyaḥ pulahaḥ kratuḥ<BR>
BhP_04.29.043/2 bhṛgur vasiṣṭha ity ete mad-antā brahma-vādinaḥ<BR>
BhP_04.29.044/1 adyāpi vācas-patayas tapo-vidyā-samādhibhiḥ<BR>
BhP_04.29.044/2 paśyanto 'pi na paśyanti paśyantaṃ parameśvaram<BR>
BhP_04.29.045/1 śabda-brahmaṇi duṣpāre caranta uru-vistare<BR>
BhP_04.29.045/2 mantra-liṅgair vyavacchinnaṃ bhajanto na viduḥ param<BR>
BhP_04.29.046/1 sarveṣām eva jantūnāṃ satataṃ deha-poṣaṇe<BR>
BhP_04.29.046/2 asti prajñā samāyattā ko viśeṣas tadā nṛṇām<BR>
BhP_04.29.047/1 labdhvehānte manuṣyatvaṃ hitvā dehādy-asad-graham<BR>
BhP_04.29.047/2 ātma-sṛtyā vihāyedaṃ jīvātmā sa viśiṣyate<BR>
BhP_04.29.046/1 yadā yasyānugṛhṇāti bhagavān ātma-bhāvitaḥ<BR>
BhP_04.29.046/2 sa jahāti matiṃ loke vede ca pariniṣṭhitām<BR>
BhP_04.29.047/1 tasmāt karmasu barhiṣmann ajñānād artha-kāśiṣu<BR>
BhP_04.29.047/2 mārtha-dṛṣṭiṃ kṛthāḥ śrotra- sparśiṣv aspṛṣṭa-vastuṣu<BR>
BhP_04.29.048/1 svaṃ lokaṃ na vidus te vai yatra devo janārdanaḥ<BR>
BhP_04.29.048/2 āhur dhūmra-dhiyo vedaṃ sakarmakam atad-vidaḥ<BR>
BhP_04.29.049/1 āstīrya darbhaiḥ prāg-agraiḥ kārtsnyena kṣiti-maṇḍalam<BR>
BhP_04.29.049/2 stabdho bṛhad-vadhān mānī karma nāvaiṣi yat param<BR>
BhP_04.29.049/3 tat karma hari-toṣaṃ yat sā vidyā tan-matir yayā<BR>
BhP_04.29.050/1 harir deha-bhṛtām ātmā svayaṃ prakṛtir īśvaraḥ<BR>
BhP_04.29.050/2 tat-pāda-mūlaṃ śaraṇaṃ yataḥ kṣemo nṛṇām iha<BR>
BhP_04.29.051/1 sa vai priyatamaś cātmā yato na bhayam aṇv api<BR>
BhP_04.29.051/2 iti veda sa vai vidvān yo vidvān sa gurur hariḥ<BR>
BhP_04.29.052/0 nārada uvāca<BR>
BhP_04.29.052/1 praśna evaṃ hi sañchinno bhavataḥ puruṣarṣabha<BR>
BhP_04.29.052/2 atra me vadato guhyaṃ niśāmaya suniścitam<BR>
BhP_04.29.053/1 kṣudraṃ caraṃ sumanasāṃ śaraṇe mithitvā<BR>
BhP_04.29.053/2 raktaṃ ṣaḍaṅghri-gaṇa-sāmasu lubdha-karṇam<BR>
BhP_04.29.053/3 agre vṛkān asu-tṛpo 'vigaṇayya yāntaṃ<BR>
BhP_04.29.053/4 pṛṣṭhe mṛgaṃ mṛgaya lubdhaka-bāṇa-bhinnam<BR>
BhP_04.29.054/1 asyārthaḥ sumanaḥ-sama-dharmaṇāṃ strīṇāṃ śaraṇa āśrame puṣpa-madhu-gandhavat kṣudratamaṃ kāmya-karma-vipākajaṃ kāma-sukha-lavaṃ jaihvyaupasthyādi vicinvantaṃ mithunī-bhūya tad-abhiniveśita-manasaṃ ṣaḍaṅghri-gaṇa-sāma-gītavad atimanohara-vanitādi-janālāpeṣv atitarām atipralobhita-karṇam agre vṛka-yūthavad ātmana āyur harato 'ho-rātrān tān kāla-lava-viśeṣān avigaṇayya gṛheṣu viharantaṃ pṛṣṭhata eva parokṣam anupravṛtto lubdhakaḥ kṛtānto 'ntaḥ śareṇa yam iha parāvidhyati tam imam ātmānam aho rājan bhinna-hṛdayaṃ draṣṭum arhasīti<BR>
BhP_04.29.055/1 sa tvaṃ vicakṣya mṛga-ceṣṭitam ātmano 'ntaś<BR>
BhP_04.29.055/2 cittaṃ niyaccha hṛdi karṇa-dhunīṃ ca citte<BR>
BhP_04.29.055/3 jahy aṅganāśramam asattama-yūtha-gāthaṃ<BR>
BhP_04.29.055/4 prīṇīhi haṃsa-śaraṇaṃ virama krameṇa<BR>
BhP_04.29.056/0 rājovāca<BR>
BhP_04.29.056/1 śrutam anvīkṣitaṃ brahman bhagavān yad abhāṣata<BR>
BhP_04.29.056/2 naitaj jānanty upādhyāyāḥ kiṃ na brūyur vidur yadi<BR>
BhP_04.29.057/1 saṃśayo 'tra tu me vipra sañchinnas tat-kṛto mahān<BR>
BhP_04.29.057/2 ṛṣayo 'pi hi muhyanti yatra nendriya-vṛttayaḥ<BR>
BhP_04.29.058/1 karmāṇy ārabhate yena pumān iha vihāya tam<BR>
BhP_04.29.058/2 amutrānyena dehena juṣṭāni sa yad aśnute<BR>
BhP_04.29.059/1 iti veda-vidāṃ vādaḥ śrūyate tatra tatra ha<BR>
BhP_04.29.059/2 karma yat kriyate proktaṃ parokṣaṃ na prakāśate<BR>
BhP_04.29.060/0 nārada uvāca<BR>
BhP_04.29.060/1 yenaivārabhate karma tenaivāmutra tat pumān<BR>
BhP_04.29.060/2 bhuṅkte hy avyavadhānena liṅgena manasā svayam<BR>
BhP_04.29.061/1 śayānam imam utsṛjya śvasantaṃ puruṣo yathā<BR>
BhP_04.29.061/2 karmātmany āhitaṃ bhuṅkte tādṛśenetareṇa vā<BR>
BhP_04.29.062/1 mamaite manasā yad yad asāv aham iti bruvan<BR>
BhP_04.29.062/2 gṛhṇīyāt tat pumān rāddhaṃ karma yena punar bhavaḥ<BR>
BhP_04.29.063/1 yathānumīyate cittam ubhayair indriyehitaiḥ<BR>
BhP_04.29.063/2 evaṃ prāg-dehajaṃ karma lakṣyate citta-vṛttibhiḥ<BR>
BhP_04.29.064/1 nānubhūtaṃ kva cānena dehenādṛṣṭam aśrutam<BR>
BhP_04.29.064/2 kadācid upalabhyeta yad rūpaṃ yādṛg ātmani<BR>
BhP_04.29.065/1 tenāsya tādṛśaṃ rāja liṅgino deha-sambhavam<BR>
BhP_04.29.065/2 śraddhatsvānanubhūto 'rtho na manaḥ spraṣṭum arhati<BR>
BhP_04.29.066/1 mana eva manuṣyasya pūrva-rūpāṇi śaṃsati<BR>
BhP_04.29.066/2 bhaviṣyataś ca bhadraṃ te tathaiva na bhaviṣyataḥ<BR>
BhP_04.29.067/1 adṛṣṭam aśrutaṃ cātra kvacin manasi dṛśyate<BR>
BhP_04.29.067/2 yathā tathānumantavyaṃ deśa-kāla-kriyāśrayam<BR>
BhP_04.29.068/1 sarve kramānurodhena manasīndriya-gocarāḥ<BR>
BhP_04.29.068/2 āyānti bahuśo yānti sarve samanaso janāḥ<BR>
BhP_04.29.069/1 sattvaika-niṣṭhe manasi bhagavat-pārśva-vartini<BR>
BhP_04.29.069/2 tamaś candramasīvedam uparajyāvabhāsate<BR>
BhP_04.29.070/1 nāhaṃ mameti bhāvo 'yaṃ puruṣe vyavadhīyate<BR>
BhP_04.29.070/2 yāvad buddhi-mano-'kṣārtha- guṇa-vyūho hy anādimān<BR>
BhP_04.29.071/1 supti-mūrcchopatāpeṣu prāṇāyana-vighātataḥ<BR>
BhP_04.29.071/2 nehate 'ham iti jñānaṃ mṛtyu-prajvārayor api<BR>
BhP_04.29.072/1 garbhe bālye 'py apauṣkalyād ekādaśa-vidhaṃ tadā<BR>
BhP_04.29.072/2 liṅgaṃ na dṛśyate yūnaḥ kuhvāṃ candramaso yathā<BR>
BhP_04.29.073/1 arthe hy avidyamāne 'pi saṃsṛtir na nivartate<BR>
BhP_04.29.073/2 dhyāyato viṣayān asya svapne 'narthāgamo yathā<BR>
BhP_04.29.074/1 evaṃ pañca-vidhaṃ liṅgaṃ tri-vṛt ṣoḍaśa vistṛtam<BR>
BhP_04.29.074/2 eṣa cetanayā yukto jīva ity abhidhīyate<BR>
BhP_04.29.075/1 anena puruṣo dehān upādatte vimuñcati<BR>
BhP_04.29.075/2 harṣaṃ śokaṃ bhayaṃ duḥkhaṃ sukhaṃ cānena vindati<BR>
BhP_04.29.076/1 bhaktiḥ kṛṣṇe dayā jīveṣv akuṇṭha-jñānam ātmani<BR>
BhP_04.29.076/2 yadi syād ātmano bhūyād apavargas tu saṃsṛteḥ<BR>
BhP_04.29.076/1 yathā tṛṇa-jalūkeyaṃ nāpayāty apayāti ca<BR>
BhP_04.29.076/2 na tyajen mriyamāṇo 'pi prāg-dehābhimatiṃ janaḥ<BR>
BhP_04.29.077/1 adṛṣṭaṃ dṛṣṭavan naṅkṣed bhūtaṃ svapnavad anyathā<BR>
BhP_04.29.077/2 bhūtaṃ bhavad bhaviṣyac ca suptaṃ sarva-raho-rahaḥ<BR>
BhP_04.29.077/1 yāvad anyaṃ na vindeta vyavadhānena karmaṇām<BR>
BhP_04.29.077/2 mana eva manuṣyendra bhūtānāṃ bhava-bhāvanam<BR>
BhP_04.29.078/1 yadākṣaiś caritān dhyāyan karmāṇy ācinute 'sakṛt<BR>
BhP_04.29.078/2 sati karmaṇy avidyāyāṃ bandhaḥ karmaṇy anātmanaḥ<BR>
BhP_04.29.079/1 atas tad apavādārthaṃ bhaja sarvātmanā harim<BR>
BhP_04.29.079/2 paśyaṃs tad-ātmakaṃ viśvaṃ sthity-utpatty-apyayā yataḥ<BR>
BhP_04.29.080/0 maitreya uvāca<BR>
BhP_04.29.080/1 bhāgavata-mukhyo bhagavān nārado haṃsayor gatim<BR>
BhP_04.29.080/2 pradarśya hy amum āmantrya siddha-lokaṃ tato 'gamat<BR>
BhP_04.29.081/1 prācīnabarhī rājarṣiḥ prajā-sargābhirakṣaṇe<BR>
BhP_04.29.081/2 ādiśya putrān agamat tapase kapilāśramam<BR>
BhP_04.29.082/1 tatraikāgra-manā dhīro govinda-caraṇāmbujam<BR>
BhP_04.29.082/2 vimukta-saṅgo 'nubhajan bhaktyā tat-sāmyatām agāt<BR>
BhP_04.29.083/1 etad adhyātma-pārokṣyaṃ gītaṃ devarṣiṇānagha<BR>
BhP_04.29.083/2 yaḥ śrāvayed yaḥ śṛṇuyāt sa liṅgena vimucyate<BR>
BhP_04.29.084/1 etan mukunda-yaśasā bhuvanaṃ punānaṃ<BR>
BhP_04.29.084/2 devarṣi-varya-mukha-niḥsṛtam ātma-śaucam<BR>
BhP_04.29.084/3 yaḥ kīrtyamānam adhigacchati pārameṣṭhyaṃ<BR>
BhP_04.29.084/4 nāsmin bhave bhramati mukta-samasta-bandhaḥ<BR>
BhP_04.29.085/1 adhyātma-pārokṣyam idaṃ mayādhigatam adbhutam<BR>
BhP_04.29.085/2 evaṃ striyāśramaḥ puṃsaś chinno 'mutra ca saṃśayaḥ<BR>
BhP_04.30.001/0 vidura uvāca<BR>
BhP_04.30.001/1 ye tvayābhihitā brahman sutāḥ prācīnabarhiṣaḥ<BR>
BhP_04.30.001/2 te rudra-gītena hariṃ siddhim āpuḥ pratoṣya kām<BR>
BhP_04.30.002/1 kiṃ bārhaspatyeha paratra vātha kaivalya-nātha-priya-pārśva-vartinaḥ<BR>
BhP_04.30.002/2 āsādya devaṃ giriśaṃ yadṛcchayā prāpuḥ paraṃ nūnam atha pracetasaḥ<BR>
BhP_04.30.003/0 maitreya uvāca<BR>
BhP_04.30.003/1 pracetaso 'ntar udadhau pitur ādeśa-kāriṇaḥ<BR>
BhP_04.30.003/2 apa-yajñena tapasā purañjanam atoṣayan<BR>
BhP_04.30.004/1 daśa-varṣa-sahasrānte puruṣas tu sanātanaḥ<BR>
BhP_04.30.004/2 teṣām āvirabhūt kṛcchraṃ śāntena śamayan rucā<BR>
BhP_04.30.005/1 suparṇa-skandham ārūḍho meru-śṛṅgam ivāmbudaḥ<BR>
BhP_04.30.005/2 pīta-vāsā maṇi-grīvaḥ kurvan vitimirā diśaḥ<BR>
BhP_04.30.006/1 kāśiṣṇunā kanaka-varṇa-vibhūṣaṇena<BR>
BhP_04.30.006/2 bhrājat-kapola-vadano vilasat-kirīṭaḥ<BR>
BhP_04.30.006/3 aṣṭāyudhair anucarair munibhiḥ surendrair<BR>
BhP_04.30.006/4 āsevito garuḍa-kinnara-gīta-kīrtiḥ<BR>
BhP_04.30.007/1 pīnāyatāṣṭa-bhuja-maṇḍala-madhya-lakṣmyā<BR>
BhP_04.30.007/2 spardhac-chriyā parivṛto vana-mālayādyaḥ<BR>
BhP_04.30.007/3 barhiṣmataḥ puruṣa āha sutān prapannān<BR>
BhP_04.30.007/4 parjanya-nāda-rutayā saghṛṇāvalokaḥ<BR>
BhP_04.30.008/0 śrī-bhagavān uvāca<BR>
BhP_04.30.008/1 varaṃ vṛṇīdhvaṃ bhadraṃ vo yūyaṃ me nṛpa-nandanāḥ<BR>
BhP_04.30.008/2 sauhārdenāpṛthag-dharmās tuṣṭo 'haṃ sauhṛdena vaḥ<BR>
BhP_04.30.009/1 yo 'nusmarati sandhyāyāṃ yuṣmān anudinaṃ naraḥ<BR>
BhP_04.30.009/2 tasya bhrātṛṣv ātma-sāmyaṃ tathā bhūteṣu sauhṛdam<BR>
BhP_04.30.010/1 ye tu māṃ rudra-gītena sāyaṃ prātaḥ samāhitāḥ<BR>
BhP_04.30.010/2 stuvanty ahaṃ kāma-varān dāsye prajñāṃ ca śobhanām<BR>
BhP_04.30.011/1 yad yūyaṃ pitur ādeśam agrahīṣṭa mudānvitāḥ<BR>
BhP_04.30.011/2 atho va uśatī kīrtir lokān anu bhaviṣyati<BR>
BhP_04.30.012/1 bhavitā viśrutaḥ putro 'navamo brahmaṇo guṇaiḥ<BR>
BhP_04.30.012/2 ya etām ātma-vīryeṇa tri-lokīṃ pūrayiṣyati<BR>
BhP_04.30.013/1 kaṇḍoḥ pramlocayā labdhā kanyā kamala-locanā<BR>
BhP_04.30.013/2 tāṃ cāpaviddhāṃ jagṛhur bhūruhā nṛpa-nandanāḥ<BR>
BhP_04.30.014/1 kṣut-kṣāmāyā mukhe rājā somaḥ pīyūṣa-varṣiṇīm<BR>
BhP_04.30.014/2 deśinīṃ rodamānāyā nidadhe sa dayānvitaḥ<BR>
BhP_04.30.015/1 prajā-visarga ādiṣṭāḥ pitrā mām anuvartatā<BR>
BhP_04.30.015/2 tatra kanyāṃ varārohāṃ tām udvahata mā ciram<BR>
BhP_04.30.016/1 apṛthag-dharma-śīlānāṃ sarveṣāṃ vaḥ sumadhyamā<BR>
BhP_04.30.016/2 apṛthag-dharma-śīleyaṃ bhūyāt patny arpitāśayā<BR>
BhP_04.30.017/1 divya-varṣa-sahasrāṇāṃ sahasram ahataujasaḥ<BR>
BhP_04.30.017/2 bhaumān bhokṣyatha bhogān vai divyāṃś cānugrahān mama<BR>
BhP_04.30.018/1 atha mayy anapāyinyā bhaktyā pakva-guṇāśayāḥ<BR>
BhP_04.30.018/2 upayāsyatha mad-dhāma nirvidya nirayād ataḥ<BR>
BhP_04.30.019/1 gṛheṣv āviśatāṃ cāpi puṃsāṃ kuśala-karmaṇām<BR>
BhP_04.30.019/2 mad-vārtā-yāta-yāmānāṃ na bandhāya gṛhā matāḥ<BR>
BhP_04.30.020/1 navyavad dhṛdaye yaj jño brahmaitad brahma-vādibhiḥ<BR>
BhP_04.30.020/2 na muhyanti na śocanti na hṛṣyanti yato gatāḥ<BR>
BhP_04.30.021/0 maitreya uvāca<BR>
BhP_04.30.021/1 evaṃ bruvāṇaṃ puruṣārtha-bhājanaṃ janārdanaṃ prāñjalayaḥ pracetasaḥ<BR>
BhP_04.30.021/2 tad-darśana-dhvasta-tamo-rajo-malā girāgṛṇan gadgadayā suhṛttamam<BR>
BhP_04.30.022/0 pracetasa ūcuḥ<BR>
BhP_04.30.022/1 namo namaḥ kleśa-vināśanāya nirūpitodāra-guṇāhvayāya<BR>
BhP_04.30.022/2 mano-vaco-vega-puro-javāya sarvākṣa-mārgair agatādhvane namaḥ<BR>
BhP_04.30.023/1 śuddhāya śāntāya namaḥ sva-niṣṭhayā manasy apārthaṃ vilasad-dvayāya<BR>
BhP_04.30.023/2 namo jagat-sthāna-layodayeṣu gṛhīta-māyā-guṇa-vigrahāya<BR>
BhP_04.30.024/1 namo viśuddha-sattvāya haraye hari-medhase<BR>
BhP_04.30.024/2 vāsudevāya kṛṣṇāya prabhave sarva-sātvatām<BR>
BhP_04.30.025/1 namaḥ kamala-nābhāya namaḥ kamala-māline<BR>
BhP_04.30.025/2 namaḥ kamala-pādāya namas te kamalekṣaṇa<BR>
BhP_04.30.026/1 namaḥ kamala-kiñjalka- piśaṅgāmala-vāsase<BR>
BhP_04.30.026/2 sarva-bhūta-nivāsāya namo 'yuṅkṣmahi sākṣiṇe<BR>
BhP_04.30.027/1 rūpaṃ bhagavatā tv etad aśeṣa-kleśa-saṅkṣayam<BR>
BhP_04.30.027/2 āviṣkṛtaṃ naḥ kliṣṭānāṃ kim anyad anukampitam<BR>
BhP_04.30.028/1 etāvat tvaṃ hi vibhubhir bhāvyaṃ dīneṣu vatsalaiḥ<BR>
BhP_04.30.028/2 yad anusmaryate kāle sva-buddhyābhadra-randhana<BR>
BhP_04.30.029/1 yenopaśāntir bhūtānāṃ kṣullakānām apīhatām<BR>
BhP_04.30.029/2 antarhito 'ntar-hṛdaye kasmān no veda nāśiṣaḥ<BR>
BhP_04.30.030/1 asāv eva varo 'smākam īpsito jagataḥ pate<BR>
BhP_04.30.030/2 prasanno bhagavān yeṣām apavargaḥ gurur gatiḥ<BR>
BhP_04.30.031/1 varaṃ vṛṇīmahe 'thāpi nātha tvat parataḥ parāt<BR>
BhP_04.30.031/2 na hy antas tvad-vibhūtīnāṃ so 'nanta iti gīyase<BR>
BhP_04.30.032/1 pārijāte 'ñjasā labdhe sāraṅgo 'nyan na sevate<BR>
BhP_04.30.032/2 tvad-aṅghri-mūlam āsādya sākṣāt kiṃ kiṃ vṛṇīmahi<BR>
BhP_04.30.033/1 yāvat te māyayā spṛṣṭā bhramāma iha karmabhiḥ<BR>
BhP_04.30.033/2 tāvad bhavat-prasaṅgānāṃ saṅgaḥ syān no bhave bhave<BR>
BhP_04.30.034/1 tulayāma lavenāpi na svargaṃ nāpunar-bhavam<BR>
BhP_04.30.034/2 bhagavat-saṅgi-saṅgasya martyānāṃ kim utāśiṣaḥ<BR>
BhP_04.30.035/1 yatreḍyante kathā mṛṣṭās tṛṣṇāyāḥ praśamo yataḥ<BR>
BhP_04.30.035/2 nirvairaṃ yatra bhūteṣu nodvego yatra kaścana<BR>
BhP_04.30.036/1 yatra nārāyaṇaḥ sākṣād bhagavān nyāsināṃ gatiḥ<BR>
BhP_04.30.036/2 saṃstūyate sat-kathāsu mukta-saṅgaiḥ punaḥ punaḥ<BR>
BhP_04.30.037/1 teṣāṃ vicaratāṃ padbhyāṃ tīrthānāṃ pāvanecchayā<BR>
BhP_04.30.037/2 bhītasya kiṃ na roceta tāvakānāṃ samāgamaḥ<BR>
BhP_04.30.038/1 vayaṃ tu sākṣād bhagavan bhavasya priyasya sakhyuḥ kṣaṇa-saṅgamena<BR>
BhP_04.30.038/2 suduścikitsyasya bhavasya mṛtyor bhiṣaktamaṃ tvādya gatiṃ gatāḥ sma<BR>
BhP_04.30.039/1 yan naḥ svadhītaṃ guravaḥ prasāditā viprāś ca vṛddhāś ca sad-ānuvṛttyā<BR>
BhP_04.30.039/2 āryā natāḥ suhṛdo bhrātaraś ca sarvāṇi bhūtāny anasūyayaiva<BR>
BhP_04.30.040/1 yan naḥ sutaptaṃ tapa etad īśa nirandhasāṃ kālam adabhram apsu<BR>
BhP_04.30.040/2 sarvaṃ tad etat puruṣasya bhūmno vṛṇīmahe te paritoṣaṇāya<BR>
BhP_04.30.041/1 manuḥ svayambhūr bhagavān bhavaś ca ye 'nye tapo-jñāna-viśuddha-sattvāḥ<BR>
BhP_04.30.041/2 adṛṣṭa-pārā api yan-mahimnaḥ stuvanty atho tvātma-samaṃ gṛṇīmaḥ<BR>
BhP_04.30.042/1 namaḥ samāya śuddhāya puruṣāya parāya ca<BR>
BhP_04.30.042/2 vāsudevāya sattvāya tubhyaṃ bhagavate namaḥ<BR>
BhP_04.30.043/0 maitreya uvāca<BR>
BhP_04.30.043/1 iti pracetobhir abhiṣṭuto hariḥ prītas tathety āha śaraṇya-vatsalaḥ<BR>
BhP_04.30.043/2 anicchatāṃ yānam atṛpta-cakṣuṣāṃ yayau sva-dhāmānapavarga-vīryaḥ<BR>
BhP_04.30.044/1 atha niryāya salilāt pracetasa udanvataḥ<BR>
BhP_04.30.044/2 vīkṣyākupyan drumaiś channāṃ gāṃ gāṃ roddhum ivocchritaiḥ<BR>
BhP_04.30.045/1 tato 'gni-mārutau rājann amuñcan mukhato ruṣā<BR>
BhP_04.30.045/2 mahīṃ nirvīrudhaṃ kartuṃ saṃvartaka ivātyaye<BR>
BhP_04.30.046/1 bhasmasāt kriyamāṇāṃs tān drumān vīkṣya pitāmahaḥ<BR>
BhP_04.30.046/2 āgataḥ śamayām āsa putrān barhiṣmato nayaiḥ<BR>
BhP_04.30.047/1 tatrāvaśiṣṭā ye vṛkṣā bhītā duhitaraṃ tadā<BR>
BhP_04.30.047/2 ujjahrus te pracetobhya upadiṣṭāḥ svayambhuvā<BR>
BhP_04.30.048/1 te ca brahmaṇa ādeśān māriṣām upayemire<BR>
BhP_04.30.048/2 yasyāṃ mahad-avajñānād ajany ajana-yonijaḥ<BR>
BhP_04.30.049/1 cākṣuṣe tv antare prāpte prāk-sarge kāla-vidrute<BR>
BhP_04.30.049/2 yaḥ sasarja prajā iṣṭāḥ sa dakṣo daiva-coditaḥ<BR>
BhP_04.30.050/1 yo jāyamānaḥ sarveṣāṃ tejas tejasvināṃ rucā<BR>
BhP_04.30.050/2 svayopādatta dākṣyāc ca karmaṇāṃ dakṣam abruvan<BR>
BhP_04.30.051/1 taṃ prajā-sarga-rakṣāyām anādir abhiṣicya ca<BR>
BhP_04.30.051/2 yuyoja yuyuje 'nyāṃś ca sa vai sarva-prajāpatīn<BR>
BhP_04.31.001/0 maitreya uvāca<BR>
BhP_04.31.001/1 tata utpanna-vijñānā āśv adhokṣaja-bhāṣitam<BR>
BhP_04.31.001/2 smaranta ātmaje bhāryāṃ visṛjya prāvrajan gṛhāt<BR>
BhP_04.31.002/1 dīkṣitā brahma-satreṇa sarva-bhūtātma-medhasā<BR>
BhP_04.31.002/2 pratīcyāṃ diśi velāyāṃ siddho 'bhūd yatra jājaliḥ<BR>
BhP_04.31.003/1 tān nirjita-prāṇa-mano-vaco-dṛśo jitāsanān śānta-samāna-vigrahān<BR>
BhP_04.31.003/2 pare 'male brahmaṇi yojitātmanaḥ surāsureḍyo dadṛśe sma nāradaḥ<BR>
BhP_04.31.004/1 tam āgataṃ ta utthāya praṇipatyābhinandya ca<BR>
BhP_04.31.004/2 pūjayitvā yathādeśaṃ sukhāsīnam athābruvan<BR>
BhP_04.31.005/0 pracetasa ūcuḥ<BR>
BhP_04.31.005/1 svāgataṃ te surarṣe 'dya diṣṭyā no darśanaṃ gataḥ<BR>
BhP_04.31.005/2 tava caṅkramaṇaṃ brahmann abhayāya yathā raveḥ<BR>
BhP_04.31.006/1 yad ādiṣṭaṃ bhagavatā śivenādhokṣajena ca<BR>
BhP_04.31.006/2 tad gṛheṣu prasaktānāṃ prāyaśaḥ kṣapitaṃ prabho<BR>
BhP_04.31.007/1 tan naḥ pradyotayādhyātma- jñānaṃ tattvārtha-darśanam<BR>
BhP_04.31.007/2 yenāñjasā tariṣyāmo dustaraṃ bhava-sāgaram<BR>
BhP_04.31.008/0 maitreya uvāca<BR>
BhP_04.31.008/1 iti pracetasāṃ pṛṣṭo bhagavān nārado muniḥ<BR>
BhP_04.31.008/2 bhagavaty uttama-śloka āviṣṭātmābravīn nṛpān<BR>
BhP_04.31.009/0 nārada uvāca<BR>
BhP_04.31.009/1 taj janma tāni karmāṇi tad āyus tan mano vacaḥ<BR>
BhP_04.31.009/2 nṛṇāṃ yena hi viśvātmā sevyate harir īśvaraḥ<BR>
BhP_04.31.010/1 kiṃ janmabhis tribhir veha śaukra-sāvitra-yājñikaiḥ<BR>
BhP_04.31.010/2 karmabhir vā trayī-proktaiḥ puṃso 'pi vibudhāyuṣā<BR>
BhP_04.31.011/1 śrutena tapasā vā kiṃ vacobhiś citta-vṛttibhiḥ<BR>
BhP_04.31.011/2 buddhyā vā kiṃ nipuṇayā balenendriya-rādhasā<BR>
BhP_04.31.012/1 kiṃ vā yogena sāṅkhyena nyāsa-svādhyāyayor api<BR>
BhP_04.31.012/2 kiṃ vā śreyobhir anyaiś ca na yatrātma-prado hariḥ<BR>
BhP_04.31.013/1 śreyasām api sarveṣām ātmā hy avadhir arthataḥ<BR>
BhP_04.31.013/2 sarveṣām api bhūtānāṃ harir ātmātmadaḥ priyaḥ<BR>
BhP_04.31.014/1 yathā taror mūla-niṣecanena tṛpyanti tat-skandha-bhujopaśākhāḥ<BR>
BhP_04.31.014/2 prāṇopahārāc ca yathendriyāṇāṃ tathaiva sarvārhaṇam acyutejyā<BR>
BhP_04.31.015/1 yathaiva sūryāt prabhavanti vāraḥ punaś ca tasmin praviśanti kāle<BR>
BhP_04.31.015/2 bhūtāni bhūmau sthira-jaṅgamāni tathā harāv eva guṇa-pravāhaḥ<BR>
BhP_04.31.016/1 etat padaṃ taj jagad-ātmanaḥ paraṃ sakṛd vibhātaṃ savitur yathā prabhā<BR>
BhP_04.31.016/2 yathāsavo jāgrati supta-śaktayo dravya-kriyā-jñāna-bhidā-bhramātyayaḥ<BR>
BhP_04.31.017/1 yathā nabhasy abhra-tamaḥ-prakāśā bhavanti bhūpā na bhavanty anukramāt<BR>
BhP_04.31.017/2 evaṃ pare brahmaṇi śaktayas tv amū rajas tamaḥ sattvam iti pravāhaḥ<BR>
BhP_04.31.018/1 tenaikam ātmānam aśeṣa-dehināṃ kālaṃ pradhānaṃ puruṣaṃ pareśam<BR>
BhP_04.31.018/2 sva-tejasā dhvasta-guṇa-pravāham ātmaika-bhāvena bhajadhvam addhā<BR>
BhP_04.31.019/1 dayayā sarva-bhūteṣu santuṣṭyā yena kena vā<BR>
BhP_04.31.019/2 sarvendriyopaśāntyā ca tuṣyaty āśu janārdanaḥ<BR>
BhP_04.31.020/1 apahata-sakalaiṣaṇāmalātmany aviratam edhita-bhāvanopahūtaḥ<BR>
BhP_04.31.020/2 nija-jana-vaśa-gatvam ātmano 'yan na sarati chidravad akṣaraḥ satāṃ hi<BR>
BhP_04.31.021/1 na bhajati kumanīṣiṇāṃ sa ijyāṃ harir adhanātma-dhana-priyo rasa-jñaḥ<BR>
BhP_04.31.021/2 śruta-dhana-kula-karmaṇāṃ madair ye vidadhati pāpam akiñcaneṣu satsu<BR>
BhP_04.31.022/1 śriyam anucaratīṃ tad-arthinaś ca dvipada-patīn vibudhāṃś ca yat sva-pūrṇaḥ<BR>
BhP_04.31.022/2 na bhajati nija-bhṛtya-varga-tantraḥ katham amum udvisṛjet pumān kṛta-jñaḥ<BR>
BhP_04.31.023/0 maitreya uvāca<BR>
BhP_04.31.023/1 iti pracetaso rājann anyāś ca bhagavat-kathāḥ<BR>
BhP_04.31.023/2 śrāvayitvā brahma-lokaṃ yayau svāyambhuvo muniḥ<BR>
BhP_04.31.024/1 te 'pi tan-mukha-niryātaṃ yaśo loka-malāpaham<BR>
BhP_04.31.024/2 harer niśamya tat-pādaṃ dhyāyantas tad-gatiṃ yayuḥ<BR>
BhP_04.31.025/1 etat te 'bhihitaṃ kṣattar yan māṃ tvaṃ paripṛṣṭavān<BR>
BhP_04.31.025/2 pracetasāṃ nāradasya saṃvādaṃ hari-kīrtanam<BR>
BhP_04.31.026/0 śrī-śuka uvāca<BR>
BhP_04.31.026/1 ya eṣa uttānapado mānavasyānuvarṇitaḥ<BR>
BhP_04.31.026/2 vaṃśaḥ priyavratasyāpi nibodha nṛpa-sattama<BR>
BhP_04.31.027/1 yo nāradād ātma-vidyām adhigamya punar mahīm<BR>
BhP_04.31.027/2 bhuktvā vibhajya putrebhya aiśvaraṃ samagāt padam<BR>
BhP_04.31.028/1 imāṃ tu kauṣāraviṇopavarṇitāṃ kṣattā niśamyājita-vāda-sat-kathām<BR>
BhP_04.31.028/2 pravṛddha-bhāvo 'śru-kalākulo muner dadhāra mūrdhnā caraṇaṃ hṛdā hareḥ<BR>
BhP_04.31.029/0 vidura uvāca<BR>
BhP_04.31.029/1 so 'yam adya mahā-yogin bhavatā karuṇātmanā<BR>
BhP_04.31.029/2 darśitas tamasaḥ pāro yatrākiñcana-go hariḥ<BR>
BhP_04.31.030/0 śrī-śuka uvāca<BR>
BhP_04.31.030/1 ity ānamya tam āmantrya viduro gajasāhvayam<BR>
BhP_04.31.030/2 svānāṃ didṛkṣuḥ prayayau jñātīnāṃ nirvṛtāśayaḥ<BR>
BhP_04.31.031/1 etad yaḥ śṛṇuyād rājan rājñāṃ hary-arpitātmanām<BR>
BhP_04.31.031/2 āyur dhanaṃ yaśaḥ svasti gatim aiśvaryam āpnuyāt<BR>
<BR>
<BR>
</body></html>
