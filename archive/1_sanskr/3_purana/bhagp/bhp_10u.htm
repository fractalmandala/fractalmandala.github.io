<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title>Bhagavata-Purana 10</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>


<BR>
<BR>
<BR>
Bhagavata-Purana 10<BR>
Input by ...
<BR>
<BR>



<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>

<BR>
<BR>
BhP_10.01.001/0 śrī-rājovāca<BR>
BhP_10.01.001/1 kathito vaṃśa-vistāro bhavatā soma-sūryayoḥ<BR>
BhP_10.01.001/3 rājñāṃ cobhaya-vaṃśyānāṃ caritaṃ paramādbhutam<BR>
BhP_10.01.002/1 yadoś ca dharma-śīlasya nitarāṃ muni-sattama<BR>
BhP_10.01.002/3 tatrāṃśenāvatīrṇasya viṣṇor vīryāṇi śaṃsa naḥ<BR>
BhP_10.01.003/1 avatīrya yador vaṃśe bhagavān bhūta-bhāvanaḥ<BR>
BhP_10.01.003/3 kṛtavān yāni viśvātmā tāni no vada vistarāt<BR>
BhP_10.01.004/1 nivṛtta-tarṣair upagīyamānād bhavauṣadhāc chrotra-mano-'bhirāmāt<BR>
BhP_10.01.004/3 ka uttamaśloka-guṇānuvādāt pumān virajyeta vinā paśughnāt<BR>
BhP_10.01.005/1 pitāmahā me samare 'marañjayair devavratādyātirathais timiṅgilaiḥ<BR>
BhP_10.01.005/3 duratyayaṃ kaurava-sainya-sāgaraṃ kṛtvātaran vatsa-padaṃ sma yat-plavāḥ<BR>
BhP_10.01.006/1 drauṇy-astra-vipluṣṭam idaṃ mad-aṅgaṃ santāna-bījaṃ kuru-pāṇḍavānām<BR>
BhP_10.01.006/3 jugopa kukṣiṃ gata ātta-cakro mātuś ca me yaḥ śaraṇaṃ gatāyāḥ<BR>
BhP_10.01.007/1 vīryāṇi tasyākhila-deha-bhājām antar bahiḥ pūruṣa-kāla-rūpaiḥ<BR>
BhP_10.01.007/3 prayacchato mṛtyum utāmṛtaṃ ca māyā-manuṣyasya vadasva vidvan<BR>
BhP_10.01.008/1 rohiṇyās tanayaḥ prokto rāmaḥ saṅkarṣaṇas tvayā<BR>
BhP_10.01.008/3 devakyā garbha-sambandhaḥ kuto dehāntaraṃ vinā<BR>
BhP_10.01.009/1 kasmān mukundo bhagavān pitur gehād vrajaṃ gataḥ<BR>
BhP_10.01.009/3 kva vāsaṃ jñātibhiḥ sārdhaṃ kṛtavān sātvatāṃ patiḥ<BR>
BhP_10.01.010/1 vraje vasan kim akaron madhupuryāṃ ca keśavaḥ<BR>
BhP_10.01.010/3 bhrātaraṃ cāvadhīt kaṃsaṃ mātur addhātad-arhaṇam<BR>
BhP_10.01.011/1 dehaṃ mānuṣam āśritya kati varṣāṇi vṛṣṇibhiḥ<BR>
BhP_10.01.011/3 yadu-puryāṃ sahāvātsīt patnyaḥ katy abhavan prabhoḥ<BR>
BhP_10.01.012/1 etad anyac ca sarvaṃ me mune kṛṣṇa-viceṣṭitam<BR>
BhP_10.01.012/3 vaktum arhasi sarvajña śraddadhānāya vistṛtam<BR>
BhP_10.01.013/1 naiṣātiduḥsahā kṣun māṃ tyaktodam api bādhate<BR>
BhP_10.01.013/3 pibantaṃ tvan-mukhāmbhoja- cyutaṃ hari-kathāmṛtam<BR>
BhP_10.01.014/0 sūta uvāca<BR>
BhP_10.01.014/1 evaṃ niśamya bhṛgu-nandana sādhu-vādaṃ<BR>
BhP_10.01.014/2 vaiyāsakiḥ sa bhagavān atha viṣṇu-rātam<BR>
BhP_10.01.014/3 pratyarcya kṛṣṇa-caritaṃ kali-kalmaṣa-ghnaṃ<BR>
BhP_10.01.014/4 vyāhartum ārabhata bhāgavata-pradhānaḥ<BR>
BhP_10.01.015/0 śrī-śuka uvāca<BR>
BhP_10.01.015/1 samyag vyavasitā buddhis tava rājarṣi-sattama<BR>
BhP_10.01.015/3 vāsudeva-kathāyāṃ te yaj jātā naiṣṭhikī ratiḥ<BR>
BhP_10.01.016/1 vāsudeva-kathā-praśnaḥ puruṣāṃs trīn punāti hi<BR>
BhP_10.01.016/3 vaktāraṃ pracchakaṃ śrotṝṃs tat-pāda-salilaṃ yathā<BR>
BhP_10.01.017/1 bhūmir dṛpta-nṛpa-vyāja- daityānīka-śatāyutaiḥ<BR>
BhP_10.01.017/3 ākrāntā bhūri-bhāreṇa brahmāṇaṃ śaraṇaṃ yayau<BR>
BhP_10.01.018/1 gaur bhūtvāśru-mukhī khinnā krandantī karuṇaṃ vibhoḥ<BR>
BhP_10.01.018/3 upasthitāntike tasmai vyasanaṃ samavocata<BR>
BhP_10.01.019/1 brahmā tad-upadhāryātha saha devais tayā saha<BR>
BhP_10.01.019/3 jagāma sa-tri-nayanas tīraṃ kṣīra-payo-nidheḥ<BR>
BhP_10.01.020/1 tatra gatvā jagannāthaṃ deva-devaṃ vṛṣākapim<BR>
BhP_10.01.020/3 puruṣaṃ puruṣa-sūktena upatasthe samāhitaḥ<BR>
BhP_10.01.021/1 giraṃ samādhau gagane samīritāṃ niśamya vedhās tridaśān uvāca ha<BR>
BhP_10.01.021/3 gāṃ pauruṣīṃ me śṛṇutāmarāḥ punar vidhīyatām āśu tathaiva mā ciram<BR>
BhP_10.01.022/1 puraiva puṃsāvadhṛto dharā-jvaro bhavadbhir aṃśair yaduṣūpajanyatām<BR>
BhP_10.01.022/3 sa yāvad urvyā bharam īśvareśvaraḥ sva-kāla-śaktyā kṣapayaṃś cared bhuvi<BR>
BhP_10.01.023/1 vasudeva-gṛhe sākṣād bhagavān puruṣaḥ paraḥ<BR>
BhP_10.01.023/3 janiṣyate tat-priyārthaṃ sambhavantu sura-striyaḥ<BR>
BhP_10.01.024/1 vāsudeva-kalānantaḥ sahasra-vadanaḥ svarāṭ<BR>
BhP_10.01.024/3 agrato bhavitā devo hareḥ priya-cikīrṣayā<BR>
BhP_10.01.025/1 viṣṇor māyā bhagavatī yayā sammohitaṃ jagat<BR>
BhP_10.01.025/3 ādiṣṭā prabhuṇāṃśena kāryārthe sambhaviṣyati<BR>
BhP_10.01.026/0 śrī-śuka uvāca<BR>
BhP_10.01.026/1 ity ādiśyāmara-gaṇān prajāpati-patir vibhuḥ<BR>
BhP_10.01.026/3 āśvāsya ca mahīṃ gīrbhiḥ sva-dhāma paramaṃ yayau<BR>
BhP_10.01.027/1 śūraseno yadupatir mathurām āvasan purīm<BR>
BhP_10.01.027/3 māthurāñ chūrasenāṃś ca viṣayān bubhuje purā<BR>
BhP_10.01.028/1 rājadhānī tataḥ sābhūt sarva-yādava-bhūbhujām<BR>
BhP_10.01.028/3 mathurā bhagavān yatra nityaṃ sannihito hariḥ<BR>
BhP_10.01.029/1 tasyāṃ tu karhicic chaurir vasudevaḥ kṛtodvahaḥ<BR>
BhP_10.01.029/3 devakyā sūryayā sārdhaṃ prayāṇe ratham āruhat<BR>
BhP_10.01.030/1 ugrasena-sutaḥ kaṃsaḥ svasuḥ priya-cikīrṣayā<BR>
BhP_10.01.030/3 raśmīn hayānāṃ jagrāha raukmai ratha-śatair vṛtaḥ<BR>
BhP_10.01.031/1 catuḥ-śataṃ pāribarhaṃ gajānāṃ hema-mālinām<BR>
BhP_10.01.031/3 aśvānām ayutaṃ sārdhaṃ rathānāṃ ca tri-ṣaṭ-śatam<BR>
BhP_10.01.032/1 dāsīnāṃ sukumārīṇāṃ dve śate samalaṅkṛte<BR>
BhP_10.01.032/3 duhitre devakaḥ prādād yāne duhitṛ-vatsalaḥ<BR>
BhP_10.01.033/1 śaṅkha-tūrya-mṛdaṅgāś ca nedur dundubhayaḥ samam<BR>
BhP_10.01.033/3 prayāṇa-prakrame tāta vara-vadhvoḥ sumaṅgalam<BR>
BhP_10.01.034/1 pathi pragrahiṇaṃ kaṃsam ābhāṣyāhāśarīra-vāk<BR>
BhP_10.01.034/3 asyās tvām aṣṭamo garbho hantā yāṃ vahase 'budha<BR>
BhP_10.01.035/1 ity uktaḥ sa khalaḥ pāpo bhojānāṃ kula-pāṃsanaḥ<BR>
BhP_10.01.035/3 bhaginīṃ hantum ārabdhaṃ khaḍga-pāṇiḥ kace 'grahīt<BR>
BhP_10.01.036/1 taṃ jugupsita-karmāṇaṃ nṛśaṃsaṃ nirapatrapam<BR>
BhP_10.01.036/3 vasudevo mahā-bhāga uvāca parisāntvayan<BR>
BhP_10.01.037/0 śrī-vasudeva uvāca<BR>
BhP_10.01.037/1 ślāghanīya-guṇaḥ śūrair bhavān bhoja-yaśaskaraḥ<BR>
BhP_10.01.037/3 sa kathaṃ bhaginīṃ hanyāt striyam udvāha-parvaṇi<BR>
BhP_10.01.038/1 mṛtyur janmavatāṃ vīra dehena saha jāyate<BR>
BhP_10.01.038/3 adya vābda-śatānte vā mṛtyur vai prāṇināṃ dhruvaḥ<BR>
BhP_10.01.039/1 dehe pañcatvam āpanne dehī karmānugo 'vaśaḥ<BR>
BhP_10.01.039/3 dehāntaram anuprāpya prāktanaṃ tyajate vapuḥ<BR>
BhP_10.01.040/1 vrajaṃs tiṣṭhan padaikena yathaivaikena gacchati<BR>
BhP_10.01.040/3 yathā tṛṇa-jalaukaivaṃ dehī karma-gatiṃ gataḥ<BR>
BhP_10.01.041/1 svapne yathā paśyati deham īdṛśaṃ manorathenābhiniviṣṭa-cetanaḥ<BR>
BhP_10.01.041/3 dṛṣṭa-śrutābhyāṃ manasānucintayan prapadyate tat kim api hy apasmṛtiḥ<BR>
BhP_10.01.042/1 yato yato dhāvati daiva-coditaṃ mano vikārātmakam āpa pañcasu<BR>
BhP_10.01.042/3 guṇeṣu māyā-rociteṣu dehy asau prapadyamānaḥ saha tena jāyate<BR>
BhP_10.01.043/1 jyotir yathaivodaka-pārthiveṣv adaḥ<BR>
BhP_10.01.043/2 samīra-vegānugataṃ vibhāvyate<BR>
BhP_10.01.043/3 evaṃ sva-māyā-raciteṣv asau pumān<BR>
BhP_10.01.043/4 guṇeṣu rāgānugato vimuhyati<BR>
BhP_10.01.044/1 tasmān na kasyacid droham ācaret sa tathā-vidhaḥ<BR>
BhP_10.01.044/3 ātmanaḥ kṣemam anvicchan drogdhur vai parato bhayam<BR>
BhP_10.01.045/1 eṣā tavānujā bālā kṛpaṇā putrikopamā<BR>
BhP_10.01.045/3 hantuṃ nārhasi kalyāṇīm imāṃ tvaṃ dīna-vatsalaḥ<BR>
BhP_10.01.046/0 śrī-śuka uvāca<BR>
BhP_10.01.046/1 evaṃ sa sāmabhir bhedair bodhyamāno 'pi dāruṇaḥ<BR>
BhP_10.01.046/3 na nyavartata kauravya puruṣādān anuvrataḥ<BR>
BhP_10.01.047/1 nirbandhaṃ tasya taṃ jñātvā vicintyānakadundubhiḥ<BR>
BhP_10.01.047/3 prāptaṃ kālaṃ prativyoḍhum idaṃ tatrānvapadyata<BR>
BhP_10.01.048/1 mṛtyur buddhimatāpohyo yāvad buddhi-balodayam<BR>
BhP_10.01.048/3 yady asau na nivarteta nāparādho 'sti dehinaḥ<BR>
BhP_10.01.049/1 pradāya mṛtyave putrān mocaye kṛpaṇām imām<BR>
BhP_10.01.049/3 sutā me yadi jāyeran mṛtyur vā na mriyeta cet<BR>
BhP_10.01.050/1 viparyayo vā kiṃ na syād gatir dhātur duratyayā<BR>
BhP_10.01.050/3 upasthito nivarteta nivṛttaḥ punar āpatet<BR>
BhP_10.01.051/1 agner yathā dāru-viyoga-yogayor adṛṣṭato 'nyan na nimittam asti<BR>
BhP_10.01.051/3 evaṃ hi jantor api durvibhāvyaḥ śarīra-saṃyoga-viyoga-hetuḥ<BR>
BhP_10.01.052/1 evaṃ vimṛśya taṃ pāpaṃ yāvad-ātmani-darśanam<BR>
BhP_10.01.052/3 pūjayām āsa vai śaurir bahu-māna-puraḥsaram<BR>
BhP_10.01.053/1 prasanna-vadanāmbhojo nṛśaṃsaṃ nirapatrapam<BR>
BhP_10.01.053/3 manasā dūyamānena vihasann idam abravīt<BR>
BhP_10.01.054/0 śrī-vasudeva uvāca<BR>
BhP_10.01.054/1 na hy asyās te bhayaṃ saumya yad vai sāhāśarīra-vāk<BR>
BhP_10.01.054/3 putrān samarpayiṣye 'syā yatas te bhayam utthitam<BR>
BhP_10.01.055/0 śrī-śuka uvāca<BR>
BhP_10.01.055/1 svasur vadhān nivavṛte kaṃsas tad-vākya-sāra-vit<BR>
BhP_10.01.055/3 vasudevo 'pi taṃ prītaḥ praśasya prāviśad gṛham<BR>
BhP_10.01.056/1 atha kāla upāvṛtte devakī sarva-devatā<BR>
BhP_10.01.056/3 putrān prasuṣuve cāṣṭau kanyāṃ caivānuvatsaram<BR>
BhP_10.01.057/1 kīrtimantaṃ prathamajaṃ kaṃsāyānakadundubhiḥ<BR>
BhP_10.01.057/3 arpayām āsa kṛcchreṇa so 'nṛtād ativihvalaḥ<BR>
BhP_10.01.058/1 kiṃ duḥsahaṃ nu sādhūnāṃ viduṣāṃ kim apekṣitam<BR>
BhP_10.01.058/3 kim akāryaṃ kadaryāṇāṃ dustyajaṃ kiṃ dhṛtātmanām<BR>
BhP_10.01.059/1 dṛṣṭvā samatvaṃ tac chaureḥ satye caiva vyavasthitim<BR>
BhP_10.01.059/3 kaṃsas tuṣṭa-manā rājan prahasann idam abravīt<BR>
BhP_10.01.060/1 pratiyātu kumāro 'yaṃ na hy asmād asti me bhayam<BR>
BhP_10.01.060/3 aṣṭamād yuvayor garbhān mṛtyur me vihitaḥ kila<BR>
BhP_10.01.061/1 tatheti sutam ādāya yayāv ānakadundubhiḥ<BR>
BhP_10.01.061/3 nābhyanandata tad-vākyam asato 'vijitātmanaḥ<BR>
BhP_10.01.062/1 nandādyā ye vraje gopā yāś cāmīṣāṃ ca yoṣitaḥ<BR>
BhP_10.01.062/3 vṛṣṇayo vasudevādyā devaky-ādyā yadu-striyaḥ<BR>
BhP_10.01.063/1 sarve vai devatā-prāyā ubhayor api bhārata<BR>
BhP_10.01.063/3 jñātayo bandhu-suhṛdo ye ca kaṃsam anuvratāḥ<BR>
BhP_10.01.064/1 etat kaṃsāya bhagavāñ chaśaṃsābhyetya nāradaḥ<BR>
BhP_10.01.064/3 bhūmer bhārāyamāṇānāṃ daityānāṃ ca vadhodyamam<BR>
BhP_10.01.065/1 ṛṣer vinirgame kaṃso yadūn matvā surān iti<BR>
BhP_10.01.065/3 devakyā garbha-sambhūtaṃ viṣṇuṃ ca sva-vadhaṃ prati<BR>
BhP_10.01.066/1 devakīṃ vasudevaṃ ca nigṛhya nigaḍair gṛhe<BR>
BhP_10.01.066/3 jātaṃ jātam ahan putraṃ tayor ajana-śaṅkayā<BR>
BhP_10.01.067/1 mātaraṃ pitaraṃ bhrātṝn sarvāṃś ca suhṛdas tathā<BR>
BhP_10.01.067/3 ghnanti hy asutṛpo lubdhā rājānaḥ prāyaśo bhuvi<BR>
BhP_10.01.068/1 ātmānam iha sañjātaṃ jānan prāg viṣṇunā hatam<BR>
BhP_10.01.068/3 mahāsuraṃ kālanemiṃ yadubhiḥ sa vyarudhyata<BR>
BhP_10.01.069/1 ugrasenaṃ ca pitaraṃ yadu-bhojāndhakādhipam<BR>
BhP_10.01.069/3 svayaṃ nigṛhya bubhuje śūrasenān mahā-balaḥ<BR>
BhP_10.02.001/0 śrī-śuka uvāca<BR>
BhP_10.02.001/1 pralamba-baka-cāṇūra- tṛṇāvarta-mahāśanaiḥ<BR>
BhP_10.02.001/3 muṣṭikāriṣṭa-dvivida- pūtanā-keśī-dhenukaiḥ<BR>
BhP_10.02.002/1 anyaiś cāsura-bhūpālair bāṇa-bhaumādibhir yutaḥ<BR>
BhP_10.02.002/3 yadūnāṃ kadanaṃ cakre balī māgadha-saṃśrayaḥ<BR>
BhP_10.02.003/1 te pīḍitā niviviśuḥ kuru-pañcāla-kekayān<BR>
BhP_10.02.003/3 śālvān vidarbhān niṣadhān videhān kośalān api<BR>
BhP_10.02.004/1 eke tam anurundhānā jñātayaḥ paryupāsate<BR>
BhP_10.02.004/3 hateṣu ṣaṭsu bāleṣu devakyā augraseninā<BR>
BhP_10.02.005/1 saptamo vaiṣṇavaṃ dhāma yam anantaṃ pracakṣate<BR>
BhP_10.02.005/3 garbho babhūva devakyā harṣa-śoka-vivardhanaḥ<BR>
BhP_10.02.006/1 bhagavān api viśvātmā viditvā kaṃsajaṃ bhayam<BR>
BhP_10.02.006/3 yadūnāṃ nija-nāthānāṃ yogamāyāṃ samādiśat<BR>
BhP_10.02.007/1 gaccha devi vrajaṃ bhadre gopa-gobhir alaṅkṛtam<BR>
BhP_10.02.007/3 rohiṇī vasudevasya bhāryāste nanda-gokule<BR>
BhP_10.02.007/5 anyāś ca kaṃsa-saṃvignā vivareṣu vasanti hi<BR>
BhP_10.02.008/1 devakyā jaṭhare garbhaṃ śeṣākhyaṃ dhāma māmakam<BR>
BhP_10.02.008/3 tat sannikṛṣya rohiṇyā udare sanniveśaya<BR>
BhP_10.02.009/1 athāham aṃśa-bhāgena devakyāḥ putratāṃ śubhe<BR>
BhP_10.02.009/3 prāpsyāmi tvaṃ yaśodāyāṃ nanda-patnyāṃ bhaviṣyasi<BR>
BhP_10.02.010/1 arciṣyanti manuṣyās tvāṃ sarva-kāma-vareśvarīm<BR>
BhP_10.02.010/3 dhūpopahāra-balibhiḥ sarva-kāma-vara-pradām<BR>
BhP_10.02.011/1 nāmadheyāni kurvanti sthānāni ca narā bhuvi<BR>
BhP_10.02.011/3 durgeti bhadrakālīti vijayā vaiṣṇavīti ca<BR>
BhP_10.02.012/1 kumudā caṇḍikā kṛṣṇā mādhavī kanyaketi ca<BR>
BhP_10.02.012/3 māyā nārāyaṇīśānī śāradety ambiketi ca<BR>
BhP_10.02.013/1 garbha-saṅkarṣaṇāt taṃ vai prāhuḥ saṅkarṣaṇaṃ bhuvi<BR>
BhP_10.02.013/3 rāmeti loka-ramaṇād balabhadraṃ balocchrayāt<BR>
BhP_10.02.014/1 sandiṣṭaivaṃ bhagavatā tathety om iti tad-vacaḥ<BR>
BhP_10.02.014/3 pratigṛhya parikramya gāṃ gatā tat tathākarot<BR>
BhP_10.02.015/1 garbhe praṇīte devakyā rohiṇīṃ yoga-nidrayā<BR>
BhP_10.02.015/3 aho visraṃsito garbha iti paurā vicukruśuḥ<BR>
BhP_10.02.016/1 bhagavān api viśvātmā bhaktānām abhayaṅkaraḥ<BR>
BhP_10.02.016/3 āviveśāṃśa-bhāgena mana ānakadundubheḥ<BR>
BhP_10.02.017/1 sa bibhrat pauruṣaṃ dhāma bhrājamāno yathā raviḥ<BR>
BhP_10.02.017/3 durāsado 'tidurdharṣo bhūtānāṃ sambabhūva ha<BR>
BhP_10.02.018/1 tato jagan-maṅgalam acyutāṃśaṃ samāhitaṃ śūra-sutena devī<BR>
BhP_10.02.018/3 dadhāra sarvātmakam ātma-bhūtaṃ kāṣṭhā yathānanda-karaṃ manastaḥ<BR>
BhP_10.02.019/1 sā devakī sarva-jagan-nivāsa- nivāsa-bhūtā nitarāṃ na reje<BR>
BhP_10.02.019/3 bhojendra-gehe 'gni-śikheva ruddhā sarasvatī jñāna-khale yathā satī<BR>
BhP_10.02.020/1 tāṃ vīkṣya kaṃsaḥ prabhayājitāntarāṃ<BR>
BhP_10.02.020/2 virocayantīṃ bhavanaṃ śuci-smitām<BR>
BhP_10.02.020/3 āhaiṣa me prāṇa-haro harir guhāṃ<BR>
BhP_10.02.020/4 dhruvaṃ śrito yan na pureyam īdṛśī<BR>
BhP_10.02.021/1 kim adya tasmin karaṇīyam āśu me yad artha-tantro na vihanti vikramam<BR>
BhP_10.02.021/3 striyāḥ svasur gurumatyā vadho 'yaṃ yaśaḥ śriyaṃ hanty anukālam āyuḥ<BR>
BhP_10.02.022/1 sa eṣa jīvan khalu sampareto varteta yo 'tyanta-nṛśaṃsitena<BR>
BhP_10.02.022/3 dehe mṛte taṃ manujāḥ śapanti gantā tamo 'ndhaṃ tanu-mānino dhruvam<BR>
BhP_10.02.023/1 iti ghoratamād bhāvāt sannivṛttaḥ svayaṃ prabhuḥ<BR>
BhP_10.02.023/3 āste pratīkṣaṃs taj-janma harer vairānubandha-kṛt<BR>
BhP_10.02.024/1 āsīnaḥ saṃviśaṃs tiṣṭhan bhuñjānaḥ paryaṭan mahīm<BR>
BhP_10.02.024/3 cintayāno hṛṣīkeśam apaśyat tanmayaṃ jagat<BR>
BhP_10.02.025/1 brahmā bhavaś ca tatraitya munibhir nāradādibhiḥ<BR>
BhP_10.02.025/3 devaiḥ sānucaraiḥ sākaṃ gīrbhir vṛṣaṇam aiḍayan<BR>
BhP_10.02.026/1 satya-vrataṃ satya-paraṃ tri-satyaṃ<BR>
BhP_10.02.026/2 satyasya yoniṃ nihitaṃ ca satye<BR>
BhP_10.02.026/3 satyasya satyam ṛta-satya-netraṃ<BR>
BhP_10.02.026/4 satyātmakaṃ tvāṃ śaraṇaṃ prapannāḥ<BR>
BhP_10.02.027/1 ekāyano 'sau dvi-phalas tri-mūlaś catū-rasaḥ pañca-vidhaḥ ṣaḍ-ātmā<BR>
BhP_10.02.027/3 sapta-tvag aṣṭa-viṭapo navākṣo daśa-cchadī dvi-khago hy ādi-vṛkṣaḥ<BR>
BhP_10.02.028/1 tvam eka evāsya sataḥ prasūtis tvaṃ sannidhānaṃ tvam anugrahaś ca<BR>
BhP_10.02.028/3 tvan-māyayā saṃvṛta-cetasas tvāṃ paśyanti nānā na vipaścito ye<BR>
BhP_10.02.029/1 bibharṣi rūpāṇy avabodha ātmā kṣemāya lokasya carācarasya<BR>
BhP_10.02.029/3 sattvopapannāni sukhāvahāni satām abhadrāṇi muhuḥ khalānām<BR>
BhP_10.02.030/1 tvayy ambujākṣākhila-sattva-dhāmni samādhināveśita-cetasaike<BR>
BhP_10.02.030/3 tvat-pāda-potena mahat-kṛtena kurvanti govatsa-padaṃ bhavābdhim<BR>
BhP_10.02.031/1 svayaṃ samuttīrya sudustaraṃ dyuman<BR>
BhP_10.02.031/2 bhavārṇavaṃ bhīmam adabhra-sauhṛdāḥ<BR>
BhP_10.02.031/3 bhavat-padāmbhoruha-nāvam atra te<BR>
BhP_10.02.031/4 nidhāya yātāḥ sad-anugraho bhavān<BR>
BhP_10.02.032/1 ye 'nye 'ravindākṣa vimukta-māninas<BR>
BhP_10.02.032/2 tvayy asta-bhāvād aviśuddha-buddhayaḥ<BR>
BhP_10.02.032/3 āruhya kṛcchreṇa paraṃ padaṃ tataḥ<BR>
BhP_10.02.032/4 patanty adho 'nādṛta-yuṣmad-aṅghrayaḥ<BR>
BhP_10.02.033/1 tathā na te mādhava tāvakāḥ kvacid bhraśyanti mārgāt tvayi baddha-sauhṛdāḥ<BR>
BhP_10.02.033/3 tvayābhiguptā vicaranti nirbhayā vināyakānīkapa-mūrdhasu prabho<BR>
BhP_10.02.034/1 sattvaṃ viśuddhaṃ śrayate bhavān sthitau<BR>
BhP_10.02.034/2 śarīriṇāṃ śreya-upāyanaṃ vapuḥ<BR>
BhP_10.02.034/3 veda-kriyā-yoga-tapaḥ-samādhibhis<BR>
BhP_10.02.034/4 tavārhaṇaṃ yena janaḥ samīhate<BR>
BhP_10.02.035/1 sattvaṃ na ced dhātar idaṃ nijaṃ bhaved<BR>
BhP_10.02.035/2 vijñānam ajñāna-bhidāpamārjanam<BR>
BhP_10.02.035/3 guṇa-prakāśair anumīyate bhavān<BR>
BhP_10.02.035/4 prakāśate yasya ca yena vā guṇaḥ<BR>
BhP_10.02.036/1 na nāma-rūpe guṇa-janma-karmabhir nirūpitavye tava tasya sākṣiṇaḥ<BR>
BhP_10.02.036/3 mano-vacobhyām anumeya-vartmano deva kriyāyāṃ pratiyanty athāpi hi<BR>
BhP_10.02.037/1 śṛṇvan gṛṇan saṃsmarayaṃś ca cintayan<BR>
BhP_10.02.037/2 nāmāni rūpāṇi ca maṅgalāni te<BR>
BhP_10.02.037/3 kriyāsu yas tvac-caraṇāravindayor<BR>
BhP_10.02.037/4 āviṣṭa-cetā na bhavāya kalpate<BR>
BhP_10.02.038/1 diṣṭyā hare 'syā bhavataḥ pado bhuvo<BR>
BhP_10.02.038/2 bhāro 'panītas tava janmaneśituḥ<BR>
BhP_10.02.038/3 diṣṭyāṅkitāṃ tvat-padakaiḥ suśobhanair<BR>
BhP_10.02.038/4 drakṣyāma gāṃ dyāṃ ca tavānukampitām<BR>
BhP_10.02.039/1 na te 'bhavasyeśa bhavasya kāraṇaṃ vinā vinodaṃ bata tarkayāmahe<BR>
BhP_10.02.039/3 bhavo nirodhaḥ sthitir apy avidyayā kṛtā yatas tvayy abhayāśrayātmani<BR>
BhP_10.02.040/1 matsyāśva-kacchapa-nṛsiṃha-varāha-haṃsa-<BR>
BhP_10.02.040/2 rājanya-vipra-vibudheṣu kṛtāvatāraḥ<BR>
BhP_10.02.040/3 tvaṃ pāsi nas tri-bhuvanaṃ ca yathādhuneśa<BR>
BhP_10.02.040/4 bhāraṃ bhuvo hara yadūttama vandanaṃ te<BR>
BhP_10.02.041/1 diṣṭyāmba te kukṣi-gataḥ paraḥ pumān<BR>
BhP_10.02.041/2 aṃśena sākṣād bhagavān bhavāya naḥ<BR>
BhP_10.02.041/3 mābhūd bhayaṃ bhoja-pater mumūrṣor<BR>
BhP_10.02.041/4 goptā yadūnāṃ bhavitā tavātmajaḥ<BR>
BhP_10.02.042/0 śrī-śuka uvāca<BR>
BhP_10.02.042/1 ity abhiṣṭūya puruṣaṃ yad-rūpam anidaṃ yathā<BR>
BhP_10.02.042/3 brahmeśānau purodhāya devāḥ pratiyayur divam<BR>
BhP_10.03.001/0 śrī-śuka uvāca<BR>
BhP_10.03.001/1 atha sarva-guṇopetaḥ kālaḥ parama-śobhanaḥ<BR>
BhP_10.03.001/3 yarhy evājana-janmarkṣaṃ śāntarkṣa-graha-tārakam<BR>
BhP_10.03.002/1 diśaḥ prasedur gaganaṃ nirmaloḍu-gaṇodayam<BR>
BhP_10.03.002/3 mahī maṅgala-bhūyiṣṭha- pura-grāma-vrajākarā<BR>
BhP_10.03.003/1 nadyaḥ prasanna-salilā hradā jalaruha-śriyaḥ<BR>
BhP_10.03.003/3 dvijāli-kula-sannāda- stavakā vana-rājayaḥ<BR>
BhP_10.03.004/1 vavau vāyuḥ sukha-sparśaḥ puṇya-gandhavahaḥ śuciḥ<BR>
BhP_10.03.004/3 agnayaś ca dvijātīnāṃ śāntās tatra samindhata<BR>
BhP_10.03.005/1 manāṃsy āsan prasannāni sādhūnām asura-druhām<BR>
BhP_10.03.005/3 jāyamāne 'jane tasmin nedur dundubhayaḥ samam<BR>
BhP_10.03.006/1 jaguḥ kinnara-gandharvās tuṣṭuvuḥ siddha-cāraṇāḥ<BR>
BhP_10.03.006/3 vidyādharyaś ca nanṛtur apsarobhiḥ samaṃ mudā<BR>
BhP_10.03.007/1 mumucur munayo devāḥ sumanāṃsi mudānvitāḥ<BR>
BhP_10.03.007/3 mandaṃ mandaṃ jaladharā jagarjur anusāgaram<BR>
BhP_10.03.008/1 niśīthe tama-udbhūte jāyamāne janārdane<BR>
BhP_10.03.008/3 devakyāṃ deva-rūpiṇyāṃ viṣṇuḥ sarva-guhā-śayaḥ<BR>
BhP_10.03.008/5 āvirāsīd yathā prācyāṃ diśīndur iva puṣkalaḥ<BR>
BhP_10.03.009/1 tam adbhutaṃ bālakam ambujekṣaṇaṃ catur-bhujaṃ śaṅkha-gadādy-udāyudham<BR>
BhP_10.03.009/3 śrīvatsa-lakṣmaṃ gala-śobhi-kaustubhaṃ pītāmbaraṃ sāndra-payoda-saubhagam<BR>
BhP_10.03.010/1 mahārha-vaidūrya-kirīṭa-kuṇḍala- tviṣā pariṣvakta-sahasra-kuntalam<BR>
BhP_10.03.010/3 uddāma-kāñcy-aṅgada-kaṅkaṇādibhir virocamānaṃ vasudeva aikṣata<BR>
BhP_10.03.011/1 sa vismayotphulla-vilocano hariṃ sutaṃ vilokyānakadundubhis tadā<BR>
BhP_10.03.011/3 kṛṣṇāvatārotsava-sambhramo 'spṛśan mudā dvijebhyo 'yutam āpluto gavām<BR>
BhP_10.03.012/1 athainam astaud avadhārya pūruṣaṃ paraṃ natāṅgaḥ kṛta-dhīḥ kṛtāñjaliḥ<BR>
BhP_10.03.012/3 sva-rociṣā bhārata sūtikā-gṛhaṃ virocayantaṃ gata-bhīḥ prabhāva-vit<BR>
BhP_10.03.013/0 śrī-vasudeva uvāca<BR>
BhP_10.03.013/1 vidito 'si bhavān sākṣāt puruṣaḥ prakṛteḥ paraḥ<BR>
BhP_10.03.013/3 kevalānubhavānanda- svarūpaḥ sarva-buddhi-dṛk<BR>
BhP_10.03.014/1 sa eva svaprakṛtyedaṃ sṛṣṭvāgre tri-guṇātmakam<BR>
BhP_10.03.014/3 tad anu tvaṃ hy apraviṣṭaḥ praviṣṭa iva bhāvyase<BR>
BhP_10.03.015/1 yatheme 'vikṛtā bhāvās tathā te vikṛtaiḥ saha<BR>
BhP_10.03.015/3 nānā-vīryāḥ pṛthag-bhūtā virājaṃ janayanti hi<BR>
BhP_10.03.016/1 sannipatya samutpādya dṛśyante 'nugatā iva<BR>
BhP_10.03.016/3 prāg eva vidyamānatvān na teṣām iha sambhavaḥ<BR>
BhP_10.03.017/1 evaṃ bhavān buddhy-anumeya-lakṣaṇair grāhyair guṇaiḥ sann api tad-guṇāgrahaḥ<BR>
BhP_10.03.017/3 anāvṛtatvād bahir antaraṃ na te sarvasya sarvātmana ātma-vastunaḥ<BR>
BhP_10.03.018/1 ya ātmano dṛśya-guṇeṣu sann iti vyavasyate sva-vyatirekato 'budhaḥ<BR>
BhP_10.03.018/3 vinānuvādaṃ na ca tan manīṣitaṃ samyag yatas tyaktam upādadat pumān<BR>
BhP_10.03.019/1 tvatto 'sya janma-sthiti-saṃyamān vibho<BR>
BhP_10.03.019/2 vadanty anīhād aguṇād avikriyāt<BR>
BhP_10.03.019/3 tvayīśvare brahmaṇi no virudhyate<BR>
BhP_10.03.019/4 tvad-āśrayatvād upacaryate guṇaiḥ<BR>
BhP_10.03.020/1 sa tvaṃ tri-loka-sthitaye sva-māyayā<BR>
BhP_10.03.020/2 bibharṣi śuklaṃ khalu varṇam ātmanaḥ<BR>
BhP_10.03.020/3 sargāya raktaṃ rajasopabṛṃhitaṃ<BR>
BhP_10.03.020/4 kṛṣṇaṃ ca varṇaṃ tamasā janātyaye<BR>
BhP_10.03.021/1 tvam asya lokasya vibho rirakṣiṣur gṛhe 'vatīrṇo 'si mamākhileśvara<BR>
BhP_10.03.021/3 rājanya-saṃjñāsura-koṭi-yūthapair nirvyūhyamānā nihaniṣyase camūḥ<BR>
BhP_10.03.022/1 ayaṃ tv asabhyas tava janma nau gṛhe<BR>
BhP_10.03.022/2 śrutvāgrajāṃs te nyavadhīt sureśvara<BR>
BhP_10.03.022/3 sa te 'vatāraṃ puruṣaiḥ samarpitaṃ<BR>
BhP_10.03.022/4 śrutvādhunaivābhisaraty udāyudhaḥ<BR>
BhP_10.03.023/0 śrī-śuka uvāca<BR>
BhP_10.03.023/1 athainam ātmajaṃ vīkṣya mahā-puruṣa-lakṣaṇam<BR>
BhP_10.03.023/3 devakī tam upādhāvat kaṃsād bhītā suvismitā<BR>
BhP_10.03.024/0 śrī-devaky uvāca<BR>
BhP_10.03.024/1 rūpaṃ yat tat prāhur avyaktam ādyaṃ<BR>
BhP_10.03.024/2 brahma jyotir nirguṇaṃ nirvikāram<BR>
BhP_10.03.024/3 sattā-mātraṃ nirviśeṣaṃ nirīhaṃ<BR>
BhP_10.03.024/4 sa tvaṃ sākṣād viṣṇur adhyātma-dīpaḥ<BR>
BhP_10.03.025/1 naṣṭe loke dvi-parārdhāvasāne mahā-bhūteṣv ādi-bhūtaṃ gateṣu<BR>
BhP_10.03.025/3 vyakte 'vyaktaṃ kāla-vegena yāte bhavān ekaḥ śiṣyate 'śeṣa-saṃjñaḥ<BR>
BhP_10.03.026/1 yo 'yaṃ kālas tasya te 'vyakta-bandho<BR>
BhP_10.03.026/2 ceṣṭām āhuś ceṣṭate yena viśvam<BR>
BhP_10.03.026/3 nimeṣādir vatsarānto mahīyāṃs<BR>
BhP_10.03.026/4 taṃ tveśānaṃ kṣema-dhāma prapadye<BR>
BhP_10.03.027/1 martyo mṛtyu-vyāla-bhītaḥ palāyan lokān sarvān nirbhayaṃ nādhyagacchat<BR>
BhP_10.03.027/3 tvat pādābjaṃ prāpya yadṛcchayādya susthaḥ śete mṛtyur asmād apaiti<BR>
BhP_10.03.028/1 sa tvaṃ ghorād ugrasenātmajān nas trāhi trastān bhṛtya-vitrāsa-hāsi<BR>
BhP_10.03.028/3 rūpaṃ cedaṃ pauruṣaṃ dhyāna-dhiṣṇyaṃ mā pratyakṣaṃ māṃsa-dṛśāṃ kṛṣīṣṭhāḥ<BR>
BhP_10.03.029/1 janma te mayy asau pāpo mā vidyān madhusūdana<BR>
BhP_10.03.029/3 samudvije bhavad-dhetoḥ kaṃsād aham adhīra-dhīḥ<BR>
BhP_10.03.030/1 upasaṃhara viśvātmann ado rūpam alaukikam<BR>
BhP_10.03.030/3 śaṅkha-cakra-gadā-padma- śriyā juṣṭaṃ catur-bhujam<BR>
BhP_10.03.031/1 viśvaṃ yad etat sva-tanau niśānte yathāvakāśaṃ puruṣaḥ paro bhavān<BR>
BhP_10.03.031/3 bibharti so 'yaṃ mama garbhago 'bhūd aho nṛ-lokasya viḍambanaṃ hi tat<BR>
BhP_10.03.032/0 śrī-bhagavān uvāca<BR>
BhP_10.03.032/1 tvam eva pūrva-sarge 'bhūḥ pṛśniḥ svāyambhuve sati<BR>
BhP_10.03.032/3 tadāyaṃ sutapā nāma prajāpatir akalmaṣaḥ<BR>
BhP_10.03.033/1 yuvāṃ vai brahmaṇādiṣṭau prajā-sarge yadā tataḥ<BR>
BhP_10.03.033/3 sanniyamyendriya-grāmaṃ tepāthe paramaṃ tapaḥ<BR>
BhP_10.03.034/1 varṣa-vātātapa-hima- gharma-kāla-guṇān anu<BR>
BhP_10.03.034/3 sahamānau śvāsa-rodha- vinirdhūta-mano-malau<BR>
BhP_10.03.035/1 śīrṇa-parṇānilāhārāv upaśāntena cetasā<BR>
BhP_10.03.035/3 mattaḥ kāmān abhīpsantau mad-ārādhanam īhatuḥ<BR>
BhP_10.03.036/1 evaṃ vāṃ tapyatos tīvraṃ tapaḥ parama-duṣkaram<BR>
BhP_10.03.036/3 divya-varṣa-sahasrāṇi dvādaśeyur mad-ātmanoḥ<BR>
BhP_10.03.037/1 tadā vāṃ parituṣṭo 'ham amunā vapuṣānaghe<BR>
BhP_10.03.037/3 tapasā śraddhayā nityaṃ bhaktyā ca hṛdi bhāvitaḥ<BR>
BhP_10.03.038/1 prādurāsaṃ varada-rāḍ yuvayoḥ kāma-ditsayā<BR>
BhP_10.03.038/3 vriyatāṃ vara ity ukte mādṛśo vāṃ vṛtaḥ sutaḥ<BR>
BhP_10.03.039/1 ajuṣṭa-grāmya-viṣayāv anapatyau ca dam-patī<BR>
BhP_10.03.039/3 na vavrāthe 'pavargaṃ me mohitau deva-māyayā<BR>
BhP_10.03.040/1 gate mayi yuvāṃ labdhvā varaṃ mat-sadṛśaṃ sutam<BR>
BhP_10.03.040/3 grāmyān bhogān abhuñjāthāṃ yuvāṃ prāpta-manorathau<BR>
BhP_10.03.041/1 adṛṣṭvānyatamaṃ loke śīlaudārya-guṇaiḥ samam<BR>
BhP_10.03.041/3 ahaṃ suto vām abhavaṃ pṛśnigarbha iti śrutaḥ<BR>
BhP_10.03.042/1 tayor vāṃ punar evāham adityām āsa kaśyapāt<BR>
BhP_10.03.042/3 upendra iti vikhyāto vāmanatvāc ca vāmanaḥ<BR>
BhP_10.03.043/1 tṛtīye 'smin bhave 'haṃ vai tenaiva vapuṣātha vām<BR>
BhP_10.03.043/3 jāto bhūyas tayor eva satyaṃ me vyāhṛtaṃ sati<BR>
BhP_10.03.044/1 etad vāṃ darśitaṃ rūpaṃ prāg-janma-smaraṇāya me<BR>
BhP_10.03.044/3 nānyathā mad-bhavaṃ jñānaṃ martya-liṅgena jāyate<BR>
BhP_10.03.045/1 yuvāṃ māṃ putra-bhāvena brahma-bhāvena cāsakṛt<BR>
BhP_10.03.045/3 cintayantau kṛta-snehau yāsyethe mad-gatiṃ parām<BR>
BhP_10.03.046/0 śrī-śuka uvāca<BR>
BhP_10.03.046/1 ity uktvāsīd dharis tūṣṇīṃ bhagavān ātma-māyayā<BR>
BhP_10.03.046/3 pitroḥ sampaśyatoḥ sadyo babhūva prākṛtaḥ śiśuḥ<BR>
BhP_10.03.047/1 tataś ca śaurir bhagavat-pracoditaḥ<BR>
BhP_10.03.047/2 sutaṃ samādāya sa sūtikā-gṛhāt<BR>
BhP_10.03.047/3 yadā bahir gantum iyeṣa tarhy ajā<BR>
BhP_10.03.047/4 yā yogamāyājani nanda-jāyayā<BR>
BhP_10.03.048/1 tayā hṛta-pratyaya-sarva-vṛttiṣu dvāḥ-stheṣu paureṣv api śāyiteṣv atha<BR>
BhP_10.03.048/3 dvāraś ca sarvāḥ pihitā duratyayā bṛhat-kapāṭāyasa-kīla-śṛṅkhalaiḥ<BR>
BhP_10.03.049/1 tāḥ kṛṣṇa-vāhe vasudeva āgate svayaṃ vyavaryanta yathā tamo raveḥ<BR>
BhP_10.03.049/3 vavarṣa parjanya upāṃśu-garjitaḥ śeṣo 'nvagād vāri nivārayan phaṇaiḥ<BR>
BhP_10.03.050/1 maghoni varṣaty asakṛd yamānujā gambhīra-toyaugha-javormi-phenilā<BR>
BhP_10.03.050/3 bhayānakāvarta-śatākulā nadī mārgaṃ dadau sindhur iva śriyaḥ pateḥ<BR>
BhP_10.03.051/1 nanda-vrajaṃ śaurir upetya tatra tān<BR>
BhP_10.03.051/2 gopān prasuptān upalabhya nidrayā<BR>
BhP_10.03.051/3 sutaṃ yaśodā-śayane nidhāya tat-<BR>
BhP_10.03.051/4 sutām upādāya punar gṛhān agāt<BR>
BhP_10.03.052/1 devakyāḥ śayane nyasya vasudevo 'tha dārikām<BR>
BhP_10.03.052/3 pratimucya pador loham āste pūrvavad āvṛtaḥ<BR>
BhP_10.03.053/1 yaśodā nanda-patnī ca jātaṃ param abudhyata<BR>
BhP_10.03.053/3 na tal-liṅgaṃ pariśrāntā nidrayāpagata-smṛtiḥ<BR>
BhP_10.04.001/0 śrī-śuka uvāca<BR>
BhP_10.04.001/1 bahir-antaḥ-pura-dvāraḥ sarvāḥ pūrvavad āvṛtāḥ<BR>
BhP_10.04.001/3 tato bāla-dhvaniṃ śrutvā gṛha-pālāḥ samutthitāḥ<BR>
BhP_10.04.002/1 te tu tūrṇam upavrajya devakyā garbha-janma tat<BR>
BhP_10.04.002/3 ācakhyur bhoja-rājāya yad udvignaḥ pratīkṣate<BR>
BhP_10.04.003/1 sa talpāt tūrṇam utthāya kālo 'yam iti vihvalaḥ<BR>
BhP_10.04.003/3 sūtī-gṛham agāt tūrṇaṃ praskhalan mukta-mūrdhajaḥ<BR>
BhP_10.04.004/1 tam āha bhrātaraṃ devī kṛpaṇā karuṇaṃ satī<BR>
BhP_10.04.004/3 snuṣeyaṃ tava kalyāṇa striyaṃ mā hantum arhasi<BR>
BhP_10.04.005/1 bahavo hiṃsitā bhrātaḥ śiśavaḥ pāvakopamāḥ<BR>
BhP_10.04.005/3 tvayā daiva-nisṛṣṭena putrikaikā pradīyatām<BR>
BhP_10.04.006/1 nanv ahaṃ te hy avarajā dīnā hata-sutā prabho<BR>
BhP_10.04.006/3 dātum arhasi mandāyā aṅgemāṃ caramāṃ prajām<BR>
BhP_10.04.007/0 śrī-śuka uvāca<BR>
BhP_10.04.007/1 upaguhyātmajām evaṃ rudatyā dīna-dīnavat<BR>
BhP_10.04.007/3 yācitas tāṃ vinirbhartsya hastād ācicchide khalaḥ<BR>
BhP_10.04.008/1 tāṃ gṛhītvā caraṇayor jāta-mātrāṃ svasuḥ sutām<BR>
BhP_10.04.008/3 apothayac chilā-pṛṣṭhe svārthonmūlita-sauhṛdaḥ<BR>
BhP_10.04.009/1 sā tad-dhastāt samutpatya sadyo devy ambaraṃ gatā<BR>
BhP_10.04.009/3 adṛśyatānujā viṣṇoḥ sāyudhāṣṭa-mahābhujā<BR>
BhP_10.04.010/1 divya-srag-ambarālepa- ratnābharaṇa-bhūṣitā<BR>
BhP_10.04.010/3 dhanuḥ-śūleṣu-carmāsi- śaṅkha-cakra-gadā-dharā<BR>
BhP_10.04.011/1 siddha-cāraṇa-gandharvair apsaraḥ-kinnaroragaiḥ<BR>
BhP_10.04.011/3 upāhṛtoru-balibhiḥ stūyamānedam abravīt<BR>
BhP_10.04.012/1 kiṃ mayā hatayā manda jātaḥ khalu tavānta-kṛt<BR>
BhP_10.04.012/3 yatra kva vā pūrva-śatrur mā hiṃsīḥ kṛpaṇān vṛthā<BR>
BhP_10.04.013/1 iti prabhāṣya taṃ devī māyā bhagavatī bhuvi<BR>
BhP_10.04.013/3 bahu-nāma-niketeṣu bahu-nāmā babhūva ha<BR>
BhP_10.04.014/1 tayābhihitam ākarṇya kaṃsaḥ parama-vismitaḥ<BR>
BhP_10.04.014/3 devakīṃ vasudevaṃ ca vimucya praśrito 'bravīt<BR>
BhP_10.04.015/1 aho bhaginy aho bhāma mayā vāṃ bata pāpmanā<BR>
BhP_10.04.015/3 puruṣāda ivāpatyaṃ bahavo hiṃsitāḥ sutāḥ<BR>
BhP_10.04.016/1 sa tv ahaṃ tyakta-kāruṇyas tyakta-jñāti-suhṛt khalaḥ<BR>
BhP_10.04.016/3 kān lokān vai gamiṣyāmi brahma-heva mṛtaḥ śvasan<BR>
BhP_10.04.017/1 daivam apy anṛtaṃ vakti na martyā eva kevalam<BR>
BhP_10.04.017/3 yad-viśrambhād ahaṃ pāpaḥ svasur nihatavāñ chiśūn<BR>
BhP_10.04.018/1 mā śocataṃ mahā-bhāgāv ātmajān sva-kṛtaṃ bhujaḥ<BR>
BhP_10.04.018/3 jāntavo na sadaikatra daivādhīnās tadāsate<BR>
BhP_10.04.019/1 bhuvi bhaumāni bhūtāni yathā yānty apayānti ca<BR>
BhP_10.04.019/3 nāyam ātmā tathaiteṣu viparyeti yathaiva bhūḥ<BR>
BhP_10.04.020/1 yathānevaṃ-vido bhedo yata ātma-viparyayaḥ<BR>
BhP_10.04.020/3 deha-yoga-viyogau ca saṃsṛtir na nivartate<BR>
BhP_10.04.021/1 tasmād bhadre sva-tanayān mayā vyāpāditān api<BR>
BhP_10.04.021/3 mānuśoca yataḥ sarvaḥ sva-kṛtaṃ vindate 'vaśaḥ<BR>
BhP_10.04.022/1 yāvad dhato 'smi hantāsmī- ty ātmānaṃ manyate 'sva-dṛk<BR>
BhP_10.04.022/3 tāvat tad-abhimāny ajño bādhya-bādhakatām iyāt<BR>
BhP_10.04.023/1 kṣamadhvaṃ mama daurātmyaṃ sādhavo dīna-vatsalāḥ<BR>
BhP_10.04.023/3 ity uktvāśru-mukhaḥ pādau śyālaḥ svasror athāgrahīt<BR>
BhP_10.04.024/1 mocayām āsa nigaḍād viśrabdhaḥ kanyakā-girā<BR>
BhP_10.04.024/3 devakīṃ vasudevaṃ ca darśayann ātma-sauhṛdam<BR>
BhP_10.04.025/1 bhrātuḥ samanutaptasya kṣānta-roṣā ca devakī<BR>
BhP_10.04.025/3 vyasṛjad vasudevaś ca prahasya tam uvāca ha<BR>
BhP_10.04.026/1 evam etan mahā-bhāga yathā vadasi dehinām<BR>
BhP_10.04.026/3 ajñāna-prabhavāhaṃ-dhīḥ sva-pareti bhidā yataḥ<BR>
BhP_10.04.027/1 śoka-harṣa-bhaya-dveṣa- lobha-moha-madānvitāḥ<BR>
BhP_10.04.027/3 mitho ghnantaṃ na paśyanti bhāvair bhāvaṃ pṛthag-dṛśaḥ<BR>
BhP_10.04.028/0 śrī-śuka uvāca<BR>
BhP_10.04.028/1 kaṃsa evaṃ prasannābhyāṃ viśuddhaṃ pratibhāṣitaḥ<BR>
BhP_10.04.028/3 devakī-vasudevābhyām anujñāto 'viśad gṛham<BR>
BhP_10.04.029/1 tasyāṃ rātryāṃ vyatītāyāṃ kaṃsa āhūya mantriṇaḥ<BR>
BhP_10.04.029/3 tebhya ācaṣṭa tat sarvaṃ yad uktaṃ yoga-nidrayā<BR>
BhP_10.04.030/1 ākarṇya bhartur gaditaṃ tam ūcur deva-śatravaḥ<BR>
BhP_10.04.030/3 devān prati kṛtāmarṣā daiteyā nāti-kovidāḥ<BR>
BhP_10.04.031/1 evaṃ cet tarhi bhojendra pura-grāma-vrajādiṣu<BR>
BhP_10.04.031/3 anirdaśān nirdaśāṃś ca haniṣyāmo 'dya vai śiśūn<BR>
BhP_10.04.032/1 kim udyamaiḥ kariṣyanti devāḥ samara-bhīravaḥ<BR>
BhP_10.04.032/3 nityam udvigna-manaso jyā-ghoṣair dhanuṣas tava<BR>
BhP_10.04.033/1 asyatas te śara-vrātair hanyamānāḥ samantataḥ<BR>
BhP_10.04.033/3 jijīviṣava utsṛjya palāyana-parā yayuḥ<BR>
BhP_10.04.034/1 kecit prāñjalayo dīnā nyasta-śastrā divaukasaḥ<BR>
BhP_10.04.034/3 mukta-kaccha-śikhāḥ kecid bhītāḥ sma iti vādinaḥ<BR>
BhP_10.04.035/1 na tvaṃ vismṛta-śastrāstrān virathān bhaya-saṃvṛtān<BR>
BhP_10.04.035/3 haṃsy anyāsakta-vimukhān bhagna-cāpān ayudhyataḥ<BR>
BhP_10.04.036/1 kiṃ kṣema-śūrair vibudhair asaṃyuga-vikatthanaiḥ<BR>
BhP_10.04.036/3 raho-juṣā kiṃ hariṇā śambhunā vā vanaukasā<BR>
BhP_10.04.036/5 kim indreṇālpa-vīryeṇa brahmaṇā vā tapasyatā<BR>
BhP_10.04.037/1 tathāpi devāḥ sāpatnyān nopekṣyā iti manmahe<BR>
BhP_10.04.037/3 tatas tan-mūla-khanane niyuṅkṣvāsmān anuvratān<BR>
BhP_10.04.038/1 yathāmayo 'ṅge samupekṣito nṛbhir na śakyate rūḍha-padaś cikitsitum<BR>
BhP_10.04.038/3 yathendriya-grāma upekṣitas tathā ripur mahān baddha-balo na cālyate<BR>
BhP_10.04.039/1 mūlaṃ hi viṣṇur devānāṃ yatra dharmaḥ sanātanaḥ<BR>
BhP_10.04.039/3 tasya ca brahma-go-viprās tapo yajñāḥ sa-dakṣiṇāḥ<BR>
BhP_10.04.040/1 tasmāt sarvātmanā rājan brāhmaṇān brahma-vādinaḥ<BR>
BhP_10.04.040/3 tapasvino yajña-śīlān gāś ca hanmo havir-dughāḥ<BR>
BhP_10.04.041/1 viprā gāvaś ca vedāś ca tapaḥ satyaṃ damaḥ śamaḥ<BR>
BhP_10.04.041/3 śraddhā dayā titikṣā ca kratavaś ca hares tanūḥ<BR>
BhP_10.04.042/1 sa hi sarva-surādhyakṣo hy asura-dviḍ guhā-śayaḥ<BR>
BhP_10.04.042/3 tan-mūlā devatāḥ sarvāḥ seśvarāḥ sa-catur-mukhāḥ<BR>
BhP_10.04.042/5 ayaṃ vai tad-vadhopāyo yad ṛṣīṇāṃ vihiṃsanam<BR>
BhP_10.04.043/0 śrī-śuka uvāca<BR>
BhP_10.04.043/1 evaṃ durmantribhiḥ kaṃsaḥ saha sammantrya durmatiḥ<BR>
BhP_10.04.043/3 brahma-hiṃsāṃ hitaṃ mene kāla-pāśāvṛto 'suraḥ<BR>
BhP_10.04.044/1 sandiśya sādhu-lokasya kadane kadana-priyān<BR>
BhP_10.04.044/3 kāma-rūpa-dharān dikṣu dānavān gṛham āviśat<BR>
BhP_10.04.045/1 te vai rajaḥ-prakṛtayas tamasā mūḍha-cetasaḥ<BR>
BhP_10.04.045/3 satāṃ vidveṣam ācerur ārād āgata-mṛtyavaḥ<BR>
BhP_10.04.046/1 āyuḥ śriyaṃ yaśo dharmaṃ lokān āśiṣa eva ca<BR>
BhP_10.04.046/3 hanti śreyāṃsi sarvāṇi puṃso mahad-atikramaḥ<BR>
BhP_10.05.001/0 śrī-śuka uvāca<BR>
BhP_10.05.001/1 nandas tv ātmaja utpanne jātāhlādo mahā-manāḥ<BR>
BhP_10.05.001/3 āhūya viprān veda-jñān snātaḥ śucir alaṅkṛtaḥ<BR>
BhP_10.05.002/1 vācayitvā svastyayanaṃ jāta-karmātmajasya vai<BR>
BhP_10.05.002/3 kārayām āsa vidhivat pitṛ-devārcanaṃ tathā<BR>
BhP_10.05.003/1 dhenūnāṃ niyute prādād viprebhyaḥ samalaṅkṛte<BR>
BhP_10.05.003/3 tilādrīn sapta ratnaugha- śātakaumbhāmbarāvṛtān<BR>
BhP_10.05.004/1 kālena snāna-śaucābhyāṃ saṃskārais tapasejyayā<BR>
BhP_10.05.004/3 śudhyanti dānaiḥ santuṣṭyā dravyāṇy ātmātma-vidyayā<BR>
BhP_10.05.005/1 saumaṅgalya-giro viprāḥ sūta-māgadha-vandinaḥ<BR>
BhP_10.05.005/3 gāyakāś ca jagur nedur bheryo dundubhayo muhuḥ<BR>
BhP_10.05.006/1 vrajaḥ sammṛṣṭa-saṃsikta- dvārājira-gṛhāntaraḥ<BR>
BhP_10.05.006/3 citra-dhvaja-patākā-srak- caila-pallava-toraṇaiḥ<BR>
BhP_10.05.007/1 gāvo vṛṣā vatsatarā haridrā-taila-rūṣitāḥ<BR>
BhP_10.05.007/3 vicitra-dhātu-barhasrag- vastra-kāñcana-mālinaḥ<BR>
BhP_10.05.008/1 mahārha-vastrābharaṇa- kañcukoṣṇīṣa-bhūṣitāḥ<BR>
BhP_10.05.008/3 gopāḥ samāyayū rājan nānopāyana-pāṇayaḥ<BR>
BhP_10.05.009/1 gopyaś cākarṇya muditā yaśodāyāḥ sutodbhavam<BR>
BhP_10.05.009/3 ātmānaṃ bhūṣayāṃ cakrur vastrākalpāñjanādibhiḥ<BR>
BhP_10.05.010/1 nava-kuṅkuma-kiñjalka- mukha-paṅkaja-bhūtayaḥ<BR>
BhP_10.05.010/3 balibhis tvaritaṃ jagmuḥ pṛthu-śroṇyaś calat-kucāḥ<BR>
BhP_10.05.011/1 gopyaḥ sumṛṣṭa-maṇi-kuṇḍala-niṣka-kaṇṭhyaś<BR>
BhP_10.05.011/2 citrāmbarāḥ pathi śikhā-cyuta-mālya-varṣāḥ<BR>
BhP_10.05.011/3 nandālayaṃ sa-valayā vrajatīr virejur<BR>
BhP_10.05.011/4 vyālola-kuṇḍala-payodhara-hāra-śobhāḥ<BR>
BhP_10.05.012/1 tā āśiṣaḥ prayuñjānāś ciraṃ pāhīti bālake<BR>
BhP_10.05.012/3 haridrā-cūrṇa-tailādbhiḥ siñcantyo 'janam ujjaguḥ<BR>
BhP_10.05.013/1 avādyanta vicitrāṇi vāditrāṇi mahotsave<BR>
BhP_10.05.013/3 kṛṣṇe viśveśvare 'nante nandasya vrajam āgate<BR>
BhP_10.05.014/1 gopāḥ parasparaṃ hṛṣṭā dadhi-kṣīra-ghṛtāmbubhiḥ<BR>
BhP_10.05.014/3 āsiñcanto vilimpanto navanītaiś ca cikṣipuḥ<BR>
BhP_10.05.015/1 nando mahā-manās tebhyo vāso 'laṅkāra-go-dhanam<BR>
BhP_10.05.015/3 sūta-māgadha-vandibhyo ye 'nye vidyopajīvinaḥ<BR>
BhP_10.05.016/1 tais taiḥ kāmair adīnātmā yathocitam apūjayat<BR>
BhP_10.05.016/3 viṣṇor ārādhanārthāya sva-putrasyodayāya ca<BR>
BhP_10.05.017/1 rohiṇī ca mahā-bhāgā nanda-gopābhinanditā<BR>
BhP_10.05.017/3 vyacarad divya-vāsa-srak- kaṇṭhābharaṇa-bhūṣitā<BR>
BhP_10.05.018/1 tata ārabhya nandasya vrajaḥ sarva-samṛddhimān<BR>
BhP_10.05.018/3 harer nivāsātma-guṇai ramākrīḍam abhūn nṛpa<BR>
BhP_10.05.019/1 gopān gokula-rakṣāyāṃ nirūpya mathurāṃ gataḥ<BR>
BhP_10.05.019/3 nandaḥ kaṃsasya vārṣikyaṃ karaṃ dātuṃ kurūdvaha<BR>
BhP_10.05.020/1 vasudeva upaśrutya bhrātaraṃ nandam āgatam<BR>
BhP_10.05.020/3 jñātvā datta-karaṃ rājñe yayau tad-avamocanam<BR>
BhP_10.05.021/1 taṃ dṛṣṭvā sahasotthāya dehaḥ prāṇam ivāgatam<BR>
BhP_10.05.021/3 prītaḥ priyatamaṃ dorbhyāṃ sasvaje prema-vihvalaḥ<BR>
BhP_10.05.022/1 pūjitaḥ sukham āsīnaḥ pṛṣṭvānāmayam ādṛtaḥ<BR>
BhP_10.05.022/3 prasakta-dhīḥ svātmajayor idam āha viśāmpate<BR>
BhP_10.05.023/1 diṣṭyā bhrātaḥ pravayasa idānīm aprajasya te<BR>
BhP_10.05.023/3 prajāśāyā nivṛttasya prajā yat samapadyata<BR>
BhP_10.05.024/1 diṣṭyā saṃsāra-cakre 'smin vartamānaḥ punar-bhavaḥ<BR>
BhP_10.05.024/3 upalabdho bhavān adya durlabhaṃ priya-darśanam<BR>
BhP_10.05.025/1 naikatra priya-saṃvāsaḥ suhṛdāṃ citra-karmaṇām<BR>
BhP_10.05.025/3 oghena vyūhyamānānāṃ plavānāṃ srotaso yathā<BR>
BhP_10.05.026/1 kaccit paśavyaṃ nirujaṃ bhūry-ambu-tṛṇa-vīrudham<BR>
BhP_10.05.026/3 bṛhad vanaṃ tad adhunā yatrāsse tvaṃ suhṛd-vṛtaḥ<BR>
BhP_10.05.027/1 bhrātar mama sutaḥ kaccin mātrā saha bhavad-vraje<BR>
BhP_10.05.027/3 tātaṃ bhavantaṃ manvāno bhavadbhyām upalālitaḥ<BR>
BhP_10.05.028/1 puṃsas tri-vargo vihitaḥ suhṛdo hy anubhāvitaḥ<BR>
BhP_10.05.028/3 na teṣu kliśyamāneṣu tri-vargo 'rthāya kalpate<BR>
BhP_10.05.029/0 śrī-nanda uvāca<BR>
BhP_10.05.029/1 aho te devakī-putrāḥ kaṃsena bahavo hatāḥ<BR>
BhP_10.05.029/3 ekāvaśiṣṭāvarajā kanyā sāpi divaṃ gatā<BR>
BhP_10.05.030/1 nūnaṃ hy adṛṣṭa-niṣṭho 'yam adṛṣṭa-paramo janaḥ<BR>
BhP_10.05.030/3 adṛṣṭam ātmanas tattvaṃ yo veda na sa muhyati<BR>
BhP_10.05.031/0 śrī-vasudeva uvāca<BR>
BhP_10.05.031/1 karo vai vārṣiko datto rājñe dṛṣṭā vayaṃ ca vaḥ<BR>
BhP_10.05.031/3 neha stheyaṃ bahu-tithaṃ santy utpātāś ca gokule<BR>
BhP_10.05.032/0 śrī-śuka uvāca<BR>
BhP_10.05.032/1 iti nandādayo gopāḥ proktās te śauriṇā yayuḥ<BR>
BhP_10.05.032/3 anobhir anaḍud-yuktais tam anujñāpya gokulam<BR>
BhP_10.06.001/0 śrī-śuka uvāca<BR>
BhP_10.06.001/1 nandaḥ pathi vacaḥ śaurer na mṛṣeti vicintayan<BR>
BhP_10.06.001/3 hariṃ jagāma śaraṇam utpātāgama-śaṅkitaḥ<BR>
BhP_10.06.002/1 kaṃsena prahitā ghorā pūtanā bāla-ghātinī<BR>
BhP_10.06.002/3 śiśūṃś cacāra nighnantī pura-grāma-vrajādiṣu<BR>
BhP_10.06.003/1 na yatra śravaṇādīni rakṣo-ghnāni sva-karmasu<BR>
BhP_10.06.003/3 kurvanti sātvatāṃ bhartur yātudhānyaś ca tatra hi<BR>
BhP_10.06.004/1 sā khe-cary ekadotpatya pūtanā nanda-gokulam<BR>
BhP_10.06.004/3 yoṣitvā māyayātmānaṃ prāviśat kāma-cāriṇī<BR>
BhP_10.06.005/1 tāṃ keśa-bandha-vyatiṣakta-mallikāṃ<BR>
BhP_10.06.005/2 bṛhan-nitamba-stana-kṛcchra-madhyamām<BR>
BhP_10.06.005/3 suvāsasaṃ kalpita-karṇa-bhūṣaṇa-<BR>
BhP_10.06.005/4 tviṣollasat-kuntala-maṇḍitānanām<BR>
BhP_10.06.006/1 valgu-smitāpāṅga-visarga-vīkṣitair<BR>
BhP_10.06.006/2 mano harantīṃ vanitāṃ vrajaukasām<BR>
BhP_10.06.006/3 amaṃsatāmbhoja-kareṇa rūpiṇīṃ<BR>
BhP_10.06.006/4 gopyaḥ śriyaṃ draṣṭum ivāgatāṃ patim<BR>
BhP_10.06.007/1 bāla-grahas tatra vicinvatī śiśūn yadṛcchayā nanda-gṛhe 'sad-antakam<BR>
BhP_10.06.007/3 bālaṃ praticchanna-nijoru-tejasaṃ dadarśa talpe 'gnim ivāhitaṃ bhasi<BR>
BhP_10.06.008/1 vibudhya tāṃ bālaka-mārikā-grahaṃ carācarātmā sa nimīlitekṣaṇaḥ<BR>
BhP_10.06.008/3 anantam āropayad aṅkam antakaṃ yathoragaṃ suptam abuddhi-rajju-dhīḥ<BR>
BhP_10.06.009/1 tāṃ tīkṣṇa-cittām ativāma-ceṣṭitāṃ vīkṣyāntarā koṣa-paricchadāsivat<BR>
BhP_10.06.009/3 vara-striyaṃ tat-prabhayā ca dharṣite nirīkṣyamāṇe jananī hy atiṣṭhatām<BR>
BhP_10.06.010/1 tasmin stanaṃ durjara-vīryam ulbaṇaṃ<BR>
BhP_10.06.010/2 ghorāṅkam ādāya śiśor dadāv atha<BR>
BhP_10.06.010/3 gāḍhaṃ karābhyāṃ bhagavān prapīḍya tat-<BR>
BhP_10.06.010/4 prāṇaiḥ samaṃ roṣa-samanvito 'pibat<BR>
BhP_10.06.011/1 sā muñca muñcālam iti prabhāṣiṇī niṣpīḍyamānākhila-jīva-marmaṇi<BR>
BhP_10.06.011/3 vivṛtya netre caraṇau bhujau muhuḥ prasvinna-gātrā kṣipatī ruroda ha<BR>
BhP_10.06.012/1 tasyāḥ svanenātigabhīra-raṃhasā sādrir mahī dyauś ca cacāla sa-grahā<BR>
BhP_10.06.012/3 rasā diśaś ca pratinedire janāḥ petuḥ kṣitau vajra-nipāta-śaṅkayā<BR>
BhP_10.06.013/1 niśā-carītthaṃ vyathita-stanā vyasur<BR>
BhP_10.06.013/2 vyādāya keśāṃś caraṇau bhujāv api<BR>
BhP_10.06.013/3 prasārya goṣṭhe nija-rūpam āsthitā<BR>
BhP_10.06.013/4 vajrāhato vṛtra ivāpatan nṛpa<BR>
BhP_10.06.014/1 patamāno 'pi tad-dehas tri-gavyūty-antara-drumān<BR>
BhP_10.06.014/3 cūrṇayām āsa rājendra mahad āsīt tad adbhutam<BR>
BhP_10.06.015/1 īṣā-mātrogra-daṃṣṭrāsyaṃ giri-kandara-nāsikam<BR>
BhP_10.06.015/3 gaṇḍa-śaila-stanaṃ raudraṃ prakīrṇāruṇa-mūrdhajam<BR>
BhP_10.06.016/1 andha-kūpa-gabhīrākṣaṃ pulināroha-bhīṣaṇam<BR>
BhP_10.06.016/3 baddha-setu-bhujorv-aṅghri śūnya-toya-hradodaram<BR>
BhP_10.06.017/1 santatrasuḥ sma tad vīkṣya gopā gopyaḥ kalevaram<BR>
BhP_10.06.017/3 pūrvaṃ tu tan-niḥsvanita- bhinna-hṛt-karṇa-mastakāḥ<BR>
BhP_10.06.018/1 bālaṃ ca tasyā urasi krīḍantam akutobhayam<BR>
BhP_10.06.018/3 gopyas tūrṇaṃ samabhyetya jagṛhur jāta-sambhramāḥ<BR>
BhP_10.06.019/1 yaśodā-rohiṇībhyāṃ tāḥ samaṃ bālasya sarvataḥ<BR>
BhP_10.06.019/3 rakṣāṃ vidadhire samyag go-puccha-bhramaṇādibhiḥ<BR>
BhP_10.06.020/1 go-mūtreṇa snāpayitvā punar go-rajasārbhakam<BR>
BhP_10.06.020/3 rakṣāṃ cakruś ca śakṛtā dvādaśāṅgeṣu nāmabhiḥ<BR>
BhP_10.06.021/1 gopyaḥ saṃspṛṣṭa-salilā aṅgeṣu karayoḥ pṛthak<BR>
BhP_10.06.021/3 nyasyātmany atha bālasya bīja-nyāsam akurvata<BR>
BhP_10.06.022/1 avyād ajo 'ṅghri maṇimāṃs tava jānv athorū<BR>
BhP_10.06.022/2 yajño 'cyutaḥ kaṭi-taṭaṃ jaṭharaṃ hayāsyaḥ<BR>
BhP_10.06.022/3 hṛt keśavas tvad-ura īśa inas tu kaṇṭhaṃ<BR>
BhP_10.06.022/4 viṣṇur bhujaṃ mukham urukrama īśvaraḥ kam<BR>
BhP_10.06.023/1 cakry agrataḥ saha-gado harir astu paścāt<BR>
BhP_10.06.023/2 tvat-pārśvayor dhanur-asī madhu-hājanaś ca<BR>
BhP_10.06.023/3 koṇeṣu śaṅkha urugāya upary upendras<BR>
BhP_10.06.023/4 tārkṣyaḥ kṣitau haladharaḥ puruṣaḥ samantāt<BR>
BhP_10.06.024/1 indriyāṇi hṛṣīkeśaḥ prāṇān nārāyaṇo 'vatu<BR>
BhP_10.06.024/3 śvetadvīpa-patiś cittaṃ mano yogeśvaro 'vatu<BR>
BhP_10.06.025/1 pṛśnigarbhas tu te buddhim ātmānaṃ bhagavān paraḥ<BR>
BhP_10.06.025/3 krīḍantaṃ pātu govindaḥ śayānaṃ pātu mādhavaḥ<BR>
BhP_10.06.026/1 vrajantam avyād vaikuṇṭha āsīnaṃ tvāṃ śriyaḥ patiḥ<BR>
BhP_10.06.026/3 bhuñjānaṃ yajñabhuk pātu sarva-graha-bhayaṅkaraḥ<BR>
BhP_10.06.027/1 ḍākinyo yātudhānyaś ca kuṣmāṇḍā ye 'rbhaka-grahāḥ<BR>
BhP_10.06.027/3 bhūta-preta-piśācāś ca yakṣa-rakṣo-vināyakāḥ<BR>
BhP_10.06.028/1 koṭarā revatī jyeṣṭhā pūtanā mātṛkādayaḥ<BR>
BhP_10.06.028/3 unmādā ye hy apasmārā deha-prāṇendriya-druhaḥ<BR>
BhP_10.06.029/1 svapna-dṛṣṭā mahotpātā vṛddhā bāla-grahāś ca ye<BR>
BhP_10.06.029/3 sarve naśyantu te viṣṇor nāma-grahaṇa-bhīravaḥ<BR>
BhP_10.06.030/0 śrī-śuka uvāca<BR>
BhP_10.06.030/1 iti praṇaya-baddhābhir gopībhiḥ kṛta-rakṣaṇam<BR>
BhP_10.06.030/3 pāyayitvā stanaṃ mātā sannyaveśayad ātmajam<BR>
BhP_10.06.031/1 tāvan nandādayo gopā mathurāyā vrajaṃ gatāḥ<BR>
BhP_10.06.031/3 vilokya pūtanā-dehaṃ babhūvur ativismitāḥ<BR>
BhP_10.06.032/1 nūnaṃ batarṣiḥ sañjāto yogeśo vā samāsa saḥ<BR>
BhP_10.06.032/3 sa eva dṛṣṭo hy utpāto yad āhānakadundubhiḥ<BR>
BhP_10.06.033/1 kalevaraṃ paraśubhiś chittvā tat te vrajaukasaḥ<BR>
BhP_10.06.033/3 dūre kṣiptvāvayavaśo nyadahan kāṣṭha-veṣṭitam<BR>
BhP_10.06.034/1 dahyamānasya dehasya dhūmaś cāguru-saurabhaḥ<BR>
BhP_10.06.034/3 utthitaḥ kṛṣṇa-nirbhukta- sapady āhata-pāpmanaḥ<BR>
BhP_10.06.035/1 pūtanā loka-bāla-ghnī rākṣasī rudhirāśanā<BR>
BhP_10.06.035/3 jighāṃsayāpi haraye stanaṃ dattvāpa sad-gatim<BR>
BhP_10.06.036/1 kiṃ punaḥ śraddhayā bhaktyā kṛṣṇāya paramātmane<BR>
BhP_10.06.036/3 yacchan priyatamaṃ kiṃ nu raktās tan-mātaro yathā<BR>
BhP_10.06.037/1 padbhyāṃ bhakta-hṛdi-sthābhyāṃ vandyābhyāṃ loka-vanditaiḥ<BR>
BhP_10.06.037/3 aṅgaṃ yasyāḥ samākramya bhagavān api tat-stanam<BR>
BhP_10.06.038/1 yātudhāny api sā svargam avāpa jananī-gatim<BR>
BhP_10.06.038/3 kṛṣṇa-bhukta-stana-kṣīrāḥ kim u gāvo 'numātaraḥ<BR>
BhP_10.06.039/1 payāṃsi yāsām apibat putra-sneha-snutāny alam<BR>
BhP_10.06.039/3 bhagavān devakī-putraḥ kaivalyādy-akhila-pradaḥ<BR>
BhP_10.06.040/1 tāsām avirataṃ kṛṣṇe kurvatīnāṃ sutekṣaṇam<BR>
BhP_10.06.040/3 na punaḥ kalpate rājan saṃsāro 'jñāna-sambhavaḥ<BR>
BhP_10.06.041/1 kaṭa-dhūmasya saurabhyam avaghrāya vrajaukasaḥ<BR>
BhP_10.06.041/3 kim idaṃ kuta eveti vadanto vrajam āyayuḥ<BR>
BhP_10.06.042/1 te tatra varṇitaṃ gopaiḥ pūtanāgamanādikam<BR>
BhP_10.06.042/3 śrutvā tan-nidhanaṃ svasti śiśoś cāsan suvismitāḥ<BR>
BhP_10.06.043/1 nandaḥ sva-putram ādāya pretyāgatam udāra-dhīḥ<BR>
BhP_10.06.043/3 mūrdhny upāghrāya paramāṃ mudaṃ lebhe kurūdvaha<BR>
BhP_10.06.044/1 ya etat pūtanā-mokṣaṃ kṛṣṇasyārbhakam adbhutam<BR>
BhP_10.06.044/3 śṛṇuyāc chraddhayā martyo govinde labhate ratim<BR>
BhP_10.07.001/0 śrī-rājovāca10070011 yena yenāvatāreṇa bhagavān harir īśvaraḥ<BR>
BhP_10.07.001/3 karoti karṇa-ramyāṇi mano-jñāni ca naḥ prabho<BR>
BhP_10.07.002/1 yac-chṛṇvato 'paity aratir vitṛṣṇā sattvaṃ ca śuddhyaty acireṇa puṃsaḥ<BR>
BhP_10.07.002/3 bhaktir harau tat-puruṣe ca sakhyaṃ tad eva hāraṃ vada manyase cet<BR>
BhP_10.07.003/1 athānyad api kṛṣṇasya tokācaritam adbhutam<BR>
BhP_10.07.003/3 mānuṣaṃ lokam āsādya taj-jātim anurundhataḥ<BR>
BhP_10.07.004/0 śrī-śuka uvāca<BR>
BhP_10.07.004/1 kadācid autthānika-kautukāplave janmarkṣa-yoge samaveta-yoṣitām<BR>
BhP_10.07.004/3 vāditra-gīta-dvija-mantra-vācakaiś cakāra sūnor abhiṣecanaṃ satī<BR>
BhP_10.07.005/1 nandasya patnī kṛta-majjanādikaṃ vipraiḥ kṛta-svastyayanaṃ supūjitaiḥ<BR>
BhP_10.07.005/3 annādya-vāsaḥ-srag-abhīṣṭa-dhenubhiḥ sañjāta-nidrākṣam aśīśayac chanaiḥ<BR>
BhP_10.07.006/1 autthānikautsukya-manā manasvinī samāgatān pūjayatī vrajaukasaḥ<BR>
BhP_10.07.006/3 naivāśṛṇod vai ruditaṃ sutasya sā rudan stanārthī caraṇāv udakṣipat<BR>
BhP_10.07.007/1 adhaḥ-śayānasya śiśor ano 'lpaka- pravāla-mṛdv-aṅghri-hataṃ vyavartata<BR>
BhP_10.07.007/3 vidhvasta-nānā-rasa-kupya-bhājanaṃ vyatyasta-cakrākṣa-vibhinna-kūbaram<BR>
BhP_10.07.008/1 dṛṣṭvā yaśodā-pramukhā vraja-striya<BR>
BhP_10.07.008/2 autthānike karmaṇi yāḥ samāgatāḥ<BR>
BhP_10.07.008/3 nandādayaś cādbhuta-darśanākulāḥ<BR>
BhP_10.07.008/4 kathaṃ svayaṃ vai śakaṭaṃ viparyagāt<BR>
BhP_10.07.009/1 ūcur avyavasita-matīn gopān gopīś ca bālakāḥ<BR>
BhP_10.07.009/3 rudatānena pādena kṣiptam etan na saṃśayaḥ<BR>
BhP_10.07.010/1 na te śraddadhire gopā bāla-bhāṣitam ity uta<BR>
BhP_10.07.010/3 aprameyaṃ balaṃ tasya bālakasya na te viduḥ<BR>
BhP_10.07.011/1 rudantaṃ sutam ādāya yaśodā graha-śaṅkitā<BR>
BhP_10.07.011/3 kṛta-svastyayanaṃ vipraiḥ sūktaiḥ stanam apāyayat<BR>
BhP_10.07.012/1 pūrvavat sthāpitaṃ gopair balibhiḥ sa-paricchadam<BR>
BhP_10.07.012/3 viprā hutvārcayāṃ cakrur dadhy-akṣata-kuśāmbubhiḥ<BR>
BhP_10.07.013/1 ye 'sūyānṛta-dambherṣā- hiṃsā-māna-vivarjitāḥ<BR>
BhP_10.07.013/3 na teṣāṃ satya-śīlānām āśiṣo viphalāḥ kṛtāḥ<BR>
BhP_10.07.014/1 iti bālakam ādāya sāmarg-yajur-upākṛtaiḥ<BR>
BhP_10.07.014/3 jalaiḥ pavitrauṣadhibhir abhiṣicya dvijottamaiḥ<BR>
BhP_10.07.015/1 vācayitvā svastyayanaṃ nanda-gopaḥ samāhitaḥ<BR>
BhP_10.07.015/3 hutvā cāgniṃ dvijātibhyaḥ prādād annaṃ mahā-guṇam<BR>
BhP_10.07.016/1 gāvaḥ sarva-guṇopetā vāsaḥ-srag-rukma-mālinīḥ<BR>
BhP_10.07.016/3 ātmajābhyudayārthāya prādāt te cānvayuñjata<BR>
BhP_10.07.017/1 viprā mantra-vido yuktās tair yāḥ proktās tathāśiṣaḥ<BR>
BhP_10.07.017/3 tā niṣphalā bhaviṣyanti na kadācid api sphuṭam<BR>
BhP_10.07.018/1 ekadāroham ārūḍhaṃ lālayantī sutaṃ satī<BR>
BhP_10.07.018/3 garimāṇaṃ śiśor voḍhuṃ na sehe giri-kūṭavat<BR>
BhP_10.07.019/1 bhūmau nidhāya taṃ gopī vismitā bhāra-pīḍitā<BR>
BhP_10.07.019/3 mahā-puruṣam ādadhyau jagatām āsa karmasu<BR>
BhP_10.07.020/1 daityo nāmnā tṛṇāvartaḥ kaṃsa-bhṛtyaḥ praṇoditaḥ<BR>
BhP_10.07.020/3 cakravāta-svarūpeṇa jahārāsīnam arbhakam<BR>
BhP_10.07.021/1 gokulaṃ sarvam āvṛṇvan muṣṇaṃś cakṣūṃṣi reṇubhiḥ<BR>
BhP_10.07.021/3 īrayan sumahā-ghora- śabdena pradiśo diśaḥ<BR>
BhP_10.07.022/1 muhūrtam abhavad goṣṭhaṃ rajasā tamasāvṛtam<BR>
BhP_10.07.022/3 sutaṃ yaśodā nāpaśyat tasmin nyastavatī yataḥ<BR>
BhP_10.07.023/1 nāpaśyat kaścanātmānaṃ paraṃ cāpi vimohitaḥ<BR>
BhP_10.07.023/3 tṛṇāvarta-nisṛṣṭābhiḥ śarkarābhir upadrutaḥ<BR>
BhP_10.07.024/1 iti khara-pavana-cakra-pāṃśu-varṣe suta-padavīm abalāvilakṣya mātā<BR>
BhP_10.07.024/3 atikaruṇam anusmaranty aśocad bhuvi patitā mṛta-vatsakā yathā gauḥ<BR>
BhP_10.07.025/1 ruditam anuniśamya tatra gopyo bhṛśam anutapta-dhiyo 'śru-pūrṇa-mukhyaḥ<BR>
BhP_10.07.025/3 rurudur anupalabhya nanda-sūnuṃ pavana upārata-pāṃśu-varṣa-vege<BR>
BhP_10.07.026/1 tṛṇāvartaḥ śānta-rayo vātyā-rūpa-dharo haran<BR>
BhP_10.07.026/3 kṛṣṇaṃ nabho-gato gantuṃ nāśaknod bhūri-bhāra-bhṛt<BR>
BhP_10.07.027/1 tam aśmānaṃ manyamāna ātmano guru-mattayā<BR>
BhP_10.07.027/3 gale gṛhīta utsraṣṭuṃ nāśaknod adbhutārbhakam<BR>
BhP_10.07.028/1 gala-grahaṇa-niśceṣṭo daityo nirgata-locanaḥ<BR>
BhP_10.07.028/3 avyakta-rāvo nyapatat saha-bālo vyasur vraje<BR>
BhP_10.07.029/1 tam antarikṣāt patitaṃ śilāyāṃ viśīrṇa-sarvāvayavaṃ karālam<BR>
BhP_10.07.029/3 puraṃ yathā rudra-śareṇa viddhaṃ striyo rudatyo dadṛśuḥ sametāḥ<BR>
BhP_10.07.030/1 prādāya mātre pratihṛtya vismitāḥ kṛṣṇaṃ ca tasyorasi lambamānam<BR>
BhP_10.07.030/3 taṃ svastimantaṃ puruṣāda-nītaṃ vihāyasā mṛtyu-mukhāt pramuktam<BR>
BhP_10.07.030/5 gopyaś ca gopāḥ kila nanda-mukhyā labdhvā punaḥ prāpur atīva modam<BR>
BhP_10.07.031/1 aho batāty-adbhutam eṣa rakṣasā bālo nivṛttiṃ gamito 'bhyagāt punaḥ<BR>
BhP_10.07.031/3 hiṃsraḥ sva-pāpena vihiṃsitaḥ khalaḥ sādhuḥ samatvena bhayād vimucyate<BR>
BhP_10.07.032/1 kiṃ nas tapaś cīrṇam adhokṣajārcanaṃ<BR>
BhP_10.07.032/2 pūrteṣṭa-dattam uta bhūta-sauhṛdam<BR>
BhP_10.07.032/3 yat samparetaḥ punar eva bālako<BR>
BhP_10.07.032/4 diṣṭyā sva-bandhūn praṇayann upasthitaḥ<BR>
BhP_10.07.033/1 dṛṣṭvādbhutāni bahuśo nanda-gopo bṛhadvane<BR>
BhP_10.07.033/3 vasudeva-vaco bhūyo mānayām āsa vismitaḥ<BR>
BhP_10.07.034/1 ekadārbhakam ādāya svāṅkam āropya bhāminī<BR>
BhP_10.07.034/3 prasnutaṃ pāyayām āsa stanaṃ sneha-pariplutā<BR>
BhP_10.07.035/1 pīta-prāyasya jananī sutasya rucira-smitam<BR>
BhP_10.07.035/3 mukhaṃ lālayatī rājañ jṛmbhato dadṛśe idam<BR>
BhP_10.07.036/1 khaṃ rodasī jyotir-anīkam āśāḥ sūryendu-vahni-śvasanāmbudhīṃś ca<BR>
BhP_10.07.036/3 dvīpān nagāṃs tad-duhitṝr vanāni bhūtāni yāni sthira-jaṅgamāni<BR>
BhP_10.07.037/1 sā vīkṣya viśvaṃ sahasā rājan sañjāta-vepathuḥ<BR>
BhP_10.07.037/3 sammīlya mṛgaśāvākṣī netre āsīt suvismitā<BR>
BhP_10.08.001/0 śrī-śuka uvāca<BR>
BhP_10.08.001/1 gargaḥ purohito rājan yadūnāṃ sumahā-tapāḥ<BR>
BhP_10.08.001/3 vrajaṃ jagāma nandasya vasudeva-pracoditaḥ<BR>
BhP_10.08.002/1 taṃ dṛṣṭvā parama-prītaḥ pratyutthāya kṛtāñjaliḥ<BR>
BhP_10.08.002/3 ānarcādhokṣaja-dhiyā praṇipāta-puraḥsaram<BR>
BhP_10.08.003/1 sūpaviṣṭaṃ kṛtātithyaṃ girā sūnṛtayā munim<BR>
BhP_10.08.003/3 nandayitvābravīd brahman pūrṇasya karavāma kim<BR>
BhP_10.08.004/1 mahad-vicalanaṃ nṝṇāṃ gṛhiṇāṃ dīna-cetasām<BR>
BhP_10.08.004/3 niḥśreyasāya bhagavan kalpate nānyathā kvacit<BR>
BhP_10.08.005/1 jyotiṣām ayanaṃ sākṣād yat taj jñānam atīndriyam<BR>
BhP_10.08.005/3 praṇītaṃ bhavatā yena pumān veda parāvaram<BR>
BhP_10.08.006/1 tvaṃ hi brahma-vidāṃ śreṣṭhaḥ saṃskārān kartum arhasi<BR>
BhP_10.08.006/3 bālayor anayor nṝṇāṃ janmanā brāhmaṇo guruḥ<BR>
BhP_10.08.007/0 śrī-garga uvāca<BR>
BhP_10.08.007/1 yadūnām aham ācāryaḥ khyātaś ca bhuvi sarvadā<BR>
BhP_10.08.007/3 sutaṃ mayā saṃskṛtaṃ te manyate devakī-sutam<BR>
BhP_10.08.008/1 kaṃsaḥ pāpa-matiḥ sakhyaṃ tava cānakadundubheḥ<BR>
BhP_10.08.008/3 devakyā aṣṭamo garbho na strī bhavitum arhati<BR>
BhP_10.08.009/1 iti sañcintayañ chrutvā devakyā dārikā-vacaḥ<BR>
BhP_10.08.009/3 api hantā gatāśaṅkas tarhi tan no 'nayo bhavet<BR>
BhP_10.08.010/0 śrī-nanda uvāca<BR>
BhP_10.08.010/1 alakṣito 'smin rahasi māmakair api go-vraje<BR>
BhP_10.08.010/3 kuru dvijāti-saṃskāraṃ svasti-vācana-pūrvakam<BR>
BhP_10.08.011/0 śrī-śuka uvāca<BR>
BhP_10.08.011/1 evaṃ samprārthito vipraḥ sva-cikīrṣitam eva tat<BR>
BhP_10.08.011/3 cakāra nāma-karaṇaṃ gūḍho rahasi bālayoḥ<BR>
BhP_10.08.012/0 śrī-garga uvāca<BR>
BhP_10.08.012/1 ayaṃ hi rohiṇī-putro ramayan suhṛdo guṇaiḥ<BR>
BhP_10.08.012/3 ākhyāsyate rāma iti balādhikyād balaṃ viduḥ<BR>
BhP_10.08.012/5 yadūnām apṛthag-bhāvāt saṅkarṣaṇam uśanty api<BR>
BhP_10.08.013/1 āsan varṇās trayo hy asya gṛhṇato 'nuyugaṃ tanūḥ<BR>
BhP_10.08.013/3 śuklo raktas tathā pīta idānīṃ kṛṣṇatāṃ gataḥ<BR>
BhP_10.08.014/1 prāg ayaṃ vasudevasya kvacij jātas tavātmajaḥ<BR>
BhP_10.08.014/3 vāsudeva iti śrīmān abhijñāḥ sampracakṣate<BR>
BhP_10.08.015/1 bahūni santi nāmāni rūpāṇi ca sutasya te<BR>
BhP_10.08.015/3 guṇa-karmānurūpāṇi tāny ahaṃ veda no janāḥ<BR>
BhP_10.08.016/1 eṣa vaḥ śreya ādhāsyad gopa-gokula-nandanaḥ<BR>
BhP_10.08.016/3 anena sarva-durgāṇi yūyam añjas tariṣyatha<BR>
BhP_10.08.017/1 purānena vraja-pate sādhavo dasyu-pīḍitāḥ<BR>
BhP_10.08.017/3 arājake rakṣyamāṇā jigyur dasyūn samedhitāḥ<BR>
BhP_10.08.018/1 ya etasmin mahā-bhāgāḥ prītiṃ kurvanti mānavāḥ<BR>
BhP_10.08.018/3 nārayo 'bhibhavanty etān viṣṇu-pakṣān ivāsurāḥ<BR>
BhP_10.08.019/1 tasmān nandātmajo 'yaṃ te nārāyaṇa-samo guṇaiḥ<BR>
BhP_10.08.019/3 śriyā kīrtyānubhāvena gopāyasva samāhitaḥ<BR>
BhP_10.08.020/0 śrī-śuka uvāca<BR>
BhP_10.08.020/1 ity ātmānaṃ samādiśya garge ca sva-gṛhaṃ gate<BR>
BhP_10.08.020/3 nandaḥ pramudito mene ātmānaṃ pūrṇam āśiṣām<BR>
BhP_10.08.021/1 kālena vrajatālpena gokule rāma-keśavau<BR>
BhP_10.08.021/3 jānubhyāṃ saha pāṇibhyāṃ riṅgamāṇau vijahratuḥ<BR>
BhP_10.08.022/1 tāv aṅghri-yugmam anukṛṣya sarīsṛpantau<BR>
BhP_10.08.022/2 ghoṣa-praghoṣa-ruciraṃ vraja-kardameṣu<BR>
BhP_10.08.022/3 tan-nāda-hṛṣṭa-manasāv anusṛtya lokaṃ<BR>
BhP_10.08.022/4 mugdha-prabhītavad upeyatur anti mātroḥ<BR>
BhP_10.08.023/1 tan-mātarau nija-sutau ghṛṇayā snuvantyau<BR>
BhP_10.08.023/2 paṅkāṅga-rāga-rucirāv upagṛhya dorbhyām<BR>
BhP_10.08.023/3 dattvā stanaṃ prapibatoḥ sma mukhaṃ nirīkṣya<BR>
BhP_10.08.023/4 mugdha-smitālpa-daśanaṃ yayatuḥ pramodam<BR>
BhP_10.08.024/1 yarhy aṅganā-darśanīya-kumāra-līlāv<BR>
BhP_10.08.024/2 antar-vraje tad abalāḥ pragṛhīta-pucchaiḥ<BR>
BhP_10.08.024/3 vatsair itas tata ubhāv anukṛṣyamāṇau<BR>
BhP_10.08.024/4 prekṣantya ujjhita-gṛhā jahṛṣur hasantyaḥ<BR>
BhP_10.08.025/1 śṛṅgy-agni-daṃṣṭry-asi-jala-dvija-kaṇṭakebhyaḥ<BR>
BhP_10.08.025/2 krīḍā-parāv aticalau sva-sutau niṣeddhum<BR>
BhP_10.08.025/3 gṛhyāṇi kartum api yatra na taj-jananyau<BR>
BhP_10.08.025/4 śekāta āpatur alaṃ manaso 'navasthām<BR>
BhP_10.08.026/1 kālenālpena rājarṣe rāmaḥ kṛṣṇaś ca gokule<BR>
BhP_10.08.026/3 aghṛṣṭa-jānubhiḥ padbhir vicakramatur añjasā<BR>
BhP_10.08.027/1 tatas tu bhagavān kṛṣṇo vayasyair vraja-bālakaiḥ<BR>
BhP_10.08.027/3 saha-rāmo vraja-strīṇāṃ cikrīḍe janayan mudam<BR>
BhP_10.08.028/1 kṛṣṇasya gopyo ruciraṃ vīkṣya kaumāra-cāpalam<BR>
BhP_10.08.028/3 śṛṇvantyāḥ kila tan-mātur iti hocuḥ samāgatāḥ<BR>
BhP_10.08.029/1 vatsān muñcan kvacid asamaye krośa-sañjāta-hāsaḥ<BR>
BhP_10.08.029/2 steyaṃ svādv atty atha dadhi-payaḥ kalpitaiḥ steya-yogaiḥ<BR>
BhP_10.08.029/3 markān bhokṣyan vibhajati sa cen nātti bhāṇḍaṃ bhinnatti<BR>
BhP_10.08.029/4 dravyālābhe sagṛha-kupito yāty upakrośya tokān<BR>
BhP_10.08.030/1 hastāgrāhye racayati vidhiṃ pīṭhakolūkhalādyaiś<BR>
BhP_10.08.030/2 chidraṃ hy antar-nihita-vayunaḥ śikya-bhāṇḍeṣu tad-vit<BR>
BhP_10.08.030/3 dhvāntāgāre dhṛta-maṇi-gaṇaṃ svāṅgam artha-pradīpaṃ<BR>
BhP_10.08.030/4 kāle gopyo yarhi gṛha-kṛtyeṣu suvyagra-cittāḥ<BR>
BhP_10.08.031/1 evaṃ dhārṣṭyāny uśati kurute mehanādīni vāstau<BR>
BhP_10.08.031/2 steyopāyair viracita-kṛtiḥ supratīko yathāste<BR>
BhP_10.08.031/3 itthaṃ strībhiḥ sa-bhaya-nayana-śrī-mukhālokinībhir<BR>
BhP_10.08.031/4 vyākhyātārthā prahasita-mukhī na hy upālabdhum aicchat<BR>
BhP_10.08.032/1 ekadā krīḍamānās te rāmādyā gopa-dārakāḥ<BR>
BhP_10.08.032/3 kṛṣṇo mṛdaṃ bhakṣitavān iti mātre nyavedayan<BR>
BhP_10.08.033/1 sā gṛhītvā kare kṛṣṇam upālabhya hitaiṣiṇī<BR>
BhP_10.08.033/3 yaśodā bhaya-sambhrānta- prekṣaṇākṣam abhāṣata<BR>
BhP_10.08.034/1 kasmān mṛdam adāntātman bhavān bhakṣitavān rahaḥ<BR>
BhP_10.08.034/3 vadanti tāvakā hy ete kumārās te 'grajo 'py ayam<BR>
BhP_10.08.035/1 nāhaṃ bhakṣitavān amba sarve mithyābhiśaṃsinaḥ<BR>
BhP_10.08.035/3 yadi satya-giras tarhi samakṣaṃ paśya me mukham<BR>
BhP_10.08.036/1 yady evaṃ tarhi vyādehī- ty uktaḥ sa bhagavān hariḥ<BR>
BhP_10.08.036/3 vyādattāvyāhataiśvaryaḥ krīḍā-manuja-bālakaḥ<BR>
BhP_10.08.037/1 sā tatra dadṛśe viśvaṃ jagat sthāsnu ca khaṃ diśaḥ<BR>
BhP_10.08.037/3 sādri-dvīpābdhi-bhūgolaṃ sa-vāyv-agnīndu-tārakam<BR>
BhP_10.08.038/1 jyotiś-cakraṃ jalaṃ tejo nabhasvān viyad eva ca<BR>
BhP_10.08.038/3 vaikārikāṇīndriyāṇi mano mātrā guṇās trayaḥ<BR>
BhP_10.08.039/1 etad vicitraṃ saha-jīva-kāla- svabhāva-karmāśaya-liṅga-bhedam<BR>
BhP_10.08.039/3 sūnos tanau vīkṣya vidāritāsye vrajaṃ sahātmānam avāpa śaṅkām<BR>
BhP_10.08.040/1 kiṃ svapna etad uta devamāyā kiṃ vā madīyo bata buddhi-mohaḥ<BR>
BhP_10.08.040/3 atho amuṣyaiva mamārbhakasya yaḥ kaścanautpattika ātma-yogaḥ<BR>
BhP_10.08.041/1 atho yathāvan na vitarka-gocaraṃ ceto-manaḥ-karma-vacobhir añjasā<BR>
BhP_10.08.041/3 yad-āśrayaṃ yena yataḥ pratīyate sudurvibhāvyaṃ praṇatāsmi tat-padam<BR>
BhP_10.08.042/1 ahaṃ mamāsau patir eṣa me suto vrajeśvarasyākhila-vittapā satī<BR>
BhP_10.08.042/3 gopyaś ca gopāḥ saha-godhanāś ca me yan-māyayetthaṃ kumatiḥ sa me gatiḥ<BR>
BhP_10.08.043/1 itthaṃ vidita-tattvāyāṃ gopikāyāṃ sa īśvaraḥ<BR>
BhP_10.08.043/3 vaiṣṇavīṃ vyatanon māyāṃ putra-snehamayīṃ vibhuḥ<BR>
BhP_10.08.044/1 sadyo naṣṭa-smṛtir gopī sāropyāroham ātmajam<BR>
BhP_10.08.044/3 pravṛddha-sneha-kalila- hṛdayāsīd yathā purā<BR>
BhP_10.08.045/1 trayyā copaniṣadbhiś ca sāṅkhya-yogaiś ca sātvataiḥ<BR>
BhP_10.08.045/3 upagīyamāna-māhātmyaṃ hariṃ sāmanyatātmajam<BR>
BhP_10.08.046/0 śrī-rājovāca<BR>
BhP_10.08.046/1 nandaḥ kim akarod brahman śreya evaṃ mahodayam<BR>
BhP_10.08.046/3 yaśodā ca mahā-bhāgā papau yasyāḥ stanaṃ hariḥ<BR>
BhP_10.08.047/1 pitarau nānvavindetāṃ kṛṣṇodārārbhakehitam<BR>
BhP_10.08.047/3 gāyanty adyāpi kavayo yal loka-śamalāpaham<BR>
BhP_10.08.048/0 śrī-śuka uvāca<BR>
BhP_10.08.048/1 droṇo vasūnāṃ pravaro dharayā bhāryayā saha<BR>
BhP_10.08.048/3 kariṣyamāṇa ādeśān brahmaṇas tam uvāca ha<BR>
BhP_10.08.049/1 jātayor nau mahādeve bhuvi viśveśvare harau<BR>
BhP_10.08.049/3 bhaktiḥ syāt paramā loke yayāñjo durgatiṃ taret<BR>
BhP_10.08.050/1 astv ity uktaḥ sa bhagavān vraje droṇo mahā-yaśāḥ<BR>
BhP_10.08.050/3 jajñe nanda iti khyāto yaśodā sā dharābhavat<BR>
BhP_10.08.051/1 tato bhaktir bhagavati putrī-bhūte janārdane<BR>
BhP_10.08.051/3 dampatyor nitarām āsīd gopa-gopīṣu bhārata<BR>
BhP_10.08.052/1 kṛṣṇo brahmaṇa ādeśaṃ satyaṃ kartuṃ vraje vibhuḥ<BR>
BhP_10.08.052/3 saha-rāmo vasaṃś cakre teṣāṃ prītiṃ sva-līlayā<BR>
BhP_10.09.001/0 śrī-śuka uvāca<BR>
BhP_10.09.001/1 ekadā gṛha-dāsīṣu yaśodā nanda-gehinī<BR>
BhP_10.09.001/3 karmāntara-niyuktāsu nirmamantha svayaṃ dadhi<BR>
BhP_10.09.002/1 yāni yānīha gītāni tad-bāla-caritāni ca<BR>
BhP_10.09.002/3 dadhi-nirmanthane kāle smarantī tāny agāyata<BR>
BhP_10.09.003/1 kṣaumaṃ vāsaḥ pṛthu-kaṭi-taṭe bibhratī sūtra-naddhaṃ<BR>
BhP_10.09.003/2 putra-sneha-snuta-kuca-yugaṃ jāta-kampaṃ ca subhrūḥ<BR>
BhP_10.09.003/3 rajjv-ākarṣa-śrama-bhuja-calat-kaṅkaṇau kuṇḍale ca<BR>
BhP_10.09.003/4 svinnaṃ vaktraṃ kabara-vigalan-mālatī nirmamantha<BR>
BhP_10.09.004/1 tāṃ stanya-kāma āsādya mathnantīṃ jananīṃ hariḥ<BR>
BhP_10.09.004/3 gṛhītvā dadhi-manthānaṃ nyaṣedhat prītim āvahan<BR>
BhP_10.09.005/1 tam aṅkam ārūḍham apāyayat stanaṃ sneha-snutaṃ sa-smitam īkṣatī mukham<BR>
BhP_10.09.005/3 atṛptam utsṛjya javena sā yayāv utsicyamāne payasi tv adhiśrite<BR>
BhP_10.09.006/1 sañjāta-kopaḥ sphuritāruṇādharaṃ sandaśya dadbhir dadhi-mantha-bhājanam<BR>
BhP_10.09.006/3 bhittvā mṛṣāśrur dṛṣad-aśmanā raho jaghāsa haiyaṅgavam antaraṃ gataḥ<BR>
BhP_10.09.007/1 uttārya gopī suśṛtaṃ payaḥ punaḥ praviśya saṃdṛśya ca dadhy-amatrakam<BR>
BhP_10.09.007/3 bhagnaṃ vilokya sva-sutasya karma taj jahāsa taṃ cāpi na tatra paśyatī<BR>
BhP_10.09.008/1 ulūkhalāṅghrer upari vyavasthitaṃ markāya kāmaṃ dadataṃ śici sthitam<BR>
BhP_10.09.008/3 haiyaṅgavaṃ caurya-viśaṅkitekṣaṇaṃ nirīkṣya paścāt sutam āgamac chanaiḥ<BR>
BhP_10.09.009/1 tām ātta-yaṣṭiṃ prasamīkṣya satvaras<BR>
BhP_10.09.009/2 tato 'varuhyāpasasāra bhītavat<BR>
BhP_10.09.009/3 gopy anvadhāvan na yam āpa yogināṃ<BR>
BhP_10.09.009/4 kṣamaṃ praveṣṭuṃ tapaseritaṃ manaḥ<BR>
BhP_10.09.010/1 anvañcamānā jananī bṛhac-calac- chroṇī-bharākrānta-gatiḥ sumadhyamā<BR>
BhP_10.09.010/3 javena visraṃsita-keśa-bandhana- cyuta-prasūnānugatiḥ parāmṛśat<BR>
BhP_10.09.011/1 kṛtāgasaṃ taṃ prarudantam akṣiṇī kaṣantam añjan-maṣiṇī sva-pāṇinā<BR>
BhP_10.09.011/3 udvīkṣamāṇaṃ bhaya-vihvalekṣaṇaṃ haste gṛhītvā bhiṣayanty avāgurat<BR>
BhP_10.09.012/1 tyaktvā yaṣṭiṃ sutaṃ bhītaṃ vijñāyārbhaka-vatsalā<BR>
BhP_10.09.012/3 iyeṣa kila taṃ baddhuṃ dāmnātad-vīrya-kovidā<BR>
BhP_10.09.013/1 na cāntar na bahir yasya na pūrvaṃ nāpi cāparam<BR>
BhP_10.09.013/3 pūrvāparaṃ bahiś cāntar jagato yo jagac ca yaḥ<BR>
BhP_10.09.014/1 taṃ matvātmajam avyaktaṃ martya-liṅgam adhokṣajam<BR>
BhP_10.09.014/3 gopikolūkhale dāmnā babandha prākṛtaṃ yathā<BR>
BhP_10.09.015/1 tad dāma badhyamānasya svārbhakasya kṛtāgasaḥ<BR>
BhP_10.09.015/3 dvy-aṅgulonam abhūt tena sandadhe 'nyac ca gopikā<BR>
BhP_10.09.016/1 yadāsīt tad api nyūnaṃ tenānyad api sandadhe<BR>
BhP_10.09.016/3 tad api dvy-aṅgulaṃ nyūnaṃ yad yad ādatta bandhanam<BR>
BhP_10.09.017/1 evaṃ sva-geha-dāmāni yaśodā sandadhaty api<BR>
BhP_10.09.017/3 gopīnāṃ susmayantīnāṃ smayantī vismitābhavat<BR>
BhP_10.09.018/1 sva-mātuḥ svinna-gātrāyā visrasta-kabara-srajaḥ<BR>
BhP_10.09.018/3 dṛṣṭvā pariśramaṃ kṛṣṇaḥ kṛpayāsīt sva-bandhane<BR>
BhP_10.09.019/1 evaṃ sandarśitā hy aṅga hariṇā bhṛtya-vaśyatā<BR>
BhP_10.09.019/3 sva-vaśenāpi kṛṣṇena yasyedaṃ seśvaraṃ vaśe<BR>
BhP_10.09.020/1 nemaṃ viriñco na bhavo na śrīr apy aṅga-saṃśrayā<BR>
BhP_10.09.020/3 prasādaṃ lebhire gopī yat tat prāpa vimuktidāt<BR>
BhP_10.09.021/1 nāyaṃ sukhāpo bhagavān dehināṃ gopikā-sutaḥ<BR>
BhP_10.09.021/3 jñānināṃ cātma-bhūtānāṃ yathā bhaktimatām iha<BR>
BhP_10.09.022/1 kṛṣṇas tu gṛha-kṛtyeṣu vyagrāyāṃ mātari prabhuḥ<BR>
BhP_10.09.022/3 adrākṣīd arjunau pūrvaṃ guhyakau dhanadātmajau<BR>
BhP_10.09.023/1 purā nārada-śāpena vṛkṣatāṃ prāpitau madāt<BR>
BhP_10.09.023/3 nalakūvara-maṇigrīvāv iti khyātau śriyānvitau<BR>
BhP_10.10.001/0 śrī-rājovāca<BR>
BhP_10.10.001/1 kathyatāṃ bhagavann etat tayoḥ śāpasya kāraṇam<BR>
BhP_10.10.001/3 yat tad vigarhitaṃ karma yena vā devarṣes tamaḥ<BR>
BhP_10.10.002/0 śrī-śuka uvāca<BR>
BhP_10.10.002/1 rudrasyānucarau bhūtvā sudṛptau dhanadātmajau<BR>
BhP_10.10.002/3 kailāsopavane ramye mandākinyāṃ madotkaṭau<BR>
BhP_10.10.003/1 vāruṇīṃ madirāṃ pītvā madāghūrṇita-locanau<BR>
BhP_10.10.003/3 strī-janair anugāyadbhiś ceratuḥ puṣpite vane<BR>
BhP_10.10.004/1 antaḥ praviśya gaṅgāyām ambhoja-vana-rājini<BR>
BhP_10.10.004/3 cikrīḍatur yuvatibhir gajāv iva kareṇubhiḥ<BR>
BhP_10.10.005/1 yadṛcchayā ca devarṣir bhagavāṃs tatra kaurava<BR>
BhP_10.10.005/3 apaśyan nārado devau kṣībāṇau samabudhyata<BR>
BhP_10.10.006/1 taṃ dṛṣṭvā vrīḍitā devyo vivastrāḥ śāpa-śaṅkitāḥ<BR>
BhP_10.10.006/3 vāsāṃsi paryadhuḥ śīghraṃ vivastrau naiva guhyakau<BR>
BhP_10.10.007/1 tau dṛṣṭvā madirā-mattau śrī-madāndhau surātmajau<BR>
BhP_10.10.007/3 tayor anugrahārthāya śāpaṃ dāsyann idaṃ jagau<BR>
BhP_10.10.008/0 śrī-nārada uvāca<BR>
BhP_10.10.008/1 na hy anyo juṣato joṣyān buddhi-bhraṃśo rajo-guṇaḥ<BR>
BhP_10.10.008/3 śrī-madād ābhijātyādir yatra strī dyūtam āsavaḥ<BR>
BhP_10.10.009/1 hanyante paśavo yatra nirdayair ajitātmabhiḥ<BR>
BhP_10.10.009/3 manyamānair imaṃ deham ajarāmṛtyu naśvaram<BR>
BhP_10.10.010/1 deva-saṃjñitam apy ante kṛmi-viḍ-bhasma-saṃjñitam<BR>
BhP_10.10.010/3 bhūta-dhruk tat-kṛte svārthaṃ kiṃ veda nirayo yataḥ<BR>
BhP_10.10.011/1 dehaḥ kim anna-dātuḥ svaṃ niṣektur mātur eva ca<BR>
BhP_10.10.011/3 mātuḥ pitur vā balinaḥ kretur agneḥ śuno 'pi vā<BR>
BhP_10.10.012/1 evaṃ sādhāraṇaṃ deham avyakta-prabhavāpyayam<BR>
BhP_10.10.012/3 ko vidvān ātmasāt kṛtvā hanti jantūn ṛte 'sataḥ<BR>
BhP_10.10.013/1 asataḥ śrī-madāndhasya dāridryaṃ param añjanam<BR>
BhP_10.10.013/3 ātmaupamyena bhūtāni daridraḥ param īkṣate<BR>
BhP_10.10.014/1 yathā kaṇṭaka-viddhāṅgo jantor necchati tāṃ vyathām<BR>
BhP_10.10.014/3 jīva-sāmyaṃ gato liṅgair na tathāviddha-kaṇṭakaḥ<BR>
BhP_10.10.015/1 daridro nirahaṃ-stambho muktaḥ sarva-madair iha<BR>
BhP_10.10.015/3 kṛcchraṃ yadṛcchayāpnoti tad dhi tasya paraṃ tapaḥ<BR>
BhP_10.10.016/1 nityaṃ kṣut-kṣāma-dehasya daridrasyānna-kāṅkṣiṇaḥ<BR>
BhP_10.10.016/3 indriyāṇy anuśuṣyanti hiṃsāpi vinivartate<BR>
BhP_10.10.017/1 daridrasyaiva yujyante sādhavaḥ sama-darśinaḥ<BR>
BhP_10.10.017/3 sadbhiḥ kṣiṇoti taṃ tarṣaṃ tata ārād viśuddhyati<BR>
BhP_10.10.018/1 sādhūnāṃ sama-cittānāṃ mukunda-caraṇaiṣiṇām<BR>
BhP_10.10.018/3 upekṣyaiḥ kiṃ dhana-stambhair asadbhir asad-āśrayaiḥ<BR>
BhP_10.10.019/1 tad ahaṃ mattayor mādhvyā vāruṇyā śrī-madāndhayoḥ<BR>
BhP_10.10.019/3 tamo-madaṃ hariṣyāmi straiṇayor ajitātmanoḥ<BR>
BhP_10.10.020/1 yad imau loka-pālasya putrau bhūtvā tamaḥ-plutau<BR>
BhP_10.10.020/3 na vivāsasam ātmānaṃ vijānītaḥ sudurmadau<BR>
BhP_10.10.021/1 ato 'rhataḥ sthāvaratāṃ syātāṃ naivaṃ yathā punaḥ<BR>
BhP_10.10.021/3 smṛtiḥ syān mat-prasādena tatrāpi mad-anugrahāt<BR>
BhP_10.10.022/1 vāsudevasya sānnidhyaṃ labdhvā divya-śarac-chate<BR>
BhP_10.10.022/3 vṛtte svarlokatāṃ bhūyo labdha-bhaktī bhaviṣyataḥ<BR>
BhP_10.10.023/0 śrī-śuka uvāca<BR>
BhP_10.10.023/1 evam uktvā sa devarṣir gato nārāyaṇāśramam<BR>
BhP_10.10.023/3 nalakūvara-maṇigrīvāv āsatur yamalārjunau<BR>
BhP_10.10.024/1 ṛṣer bhāgavata-mukhyasya satyaṃ kartuṃ vaco hariḥ<BR>
BhP_10.10.024/3 jagāma śanakais tatra yatrāstāṃ yamalārjunau<BR>
BhP_10.10.025/1 devarṣir me priyatamo yad imau dhanadātmajau<BR>
BhP_10.10.025/3 tat tathā sādhayiṣyāmi yad gītaṃ tan mahātmanā<BR>
BhP_10.10.026/1 ity antareṇārjunayoḥ kṛṣṇas tu yamayor yayau<BR>
BhP_10.10.026/3 ātma-nirveśa-mātreṇa tiryag-gatam ulūkhalam<BR>
BhP_10.10.027/1 bālena niṣkarṣayatānvag ulūkhalaṃ tad<BR>
BhP_10.10.027/2 dāmodareṇa tarasotkalitāṅghri-bandhau<BR>
BhP_10.10.027/3 niṣpetatuḥ parama-vikramitātivepa-<BR>
BhP_10.10.027/4 skandha-pravāla-viṭapau kṛta-caṇḍa-śabdau<BR>
BhP_10.10.028/1 tatra śriyā paramayā kakubhaḥ sphurantau<BR>
BhP_10.10.028/2 siddhāv upetya kujayor iva jāta-vedāḥ<BR>
BhP_10.10.028/3 kṛṣṇaṃ praṇamya śirasākhila-loka-nāthaṃ<BR>
BhP_10.10.028/4 baddhāñjalī virajasāv idam ūcatuḥ sma<BR>
BhP_10.10.029/1 kṛṣṇa kṛṣṇa mahā-yogiṃs tvam ādyaḥ puruṣaḥ paraḥ<BR>
BhP_10.10.029/3 vyaktāvyaktam idaṃ viśvaṃ rūpaṃ te brāhmaṇā viduḥ<BR>
BhP_10.10.030/1 tvam ekaḥ sarva-bhūtānāṃ dehāsv-ātmendriyeśvaraḥ<BR>
BhP_10.10.030/3 tvam eva kālo bhagavān viṣṇur avyaya īśvaraḥ<BR>
BhP_10.10.031/1 tvaṃ mahān prakṛtiḥ sūkṣmā rajaḥ-sattva-tamomayī<BR>
BhP_10.10.031/3 tvam eva puruṣo 'dhyakṣaḥ sarva-kṣetra-vikāra-vit<BR>
BhP_10.10.032/1 gṛhyamāṇais tvam agrāhyo vikāraiḥ prākṛtair guṇaiḥ<BR>
BhP_10.10.032/3 ko nv ihārhati vijñātuṃ prāk siddhaṃ guṇa-saṃvṛtaḥ<BR>
BhP_10.10.033/1 tasmai tubhyaṃ bhagavate vāsudevāya vedhase<BR>
BhP_10.10.033/3 ātma-dyota-guṇaiś channa- mahimne brahmaṇe namaḥ<BR>
BhP_10.10.034/1 yasyāvatārā jñāyante śarīreṣv aśarīriṇaḥ<BR>
BhP_10.10.034/3 tais tair atulyātiśayair vīryair dehiṣv asaṅgataiḥ<BR>
BhP_10.10.035/1 sa bhavān sarva-lokasya bhavāya vibhavāya ca<BR>
BhP_10.10.035/3 avatīrṇo 'ṃśa-bhāgena sāmprataṃ patir āśiṣām<BR>
BhP_10.10.036/1 namaḥ parama-kalyāṇa namaḥ parama-maṅgala<BR>
BhP_10.10.036/3 vāsudevāya śāntāya yadūnāṃ pataye namaḥ<BR>
BhP_10.10.037/1 anujānīhi nau bhūmaṃs tavānucara-kiṅkarau<BR>
BhP_10.10.037/3 darśanaṃ nau bhagavata ṛṣer āsīd anugrahāt<BR>
BhP_10.10.038/1 vāṇī guṇānukathane śravaṇau kathāyāṃ<BR>
BhP_10.10.038/2 hastau ca karmasu manas tava pādayor naḥ<BR>
BhP_10.10.038/3 smṛtyāṃ śiras tava nivāsa-jagat-praṇāme<BR>
BhP_10.10.038/4 dṛṣṭiḥ satāṃ darśane 'stu bhavat-tanūnām<BR>
BhP_10.10.039/0 śrī-śuka uvāca<BR>
BhP_10.10.039/1 itthaṃ saṅkīrtitas tābhyāṃ bhagavān gokuleśvaraḥ<BR>
BhP_10.10.039/3 dāmnā colūkhale baddhaḥ prahasann āha guhyakau<BR>
BhP_10.10.040/0 śrī-bhagavān uvāca<BR>
BhP_10.10.040/1 jñātaṃ mama puraivaitad ṛṣiṇā karuṇātmanā<BR>
BhP_10.10.040/3 yac chrī-madāndhayor vāgbhir vibhraṃśo 'nugrahaḥ kṛtaḥ<BR>
BhP_10.10.041/1 sādhūnāṃ sama-cittānāṃ sutarāṃ mat-kṛtātmanām<BR>
BhP_10.10.041/3 darśanān no bhaved bandhaḥ puṃso 'kṣṇoḥ savitur yathā<BR>
BhP_10.10.042/1 tad gacchataṃ mat-paramau nalakūvara sādanam<BR>
BhP_10.10.042/3 sañjāto mayi bhāvo vām īpsitaḥ paramo 'bhavaḥ<BR>
BhP_10.10.043/0 śrī-śuka uvāca<BR>
BhP_10.10.043/1 ity uktau tau parikramya praṇamya ca punaḥ punaḥ<BR>
BhP_10.10.043/3 baddholūkhalam āmantrya jagmatur diśam uttarām<BR>
BhP_10.11.001/0 śrī-śuka uvāca<BR>
BhP_10.11.001/1 gopā nandādayaḥ śrutvā drumayoḥ patato ravam<BR>
BhP_10.11.001/3 tatrājagmuḥ kuru-śreṣṭha nirghāta-bhaya-śaṅkitāḥ<BR>
BhP_10.11.002/1 bhūmyāṃ nipatitau tatra dadṛśur yamalārjunau<BR>
BhP_10.11.002/3 babhramus tad avijñāya lakṣyaṃ patana-kāraṇam<BR>
BhP_10.11.003/1 ulūkhalaṃ vikarṣantaṃ dāmnā baddhaṃ ca bālakam<BR>
BhP_10.11.003/3 kasyedaṃ kuta āścaryam utpāta iti kātarāḥ<BR>
BhP_10.11.004/1 bālā ūcur aneneti tiryag-gatam ulūkhalam<BR>
BhP_10.11.004/3 vikarṣatā madhya-gena puruṣāv apy acakṣmahi<BR>
BhP_10.11.005/1 na te tad-uktaṃ jagṛhur na ghaṭeteti tasya tat<BR>
BhP_10.11.005/3 bālasyotpāṭanaṃ tarvoḥ kecit sandigdha-cetasaḥ<BR>
BhP_10.11.006/1 ulūkhalaṃ vikarṣantaṃ dāmnā baddhaṃ svam ātmajam<BR>
BhP_10.11.006/3 vilokya nandaḥ prahasad- vadano vimumoca ha<BR>
BhP_10.11.007/1 gopībhiḥ stobhito 'nṛtyad bhagavān bālavat kvacit<BR>
BhP_10.11.007/3 udgāyati kvacin mugdhas tad-vaśo dāru-yantravat<BR>
BhP_10.11.008/1 bibharti kvacid ājñaptaḥ pīṭhakonmāna-pādukam<BR>
BhP_10.11.008/3 bāhu-kṣepaṃ ca kurute svānāṃ ca prītim āvahan<BR>
BhP_10.11.009/1 darśayaṃs tad-vidāṃ loka ātmano bhṛtya-vaśyatām<BR>
BhP_10.11.009/3 vrajasyovāha vai harṣaṃ bhagavān bāla-ceṣṭitaiḥ<BR>
BhP_10.11.010/1 krīṇīhi bhoḥ phalānīti śrutvā satvaram acyutaḥ<BR>
BhP_10.11.010/3 phalārthī dhānyam ādāya yayau sarva-phala-pradaḥ<BR>
BhP_10.11.011/1 phala-vikrayiṇī tasya cyuta-dhānya-kara-dvayam<BR>
BhP_10.11.011/3 phalair apūrayad ratnaiḥ phala-bhāṇḍam apūri ca<BR>
BhP_10.11.012/1 sarit-tīra-gataṃ kṛṣṇaṃ bhagnārjunam athāhvayat<BR>
BhP_10.11.012/3 rāmaṃ ca rohiṇī devī krīḍantaṃ bālakair bhṛśam<BR>
BhP_10.11.013/1 nopeyātāṃ yadāhūtau krīḍā-saṅgena putrakau<BR>
BhP_10.11.013/3 yaśodāṃ preṣayām āsa rohiṇī putra-vatsalām<BR>
BhP_10.11.014/1 krīḍantaṃ sā sutaṃ bālair ativelaṃ sahāgrajam<BR>
BhP_10.11.014/3 yaśodājohavīt kṛṣṇaṃ putra-sneha-snuta-stanī<BR>
BhP_10.11.015/1 kṛṣṇa kṛṣṇāravindākṣa tāta ehi stanaṃ piba<BR>
BhP_10.11.015/3 alaṃ vihāraiḥ kṣut-kṣāntaḥ krīḍā-śrānto 'si putraka<BR>
BhP_10.11.016/1 he rāmāgaccha tātāśu sānujaḥ kula-nandana<BR>
BhP_10.11.016/3 prātar eva kṛtāhāras tad bhavān bhoktum arhati<BR>
BhP_10.11.017/1 pratīkṣate tvāṃ dāśārha bhokṣyamāṇo vrajādhipaḥ<BR>
BhP_10.11.017/3 ehy āvayoḥ priyaṃ dhehi sva-gṛhān yāta bālakāḥ<BR>
BhP_10.11.018/1 dhūli-dhūsaritāṅgas tvaṃ putra majjanam āvaha<BR>
BhP_10.11.018/3 janmarkṣaṃ te 'dya bhavati viprebhyo dehi gāḥ śuciḥ<BR>
BhP_10.11.019/1 paśya paśya vayasyāṃs te mātṛ-mṛṣṭān svalaṅkṛtān<BR>
BhP_10.11.019/3 tvaṃ ca snātaḥ kṛtāhāro viharasva svalaṅkṛtaḥ<BR>
BhP_10.11.020/1 itthaṃ yaśodā tam aśeṣa-śekharaṃ matvā sutaṃ sneha-nibaddha-dhīr nṛpa<BR>
BhP_10.11.020/3 haste gṛhītvā saha-rāmam acyutaṃ nītvā sva-vāṭaṃ kṛtavaty athodayam<BR>
BhP_10.11.021/0 śrī-śuka uvāca<BR>
BhP_10.11.021/1 gopa-vṛddhā mahotpātān anubhūya bṛhadvane<BR>
BhP_10.11.021/3 nandādayaḥ samāgamya vraja-kāryam amantrayan<BR>
BhP_10.11.022/1 tatropānanda-nāmāha gopo jñāna-vayo-'dhikaḥ<BR>
BhP_10.11.022/3 deśa-kālārtha-tattva-jñaḥ priya-kṛd rāma-kṛṣṇayoḥ<BR>
BhP_10.11.023/1 utthātavyam ito 'smābhir gokulasya hitaiṣibhiḥ<BR>
BhP_10.11.023/3 āyānty atra mahotpātā bālānāṃ nāśa-hetavaḥ<BR>
BhP_10.11.024/1 muktaḥ kathañcid rākṣasyā bāla-ghnyā bālako hy asau<BR>
BhP_10.11.024/3 harer anugrahān nūnam anaś copari nāpatat<BR>
BhP_10.11.025/1 cakra-vātena nīto 'yaṃ daityena vipadaṃ viyat<BR>
BhP_10.11.025/3 śilāyāṃ patitas tatra paritrātaḥ sureśvaraiḥ<BR>
BhP_10.11.026/1 yan na mriyeta drumayor antaraṃ prāpya bālakaḥ<BR>
BhP_10.11.026/3 asāv anyatamo vāpi tad apy acyuta-rakṣaṇam<BR>
BhP_10.11.027/1 yāvad autpātiko 'riṣṭo vrajaṃ nābhibhaved itaḥ<BR>
BhP_10.11.027/3 tāvad bālān upādāya yāsyāmo 'nyatra sānugāḥ<BR>
BhP_10.11.028/1 vanaṃ vṛndāvanaṃ nāma paśavyaṃ nava-kānanam<BR>
BhP_10.11.028/3 gopa-gopī-gavāṃ sevyaṃ puṇyādri-tṛṇa-vīrudham<BR>
BhP_10.11.029/1 tat tatrādyaiva yāsyāmaḥ śakaṭān yuṅkta mā ciram<BR>
BhP_10.11.029/3 godhanāny agrato yāntu bhavatāṃ yadi rocate<BR>
BhP_10.11.030/1 tac chrutvaika-dhiyo gopāḥ sādhu sādhv iti vādinaḥ<BR>
BhP_10.11.030/3 vrajān svān svān samāyujya yayū rūḍha-paricchadāḥ<BR>
BhP_10.11.031/1 vṛddhān bālān striyo rājan sarvopakaraṇāni ca<BR>
BhP_10.11.031/3 anaḥsv āropya gopālā yattā ātta-śarāsanāḥ<BR>
BhP_10.11.032/1 godhanāni puraskṛtya śṛṅgāṇy āpūrya sarvataḥ<BR>
BhP_10.11.032/3 tūrya-ghoṣeṇa mahatā yayuḥ saha-purohitāḥ<BR>
BhP_10.11.033/1 gopyo rūḍha-rathā nūtna- kuca-kuṅkuma-kāntayaḥ<BR>
BhP_10.11.033/3 kṛṣṇa-līlā jaguḥ prītyā niṣka-kaṇṭhyaḥ suvāsasaḥ<BR>
BhP_10.11.034/1 tathā yaśodā-rohiṇyāv ekaṃ śakaṭam āsthite<BR>
BhP_10.11.034/3 rejatuḥ kṛṣṇa-rāmābhyāṃ tat-kathā-śravaṇotsuke<BR>
BhP_10.11.035/1 vṛndāvanaṃ sampraviśya sarva-kāla-sukhāvaham<BR>
BhP_10.11.035/3 tatra cakrur vrajāvāsaṃ śakaṭair ardha-candravat<BR>
BhP_10.11.036/1 vṛndāvanaṃ govardhanaṃ yamunā-pulināni ca<BR>
BhP_10.11.036/3 vīkṣyāsīd uttamā prītī rāma-mādhavayor nṛpa<BR>
BhP_10.11.037/1 evaṃ vrajaukasāṃ prītiṃ yacchantau bāla-ceṣṭitaiḥ<BR>
BhP_10.11.037/3 kala-vākyaiḥ sva-kālena vatsa-pālau babhūvatuḥ<BR>
BhP_10.11.038/1 avidūre vraja-bhuvaḥ saha gopāla-dārakaiḥ<BR>
BhP_10.11.038/3 cārayām āsatur vatsān nānā-krīḍā-paricchadau<BR>
BhP_10.11.039/1 kvacid vādayato veṇuṃ kṣepaṇaiḥ kṣipataḥ kvacit<BR>
BhP_10.11.039/3 kvacit pādaiḥ kiṅkiṇībhiḥ kvacit kṛtrima-go-vṛṣaiḥ<BR>
BhP_10.11.040/1 vṛṣāyamāṇau nardantau yuyudhāte parasparam<BR>
BhP_10.11.040/3 anukṛtya rutair jantūṃś ceratuḥ prākṛtau yathā<BR>
BhP_10.11.041/1 kadācid yamunā-tīre vatsāṃś cārayatoḥ svakaiḥ<BR>
BhP_10.11.041/3 vayasyaiḥ kṛṣṇa-balayor jighāṃsur daitya āgamat<BR>
BhP_10.11.042/1 taṃ vatsa-rūpiṇaṃ vīkṣya vatsa-yūtha-gataṃ hariḥ<BR>
BhP_10.11.042/3 darśayan baladevāya śanair mugdha ivāsadat<BR>
BhP_10.11.043/1 gṛhītvāpara-pādābhyāṃ saha-lāṅgūlam acyutaḥ<BR>
BhP_10.11.043/3 bhrāmayitvā kapitthāgre prāhiṇod gata-jīvitam<BR>
BhP_10.11.043/5 sa kapitthair mahā-kāyaḥ pātyamānaiḥ papāta ha<BR>
BhP_10.11.044/1 taṃ vīkṣya vismitā bālāḥ śaśaṃsuḥ sādhu sādhv iti<BR>
BhP_10.11.044/3 devāś ca parisantuṣṭā babhūvuḥ puṣpa-varṣiṇaḥ<BR>
BhP_10.11.045/1 tau vatsa-pālakau bhūtvā sarva-lokaika-pālakau<BR>
BhP_10.11.045/3 saprātar-āśau go-vatsāṃś cārayantau viceratuḥ<BR>
BhP_10.11.046/1 svaṃ svaṃ vatsa-kulaṃ sarve pāyayiṣyanta ekadā<BR>
BhP_10.11.046/3 gatvā jalāśayābhyāśaṃ pāyayitvā papur jalam<BR>
BhP_10.11.047/1 te tatra dadṛśur bālā mahā-sattvam avasthitam<BR>
BhP_10.11.047/3 tatrasur vajra-nirbhinnaṃ gireḥ śṛṅgam iva cyutam<BR>
BhP_10.11.048/1 sa vai bako nāma mahān asuro baka-rūpa-dhṛk<BR>
BhP_10.11.048/3 āgatya sahasā kṛṣṇaṃ tīkṣṇa-tuṇḍo 'grasad balī<BR>
BhP_10.11.049/1 kṛṣṇaṃ mahā-baka-grastaṃ dṛṣṭvā rāmādayo 'rbhakāḥ<BR>
BhP_10.11.049/3 babhūvur indriyāṇīva vinā prāṇaṃ vicetasaḥ<BR>
BhP_10.11.050/1 taṃ tālu-mūlaṃ pradahantam agnivad gopāla-sūnuṃ pitaraṃ jagad-guroḥ<BR>
BhP_10.11.050/3 caccharda sadyo 'tiruṣākṣataṃ bakas tuṇḍena hantuṃ punar abhyapadyata<BR>
BhP_10.11.051/1 tam āpatantaṃ sa nigṛhya tuṇḍayor dorbhyāṃ bakaṃ kaṃsa-sakhaṃ satāṃ patiḥ<BR>
BhP_10.11.051/3 paśyatsu bāleṣu dadāra līlayā mudāvaho vīraṇavad divaukasām<BR>
BhP_10.11.052/1 tadā bakāriṃ sura-loka-vāsinaḥ samākiran nandana-mallikādibhiḥ<BR>
BhP_10.11.052/3 samīḍire cānaka-śaṅkha-saṃstavais tad vīkṣya gopāla-sutā visismire<BR>
BhP_10.11.053/1 muktaṃ bakāsyād upalabhya bālakā rāmādayaḥ prāṇam ivendriyo gaṇaḥ<BR>
BhP_10.11.053/3 sthānāgataṃ taṃ parirabhya nirvṛtāḥ praṇīya vatsān vrajam etya taj jaguḥ<BR>
BhP_10.11.054/1 śrutvā tad vismitā gopā gopyaś cātipriyādṛtāḥ<BR>
BhP_10.11.054/3 pretyāgatam ivotsukyād aikṣanta tṛṣitekṣaṇāḥ<BR>
BhP_10.11.055/1 aho batāsya bālasya bahavo mṛtyavo 'bhavan<BR>
BhP_10.11.055/3 apy āsīd vipriyaṃ teṣāṃ kṛtaṃ pūrvaṃ yato bhayam<BR>
BhP_10.11.056/1 athāpy abhibhavanty enaṃ naiva te ghora-darśanāḥ<BR>
BhP_10.11.056/3 jighāṃsayainam āsādya naśyanty agnau pataṅgavat<BR>
BhP_10.11.057/1 aho brahma-vidāṃ vāco nāsatyāḥ santi karhicit<BR>
BhP_10.11.057/3 gargo yad āha bhagavān anvabhāvi tathaiva tat<BR>
BhP_10.11.058/1 iti nandādayo gopāḥ kṛṣṇa-rāma-kathāṃ mudā<BR>
BhP_10.11.058/3 kurvanto ramamāṇāś ca nāvindan bhava-vedanām<BR>
BhP_10.11.059/1 evaṃ vihāraiḥ kaumāraiḥ kaumāraṃ jahatur vraje<BR>
BhP_10.11.059/3 nilāyanaiḥ setu-bandhair markaṭotplavanādibhiḥ<BR>
BhP_10.12.001/0 śrī-śuka uvāca<BR>
BhP_10.12.001/1 kvacid vanāśāya mano dadhad vrajāt prātaḥ samutthāya vayasya-vatsapān<BR>
BhP_10.12.001/3 prabodhayañ chṛṅga-raveṇa cāruṇā vinirgato vatsa-puraḥsaro hariḥ<BR>
BhP_10.12.002/1 tenaiva sākaṃ pṛthukāḥ sahasraśaḥ snigdhāḥ suśig-vetra-viṣāṇa-veṇavaḥ<BR>
BhP_10.12.002/3 svān svān sahasropari-saṅkhyayānvitān vatsān puraskṛtya viniryayur mudā<BR>
BhP_10.12.003/1 kṛṣṇa-vatsair asaṅkhyātair yūthī-kṛtya sva-vatsakān<BR>
BhP_10.12.003/3 cārayanto 'rbha-līlābhir vijahrus tatra tatra ha<BR>
BhP_10.12.004/1 phala-prabāla-stavaka- sumanaḥ-piccha-dhātubhiḥ<BR>
BhP_10.12.004/3 kāca-guñjā-maṇi-svarṇa- bhūṣitā apy abhūṣayan<BR>
BhP_10.12.005/1 muṣṇanto 'nyonya-śikyādīn jñātān ārāc ca cikṣipuḥ<BR>
BhP_10.12.005/3 tatratyāś ca punar dūrād dhasantaś ca punar daduḥ<BR>
BhP_10.12.006/1 yadi dūraṃ gataḥ kṛṣṇo vana-śobhekṣaṇāya tam<BR>
BhP_10.12.006/3 ahaṃ pūrvam ahaṃ pūrvam iti saṃspṛśya remire<BR>
BhP_10.12.007/1 kecid veṇūn vādayanto dhmāntaḥ śṛṅgāṇi kecana<BR>
BhP_10.12.007/3 kecid bhṛṅgaiḥ pragāyantaḥ kūjantaḥ kokilaiḥ pare<BR>
BhP_10.12.008/1 vicchāyābhiḥ pradhāvanto gacchantaḥ sādhu-haṃsakaiḥ<BR>
BhP_10.12.008/3 bakair upaviśantaś ca nṛtyantaś ca kalāpibhiḥ<BR>
BhP_10.12.009/1 vikarṣantaḥ kīśa-bālān ārohantaś ca tair drumān<BR>
BhP_10.12.009/3 vikurvantaś ca taiḥ sākaṃ plavantaś ca palāśiṣu<BR>
BhP_10.12.010/1 sākaṃ bhekair vilaṅghantaḥ saritaḥ srava-samplutāḥ<BR>
BhP_10.12.010/3 vihasantaḥ praticchāyāḥ śapantaś ca pratisvanān<BR>
BhP_10.12.011/1 itthaṃ satāṃ brahma-sukhānubhūtyā dāsyaṃ gatānāṃ para-daivatena<BR>
BhP_10.12.011/3 māyāśritānāṃ nara-dārakeṇa sākaṃ vijahruḥ kṛta-puṇya-puñjāḥ<BR>
BhP_10.12.012/1 yat-pāda-pāṃsur bahu-janma-kṛcchrato<BR>
BhP_10.12.012/2 dhṛtātmabhir yogibhir apy alabhyaḥ<BR>
BhP_10.12.012/3 sa eva yad-dṛg-viṣayaḥ svayaṃ sthitaḥ<BR>
BhP_10.12.012/4 kiṃ varṇyate diṣṭam ato vrajaukasām<BR>
BhP_10.12.013/1 athāgha-nāmābhyapatan mahāsuras teṣāṃ sukha-krīḍana-vīkṣaṇākṣamaḥ<BR>
BhP_10.12.013/3 nityaṃ yad-antar nija-jīvitepsubhiḥ pītāmṛtair apy amaraiḥ pratīkṣyate<BR>
BhP_10.12.014/1 dṛṣṭvārbhakān kṛṣṇa-mukhān aghāsuraḥ<BR>
BhP_10.12.014/2 kaṃsānuśiṣṭaḥ sa bakī-bakānujaḥ<BR>
BhP_10.12.014/3 ayaṃ tu me sodara-nāśa-kṛt tayor<BR>
BhP_10.12.014/4 dvayor mamainaṃ sa-balaṃ haniṣye<BR>
BhP_10.12.015/1 ete yadā mat-suhṛdos tilāpaḥ kṛtās tadā naṣṭa-samā vrajaukasaḥ<BR>
BhP_10.12.015/3 prāṇe gate varṣmasu kā nu cintā prajāsavaḥ prāṇa-bhṛto hi ye te<BR>
BhP_10.12.016/1 iti vyavasyājagaraṃ bṛhad vapuḥ sa yojanāyāma-mahādri-pīvaram<BR>
BhP_10.12.016/3 dhṛtvādbhutaṃ vyātta-guhānanaṃ tadā pathi vyaśeta grasanāśayā khalaḥ<BR>
BhP_10.12.017/1 dharādharoṣṭho jaladottaroṣṭho dary-ānanānto giri-śṛṅga-daṃṣṭraḥ<BR>
BhP_10.12.017/3 dhvāntāntar-āsyo vitatādhva-jihvaḥ paruṣānila-śvāsa-davekṣaṇoṣṇaḥ<BR>
BhP_10.12.018/1 dṛṣṭvā taṃ tādṛśaṃ sarve matvā vṛndāvana-śriyam<BR>
BhP_10.12.018/3 vyāttājagara-tuṇḍena hy utprekṣante sma līlayā<BR>
BhP_10.12.019/1 aho mitrāṇi gadata sattva-kūṭaṃ puraḥ sthitam<BR>
BhP_10.12.019/3 asmat-saṅgrasana-vyātta- vyāla-tuṇḍāyate na vā<BR>
BhP_10.12.020/1 satyam arka-karāraktam uttarā-hanuvad ghanam<BR>
BhP_10.12.020/3 adharā-hanuvad rodhas tat-praticchāyayāruṇam<BR>
BhP_10.12.021/1 pratispardhete sṛkkabhyāṃ savyāsavye nagodare<BR>
BhP_10.12.021/3 tuṅga-śṛṅgālayo 'py etās tad-daṃṣṭrābhiś ca paśyata<BR>
BhP_10.12.022/1 āstṛtāyāma-mārgo 'yaṃ rasanāṃ pratigarjati<BR>
BhP_10.12.022/3 eṣāṃ antar-gataṃ dhvāntam etad apy antar-ānanam<BR>
BhP_10.12.023/1 dāvoṣṇa-khara-vāto 'yaṃ śvāsavad bhāti paśyata<BR>
BhP_10.12.023/3 tad-dagdha-sattva-durgandho 'py antar-āmiṣa-gandhavat<BR>
BhP_10.12.024/1 asmān kim atra grasitā niviṣṭān ayaṃ tathā ced bakavad vinaṅkṣyati<BR>
BhP_10.12.024/3 kṣaṇād aneneti bakāry-uśan-mukhaṃ vīkṣyoddhasantaḥ kara-tāḍanair yayuḥ<BR>
BhP_10.12.025/1 itthaṃ mitho 'tathyam ataj-jña-bhāṣitaṃ<BR>
BhP_10.12.025/2 śrutvā vicintyety amṛṣā mṛṣāyate<BR>
BhP_10.12.025/3 rakṣo viditvākhila-bhūta-hṛt-sthitaḥ<BR>
BhP_10.12.025/4 svānāṃ niroddhuṃ bhagavān mano dadhe<BR>
BhP_10.12.026/1 tāvat praviṣṭās tv asurodarāntaraṃ paraṃ na gīrṇāḥ śiśavaḥ sa-vatsāḥ<BR>
BhP_10.12.026/3 pratīkṣamāṇena bakāri-veśanaṃ hata-sva-kānta-smaraṇena rakṣasā<BR>
BhP_10.12.027/1 tān vīkṣya kṛṣṇaḥ sakalābhaya-prado<BR>
BhP_10.12.027/2 hy ananya-nāthān sva-karād avacyutān<BR>
BhP_10.12.027/3 dīnāṃś ca mṛtyor jaṭharāgni-ghāsān<BR>
BhP_10.12.027/4 ghṛṇārdito diṣṭa-kṛtena vismitaḥ<BR>
BhP_10.12.028/1 kṛtyaṃ kim atrāsya khalasya jīvanaṃ<BR>
BhP_10.12.028/2 na vā amīṣāṃ ca satāṃ vihiṃsanam<BR>
BhP_10.12.028/3 dvayaṃ kathaṃ syād iti saṃvicintya<BR>
BhP_10.12.028/4 jñātvāviśat tuṇḍam aśeṣa-dṛg ghariḥ<BR>
BhP_10.12.029/1 tadā ghana-cchadā devā bhayād dhā-heti cukruśuḥ<BR>
BhP_10.12.029/3 jahṛṣur ye ca kaṃsādyāḥ kauṇapās tv agha-bāndhavāḥ<BR>
BhP_10.12.030/1 tac chrutvā bhagavān kṛṣṇas tv avyayaḥ sārbha-vatsakam<BR>
BhP_10.12.030/3 cūrṇī-cikīrṣor ātmānaṃ tarasā vavṛdhe gale<BR>
BhP_10.12.031/1 tato 'tikāyasya niruddha-mārgiṇo hy udgīrṇa-dṛṣṭer bhramatas tv itas tataḥ<BR>
BhP_10.12.031/3 pūrṇo 'ntar-aṅge pavano niruddho mūrdhan vinirbhidya vinirgato bahiḥ<BR>
BhP_10.12.032/1 tenaiva sarveṣu bahir gateṣu prāṇeṣu vatsān suhṛdaḥ paretān<BR>
BhP_10.12.032/3 dṛṣṭyā svayotthāpya tad-anvitaḥ punar vaktrān mukundo bhagavān viniryayau<BR>
BhP_10.12.033/1 pīnāhi-bhogotthitam adbhutaṃ mahaj jyotiḥ sva-dhāmnā jvalayad diśo daśa<BR>
BhP_10.12.033/3 pratīkṣya khe 'vasthitam īśa-nirgamaṃ viveśa tasmin miṣatāṃ divaukasām<BR>
BhP_10.12.034/1 tato 'tihṛṣṭāḥ sva-kṛto 'kṛtārhaṇaṃ<BR>
BhP_10.12.034/2 puṣpaiḥ sugā apsarasaś ca nartanaiḥ<BR>
BhP_10.12.034/3 gītaiḥ surā vādya-dharāś ca vādyakaiḥ<BR>
BhP_10.12.034/4 stavaiś ca viprā jaya-niḥsvanair gaṇāḥ<BR>
BhP_10.12.035/1 tad-adbhuta-stotra-suvādya-gītikā- jayādi-naikotsava-maṅgala-svanān<BR>
BhP_10.12.035/3 śrutvā sva-dhāmno 'nty aja āgato 'cirād dṛṣṭvā mahīśasya jagāma vismayam<BR>
BhP_10.12.036/1 rājann ājagaraṃ carma śuṣkaṃ vṛndāvane 'dbhutam<BR>
BhP_10.12.036/3 vrajaukasāṃ bahu-tithaṃ babhūvākrīḍa-gahvaram<BR>
BhP_10.12.037/1 etat kaumārajaṃ karma harer ātmāhi-mokṣaṇam<BR>
BhP_10.12.037/3 mṛtyoḥ paugaṇḍake bālā dṛṣṭvocur vismitā vraje<BR>
BhP_10.12.038/1 naitad vicitraṃ manujārbha-māyinaḥ parāvarāṇāṃ paramasya vedhasaḥ<BR>
BhP_10.12.038/3 agho 'pi yat-sparśana-dhauta-pātakaḥ prāpātma-sāmyaṃ tv asatāṃ sudurlabham<BR>
BhP_10.12.039/1 sakṛd yad-aṅga-pratimāntar-āhitā manomayī bhāgavatīṃ dadau gatim<BR>
BhP_10.12.039/3 sa eva nityātma-sukhānubhūty-abhi- vyudasta-māyo 'ntar-gato hi kiṃ punaḥ<BR>
BhP_10.12.040/0 śrī-sūta uvāca<BR>
BhP_10.12.040/1 itthaṃ dvijā yādavadeva-dattaḥ śrutvā sva-rātuś caritaṃ vicitram<BR>
BhP_10.12.040/3 papraccha bhūyo 'pi tad eva puṇyaṃ vaiyāsakiṃ yan nigṛhīta-cetāḥ<BR>
BhP_10.12.041/0 śrī-rājovāca<BR>
BhP_10.12.041/1 brahman kālāntara-kṛtaṃ tat-kālīnaṃ kathaṃ bhavet<BR>
BhP_10.12.041/3 yat kaumāre hari-kṛtaṃ jaguḥ paugaṇḍake 'rbhakāḥ<BR>
BhP_10.12.042/1 tad brūhi me mahā-yogin paraṃ kautūhalaṃ guro<BR>
BhP_10.12.042/3 nūnam etad dharer eva māyā bhavati nānyathā<BR>
BhP_10.12.043/1 vayaṃ dhanyatamā loke guro 'pi kṣatra-bandhavaḥ<BR>
BhP_10.12.043/3 vayaṃ pibāmo muhus tvattaḥ puṇyaṃ kṛṣṇa-kathāmṛtam<BR>
BhP_10.12.044/0 śrī-sūta uvāca<BR>
BhP_10.12.044/1 itthaṃ sma pṛṣṭaḥ sa tu bādarāyaṇis<BR>
BhP_10.12.044/2 tat-smāritānanta-hṛtākhilendriyaḥ<BR>
BhP_10.12.044/3 kṛcchrāt punar labdha-bahir-dṛśiḥ śanaiḥ<BR>
BhP_10.12.044/4 pratyāha taṃ bhāgavatottamottama<BR>
BhP_10.13.001/0 śrī-śuka uvāca<BR>
BhP_10.13.001/1 sādhu pṛṣṭaṃ mahā-bhāga tvayā bhāgavatottama<BR>
BhP_10.13.001/3 yan nūtanayasīśasya śṛṇvann api kathāṃ muhuḥ<BR>
BhP_10.13.002/1 satām ayaṃ sāra-bhṛtāṃ nisargo yad-artha-vāṇī-śruti-cetasām api<BR>
BhP_10.13.002/3 prati-kṣaṇaṃ navya-vad acyutasya yat striyā viṭānām iva sādhu vārtā<BR>
BhP_10.13.003/1 śṛṇuṣvāvahito rājann api guhyaṃ vadāmi te<BR>
BhP_10.13.003/3 brūyuḥ snigdhasya śiṣyasya guravo guhyam apy uta<BR>
BhP_10.13.004/1 tathāgha-vadanān mṛtyo rakṣitvā vatsa-pālakān<BR>
BhP_10.13.004/3 sarit-pulinam ānīya bhagavān idam abravīt<BR>
BhP_10.13.005/1 aho 'tiramyaṃ pulinaṃ vayasyāḥ sva-keli-sampan mṛdulāccha-bālukam<BR>
BhP_10.13.005/3 sphuṭat-saro-gandha-hṛtāli-patrika- dhvani-pratidhvāna-lasad-drumākulam<BR>
BhP_10.13.006/1 atra bhoktavyam asmābhir divārūḍhaṃ kṣudhārditāḥ<BR>
BhP_10.13.006/3 vatsāḥ samīpe 'paḥ pītvā carantu śanakais tṛṇam<BR>
BhP_10.13.007/1 tatheti pāyayitvārbhā vatsān ārudhya śādvale<BR>
BhP_10.13.007/3 muktvā śikyāni bubhujuḥ samaṃ bhagavatā mudā<BR>
BhP_10.13.008/1 kṛṣṇasya viṣvak puru-rāji-maṇḍalair<BR>
BhP_10.13.008/2 abhyānanāḥ phulla-dṛśo vrajārbhakāḥ<BR>
BhP_10.13.008/3 sahopaviṣṭā vipine virejuś<BR>
BhP_10.13.008/4 chadā yathāmbhoruha-karṇikāyāḥ<BR>
BhP_10.13.009/1 kecit puṣpair dalaiḥ kecit pallavair aṅkuraiḥ phalaiḥ<BR>
BhP_10.13.009/3 śigbhis tvagbhir dṛṣadbhiś ca bubhujuḥ kṛta-bhājanāḥ<BR>
BhP_10.13.010/1 sarve mitho darśayantaḥ sva-sva-bhojya-ruciṃ pṛthak<BR>
BhP_10.13.010/3 hasanto hāsayantaś cā- bhyavajahruḥ saheśvarāḥ<BR>
BhP_10.13.011/1 bibhrad veṇuṃ jaṭhara-paṭayoḥ śṛṅga-vetre ca kakṣe<BR>
BhP_10.13.011/2 vāme pāṇau masṛṇa-kavalaṃ tat-phalāny aṅgulīṣu<BR>
BhP_10.13.011/3 tiṣṭhan madhye sva-parisuhṛdo hāsayan narmabhiḥ svaiḥ<BR>
BhP_10.13.011/4 svarge loke miṣati bubhuje yajña-bhug bāla-keliḥ<BR>
BhP_10.13.012/1 bhārataivaṃ vatsa-peṣu bhuñjāneṣv acyutātmasu<BR>
BhP_10.13.012/3 vatsās tv antar-vane dūraṃ viviśus tṛṇa-lobhitāḥ<BR>
BhP_10.13.013/1 tān dṛṣṭvā bhaya-santrastān ūce kṛṣṇo 'sya bhī-bhayam<BR>
BhP_10.13.013/3 mitrāṇy āśān mā viramate- hāneṣye vatsakān aham<BR>
BhP_10.13.014/1 ity uktvādri-darī-kuñja- gahvareṣv ātma-vatsakān<BR>
BhP_10.13.014/3 vicinvan bhagavān kṛṣṇaḥ sapāṇi-kavalo yayau<BR>
BhP_10.13.015/1 ambhojanma-janis tad-antara-gato māyārbhakasyeśitur<BR>
BhP_10.13.015/2 draṣṭuṃ mañju mahitvam anyad api tad-vatsān ito vatsapān<BR>
BhP_10.13.015/3 nītvānyatra kurūdvahāntaradadhāt khe 'vasthito yaḥ purā<BR>
BhP_10.13.015/4 dṛṣṭvāghāsura-mokṣaṇaṃ prabhavataḥ prāptaḥ paraṃ vismayam<BR>
BhP_10.13.016/1 tato vatsān adṛṣṭvaitya puline 'pi ca vatsapān<BR>
BhP_10.13.016/3 ubhāv api vane kṛṣṇo vicikāya samantataḥ<BR>
BhP_10.13.017/1 kvāpy adṛṣṭvāntar-vipine vatsān pālāṃś ca viśva-vit<BR>
BhP_10.13.017/3 sarvaṃ vidhi-kṛtaṃ kṛṣṇaḥ sahasāvajagāma ha<BR>
BhP_10.13.018/1 tataḥ kṛṣṇo mudaṃ kartuṃ tan-mātṝṇāṃ ca kasya ca<BR>
BhP_10.13.018/3 ubhayāyitam ātmānaṃ cakre viśva-kṛd īśvaraḥ<BR>
BhP_10.13.019/1 yāvad vatsapa-vatsakālpaka-vapur yāvat karāṅghry-ādikaṃ<BR>
BhP_10.13.019/2 yāvad yaṣṭi-viṣāṇa-veṇu-dala-śig yāvad vibhūṣāmbaram<BR>
BhP_10.13.019/3 yāvac chīla-guṇābhidhākṛti-vayo yāvad vihārādikaṃ<BR>
BhP_10.13.019/4 sarvaṃ viṣṇumayaṃ giro 'ṅga-vad ajaḥ sarva-svarūpo babhau<BR>
BhP_10.13.020/1 svayam ātmātma-govatsān prativāryātma-vatsapaiḥ<BR>
BhP_10.13.020/3 krīḍann ātma-vihāraiś ca sarvātmā prāviśad vrajam<BR>
BhP_10.13.021/1 tat-tad-vatsān pṛthaṅ nītvā tat-tad-goṣṭhe niveśya saḥ<BR>
BhP_10.13.021/3 tat-tad-ātmābhavad rājaṃs tat-tat-sadma praviṣṭavān<BR>
BhP_10.13.022/1 tan-mātaro veṇu-rava-tvarotthitā utthāpya dorbhiḥ parirabhya nirbharam<BR>
BhP_10.13.022/3 sneha-snuta-stanya-payaḥ-sudhāsavaṃ matvā paraṃ brahma sutān apāyayan<BR>
BhP_10.13.023/1 tato nṛponmardana-majja-lepanā- laṅkāra-rakṣā-tilakāśanādibhiḥ<BR>
BhP_10.13.023/3 saṃlālitaḥ svācaritaiḥ praharṣayan sāyaṃ gato yāma-yamena mādhavaḥ<BR>
BhP_10.13.024/1 gāvas tato goṣṭham upetya satvaraṃ huṅkāra-ghoṣaiḥ parihūta-saṅgatān<BR>
BhP_10.13.024/3 svakān svakān vatsatarān apāyayan muhur lihantyaḥ sravad audhasaṃ payaḥ<BR>
BhP_10.13.025/1 go-gopīnāṃ mātṛtāsminn āsīt snehardhikāṃ vinā<BR>
BhP_10.13.025/3 purovad āsv api hares tokatā māyayā vinā<BR>
BhP_10.13.026/1 vrajaukasāṃ sva-tokeṣu sneha-vally ābdam anvaham<BR>
BhP_10.13.026/3 śanair niḥsīma vavṛdhe yathā kṛṣṇe tv apūrvavat<BR>
BhP_10.13.027/1 ittham ātmātmanātmānaṃ vatsa-pāla-miṣeṇa saḥ<BR>
BhP_10.13.027/3 pālayan vatsapo varṣaṃ cikrīḍe vana-goṣṭhayoḥ<BR>
BhP_10.13.028/1 ekadā cārayan vatsān sa-rāmo vanam āviśat<BR>
BhP_10.13.028/3 pañca-ṣāsu tri-yāmāsu hāyanāpūraṇīṣv ajaḥ<BR>
BhP_10.13.029/1 tato vidūrāc carato gāvo vatsān upavrajam<BR>
BhP_10.13.029/3 govardhanādri-śirasi carantyo dadṛśus tṛṇam<BR>
BhP_10.13.030/1 dṛṣṭvātha tat-sneha-vaśo 'smṛtātmā sa go-vrajo 'tyātmapa-durga-mārgaḥ<BR>
BhP_10.13.030/3 dvi-pāt kakud-grīva udāsya-puccho 'gād dhuṅkṛtair āsru-payā javena<BR>
BhP_10.13.031/1 sametya gāvo 'dho vatsān vatsavatyo 'py apāyayan<BR>
BhP_10.13.031/3 gilantya iva cāṅgāni lihantyaḥ svaudhasaṃ payaḥ<BR>
BhP_10.13.032/1 gopās tad-rodhanāyāsa- maughya-lajjoru-manyunā<BR>
BhP_10.13.032/3 durgādhva-kṛcchrato 'bhyetya go-vatsair dadṛśuḥ sutān<BR>
BhP_10.13.033/1 tad-īkṣaṇotprema-rasāplutāśayā jātānurāgā gata-manyavo 'rbhakān<BR>
BhP_10.13.033/3 uduhya dorbhiḥ parirabhya mūrdhani ghrāṇair avāpuḥ paramāṃ mudaṃ te<BR>
BhP_10.13.034/1 tataḥ pravayaso gopās tokāśleṣa-sunirvṛtāḥ<BR>
BhP_10.13.034/3 kṛcchrāc chanair apagatās tad-anusmṛty-udaśravaḥ<BR>
BhP_10.13.035/1 vrajasya rāmaḥ premardher vīkṣyautkaṇṭhyam anukṣaṇam<BR>
BhP_10.13.035/3 mukta-staneṣv apatyeṣv apy ahetu-vid acintayat<BR>
BhP_10.13.036/1 kim etad adbhutam iva vāsudeve 'khilātmani<BR>
BhP_10.13.036/3 vrajasya sātmanas tokeṣv apūrvaṃ prema vardhate<BR>
BhP_10.13.037/1 keyaṃ vā kuta āyātā daivī vā nāry utāsurī<BR>
BhP_10.13.037/3 prāyo māyāstu me bhartur nānyā me 'pi vimohinī<BR>
BhP_10.13.038/1 iti sañcintya dāśārho vatsān sa-vayasān api<BR>
BhP_10.13.038/3 sarvān ācaṣṭa vaikuṇṭhaṃ cakṣuṣā vayunena saḥ<BR>
BhP_10.13.039/1 naite sureśā ṛṣayo na caite tvam eva bhāsīśa bhid-āśraye 'pi<BR>
BhP_10.13.039/3 sarvaṃ pṛthak tvaṃ nigamāt kathaṃ vadety uktena vṛttaṃ prabhuṇā balo 'vait<BR>
BhP_10.13.040/1 tāvad etyātmabhūr ātma- mānena truṭy-anehasā<BR>
BhP_10.13.040/3 purovad ābdaṃ krīḍantaṃ dadṛśe sa-kalaṃ harim<BR>
BhP_10.13.041/1 yāvanto gokule bālāḥ sa-vatsāḥ sarva eva hi<BR>
BhP_10.13.041/3 māyāśaye śayānā me nādyāpi punar utthitāḥ<BR>
BhP_10.13.042/1 ita ete 'tra kutratyā man-māyā-mohitetare<BR>
BhP_10.13.042/3 tāvanta eva tatrābdaṃ krīḍanto viṣṇunā samam<BR>
BhP_10.13.043/1 evam eteṣu bhedeṣu ciraṃ dhyātvā sa ātma-bhūḥ<BR>
BhP_10.13.043/3 satyāḥ ke katare neti jñātuṃ neṣṭe kathañcana<BR>
BhP_10.13.044/1 evaṃ sammohayan viṣṇuṃ vimohaṃ viśva-mohanam<BR>
BhP_10.13.044/3 svayaiva māyayājo 'pi svayam eva vimohitaḥ<BR>
BhP_10.13.045/1 tamyāṃ tamovan naihāraṃ khadyotārcir ivāhani<BR>
BhP_10.13.045/3 mahatītara-māyaiśyaṃ nihanty ātmani yuñjataḥ<BR>
BhP_10.13.046/1 tāvat sarve vatsa-pālāḥ paśyato 'jasya tat-kṣaṇāt<BR>
BhP_10.13.046/3 vyadṛśyanta ghana-śyāmāḥ pīta-kauśeya-vāsasaḥ<BR>
BhP_10.13.047/1 catur-bhujāḥ śaṅkha-cakra- gadā-rājīva-pāṇayaḥ<BR>
BhP_10.13.047/3 kirīṭinaḥ kuṇḍalino hāriṇo vana-mālinaḥ<BR>
BhP_10.13.048/1 śrīvatsāṅgada-do-ratna- kambu-kaṅkaṇa-pāṇayaḥ<BR>
BhP_10.13.048/3 nūpuraiḥ kaṭakair bhātāḥ kaṭi-sūtrāṅgulīyakaiḥ<BR>
BhP_10.13.049/1 āṅghri-mastakam āpūrṇās tulasī-nava-dāmabhiḥ<BR>
BhP_10.13.049/3 komalaiḥ sarva-gātreṣu bhūri-puṇyavad-arpitaiḥ<BR>
BhP_10.13.050/1 candrikā-viśada-smeraiḥ sāruṇāpāṅga-vīkṣitaiḥ<BR>
BhP_10.13.050/3 svakārthānām iva rajaḥ- sattvābhyāṃ sraṣṭṛ-pālakāḥ<BR>
BhP_10.13.051/1 ātmādi-stamba-paryantair mūrtimadbhiś carācaraiḥ<BR>
BhP_10.13.051/3 nṛtya-gītādy-anekārhaiḥ pṛthak pṛthag upāsitāḥ<BR>
BhP_10.13.052/1 aṇimādyair mahimabhir ajādyābhir vibhūtibhiḥ<BR>
BhP_10.13.052/3 catur-viṃśatibhis tattvaiḥ parītā mahad-ādibhiḥ<BR>
BhP_10.13.053/1 kāla-svabhāva-saṃskāra- kāma-karma-guṇādibhiḥ<BR>
BhP_10.13.053/3 sva-mahi-dhvasta-mahibhir mūrtimadbhir upāsitāḥ<BR>
BhP_10.13.054/1 satya-jñānānantānanda- mātraika-rasa-mūrtayaḥ<BR>
BhP_10.13.054/3 aspṛṣṭa-bhūri-māhātmyā api hy upaniṣad-dṛśām<BR>
BhP_10.13.055/1 evaṃ sakṛd dadarśājaḥ para-brahmātmano 'khilān<BR>
BhP_10.13.055/3 yasya bhāsā sarvam idaṃ vibhāti sa-carācaram<BR>
BhP_10.13.056/1 tato 'tikutukodvṛtya- stimitaikādaśendriyaḥ<BR>
BhP_10.13.056/3 tad-dhāmnābhūd ajas tūṣṇīṃ pūr-devy-antīva putrikā<BR>
BhP_10.13.057/1 itīreśe 'tarkye nija-mahimani sva-pramitike<BR>
BhP_10.13.057/2 paratrājāto 'tan-nirasana-mukha-brahmaka-mitau<BR>
BhP_10.13.057/3 anīśe 'pi draṣṭuṃ kim idam iti vā muhyati sati<BR>
BhP_10.13.057/4 cacchādājo jñātvā sapadi paramo 'jā-javanikām<BR>
BhP_10.13.058/1 tato 'rvāk pratilabdhākṣaḥ kaḥ paretavad utthitaḥ<BR>
BhP_10.13.058/3 kṛcchrād unmīlya vai dṛṣṭīr ācaṣṭedaṃ sahātmanā<BR>
BhP_10.13.059/1 sapady evābhitaḥ paśyan diśo 'paśyat puraḥ-sthitam<BR>
BhP_10.13.059/3 vṛndāvanaṃ janājīvya- drumākīrṇaṃ samā-priyam<BR>
BhP_10.13.060/1 yatra naisarga-durvairāḥ sahāsan nṛ-mṛgādayaḥ<BR>
BhP_10.13.060/3 mitrāṇīvājitāvāsa- druta-ruṭ-tarṣakādikam<BR>
BhP_10.13.061/1 tatrodvahat paśupa-vaṃśa-śiśutva-nāṭyaṃ<BR>
BhP_10.13.061/2 brahmādvayaṃ param anantam agādha-bodham<BR>
BhP_10.13.061/3 vatsān sakhīn iva purā parito vicinvad<BR>
BhP_10.13.061/4 ekaṃ sa-pāṇi-kavalaṃ parameṣṭhy acaṣṭa<BR>
BhP_10.13.062/1 dṛṣṭvā tvareṇa nija-dhoraṇato 'vatīrya<BR>
BhP_10.13.062/2 pṛthvyāṃ vapuḥ kanaka-daṇḍam ivābhipātya<BR>
BhP_10.13.062/3 spṛṣṭvā catur-mukuṭa-koṭibhir aṅghri-yugmaṃ<BR>
BhP_10.13.062/4 natvā mud-aśru-sujalair akṛtābhiṣekam<BR>
BhP_10.13.063/1 utthāyotthāya kṛṣṇasya cirasya pādayoḥ patan<BR>
BhP_10.13.063/3 āste mahitvaṃ prāg-dṛṣṭaṃ smṛtvā smṛtvā punaḥ punaḥ<BR>
BhP_10.13.064/1 śanair athotthāya vimṛjya locane mukundam udvīkṣya vinamra-kandharaḥ<BR>
BhP_10.13.064/3 kṛtāñjaliḥ praśrayavān samāhitaḥ sa-vepathur gadgadayailatelayā<BR>
BhP_10.14.001/0 śrī-brahmovāca<BR>
BhP_10.14.001/1 naumīḍya te 'bhra-vapuṣe taḍid-ambarāya<BR>
BhP_10.14.001/2 guñjāvataṃsa-paripiccha-lasan-mukhāya<BR>
BhP_10.14.001/3 vanya-sraje kavala-vetra-viṣāṇa-veṇu-<BR>
BhP_10.14.001/4 lakṣma-śriye mṛdu-pade paśupāṅgajāya<BR>
BhP_10.14.002/1 asyāpi deva vapuṣo mad-anugrahasya svecchā-mayasya na tu bhūta-mayasya ko 'pi<BR>
BhP_10.14.002/3 neśe mahi tv avasituṃ manasāntareṇa sākṣāt tavaiva kim utātma-sukhānubhūteḥ<BR>
BhP_10.14.003/1 jñāne prayāsam udapāsya namanta eva<BR>
BhP_10.14.003/2 jīvanti san-mukharitāṃ bhavadīya-vārtām<BR>
BhP_10.14.003/3 sthāne sthitāḥ śruti-gatāṃ tanu-vāṅ-manobhir<BR>
BhP_10.14.003/4 ye prāyaśo 'jita jito 'py asi tais tri-lokyām<BR>
BhP_10.14.004/1 śreyaḥ-sṛtiṃ bhaktim udasya te vibho<BR>
BhP_10.14.004/2 kliśyanti ye kevala-bodha-labdhaye<BR>
BhP_10.14.004/3 teṣām asau kleśala eva śiṣyate<BR>
BhP_10.14.004/4 nānyad yathā sthūla-tuṣāvaghātinām<BR>
BhP_10.14.005/1 pureha bhūman bahavo 'pi yoginas tvad-arpitehā nija-karma-labdhayā<BR>
BhP_10.14.005/3 vibudhya bhaktyaiva kathopanītayā prapedire 'ñjo 'cyuta te gatiṃ parām<BR>
BhP_10.14.006/1 tathāpi bhūman mahimāguṇasya te viboddhum arhaty amalāntar-ātmabhiḥ<BR>
BhP_10.14.006/3 avikriyāt svānubhavād arūpato hy ananya-bodhyātmatayā na cānyathā<BR>
BhP_10.14.007/1 guṇātmanas te 'pi guṇān vimātuṃ hitāvatīṛnasya ka īśire 'sya<BR>
BhP_10.14.007/3 kālena yair vā vimitāḥ su-kalpair bhū-pāṃśavaḥ khe mihikā dyu-bhāsaḥ<BR>
BhP_10.14.008/1 tat te 'nukampāṃ su-samīkṣamāṇo bhuñjāna evātma-kṛtaṃ vipākam<BR>
BhP_10.14.008/3 hṛd-vāg-vapurbhir vidadhan namas te jīveta yo mukti-pade sa dāya-bhāk<BR>
BhP_10.14.009/1 paśyeśa me 'nāryam ananta ādye parātmani tvayy api māyi-māyini<BR>
BhP_10.14.009/3 māyāṃ vitatyekṣitum ātma-vaibhavaṃ hy ahaṃ kiyān aiccham ivārcir agnau<BR>
BhP_10.14.010/1 ataḥ kṣamasvācyuta me rajo-bhuvo hy ajānatas tvat-pṛthag-īśa-māninaḥ<BR>
BhP_10.14.010/3 ajāvalepāndha-tamo-'ndha-cakṣuṣa eṣo 'nukampyo mayi nāthavān iti<BR>
BhP_10.14.011/1 kvāhaṃ tamo-mahad-ahaṃ-kha-carāgni-vār-bhū-<BR>
BhP_10.14.011/2 saṃveṣṭitāṇḍa-ghaṭa-sapta-vitasti-kāyaḥ<BR>
BhP_10.14.011/3 kvedṛg-vidhāvigaṇitāṇḍa-parāṇu-caryā-<BR>
BhP_10.14.011/4 vātādhva-roma-vivarasya ca te mahitvam<BR>
BhP_10.14.012/1 utkṣepaṇaṃ garbha-gatasya pādayoḥ kiṃ kalpate mātur adhokṣajāgase<BR>
BhP_10.14.012/3 kim asti-nāsti-vyapadeśa-bhūṣitaṃ tavāsti kukṣeḥ kiyad apy anantaḥ<BR>
BhP_10.14.013/1 jagat-trayāntodadhi-samplavode nārāyaṇasyodara-nābhi-nālāt<BR>
BhP_10.14.013/3 vinirgato 'jas tv iti vāṅ na vai mṛṣā kintv īśvara tvan na vinirgato 'smi<BR>
BhP_10.14.014/1 nārāyaṇas tvaṃ na hi sarva-dehinām ātmāsy adhīśākhila-loka-sākṣī<BR>
BhP_10.14.014/3 nārāyaṇo 'ṅgaṃ nara-bhū-jalāyanāt tac cāpi satyaṃ na tavaiva māyā<BR>
BhP_10.14.015/1 tac cej jala-sthaṃ tava saj jagad-vapuḥ<BR>
BhP_10.14.015/2 kiṃ me na dṛṣṭaṃ bhagavaṃs tadaiva<BR>
BhP_10.14.015/3 kiṃ vā su-dṛṣṭaṃ hṛdi me tadaiva<BR>
BhP_10.14.015/4 kiṃ no sapady eva punar vyadarśi<BR>
BhP_10.14.016/1 atraiva māyā-dhamanāvatāre hy asya prapañcasya bahiḥ sphuṭasya<BR>
BhP_10.14.016/3 kṛtsnasya cāntar jaṭhare jananyā māyātvam eva prakaṭī-kṛtaṃ te<BR>
BhP_10.14.017/1 yasya kukṣāv idaṃ sarvaṃ sātmaṃ bhāti yathā tathā<BR>
BhP_10.14.017/3 tat tvayy apīha tat sarvaṃ kim idaṃ māyayā vinā<BR>
BhP_10.14.018/1 adyaiva tvad ṛte 'sya kiṃ mama na te māyātvam ādarśitam<BR>
BhP_10.14.018/2 eko 'si prathamaṃ tato vraja-suhṛd-vatsāḥ samastā api<BR>
BhP_10.14.018/3 tāvanto 'si catur-bhujās tad akhilaiḥ sākaṃ mayopāsitās<BR>
BhP_10.14.018/4 tāvanty eva jaganty abhūs tad amitaṃ brahmādvayaṃ śiṣyate<BR>
BhP_10.14.019/1 ajānatāṃ tvat-padavīm anātmany ātmātmanā bhāsi vitatya māyām<BR>
BhP_10.14.019/3 sṛṣṭāv ivāhaṃ jagato vidhāna iva tvam eṣo 'nta iva trinetraḥ<BR>
BhP_10.14.020/1 sureṣv ṛṣiṣv īśa tathaiva nṛṣv api tiryakṣu yādaḥsv api te 'janasya<BR>
BhP_10.14.020/3 janmāsatāṃ durmada-nigrahāya prabho vidhātaḥ sad-anugrahāya ca<BR>
BhP_10.14.021/1 ko vetti bhūman bhagavan parātman yogeśvarotīr bhavatas tri-lokyām<BR>
BhP_10.14.021/3 kva vā kathaṃ vā kati vā kadeti vistārayan krīḍasi yoga-māyām<BR>
BhP_10.14.022/1 tasmād idaṃ jagad aśeṣam asat-svarūpaṃ<BR>
BhP_10.14.022/2 svapnābham asta-dhiṣaṇaṃ puru-duḥkha-duḥkham<BR>
BhP_10.14.022/3 tvayy eva nitya-sukha-bodha-tanāv anante<BR>
BhP_10.14.022/4 māyāta udyad api yat sad ivāvabhāti<BR>
BhP_10.14.023/1 ekas tvam ātmā puruṣaḥ purāṇaḥ satyaḥ svayaṃ-jyotir ananta ādyaḥ<BR>
BhP_10.14.023/3 nityo 'kṣaro 'jasra-sukho nirañjanaḥ pūrṇādvayo mukta upādhito 'mṛtaḥ<BR>
BhP_10.14.024/1 evaṃ-vidhaṃ tvāṃ sakalātmanām api svātmānam ātmātmatayā vicakṣate<BR>
BhP_10.14.024/3 gurv-arka-labdhopaniṣat-sucakṣuṣā ye te tarantīva bhavānṛtāmbudhim<BR>
BhP_10.14.025/1 ātmānam evātmatayāvijānatāṃ tenaiva jātaṃ nikhilaṃ prapañcitam<BR>
BhP_10.14.025/3 jñānena bhūyo 'pi ca tat pralīyate rajjvām aher bhoga-bhavābhavau yathā<BR>
BhP_10.14.026/1 ajñāna-saṃjñau bhava-bandha-mokṣau dvau nāma nānyau sta ṛta-jña-bhāvāt<BR>
BhP_10.14.026/3 ajasra-city ātmani kevale pare vicāryamāṇe taraṇāv ivāhanī<BR>
BhP_10.14.027/1 tvām ātmānaṃ paraṃ matvā param ātmānam eva ca<BR>
BhP_10.14.027/3 ātmā punar bahir mṛgya aho 'jña-janatājñatā<BR>
BhP_10.14.028/1 antar-bhave 'nanta bhavantam eva hy atat tyajanto mṛgayanti santaḥ<BR>
BhP_10.14.028/3 asantam apy anty ahim antareṇa santaṃ guṇaṃ taṃ kim u yanti santaḥ<BR>
BhP_10.14.029/1 athāpi te deva padāmbuja-dvaya- prasāda-leśānugṛhīta eva hi<BR>
BhP_10.14.029/3 jānāti tattvaṃ bhagavan-mahimno na cānya eko 'pi ciraṃ vicinvan<BR>
BhP_10.14.030/1 tad astu me nātha sa bhūri-bhāgo bhave 'tra vānyatra tu vā tiraścām<BR>
BhP_10.14.030/3 yenāham eko 'pi bhavaj-janānāṃ bhūtvā niṣeve tava pāda-pallavam<BR>
BhP_10.14.031/1 aho 'ti-dhanyā vraja-go-ramaṇyaḥ stanyāmṛtaṃ pītam atīva te mudā<BR>
BhP_10.14.031/3 yāsāṃ vibho vatsatarātmajātmanā yat-tṛptaye 'dyāpi na cālam adhvarāḥ<BR>
BhP_10.14.032/1 aho bhāgyam aho bhāgyaṃ nanda-gopa-vrajaukasām<BR>
BhP_10.14.032/3 yan-mitraṃ paramānandaṃ pūrṇaṃ brahma sanātanam<BR>
BhP_10.14.033/1 eṣāṃ tu bhāgya-mahimācyuta tāvad āstām<BR>
BhP_10.14.033/2 ekādaśaiva hi vayaṃ bata bhūri-bhāgāḥ<BR>
BhP_10.14.033/3 etad-dhṛṣīka-caṣakair asakṛt pibāmaḥ<BR>
BhP_10.14.033/4 śarvādayo 'ṅghry-udaja-madhv-amṛtāsavaṃ te<BR>
BhP_10.14.034/1 tad bhūri-bhāgyam iha janma kim apy aṭavyāṃ<BR>
BhP_10.14.034/2 yad gokule 'pi katamāṅghri-rajo-'bhiṣekam<BR>
BhP_10.14.034/3 yaj-jīvitaṃ tu nikhilaṃ bhagavān mukundas<BR>
BhP_10.14.034/4 tv adyāpi yat-pada-rajaḥ śruti-mṛgyam eva<BR>
BhP_10.14.035/1 eṣāṃ ghoṣa-nivāsinām uta bhavān kiṃ deva rāteti naś<BR>
BhP_10.14.035/2 ceto viśva-phalāt phalaṃ tvad-aparaṃ kutrāpy ayan muhyati<BR>
BhP_10.14.035/3 sad-veṣād iva pūtanāpi sa-kulā tvām eva devāpitā<BR>
BhP_10.14.035/4 yad-dhāmārtha-suhṛt-priyātma-tanaya-prāṇāśayās tvat-kṛte<BR>
BhP_10.14.036/1 tāvad rāgādayaḥ stenās tāvat kārā-gṛhaṃ gṛham<BR>
BhP_10.14.036/3 tāvan moho 'ṅghri-nigaḍo yāvat kṛṣṇa na te janāḥ<BR>
BhP_10.14.037/1 prapañcaṃ niṣprapañco 'pi viḍambayasi bhū-tale<BR>
BhP_10.14.037/3 prapanna-janatānanda- sandohaṃ prathituṃ prabho<BR>
BhP_10.14.038/1 jānanta eva jānantu kiṃ bahūktyā na me prabho<BR>
BhP_10.14.038/3 manaso vapuṣo vāco vaibhavaṃ tava go-caraḥ<BR>
BhP_10.14.039/1 anujānīhi māṃ kṛṣṇa sarvaṃ tvaṃ vetsi sarva-dṛk<BR>
BhP_10.14.039/3 tvam eva jagatāṃ nātho jagad etat tavārpitam<BR>
BhP_10.14.040/1 śrī-kṛṣṇa vṛṣṇi-kula-puṣkara-joṣa-dāyin<BR>
BhP_10.14.040/2 kṣmā-nirjara-dvija-paśūdadhi-vṛddhi-kārin<BR>
BhP_10.14.040/3 uddharma-śārvara-hara kṣiti-rākṣasa-dhrug<BR>
BhP_10.14.040/4 ā-kalpam ārkam arhan bhagavan namas te<BR>
BhP_10.14.041/0 śrī-śuka uvāca<BR>
BhP_10.14.041/1 ity abhiṣṭūya bhūmānaṃ triḥ parikramya pādayoḥ<BR>
BhP_10.14.041/3 natvābhīṣṭaṃ jagad-dhātā sva-dhāma pratyapadyata<BR>
BhP_10.14.042/1 tato 'nujñāpya bhagavān sva-bhuvaṃ prāg avasthitān<BR>
BhP_10.14.042/3 vatsān pulinam āninye yathā-pūrva-sakhaṃ svakam<BR>
BhP_10.14.043/1 ekasminn api yāte 'bde prāṇeśaṃ cāntarātmanaḥ<BR>
BhP_10.14.043/3 kṛṣṇa-māyāhatā rājan kṣaṇārdhaṃ menire 'rbhakāḥ<BR>
BhP_10.14.044/1 kiṃ kiṃ na vismarantīha māyā-mohita-cetasaḥ<BR>
BhP_10.14.044/3 yan-mohitaṃ jagat sarvam abhīkṣṇaṃ vismṛtātmakam<BR>
BhP_10.14.045/1 ūcuś ca suhṛdaḥ kṛṣṇaṃ sv-āgataṃ te 'ti-raṃhasā<BR>
BhP_10.14.045/3 naiko 'py abhoji kavala ehītaḥ sādhu bhujyatām<BR>
BhP_10.14.046/1 tato hasan hṛṣīkeśo 'bhyavahṛtya sahārbhakaiḥ<BR>
BhP_10.14.046/3 darśayaṃś carmājagaraṃ nyavartata vanād vrajam<BR>
BhP_10.14.047/1 barha-prasūna-vana-dhātu-vicitritāṅgaḥ<BR>
BhP_10.14.047/2 proddāma-veṇu-dala-śṛṅga-ravotsavāḍhyaḥ<BR>
BhP_10.14.047/3 vatsān gṛṇann anuga-gīta-pavitra-kīrtir<BR>
BhP_10.14.047/4 gopī-dṛg-utsava-dṛśiḥ praviveśa goṣṭham<BR>
BhP_10.14.048/1 adyānena mahā-vyālo yaśodā-nanda-sūnunā<BR>
BhP_10.14.048/3 hato 'vitā vayaṃ cāsmād iti bālā vraje jaguḥ<BR>
BhP_10.14.049/0 śrī-rājovāca<BR>
BhP_10.14.049/1 brahman parodbhave kṛṣṇe iyān premā kathaṃ bhavet<BR>
BhP_10.14.049/3 yo 'bhūta-pūrvas tokeṣu svodbhaveṣv api kathyatām<BR>
BhP_10.14.050/0 śrī-śuka uvāca<BR>
BhP_10.14.050/1 sarveṣām api bhūtānāṃ nṛpa svātmaiva vallabhaḥ<BR>
BhP_10.14.050/3 itare 'patya-vittādyās tad-vallabhatayaiva hi<BR>
BhP_10.14.051/1 tad rājendra yathā snehaḥ sva-svakātmani dehinām<BR>
BhP_10.14.051/3 na tathā mamatālambi- putra-vitta-gṛhādiṣu<BR>
BhP_10.14.052/1 dehātma-vādināṃ puṃsām api rājanya-sattama<BR>
BhP_10.14.052/3 yathā dehaḥ priyatamas tathā na hy anu ye ca tam<BR>
BhP_10.14.053/1 deho 'pi mamatā-bhāk cet tarhy asau nātma-vat priyaḥ<BR>
BhP_10.14.053/3 yaj jīryaty api dehe 'smin jīvitāśā balīyasī<BR>
BhP_10.14.054/1 tasmāt priyatamaḥ svātmā sarveṣām api dehinām<BR>
BhP_10.14.054/3 tad-artham eva sakalaṃ jagad etac carācaram<BR>
BhP_10.14.055/1 kṛṣṇam enam avehi tvam ātmānam akhilātmanām<BR>
BhP_10.14.055/3 jagad-dhitāya so 'py atra dehīvābhāti māyayā<BR>
BhP_10.14.056/1 vastuto jānatām atra kṛṣṇaṃ sthāsnu cariṣṇu ca<BR>
BhP_10.14.056/3 bhagavad-rūpam akhilaṃ nānyad vastv iha kiñcana<BR>
BhP_10.14.057/1 sarveṣām api vastūnāṃ bhāvārtho bhavati sthitaḥ<BR>
BhP_10.14.057/3 tasyāpi bhagavān kṛṣṇaḥ kim atad vastu rūpyatām<BR>
BhP_10.14.058/1 samāśritā ye pada-pallava-plavaṃ mahat-padaṃ puṇya-yaśo murāreḥ<BR>
BhP_10.14.058/3 bhavāmbudhir vatsa-padaṃ paraṃ padaṃ padaṃ padaṃ yad vipadāṃ na teṣām<BR>
BhP_10.14.059/1 etat te sarvam ākhyātaṃ yat pṛṣṭo 'ham iha tvayā<BR>
BhP_10.14.059/3 tat kaumāre hari-kṛtaṃ paugaṇḍe parikīrtitam<BR>
BhP_10.14.060/1 etat suhṛdbhiś caritaṃ murārer aghārdanaṃ śādvala-jemanaṃ ca<BR>
BhP_10.14.060/3 vyaktetarad rūpam ajorv-abhiṣṭavaṃ śṛṇvan gṛṇann eti naro 'khilārthān<BR>
BhP_10.14.061/1 evaṃ vihāraiḥ kaumāraiḥ kaumāraṃ jahatur vraje<BR>
BhP_10.14.061/3 nilāyanaiḥ setu-bandhair markaṭotplavanādibhiḥ<BR>
BhP_10.15.001/0 śrī-śuka uvāca<BR>
BhP_10.15.001/1 tataś ca paugaṇḍa-vayaḥ-śrītau vraje<BR>
BhP_10.15.001/2 babhūvatus tau paśu-pāla-sammatau<BR>
BhP_10.15.001/3 gāś cārayantau sakhibhiḥ samaṃ padair<BR>
BhP_10.15.001/4 vṛndāvanaṃ puṇyam atīva cakratuḥ<BR>
BhP_10.15.002/1 tan mādhavo veṇum udīrayan vṛto gopair gṛṇadbhiḥ sva-yaśo balānvitaḥ<BR>
BhP_10.15.002/3 paśūn puraskṛtya paśavyam āviśad vihartu-kāmaḥ kusumākaraṃ vanam<BR>
BhP_10.15.003/1 tan mañju-ghoṣāli-mṛga-dvijākulaṃ mahan-manaḥ-prakhya-payaḥ-sarasvatā<BR>
BhP_10.15.003/3 vātena juṣṭaṃ śata-patra-gandhinā nirīkṣya rantuṃ bhagavān mano dadhe<BR>
BhP_10.15.004/1 sa tatra tatrāruṇa-pallava-śriyā phala-prasūnoru-bhareṇa pādayoḥ<BR>
BhP_10.15.004/3 spṛśac chikhān vīkṣya vanaspatīn mudā smayann ivāhāgra-jam ādi-pūruṣaḥ<BR>
BhP_10.15.005/0 śrī-bhagavān uvāca<BR>
BhP_10.15.005/1 aho amī deva-varāmarārcitaṃ pādāmbujaṃ te sumanaḥ-phalārhaṇam<BR>
BhP_10.15.005/3 namanty upādāya śikhābhir ātmanas tamo-'pahatyai taru-janma yat-kṛtam<BR>
BhP_10.15.006/1 ete 'linas tava yaśo 'khila-loka-tīrthaṃ<BR>
BhP_10.15.006/2 gāyanta ādi-puruṣānupathaṃ bhajante<BR>
BhP_10.15.006/3 prāyo amī muni-gaṇā bhavadīya-mukhyā<BR>
BhP_10.15.006/4 gūḍhaṃ vane 'pi na jahaty anaghātma-daivam<BR>
BhP_10.15.007/1 nṛtyanty amī śikhina īḍya mudā hariṇyaḥ<BR>
BhP_10.15.007/2 kurvanti gopya iva te priyam īkṣaṇena<BR>
BhP_10.15.007/3 sūktaiś ca kokila-gaṇā gṛham āgatāya<BR>
BhP_10.15.007/4 dhanyā vanaukasa iyān hi satāṃ nisargaḥ<BR>
BhP_10.15.008/1 dhanyeyam adya dharaṇī tṛṇa-vīrudhas tvat-<BR>
BhP_10.15.008/2 pāda-spṛśo druma-latāḥ karajābhimṛṣṭāḥ<BR>
BhP_10.15.008/3 nadyo 'drayaḥ khaga-mṛgāḥ sadayāvalokair<BR>
BhP_10.15.008/4 gopyo 'ntareṇa bhujayor api yat-spṛhā śrīḥ<BR>
BhP_10.15.009/0 śrī-śuka uvāca<BR>
BhP_10.15.009/1 evaṃ vṛndāvanaṃ śrīmat kṛṣṇaḥ prīta-manāḥ paśūn<BR>
BhP_10.15.009/3 reme sañcārayann adreḥ sarid-rodhaḥsu sānugaḥ<BR>
BhP_10.15.010/1 kvacid gāyati gāyatsu madāndhāliṣv anuvrataiḥ<BR>
BhP_10.15.010/3 upagīyamāna-caritaḥ pathi saṅkarṣaṇānvitaḥ<BR>
BhP_10.15.011/1 anujalpati jalpantaṃ kala-vākyaiḥ śukaṃ kvacit<BR>
BhP_10.15.011/3 kvacit sa-valgu kūjantam anukūjati kokilam<BR>
BhP_10.15.011/5 kvacic ca kāla-haṃsānām anukūjati kūjitam<BR>
BhP_10.15.011/7 abhinṛtyati nṛtyantaṃ barhiṇaṃ hāsayan kvacit<BR>
BhP_10.15.012/1 megha-gambhīrayā vācā nāmabhir dūra-gān paśūn<BR>
BhP_10.15.012/3 kvacid āhvayati prītyā go-gopāla-manojñayā<BR>
BhP_10.15.013/1 cakora-krauñca-cakrāhva- bhāradvājāṃś ca barhiṇaḥ<BR>
BhP_10.15.013/3 anurauti sma sattvānāṃ bhīta-vad vyāghra-siṃhayoḥ<BR>
BhP_10.15.014/1 kvacit krīḍā-pariśrāntaṃ gopotsaṅgopabarhaṇam<BR>
BhP_10.15.014/3 svayaṃ viśramayaty āryaṃ pāda-saṃvāhanādibhiḥ<BR>
BhP_10.15.015/1 nṛtyato gāyataḥ kvāpi valgato yudhyato mithaḥ<BR>
BhP_10.15.015/3 gṛhīta-hastau gopālān hasantau praśaśaṃsatuḥ<BR>
BhP_10.15.016/1 kvacit pallava-talpeṣu niyuddha-śrama-karśitaḥ<BR>
BhP_10.15.016/3 vṛkṣa-mūlāśrayaḥ śete gopotsaṅgopabarhaṇaḥ<BR>
BhP_10.15.017/1 pāda-saṃvāhanaṃ cakruḥ kecit tasya mahātmanaḥ<BR>
BhP_10.15.017/3 apare hata-pāpmāno vyajanaiḥ samavījayan<BR>
BhP_10.15.018/1 anye tad-anurūpāṇi manojñāni mahātmanaḥ<BR>
BhP_10.15.018/3 gāyanti sma mahā-rāja sneha-klinna-dhiyaḥ śanaiḥ<BR>
BhP_10.15.019/1 evaṃ nigūḍhātma-gatiḥ sva-māyayā gopātmajatvaṃ caritair viḍambayan<BR>
BhP_10.15.019/3 reme ramā-lālita-pāda-pallavo grāmyaiḥ samaṃ grāmya-vad īśa-ceṣṭitaḥ<BR>
BhP_10.15.020/1 śrīdāmā nāma gopālo rāma-keśavayoḥ sakhā<BR>
BhP_10.15.020/3 subala-stokakṛṣṇādyā gopāḥ premṇedam abruvan<BR>
BhP_10.15.021/1 rāma rāma mahā-bāho kṛṣṇa duṣṭa-nibarhaṇa<BR>
BhP_10.15.021/3 ito 'vidūre su-mahad vanaṃ tālāli-saṅkulam<BR>
BhP_10.15.022/1 phalāni tatra bhūrīṇi patanti patitāni ca<BR>
BhP_10.15.022/3 santi kintv avaruddhāni dhenukena durātmanā<BR>
BhP_10.15.023/1 so 'ti-vīryo 'suro rāma he kṛṣṇa khara-rūpa-dhṛk<BR>
BhP_10.15.023/3 ātma-tulya-balair anyair jñātibhir bahubhir vṛtaḥ<BR>
BhP_10.15.024/1 tasmāt kṛta-narāhārād bhītair nṛbhir amitra-han<BR>
BhP_10.15.024/3 na sevyate paśu-gaṇaiḥ pakṣi-saṅghair vivarjitam<BR>
BhP_10.15.025/1 vidyante 'bhukta-pūrvāṇi phalāni surabhīṇi ca<BR>
BhP_10.15.025/3 eṣa vai surabhir gandho viṣūcīno 'vagṛhyate<BR>
BhP_10.15.026/1 prayaccha tāni naḥ kṛṣṇa gandha-lobhita-cetasām<BR>
BhP_10.15.026/3 vāñchāsti mahatī rāma gamyatāṃ yadi rocate<BR>
BhP_10.15.027/1 evaṃ suhṛd-vacaḥ śrutvā suhṛt-priya-cikīrṣayā<BR>
BhP_10.15.027/3 prahasya jagmatur gopair vṛtau tālavanaṃ prabhū<BR>
BhP_10.15.028/1 balaḥ praviśya bāhubhyāṃ tālān samparikampayan<BR>
BhP_10.15.028/3 phalāni pātayām āsa mataṅ-gaja ivaujasā<BR>
BhP_10.15.029/1 phalānāṃ patatāṃ śabdaṃ niśamyāsura-rāsabhaḥ<BR>
BhP_10.15.029/3 abhyadhāvat kṣiti-talaṃ sa-nagaṃ parikampayan<BR>
BhP_10.15.030/1 sametya tarasā pratyag dvābhyāṃ padbhyāṃ balaṃ balī<BR>
BhP_10.15.030/3 nihatyorasi kā-śabdaṃ muñcan paryasarat khalaḥ<BR>
BhP_10.15.031/1 punar āsādya saṃrabdha upakroṣṭā parāk sthitaḥ<BR>
BhP_10.15.031/3 caraṇāv aparau rājan balāya prākṣipad ruṣā<BR>
BhP_10.15.032/1 sa taṃ gṛhītvā prapador bhrāmayitvaika-pāṇinā<BR>
BhP_10.15.032/3 cikṣepa tṛṇa-rājāgre bhrāmaṇa-tyakta-jīvitam<BR>
BhP_10.15.033/1 tenāhato mahā-tālo vepamāno bṛhac-chirāḥ<BR>
BhP_10.15.033/3 pārśva-sthaṃ kampayan bhagnaḥ sa cānyaṃ so 'pi cāparam<BR>
BhP_10.15.034/1 balasya līlayotsṛṣṭa- khara-deha-hatāhatāḥ<BR>
BhP_10.15.034/3 tālāś cakampire sarve mahā-vāteritā iva<BR>
BhP_10.15.035/1 naitac citraṃ bhagavati hy anante jagad-īśvare<BR>
BhP_10.15.035/3 ota-protam idaṃ yasmiṃs tantuṣv aṅga yathā paṭaḥ<BR>
BhP_10.15.036/1 tataḥ kṛṣṇaṃ ca rāmaṃ ca jñātayo dhenukasya ye<BR>
BhP_10.15.036/3 kroṣṭāro 'bhyadravan sarve saṃrabdhā hata-bāndhavāḥ<BR>
BhP_10.15.037/1 tāṃs tān āpatataḥ kṛṣṇo rāmaś ca nṛpa līlayā<BR>
BhP_10.15.037/3 gṛhīta-paścāc-caraṇān prāhiṇot tṛṇa-rājasu<BR>
BhP_10.15.038/1 phala-prakara-saṅkīrṇaṃ daitya-dehair gatāsubhiḥ<BR>
BhP_10.15.038/3 rarāja bhūḥ sa-tālāgrair ghanair iva nabhas-talam<BR>
BhP_10.15.039/1 tayos tat su-mahat karma niśamya vibudhādayaḥ<BR>
BhP_10.15.039/3 mumucuḥ puṣpa-varṣāṇi cakrur vādyāni tuṣṭuvuḥ<BR>
BhP_10.15.040/1 atha tāla-phalāny ādan manuṣyā gata-sādhvasāḥ<BR>
BhP_10.15.040/3 tṛṇaṃ ca paśavaś cerur hata-dhenuka-kānane<BR>
BhP_10.15.041/1 kṛṣṇaḥ kamala-patrākṣaḥ puṇya-śravaṇa-kīrtanaḥ<BR>
BhP_10.15.041/3 stūyamāno 'nugair gopaiḥ sāgrajo vrajam āvrajat<BR>
BhP_10.15.042/1 taṃ gorajaś-churita-kuntala-baddha-barha-<BR>
BhP_10.15.042/2 vanya-prasūna-rucirekṣaṇa-cāru-hāsam<BR>
BhP_10.15.042/3 veṇum kvaṇantam anugair upagīta-kīrtiṃ<BR>
BhP_10.15.042/4 gopyo didṛkṣita-dṛśo 'bhyagaman sametāḥ<BR>
BhP_10.15.043/1 pītvā mukunda-mukha-sāragham akṣi-bhṛṅgais<BR>
BhP_10.15.043/2 tāpaṃ jahur viraha-jaṃ vraja-yoṣito 'hni<BR>
BhP_10.15.043/3 tat sat-kṛtiṃ samadhigamya viveśa goṣṭhaṃ<BR>
BhP_10.15.043/4 savrīḍa-hāsa-vinayaṃ yad apāṅga-mokṣam<BR>
BhP_10.15.044/1 tayor yaśodā-rohiṇyau putrayoḥ putra-vatsale<BR>
BhP_10.15.044/3 yathā-kāmaṃ yathā-kālaṃ vyadhattāṃ paramāśiṣaḥ<BR>
BhP_10.15.045/1 gatādhvāna-śramau tatra majjanonmardanādibhiḥ<BR>
BhP_10.15.045/3 nīvīṃ vasitvā rucirāṃ divya-srag-gandha-maṇḍitau<BR>
BhP_10.15.046/1 janany-upahṛtaṃ prāśya svādy annam upalālitau<BR>
BhP_10.15.046/3 saṃviśya vara-śayyāyāṃ sukhaṃ suṣupatur vraje<BR>
BhP_10.15.047/1 evaṃ sa bhagavān kṛṣṇo vṛndāvana-caraḥ kvacit<BR>
BhP_10.15.047/3 yayau rāmam ṛte rājan kālindīṃ sakhibhir vṛtaḥ<BR>
BhP_10.15.048/1 atha gāvaś ca gopāś ca nidāghātapa-pīḍitāḥ<BR>
BhP_10.15.048/3 duṣṭaṃ jalaṃ papus tasyās tṛṣṇārtā viṣa-dūṣitam<BR>
BhP_10.15.049/1 viṣāmbhas tad upaspṛśya daivopahata-cetasaḥ<BR>
BhP_10.15.049/3 nipetur vyasavaḥ sarve salilānte kurūdvaha<BR>
BhP_10.15.050/1 vīkṣya tān vai tathā-bhūtān kṛṣṇo yogeśvareśvaraḥ<BR>
BhP_10.15.050/3 īkṣayāmṛta-varṣiṇyā sva-nāthān samajīvayat<BR>
BhP_10.15.051/1 te sampratīta-smṛtayaḥ samutthāya jalāntikāt<BR>
BhP_10.15.051/3 āsan su-vismitāḥ sarve vīkṣamāṇāḥ parasparam<BR>
BhP_10.15.052/1 anvamaṃsata tad rājan govindānugrahekṣitam<BR>
BhP_10.15.052/3 pītvā viṣaṃ paretasya punar utthānam ātmanaḥ<BR>
BhP_10.16.001/0 śrī-śuka uvāca<BR>
BhP_10.16.001/1 vilokya dūṣitāṃ kṛṣṇāṃ kṛṣṇaḥ kṛṣṇāhinā vibhuḥ<BR>
BhP_10.16.001/3 tasyā viśuddhim anvicchan sarpaṃ tam udavāsayat<BR>
BhP_10.16.002/0 śrī-rājovāca<BR>
BhP_10.16.002/1 katham antar-jale 'gādhe nyagṛhṇād bhagavān ahim<BR>
BhP_10.16.002/3 sa vai bahu-yugāvāsaṃ yathāsīd vipra kathyatām<BR>
BhP_10.16.003/1 brahman bhagavatas tasya bhūmnaḥ svacchanda-vartinaḥ<BR>
BhP_10.16.003/3 gopālodāra-caritaṃ kas tṛpyetāmṛtaṃ juṣan<BR>
BhP_10.16.004/0 śrī-śuka uvāca<BR>
BhP_10.16.004/1 kālindyāṃ kāliyasyāsīd hradaḥ kaścid viṣāgninā<BR>
BhP_10.16.004/3 śrapyamāṇa-payā yasmin patanty upari-gāḥ khagāḥ<BR>
BhP_10.16.005/1 vipruṣmatā viṣadormi- mārutenābhimarśitāḥ<BR>
BhP_10.16.005/3 mriyante tīra-gā yasya prāṇinaḥ sthira-jaṅgamāḥ<BR>
BhP_10.16.006/1 taṃ caṇḍa-vega-viṣa-vīryam avekṣya tena<BR>
BhP_10.16.006/2 duṣṭāṃ nadīṃ ca khala-saṃyamanāvatāraḥ<BR>
BhP_10.16.006/3 kṛṣṇaḥ kadambam adhiruhya tato 'ti-tuṅgam<BR>
BhP_10.16.006/4 āsphoṭya gāḍha-raśano nyapatad viṣode<BR>
BhP_10.16.007/1 sarpa-hradaḥ puruṣa-sāra-nipāta-vega-<BR>
BhP_10.16.007/2 saṅkṣobhitoraga-viṣocchvasitāmbu-rāśiḥ<BR>
BhP_10.16.007/3 paryak pluto viṣa-kaṣāya-bibhīṣaṇormir<BR>
BhP_10.16.007/4 dhāvan dhanuḥ-śatam ananta-balasya kiṃ tat<BR>
BhP_10.16.008/1 tasya hrade viharato bhuja-daṇḍa-ghūrṇa-<BR>
BhP_10.16.008/2 vār-ghoṣam aṅga vara-vāraṇa-vikramasya<BR>
BhP_10.16.008/3 āśrutya tat sva-sadanābhibhavaṃ nirīkṣya<BR>
BhP_10.16.008/4 cakṣuḥ-śravāḥ samasarat tad amṛṣyamāṇaḥ<BR>
BhP_10.16.009/1 taṃ prekṣaṇīya-sukumāra-ghanāvadātaṃ<BR>
BhP_10.16.009/2 śrīvatsa-pīta-vasanaṃ smita-sundarāsyam<BR>
BhP_10.16.009/3 krīḍantam apratibhayaṃ kamalodarāṅghriṃ<BR>
BhP_10.16.009/4 sandaśya marmasu ruṣā bhujayā cachāda<BR>
BhP_10.16.010/1 taṃ nāga-bhoga-parivītam adṛṣṭa-ceṣṭam<BR>
BhP_10.16.010/2 ālokya tat-priya-sakhāḥ paśupā bhṛśārtāḥ<BR>
BhP_10.16.010/3 kṛṣṇe 'rpitātma-suhṛd-artha-kalatra-kāmā<BR>
BhP_10.16.010/4 duḥkhānuśoka-bhaya-mūḍha-dhiyo nipetuḥ<BR>
BhP_10.16.011/1 gāvo vṛṣā vatsataryaḥ krandamānāḥ su-duḥkhitāḥ<BR>
BhP_10.16.011/3 kṛṣṇe nyastekṣaṇā bhītā rudantya iva tasthire<BR>
BhP_10.16.012/1 atha vraje mahotpātās tri-vidhā hy ati-dāruṇāḥ<BR>
BhP_10.16.012/3 utpetur bhuvi divy ātmany āsanna-bhaya-śaṃsinaḥ<BR>
BhP_10.16.013/1 tān ālakṣya bhayodvignā gopā nanda-purogamāḥ<BR>
BhP_10.16.013/3 vinā rāmeṇa gāḥ kṛṣṇaṃ jñātvā cārayituṃ gatam<BR>
BhP_10.16.014/1 tair durnimittair nidhanaṃ matvā prāptam atad-vidaḥ<BR>
BhP_10.16.014/3 tat-prāṇās tan-manaskās te duḥkha-śoka-bhayāturāḥ<BR>
BhP_10.16.015/1 ā-bāla-vṛddha-vanitāḥ sarve 'ṅga paśu-vṛttayaḥ<BR>
BhP_10.16.015/3 nirjagmur gokulād dīnāḥ kṛṣṇa-darśana-lālasāḥ<BR>
BhP_10.16.016/1 tāṃs tathā kātarān vīkṣya bhagavān mādhavo balaḥ<BR>
BhP_10.16.016/3 prahasya kiñcin novāca prabhāva-jño 'nujasya saḥ<BR>
BhP_10.16.017/1 te 'nveṣamāṇā dayitaṃ kṛṣṇaṃ sūcitayā padaiḥ<BR>
BhP_10.16.017/3 bhagaval-lakṣaṇair jagmuḥ padavyā yamunā-taṭam<BR>
BhP_10.16.018/1 te tatra tatrābja-yavāṅkuśāśani- dhvajopapannāni padāni viś-pateḥ<BR>
BhP_10.16.018/3 mārge gavām anya-padāntarāntare nirīkṣamāṇā yayur aṅga satvarāḥ<BR>
BhP_10.16.019/1 antar hrade bhujaga-bhoga-parītam ārāt<BR>
BhP_10.16.019/2 kṛṣṇaṃ nirīham upalabhya jalāśayānte<BR>
BhP_10.16.019/3 gopāṃś ca mūḍha-dhiṣaṇān paritaḥ paśūṃś ca<BR>
BhP_10.16.019/4 saṅkrandataḥ parama-kaśmalam āpur ārtāḥ<BR>
BhP_10.16.020/1 gopyo 'nurakta-manaso bhagavaty anante<BR>
BhP_10.16.020/2 tat-sauhṛda-smita-viloka-giraḥ smarantyaḥ<BR>
BhP_10.16.020/3 graste 'hinā priyatame bhṛśa-duḥkha-taptāḥ<BR>
BhP_10.16.020/4 śūnyaṃ priya-vyatihṛtaṃ dadṛśus tri-lokam<BR>
BhP_10.16.021/1 tāḥ kṛṣṇa-mātaram apatyam anupraviṣṭāṃ<BR>
BhP_10.16.021/2 tulya-vyathāḥ samanugṛhya śucaḥ sravantyaḥ<BR>
BhP_10.16.021/3 tās tā vraja-priya-kathāḥ kathayantya āsan<BR>
BhP_10.16.021/4 kṛṣṇānane 'rpita-dṛśo mṛtaka-pratīkāḥ<BR>
BhP_10.16.022/1 kṛṣṇa-prāṇān nirviśato nandādīn vīkṣya taṃ hradam<BR>
BhP_10.16.022/3 pratyaṣedhat sa bhagavān rāmaḥ kṛṣṇānubhāva-vit<BR>
BhP_10.16.023/1 ittham sva-gokulam ananya-gatiṃ nirīkṣya<BR>
BhP_10.16.023/2 sa-strī-kumāram ati-duḥkhitam ātma-hetoḥ<BR>
BhP_10.16.023/3 ājñāya martya-padavīm anuvartamānaḥ<BR>
BhP_10.16.023/4 sthitvā muhūrtam udatiṣṭhad uraṅga-bandhāt<BR>
BhP_10.16.024/1 tat-prathyamāna-vapuṣā vyathitātma-bhogas<BR>
BhP_10.16.024/2 tyaktvonnamayya kupitaḥ sva-phaṇān bhujaṅgaḥ<BR>
BhP_10.16.024/3 tasthau śvasañ chvasana-randhra-viṣāmbarīṣa-<BR>
BhP_10.16.024/4 stabdhekṣaṇolmuka-mukho harim īkṣamāṇaḥ<BR>
BhP_10.16.025/1 taṃ jihvayā dvi-śikhayā parilelihānaṃ<BR>
BhP_10.16.025/2 dve sṛkvaṇī hy ati-karāla-viṣāgni-dṛṣṭim<BR>
BhP_10.16.025/3 krīḍann amuṃ parisasāra yathā khagendro<BR>
BhP_10.16.025/4 babhrāma so 'py avasaraṃ prasamīkṣamāṇaḥ<BR>
BhP_10.16.026/1 evaṃ paribhrama-hataujasam unnatāṃsam<BR>
BhP_10.16.026/2 ānamya tat-pṛthu-śiraḥsv adhirūḍha ādyaḥ<BR>
BhP_10.16.026/3 tan-mūrdha-ratna-nikara-sparśāti-tāmra-<BR>
BhP_10.16.026/4 pādāmbujo 'khila-kalādi-gurur nanarta<BR>
BhP_10.16.027/1 taṃ nartum udyatam avekṣya tadā tadīya-<BR>
BhP_10.16.027/2 gandharva-siddha-muni-cāraṇa-deva-vadhvaḥ<BR>
BhP_10.16.027/3 prītyā mṛdaṅga-paṇavānaka-vādya-gīta-<BR>
BhP_10.16.027/4 puṣpopahāra-nutibhiḥ sahasopaseduḥ<BR>
BhP_10.16.028/1 yad yac chiro na namate 'ṅga śataika-śīrṣṇas<BR>
BhP_10.16.028/2 tat tan mamarda khara-daṇḍa-dharo 'ṅghri-pātaiḥ<BR>
BhP_10.16.028/3 kṣīṇāyuṣo bhramata ulbaṇam āsyato 'sṛṅ<BR>
BhP_10.16.028/4 nasto vaman parama-kaśmalam āpa nāgaḥ<BR>
BhP_10.16.029/1 tasyākṣibhir garalam udvamataḥ śiraḥsu<BR>
BhP_10.16.029/2 yad yat samunnamati niḥśvasato ruṣoccaiḥ<BR>
BhP_10.16.029/3 nṛtyan padānunamayan damayāṃ babhūva<BR>
BhP_10.16.029/4 puṣpaiḥ prapūjita iveha pumān purāṇaḥ<BR>
BhP_10.16.030/1 tac-citra-tāṇḍava-virugna-phaṇā-sahasro<BR>
BhP_10.16.030/2 raktaṃ mukhair uru vaman nṛpa bhagna-gātraḥ<BR>
BhP_10.16.030/3 smṛtvā carācara-guruṃ puruṣaṃ purāṇaṃ<BR>
BhP_10.16.030/4 nārāyaṇaṃ tam araṇaṃ manasā jagāma<BR>
BhP_10.16.031/1 kṛṣṇasya garbha-jagato 'ti-bharāvasannaṃ<BR>
BhP_10.16.031/2 pārṣṇi-prahāra-parirugna-phaṇātapatram<BR>
BhP_10.16.031/3 dṛṣṭvāhim ādyam upasedur amuṣya patnya<BR>
BhP_10.16.031/4 ārtāḥ ślathad-vasana-bhūṣaṇa-keśa-bandhāḥ<BR>
BhP_10.16.032/1 tās taṃ su-vigna-manaso 'tha puraskṛtārbhāḥ<BR>
BhP_10.16.032/2 kāyaṃ nidhāya bhuvi bhūta-patiṃ praṇemuḥ<BR>
BhP_10.16.032/3 sādhvyaḥ kṛtāñjali-puṭāḥ śamalasya bhartur<BR>
BhP_10.16.032/4 mokṣepsavaḥ śaraṇa-daṃ śaraṇaṃ prapannāḥ<BR>
BhP_10.16.033/0 nāga-patnya ūcuḥ<BR>
BhP_10.16.033/1 nyāyyo hi daṇḍaḥ kṛta-kilbiṣe 'smiṃs<BR>
BhP_10.16.033/2 tavāvatāraḥ khala-nigrahāya<BR>
BhP_10.16.033/3 ripoḥ sutānām api tulya-dṛṣṭir<BR>
BhP_10.16.033/4 dhatse damaṃ phalam evānuśaṃsan<BR>
BhP_10.16.034/1 anugraho 'yaṃ bhavataḥ kṛto hi no daṇḍo 'satāṃ te khalu kalmaṣāpahaḥ<BR>
BhP_10.16.034/3 yad dandaśūkatvam amuṣya dehinaḥ krodho 'pi te 'nugraha eva sammataḥ<BR>
BhP_10.16.035/1 tapaḥ sutaptaṃ kim anena pūrvaṃ nirasta-mānena ca māna-dena<BR>
BhP_10.16.035/3 dharmo 'tha vā sarva-janānukampayā yato bhavāṃs tuṣyati sarva-jīvaḥ<BR>
BhP_10.16.036/1 kasyānubhāvo 'sya na deva vidmahe tavāṅghri-reṇu-sparaśādhikāraḥ<BR>
BhP_10.16.036/3 yad-vāñchayā śrīr lalanācarat tapo vihāya kāmān su-ciraṃ dhṛta-vratā<BR>
BhP_10.16.037/1 na nāka-pṛṣṭhaṃ na ca sārva-bhaumaṃ<BR>
BhP_10.16.037/2 na pārameṣṭhyaṃ na rasādhipatyam<BR>
BhP_10.16.037/3 na yoga-siddhīr apunar-bhavaṃ vā<BR>
BhP_10.16.037/4 vāñchanti yat-pāda-rajaḥ-prapannāḥ<BR>
BhP_10.16.038/1 tad eṣa nāthāpa durāpam anyais tamo-janiḥ krodha-vaśo 'py ahīśaḥ<BR>
BhP_10.16.038/3 saṃsāra-cakre bhramataḥ śarīriṇo yad-icchataḥ syād vibhavaḥ samakṣaḥ<BR>
BhP_10.16.039/1 namas tubhyaṃ bhagavate puruṣāya mahātmane<BR>
BhP_10.16.039/3 bhūtāvāsāya bhūtāya parāya paramātmane<BR>
BhP_10.16.040/1 jñāna-vijñāna-nīdhaye brahmaṇe 'nanta-śaktaye<BR>
BhP_10.16.040/3 aguṇāyāvikārāya namas te prākṛtāya ca<BR>
BhP_10.16.041/1 kālāya kāla-nābhāya kālāvayava-sākṣiṇe<BR>
BhP_10.16.041/3 viśvāya tad-upadraṣṭre tat-kartre viśva-hetave<BR>
BhP_10.16.042/1 bhūta-mātrendriya-prāṇa- mano-buddhy-āśayātmane<BR>
BhP_10.16.042/3 tri-guṇenābhimānena gūḍha-svātmānubhūtaye<BR>
BhP_10.16.043/1 namo 'nantāya sūkṣmāya kūṭa-sthāya vipaścite<BR>
BhP_10.16.043/3 nānā-vādānurodhāya vācya-vācaka-śaktaye<BR>
BhP_10.16.044/1 namaḥ pramāṇa-mūlāya kavaye śāstra-yonaye<BR>
BhP_10.16.044/3 pravṛttāya nivṛttāya nigamāya namo namaḥ<BR>
BhP_10.16.045/1 namaḥ kṛṣṇāya rāmāya vasudeva-sutāya ca<BR>
BhP_10.16.045/3 pradyumnāyāniruddhāya sātvatāṃ pataye namaḥ<BR>
BhP_10.16.046/1 namo guṇa-pradīpāya guṇātma-cchādanāya ca<BR>
BhP_10.16.046/3 guṇa-vṛtty-upalakṣyāya guṇa-draṣṭre sva-saṃvide<BR>
BhP_10.16.047/1 avyākṛta-vihārāya sarva-vyākṛta-siddhaye<BR>
BhP_10.16.047/3 hṛṣīkeśa namas te 'stu munaye mauna-śīline<BR>
BhP_10.16.048/1 parāvara-gati-jñāya sarvādhyakṣāya te namaḥ<BR>
BhP_10.16.048/3 aviśvāya ca viśvāya tad-draṣṭre 'sya ca hetave<BR>
BhP_10.16.049/1 tvaṃ hy asya janma-sthiti-saṃyamān vibho<BR>
BhP_10.16.049/2 guṇair anīho 'kṛta-kāla-śakti-dhṛk<BR>
BhP_10.16.049/3 tat-tat-svabhāvān pratibodhayan sataḥ<BR>
BhP_10.16.049/4 samīkṣayāmogha-vihāra īhase<BR>
BhP_10.16.050/1 tasyaiva te 'mūs tanavas tri-lokyāṃ<BR>
BhP_10.16.050/2 śāntā aśāntā uta mūḍha-yonayaḥ<BR>
BhP_10.16.050/3 śāntāḥ priyās te hy adhunāvituṃ satāṃ<BR>
BhP_10.16.050/4 sthātuś ca te dharma-parīpsayehataḥ<BR>
BhP_10.16.051/1 aparādhaḥ sakṛd bhartrā soḍhavyaḥ sva-prajā-kṛtaḥ<BR>
BhP_10.16.051/3 kṣantum arhasi śāntātman mūḍhasya tvām ajānataḥ<BR>
BhP_10.16.052/1 anugṛhṇīṣva bhagavan prāṇāṃs tyajati pannagaḥ<BR>
BhP_10.16.052/3 strīṇāṃ naḥ sādhu-śocyānāṃ patiḥ prāṇaḥ pradīyatām<BR>
BhP_10.16.053/1 vidhehi te kiṅkarīṇām anuṣṭheyaṃ tavājñayā<BR>
BhP_10.16.053/3 yac-chraddhayānutiṣṭhan vai mucyate sarvato bhayāt<BR>
BhP_10.16.054/0 śrī-śuka uvāca<BR>
BhP_10.16.054/1 itthaṃ sa nāga-patnībhir bhagavān samabhiṣṭutaḥ<BR>
BhP_10.16.054/3 mūrcchitaṃ bhagna-śirasaṃ visasarjāṅghri-kuṭṭanaiḥ<BR>
BhP_10.16.055/1 pratilabdhendriya-prāṇaḥ kāliyaḥ śanakair harim<BR>
BhP_10.16.055/3 kṛcchrāt samucchvasan dīnaḥ kṛṣṇaṃ prāha kṛtāñjaliḥ<BR>
BhP_10.16.056/0 kāliya uvāca<BR>
BhP_10.16.056/1 vayaṃ khalāḥ sahotpattyā tamasā dīrgha-manyavaḥ<BR>
BhP_10.16.056/3 svabhāvo dustyajo nātha lokānāṃ yad asad-grahaḥ<BR>
BhP_10.16.057/1 tvayā sṛṣṭam idaṃ viśvaṃ dhātar guṇa-visarjanam<BR>
BhP_10.16.057/3 nānā-svabhāva-vīryaujo- yoni-bījāśayākṛti<BR>
BhP_10.16.058/1 vayaṃ ca tatra bhagavan sarpā jāty-uru-manyavaḥ<BR>
BhP_10.16.058/3 kathaṃ tyajāmas tvan-māyāṃ dustyajāṃ mohitāḥ svayam<BR>
BhP_10.16.059/1 bhavān hi kāraṇaṃ tatra sarva-jño jagad-īśvaraḥ<BR>
BhP_10.16.059/3 anugrahaṃ nigrahaṃ vā manyase tad vidhehi naḥ<BR>
BhP_10.16.060/0 śrī-śuka uvāca<BR>
BhP_10.16.060/1 ity ākarṇya vacaḥ prāha bhagavān kārya-mānuṣaḥ<BR>
BhP_10.16.060/3 nātra stheyaṃ tvayā sarpa samudraṃ yāhi mā ciram<BR>
BhP_10.16.060/5 sva-jñāty-apatya-dārāḍhyo go-nṛbhir bhujyate nadī<BR>
BhP_10.16.061/1 ya etat saṃsmaren martyas tubhyaṃ mad-anuśāsanam<BR>
BhP_10.16.061/3 kīrtayann ubhayoḥ sandhyor na yuṣmad bhayam āpnuyāt<BR>
BhP_10.16.062/1 yo 'smin snātvā mad-ākrīḍe devādīṃs tarpayej jalaiḥ<BR>
BhP_10.16.062/3 upoṣya māṃ smarann arcet sarva-pāpaiḥ pramucyate<BR>
BhP_10.16.063/1 dvīpaṃ ramaṇakaṃ hitvā hradam etam upāśritaḥ<BR>
BhP_10.16.063/3 yad-bhayāt sa suparṇas tvāṃ nādyān mat-pāda-lāñchitam<BR>
BhP_10.16.064/0 śrī-ṛṣir uvāca<BR>
BhP_10.16.064/1 mukto bhagavatā rājan kṛṣṇenādbhuta-karmaṇā<BR>
BhP_10.16.064/3 taṃ pūjayām āsa mudā nāga-patnyaś ca sādaram<BR>
BhP_10.16.065/1 divyāmbara-sraṅ-maṇibhiḥ parārdhyair api bhūṣaṇaiḥ<BR>
BhP_10.16.065/3 divya-gandhānulepaiś ca mahatyotpala-mālayā<BR>
BhP_10.16.066/1 pūjayitvā jagan-nāthaṃ prasādya garuḍa-dhvajam<BR>
BhP_10.16.066/3 tataḥ prīto 'bhyanujñātaḥ parikramyābhivandya tam<BR>
BhP_10.16.067/1 sa-kalatra-suhṛt-putro dvīpam abdher jagāma ha<BR>
BhP_10.16.067/3 tadaiva sāmṛta-jalā yamunā nirviṣābhavat<BR>
BhP_10.16.067/7 anugrahād bhagavataḥ krīḍā-mānuṣa-rūpiṇaḥ<BR>
BhP_10.17.001/0 śrī-rājovāca<BR>
BhP_10.17.001/1 nāgālayaṃ ramaṇakaṃ kathaṃ tatyāja kāliyaḥ<BR>
BhP_10.17.001/3 kṛtaṃ kiṃ vā suparṇasya tenaikenāsamañjasam<BR>
BhP_10.17.002/0 śrī-śuka uvāca<BR>
BhP_10.17.002/1 upahāryaiḥ sarpa-janair māsi māsīha yo baliḥ<BR>
BhP_10.17.002/3 vānaspatyo mahā-bāho nāgānāṃ prāṅ-nirūpitaḥ<BR>
BhP_10.17.003/1 svaṃ svaṃ bhāgaṃ prayacchanti nāgāḥ parvaṇi parvaṇi<BR>
BhP_10.17.003/3 gopīthāyātmanaḥ sarve suparṇāya mahātmane<BR>
BhP_10.17.004/1 viṣa-vīrya-madāviṣṭaḥ kādraveyas tu kāliyaḥ<BR>
BhP_10.17.004/3 kadarthī-kṛtya garuḍaṃ svayaṃ taṃ bubhuje balim<BR>
BhP_10.17.005/1 tac chrutvā kupito rājan bhagavān bhagavat-priyaḥ<BR>
BhP_10.17.005/3 vijighāṃsur mahā-vegaḥ kāliyaṃ samapādravat<BR>
BhP_10.17.006/1 tam āpatantaṃ tarasā viṣāyudhaḥ pratyabhyayād utthita-naika-mastakaḥ<BR>
BhP_10.17.006/3 dadbhiḥ suparṇaṃ vyadaśad dad-āyudhaḥ karāla-jihrocchvasitogra-locanaḥ<BR>
BhP_10.17.007/1 taṃ tārkṣya-putraḥ sa nirasya manyumān<BR>
BhP_10.17.007/2 pracaṇḍa-vego madhusūdanāsanaḥ<BR>
BhP_10.17.007/3 pakṣeṇa savyena hiraṇya-rociṣā<BR>
BhP_10.17.007/4 jaghāna kadru-sutam ugra-vikramaḥ<BR>
BhP_10.17.008/1 suparṇa-pakṣābhihataḥ kāliyo 'tīva vihvalaḥ<BR>
BhP_10.17.008/3 hradaṃ viveśa kālindyās tad-agamyaṃ durāsadam<BR>
BhP_10.17.009/1 tatraikadā jala-caraṃ garuḍo bhakṣyam īpsitam<BR>
BhP_10.17.009/3 nivāritaḥ saubhariṇā prasahya kṣudhito 'harat<BR>
BhP_10.17.010/1 mīnān su-duḥkhitān dṛṣṭvā dīnān mīna-patau hate<BR>
BhP_10.17.010/3 kṛpayā saubhariḥ prāha tatratya-kṣemam ācaran<BR>
BhP_10.17.011/1 atra praviśya garuḍo yadi matsyān sa khādati<BR>
BhP_10.17.011/3 sadyaḥ prāṇair viyujyeta satyam etad bravīmy aham<BR>
BhP_10.17.012/1 tat kāliyaḥ paraṃ veda nānyaḥ kaścana lelihaḥ<BR>
BhP_10.17.012/3 avātsīd garuḍād bhītaḥ kṛṣṇena ca vivāsitaḥ<BR>
BhP_10.17.013/1 kṛṣṇaṃ hradād viniṣkrāntaṃ divya-srag-gandha-vāsasam<BR>
BhP_10.17.013/3 mahā-maṇi-gaṇākīrṇaṃ jāmbūnada-pariṣkṛtam<BR>
BhP_10.17.014/1 upalabhyotthitāḥ sarve labdha-prāṇā ivāsavaḥ<BR>
BhP_10.17.014/3 pramoda-nibhṛtātmāno gopāḥ prītyābhirebhire<BR>
BhP_10.17.015/1 yaśodā rohiṇī nando gopyo gopāś ca kaurava<BR>
BhP_10.17.015/3 kṛṣṇaṃ sametya labdhehā āsan śuṣkā nagā api<BR>
BhP_10.17.016/1 rāmaś cācyutam āliṅgya jahāsāsyānubhāva-vit<BR>
BhP_10.17.016/3 premṇā tam aṅkam āropya punaḥ punar udaikṣata<BR>
BhP_10.17.016/5 gāvo vṛṣā vatsataryo lebhire paramāṃ mudam<BR>
BhP_10.17.017/1 nandaṃ viprāḥ samāgatya guravaḥ sa-kalatrakāḥ<BR>
BhP_10.17.017/3 ūcus te kāliya-grasto diṣṭyā muktas tavātmajaḥ<BR>
BhP_10.17.018/1 dehi dānaṃ dvi-jātīnāṃ kṛṣṇa-nirmukti-hetave<BR>
BhP_10.17.018/3 nandaḥ prīta-manā rājan gāḥ suvarṇaṃ tadādiśat<BR>
BhP_10.17.019/1 yaśodāpi mahā-bhāgā naṣṭa-labdha-prajā satī<BR>
BhP_10.17.019/3 pariṣvajyāṅkam āropya mumocāśru-kalāṃ muhuḥ<BR>
BhP_10.17.020/1 tāṃ rātriṃ tatra rājendra kṣut-tṛḍbhyāṃ śrama-karṣitāḥ<BR>
BhP_10.17.020/3 ūṣur vrayaukaso gāvaḥ kālindyā upakūlataḥ<BR>
BhP_10.17.021/1 tadā śuci-vanodbhūto dāvāgniḥ sarvato vrajam<BR>
BhP_10.17.021/3 suptaṃ niśītha āvṛtya pradagdhum upacakrame<BR>
BhP_10.17.022/1 tata utthāya sambhrāntā dahyamānā vrajaukasaḥ<BR>
BhP_10.17.022/3 kṛṣṇaṃ yayus te śaraṇaṃ māyā-manujam īśvaram<BR>
BhP_10.17.023/1 kṛṣṇa kṛṣṇa mahā-bhaga he rāmāmita-vikrama<BR>
BhP_10.17.023/3 eṣa ghoratamo vahnis tāvakān grasate hi naḥ<BR>
BhP_10.17.024/1 su-dustarān naḥ svān pāhi kālāgneḥ suhṛdaḥ prabho<BR>
BhP_10.17.024/3 na śaknumas tvac-caraṇaṃ santyaktum akuto-bhayam<BR>
BhP_10.17.025/1 itthaṃ sva-jana-vaiklavyaṃ nirīkṣya jagad-īśvaraḥ<BR>
BhP_10.17.025/3 tam agnim apibat tīvram ananto 'nanta-śakti-dhṛk<BR>
BhP_10.18.001/0 śrī-śuka uvāca<BR>
BhP_10.18.001/1 atha kṛṣṇaḥ parivṛto jñātibhir muditātmabhiḥ<BR>
BhP_10.18.001/3 anugīyamāno nyaviśad vrajaṃ gokula-maṇḍitam<BR>
BhP_10.18.002/1 vraje vikrīḍator evaṃ gopāla-cchadma-māyayā<BR>
BhP_10.18.002/3 grīṣmo nāmartur abhavan nāti-preyāñ charīriṇām<BR>
BhP_10.18.003/1 sa ca vṛndāvana-guṇair vasanta iva lakṣitaḥ<BR>
BhP_10.18.003/3 yatrāste bhagavān sākṣād rāmeṇa saha keśavaḥ<BR>
BhP_10.18.004/1 yatra nirjhara-nirhrāda- nivṛtta-svana-jhillikam<BR>
BhP_10.18.004/3 śaśvat tac-chīkararjīṣa- druma-maṇḍala-maṇḍitam<BR>
BhP_10.18.005/1 sarit-saraḥ-prasravaṇormi-vāyunā kahlāra-kañjotpala-reṇu-hāriṇā<BR>
BhP_10.18.005/3 na vidyate yatra vanaukasāṃ davo nidāgha-vahny-arka-bhavo 'ti-śādvale<BR>
BhP_10.18.006/1 agādha-toya-hradinī-taṭormibhir dravat-purīṣyāḥ pulinaiḥ samantataḥ<BR>
BhP_10.18.006/3 na yatra caṇḍāṃśu-karā viṣolbaṇā bhuvo rasaṃ śādvalitaṃ ca gṛhṇate<BR>
BhP_10.18.007/1 vanaṃ kusumitaṃ śrīman nadac-citra-mṛga-dvijam<BR>
BhP_10.18.007/3 gāyan mayūra-bhramaraṃ kūjat-kokila-sārasam<BR>
BhP_10.18.008/1 krīḍiṣyamāṇas tat krṣṇo bhagavān bala-saṃyutaḥ<BR>
BhP_10.18.008/3 veṇuṃ viraṇayan gopair go-dhanaiḥ saṃvṛto 'viśat<BR>
BhP_10.18.009/1 pravāla-barha-stabaka- srag-dhātu-kṛta-bhūṣaṇāḥ<BR>
BhP_10.18.009/3 rāma-kṛṣṇādayo gopā nanṛtur yuyudhur jaguḥ<BR>
BhP_10.18.010/1 kṛṣṇasya nṛtyataḥ kecij jaguḥ kecid avādayan<BR>
BhP_10.18.010/3 veṇu-pāṇitalaiḥ śṛṅgaiḥ praśaśaṃsur athāpare<BR>
BhP_10.18.011/1 gopa-jāti-praticchannā devā gopāla-rūpiṇau<BR>
BhP_10.18.011/3 īḍire kṛṣṇa-rāmau ca naṭā iva naṭaṃ nṛpa<BR>
BhP_10.18.012/1 bhramaṇair laṅghanaiḥ kṣepair āsphoṭana-vikarṣaṇaiḥ<BR>
BhP_10.18.012/3 cikrīḍatur niyuddhena kāka-pakṣa-dharau kvacit<BR>
BhP_10.18.013/1 kvacin nṛtyatsu cānyeṣu gāyakau vādakau svayam<BR>
BhP_10.18.013/3 śaśaṃsatur mahā-rāja sādhu sādhv iti vādinau<BR>
BhP_10.18.014/1 kvacid bilvaiḥ kvacit kumbhaiḥ kvacāmalaka-muṣṭibhiḥ<BR>
BhP_10.18.014/3 aspṛśya-netra-bandhādyaiḥ kvacin mṛga-khagehayā<BR>
BhP_10.18.015/1 kvacic ca dardura-plāvair vividhair upahāsakaiḥ<BR>
BhP_10.18.015/3 kadācit syandolikayā karhicin nṛpa-ceṣṭayā<BR>
BhP_10.18.016/1 evaṃ tau loka-siddhābhiḥ krīḍābhiś ceratur vane<BR>
BhP_10.18.016/3 nady-adri-droṇi-kuñjeṣu kānaneṣu saraḥsu ca<BR>
BhP_10.18.017/1 paśūṃś cārayator gopais tad-vane rāma-kṛṣṇayoḥ<BR>
BhP_10.18.017/3 gopa-rūpī pralambo 'gād asuras taj-jihīrṣayā<BR>
BhP_10.18.018/1 taṃ vidvān api dāśārho bhagavān sarva-darśanaḥ<BR>
BhP_10.18.018/3 anvamodata tat-sakhyaṃ vadhaṃ tasya vicintayan<BR>
BhP_10.18.019/1 tatropāhūya gopālān kṛṣṇaḥ prāha vihāra-vit<BR>
BhP_10.18.019/3 he gopā vihariṣyāmo dvandvī-bhūya yathā-yatham<BR>
BhP_10.18.020/1 tatra cakruḥ parivṛḍhau gopā rāma-janārdanau<BR>
BhP_10.18.020/3 kṛṣṇa-saṅghaṭṭinaḥ kecid āsan rāmasya cāpare<BR>
BhP_10.18.021/1 ācerur vividhāḥ krīḍā vāhya-vāhaka-lakṣaṇāḥ<BR>
BhP_10.18.021/3 yatrārohanti jetāro vahanti ca parājitāḥ<BR>
BhP_10.18.022/1 vahanto vāhyamānāś ca cārayantaś ca go-dhanam<BR>
BhP_10.18.022/3 bhāṇḍīrakaṃ nāma vaṭaṃ jagmuḥ kṛṣṇa-purogamāḥ<BR>
BhP_10.18.023/1 rāma-saṅghaṭṭino yarhi śrīdāma-vṛṣabhādayaḥ<BR>
BhP_10.18.023/3 krīḍāyāṃ jayinas tāṃs tān ūhuḥ kṛṣṇādayo nṛpa<BR>
BhP_10.18.024/1 uvāha kṛṣṇo bhagavān śrīdāmānaṃ parājitaḥ<BR>
BhP_10.18.024/3 vṛṣabhaṃ bhadrasenas tu pralambo rohiṇī-sutam<BR>
BhP_10.18.025/1 aviṣahyaṃ manyamānaḥ kṛṣṇaṃ dānava-puṅgavaḥ<BR>
BhP_10.18.025/3 vahan drutataraṃ prāgād avarohaṇataḥ param<BR>
BhP_10.18.026/1 tam udvahan dharaṇi-dharendra-gauravaṃ<BR>
BhP_10.18.026/2 mahāsuro vigata-rayo nijaṃ vapuḥ<BR>
BhP_10.18.026/3 sa āsthitaḥ puraṭa-paricchado babhau<BR>
BhP_10.18.026/4 taḍid-dyumān uḍupati-vāḍ ivāmbudaḥ<BR>
BhP_10.18.027/1 nirīkṣya tad-vapur alam ambare carat<BR>
BhP_10.18.027/2 pradīpta-dṛg bhru-kuṭi-taṭogra-daṃṣṭrakam<BR>
BhP_10.18.027/3 jvalac-chikhaṃ kaṭaka-kirīṭa-kuṇḍala-<BR>
BhP_10.18.027/4 tviṣādbhutaṃ haladhara īṣad atrasat<BR>
BhP_10.18.028/1 athāgata-smṛtir abhayo ripuṃ balo vihāya sārtham iva harantam ātmanaḥ<BR>
BhP_10.18.028/3 ruṣāhanac chirasi dṛḍhena muṣṭinā surādhipo girim iva vajra-raṃhasā<BR>
BhP_10.18.029/1 sa āhataḥ sapadi viśīrṇa-mastako mukhād vaman rudhiram apasmṛto 'suraḥ<BR>
BhP_10.18.029/3 mahā-ravaṃ vyasur apatat samīrayan girir yathā maghavata āyudhāhataḥ<BR>
BhP_10.18.030/1 dṛṣṭvā pralambaṃ nihataṃ balena bala-śālinā<BR>
BhP_10.18.030/3 gopāḥ su-vismitā āsan sādhu sādhv iti vādinaḥ<BR>
BhP_10.18.031/1 āśiṣo 'bhigṛṇantas taṃ praśaśaṃsus tad-arhaṇam<BR>
BhP_10.18.031/3 pretyāgatam ivāliṅgya prema-vihvala-cetasaḥ<BR>
BhP_10.18.032/1 pāpe pralambe nihate devāḥ parama-nirvṛtāḥ<BR>
BhP_10.18.032/3 abhyavarṣan balaṃ mālyaiḥ śaśaṃsuḥ sādhu sādhv iti<BR>
BhP_10.19.001/0 śrī-śuka uvāca<BR>
BhP_10.19.001/1 krīḍāsakteṣu gopeṣu tad-gāvo dūra-cāriṇīḥ<BR>
BhP_10.19.001/3 svairaṃ carantyo viviśus tṛṇa-lobhena gahvaram<BR>
BhP_10.19.002/1 ajā gāvo mahiṣyaś ca nirviśantyo vanād vanam<BR>
BhP_10.19.002/3 īṣīkāṭavīṃ nirviviśuḥ krandantyo dāva-tarṣitāḥ<BR>
BhP_10.19.003/1 te 'paśyantaḥ paśūn gopāḥ kṛṣṇa-rāmādayas tadā<BR>
BhP_10.19.003/3 jātānutāpā na vidur vicinvanto gavāṃ gatim<BR>
BhP_10.19.004/1 tṛṇais tat-khura-dac-chinnair goṣ-padair aṅkitair gavām<BR>
BhP_10.19.004/3 mārgam anvagaman sarve naṣṭājīvyā vicetasaḥ<BR>
BhP_10.19.005/1 muñjāṭavyāṃ bhraṣṭa-mārgaṃ krandamānaṃ sva-godhanam<BR>
BhP_10.19.005/3 samprāpya tṛṣitāḥ śrāntās tatas te sannyavartayan<BR>
BhP_10.19.006/1 tā āhūtā bhagavatā megha-gambhīrayā girā<BR>
BhP_10.19.006/3 sva-nāmnāṃ ninadaṃ śrutvā pratineduḥ praharṣitāḥ<BR>
BhP_10.19.007/1 tataḥ samantād dava-dhūmaketur yadṛcchayābhūt kṣaya-kṛd vanaukasām<BR>
BhP_10.19.007/3 samīritaḥ sārathinolbaṇolmukair vilelihānaḥ sthira-jaṅgamān mahān<BR>
BhP_10.19.008/1 tam āpatantaṃ parito davāgniṃ gopāś ca gāvaḥ prasamīkṣya bhītāḥ<BR>
BhP_10.19.008/3 ūcuś ca kṛṣṇaṃ sa-balaṃ prapannā yathā hariṃ mṛtyu-bhayārditā janāḥ<BR>
BhP_10.19.009/1 kṛṣṇa kṛṣṇa mahā-vīra he rāmāmogha vikrama<BR>
BhP_10.19.009/3 dāvāgninā dahyamānān prapannāṃs trātum arhathaḥ<BR>
BhP_10.19.010/1 nūnaṃ tvad-bāndhavāḥ kṛṣṇa na cārhanty avasāditum<BR>
BhP_10.19.010/3 vayaṃ hi sarva-dharma-jña tvan-nāthās tvat-parāyaṇāḥ<BR>
BhP_10.19.011/0 śrī-śuka uvāca<BR>
BhP_10.19.011/1 vaco niśamya kṛpaṇaṃ bandhūnāṃ bhagavān hariḥ<BR>
BhP_10.19.011/3 nimīlayata mā bhaiṣṭa locanānīty abhāṣata<BR>
BhP_10.19.012/1 tatheti mīlitākṣeṣu bhagavān agnim ulbaṇam<BR>
BhP_10.19.012/3 pītvā mukhena tān kṛcchrād yogādhīśo vyamocayat<BR>
BhP_10.19.013/1 tataś ca te 'kṣīṇy unmīlya punar bhāṇḍīram āpitāḥ<BR>
BhP_10.19.013/3 niśamya vismitā āsann ātmānaṃ gāś ca mocitāḥ<BR>
BhP_10.19.014/1 kṛṣṇasya yoga-vīryaṃ tad yoga-māyānubhāvitam<BR>
BhP_10.19.014/3 dāvāgner ātmanaḥ kṣemaṃ vīkṣya te menire 'maram<BR>
BhP_10.19.015/1 gāḥ sannivartya sāyāhne saha-rāmo janārdanaḥ<BR>
BhP_10.19.015/3 veṇuṃ viraṇayan goṣṭham agād gopair abhiṣṭutaḥ<BR>
BhP_10.19.016/1 gopīnāṃ paramānanda āsīd govinda-darśane<BR>
BhP_10.19.016/3 kṣaṇaṃ yuga-śatam iva yāsāṃ yena vinābhavat<BR>
BhP_10.20.001/0 śrī-śuka uvāca<BR>
BhP_10.20.001/1 tayos tad adbhutaṃ karma dāvāgner mokṣam ātmanaḥ<BR>
BhP_10.20.001/3 gopāḥ strībhyaḥ samācakhyuḥ pralamba-vadham eva ca<BR>
BhP_10.20.002/1 gopa-vṛddhāś ca gopyaś ca tad upākarṇya vismitāḥ<BR>
BhP_10.20.002/3 menire deva-pravarau kṛṣṇa-rāmau vrajaṃ gatau<BR>
BhP_10.20.003/1 tataḥ prāvartata prāvṛṭ sarva-sattva-samudbhavā<BR>
BhP_10.20.003/3 vidyotamāna-paridhir visphūrjita-nabhas-talā<BR>
BhP_10.20.004/1 sāndra-nīlāmbudair vyoma sa-vidyut-stanayitnubhiḥ<BR>
BhP_10.20.004/3 aspaṣṭa-jyotir ācchannaṃ brahmeva sa-guṇaṃ babhau<BR>
BhP_10.20.005/1 aṣṭau māsān nipītaṃ yad bhūmyāś coda-mayaṃ vasu<BR>
BhP_10.20.005/3 sva-gobhir moktum ārebhe parjanyaḥ kāla āgate<BR>
BhP_10.20.006/1 taḍidvanto mahā-meghāś caṇḍa -śvasana -vepitāḥ<BR>
BhP_10.20.006/3 prīṇanaṃ jīvanaṃ hy asya mumucuḥ karuṇā iva<BR>
BhP_10.20.007/1 tapaḥ-kṛśā deva-mīḍhā āsīd varṣīyasī mahī<BR>
BhP_10.20.007/3 yathaiva kāmya-tapasas tanuḥ samprāpya tat-phalam<BR>
BhP_10.20.008/1 niśā-mukheṣu khadyotās tamasā bhānti na grahāḥ<BR>
BhP_10.20.008/3 yathā pāpena pāṣaṇḍā na hi vedāḥ kalau yuge<BR>
BhP_10.20.009/1 śrutvā parjanya-ninadaṃ maṇḍukāḥ sasṛjur giraḥ<BR>
BhP_10.20.009/3 tūṣṇīṃ śayānāḥ prāg yadvad brāhmaṇā niyamātyaye<BR>
BhP_10.20.010/1 āsann utpatha-gāminyaḥ kṣudra-nadyo 'nuśuṣyatīḥ<BR>
BhP_10.20.010/3 puṃso yathāsvatantrasya deha-draviṇa -sampadaḥ<BR>
BhP_10.20.011/1 haritā haribhiḥ śaṣpair indragopaiś ca lohitā<BR>
BhP_10.20.011/3 ucchilīndhra-kṛta-cchāyā nṛṇāṃ śrīr iva bhūr abhūt<BR>
BhP_10.20.012/1 kṣetrāṇi śaṣya-sampadbhiḥ karṣakāṇāṃ mudaṃ daduḥ<BR>
BhP_10.20.012/3 māninām anutāpaṃ vai daivādhīnam ajānatām<BR>
BhP_10.20.013/1 jala-sthalaukasaḥ sarve nava-vāri-niṣevayā<BR>
BhP_10.20.013/3 abibhran ruciraṃ rūpaṃ yathā hari-niṣevayā<BR>
BhP_10.20.014/1 saridbhiḥ saṅgataḥ sindhuś cukṣobha śvasanormimān<BR>
BhP_10.20.014/3 apakva-yoginaś cittaṃ kāmāktaṃ guṇa-yug yathā<BR>
BhP_10.20.015/1 girayo varṣa-dhārābhir hanyamānā na vivyathuḥ<BR>
BhP_10.20.015/3 abhibhūyamānā vyasanair yathādhokṣaja-cetasaḥ<BR>
BhP_10.20.016/1 mārgā babhūvuḥ sandigdhās tṛṇaiś channā hy asaṃskṛtāḥ<BR>
BhP_10.20.016/3 nābhyasyamānāḥ śrutayo dvijaiḥ kālena cāhatāḥ<BR>
BhP_10.20.017/1 loka-bandhuṣu megheṣu vidyutaś cala-sauhṛdāḥ<BR>
BhP_10.20.017/3 sthairyaṃ na cakruḥ kāminyaḥ puruṣeṣu guṇiṣv iva<BR>
BhP_10.20.018/1 dhanur viyati māhendraṃ nirguṇaṃ ca guṇiny abhāt<BR>
BhP_10.20.018/3 vyakte guṇa-vyatikare 'guṇavān puruṣo yathā<BR>
BhP_10.20.019/1 na rarājoḍupaś channaḥ sva-jyotsnā-rājitair ghanaiḥ<BR>
BhP_10.20.019/3 ahaṃ-matyā bhāsitayā sva-bhāsā puruṣo yathā<BR>
BhP_10.20.020/1 meghāgamotsavā hṛṣṭāḥ pratyanandañ chikhaṇḍinaḥ<BR>
BhP_10.20.020/3 gṛheṣu tapta-nirviṇṇā yathācyuta-janāgame<BR>
BhP_10.20.021/1 pītvāpaḥ pādapāḥ padbhir āsan nānātma-mūrtayaḥ<BR>
BhP_10.20.021/3 prāk kṣāmās tapasā śrāntā yathā kāmānusevayā<BR>
BhP_10.20.022/1 saraḥsv aśānta-rodhaḥsu nyūṣur aṅgāpi sārasāḥ<BR>
BhP_10.20.022/3 gṛheṣv aśānta-kṛtyeṣu grāmyā iva durāśayāḥ<BR>
BhP_10.20.023/1 jalaughair nirabhidyanta setavo varṣatīśvare<BR>
BhP_10.20.023/3 pāṣaṇḍinām asad-vādair veda-mārgāḥ kalau yathā<BR>
BhP_10.20.024/1 vyamuñcan vāyubhir nunnā bhūtebhyaś cāmṛtaṃ ghanāḥ<BR>
BhP_10.20.024/3 yathāśiṣo viś-patayaḥ kāle kāle dvijeritāḥ<BR>
BhP_10.20.025/1 evaṃ vanaṃ tad varṣiṣṭhaṃ pakva-kharjura-jambumat<BR>
BhP_10.20.025/3 go-gopālair vṛto rantuṃ sa-balaḥ prāviśad dhariḥ<BR>
BhP_10.20.026/1 dhenavo manda-gāminya ūdho-bhāreṇa bhūyasā<BR>
BhP_10.20.026/3 yayur bhagavatāhūtā drutaṃ prītyā snuta-stanāḥ<BR>
BhP_10.20.027/1 vanaukasaḥ pramuditā vana-rājīr madhu-cyutaḥ<BR>
BhP_10.20.027/3 jala-dhārā girer nādād āsannā dadṛśe guhāḥ<BR>
BhP_10.20.028/1 kvacid vanaspati-kroḍe guhāyāṃ cābhivarṣati<BR>
BhP_10.20.028/3 nirviśya bhagavān reme kanda-mūla-phalāśanaḥ<BR>
BhP_10.20.029/1 dadhy-odanaṃ samānītaṃ śilāyāṃ salilāntike<BR>
BhP_10.20.029/3 sambhojanīyair bubhuje gopaiḥ saṅkarṣaṇānvitaḥ<BR>
BhP_10.20.030/1 śādvalopari saṃviśya carvato mīlitekṣaṇān<BR>
BhP_10.20.030/3 tṛptān vṛṣān vatsatarān gāś ca svodho-bhara-śramāḥ<BR>
BhP_10.20.031/1 prāvṛṭ-śriyaṃ ca tāṃ vīkṣya sarva-kāla-sukhāvahām<BR>
BhP_10.20.031/3 bhagavān pūjayāṃ cakre ātma-śakty-upabṛṃhitām<BR>
BhP_10.20.032/1 evaṃ nivasatos tasmin rāma-keśavayor vraje<BR>
BhP_10.20.032/3 śarat samabhavad vyabhrā svacchāmbv-aparuṣānilā<BR>
BhP_10.20.033/1 śaradā nīrajotpattyā nīrāṇi prakṛtiṃ yayuḥ<BR>
BhP_10.20.033/3 bhraṣṭānām iva cetāṃsi punar yoga-niṣevayā<BR>
BhP_10.20.034/1 vyomno 'bbhraṃ bhūta-śābalyaṃ bhuvaḥ paṅkam apāṃ malam<BR>
BhP_10.20.034/3 śaraj jahārāśramiṇāṃ kṛṣṇe bhaktir yathāśubham<BR>
BhP_10.20.035/1 sarva-svaṃ jaladā hitvā virejuḥ śubhra-varcasaḥ<BR>
BhP_10.20.035/3 yathā tyaktaiṣaṇāḥ śāntā munayo mukta-kilbiṣāḥ<BR>
BhP_10.20.036/1 girayo mumucus toyaṃ kvacin na mumucuḥ śivam<BR>
BhP_10.20.036/3 yathā jñānāmṛtaṃ kāle jñānino dadate na vā<BR>
BhP_10.20.037/1 naivāvidan kṣīyamāṇaṃ jalaṃ gādha-jale-carāḥ<BR>
BhP_10.20.037/3 yathāyur anv-ahaṃ kṣayyaṃ narā mūḍhāḥ kuṭumbinaḥ<BR>
BhP_10.20.038/1 gādha-vāri-carās tāpam avindañ charad-arka-jam<BR>
BhP_10.20.038/3 yathā daridraḥ kṛpaṇaḥ kuṭumby avijitendriyaḥ<BR>
BhP_10.20.039/1 śanaiḥ śanair jahuḥ paṅkaṃ sthalāny āmaṃ ca vīrudhaḥ<BR>
BhP_10.20.039/3 yathāhaṃ-mamatāṃ dhīrāḥ śarīrādiṣv anātmasu<BR>
BhP_10.20.040/1 niścalāmbur abhūt tūṣṇīṃ samudraḥ śarad-āgame<BR>
BhP_10.20.040/3 ātmany uparate samyaṅ munir vyuparatāgamaḥ<BR>
BhP_10.20.041/1 kedārebhyas tv apo 'gṛhṇan karṣakā dṛḍha-setubhiḥ<BR>
BhP_10.20.041/3 yathā prāṇaiḥ sravaj jñānaṃ tan-nirodhena yoginaḥ<BR>
BhP_10.20.042/1 śarad-arkāṃśu-jāṃs tāpān bhūtānām uḍupo 'harat<BR>
BhP_10.20.042/3 dehābhimāna-jaṃ bodho mukundo vraja-yoṣitām<BR>
BhP_10.20.043/1 kham aśobhata nirmeghaṃ śarad-vimala-tārakam<BR>
BhP_10.20.043/3 sattva-yuktaṃ yathā cittaṃ śabda-brahmārtha-darśanam<BR>
BhP_10.20.044/1 akhaṇḍa-maṇḍalo vyomni rarājoḍu-gaṇaiḥ śaśī<BR>
BhP_10.20.044/3 yathā yadu-patiḥ kṛṣṇo vṛṣṇi-cakrāvṛto bhuvi<BR>
BhP_10.20.045/1 āśliṣya sama-śītoṣṇaṃ prasūna-vana-mārutam<BR>
BhP_10.20.045/3 janās tāpaṃ jahur gopyo na kṛṣṇa-hṛta-cetasaḥ<BR>
BhP_10.20.046/1 gāvo mṛgāḥ khagā nāryaḥ puṣpiṇyaḥ śaradābhavan<BR>
BhP_10.20.046/3 anvīyamānāḥ sva-vṛṣaiḥ phalair īśa-kriyā iva<BR>
BhP_10.20.047/1 udahṛṣyan vārijāni sūryotthāne kumud vinā<BR>
BhP_10.20.047/3 rājñā tu nirbhayā lokā yathā dasyūn vinā nṛpa<BR>
BhP_10.20.048/1 pura-grāmeṣv āgrayaṇair indriyaiś ca mahotsavaiḥ<BR>
BhP_10.20.048/3 babhau bhūḥ pakva-śaṣyāḍhyā kalābhyāṃ nitarāṃ hareḥ<BR>
BhP_10.20.049/1 vaṇiṅ-muni-nṛpa-snātā nirgamyārthān prapedire<BR>
BhP_10.20.049/3 varṣa-ruddhā yathā siddhāḥ sva-piṇḍān kāla āgate<BR>
BhP_10.21.001/0 śrī-śuka uvāca<BR>
BhP_10.21.001/1 itthaṃ śarat-svaccha-jalaṃ padmākara-sugandhinā<BR>
BhP_10.21.001/3 nyaviśad vāyunā vātaṃ sa -go-gopālako 'cyutaḥ<BR>
BhP_10.21.002/1 kusumita-vanarāji-śuṣmi-bhṛṅga dvija-kula-ghuṣṭa-saraḥ-sarin-mahīdhram<BR>
BhP_10.21.002/3 madhupatir avagāhya cārayan gāḥ saha-paśu-pāla-balaś cukūja veṇum<BR>
BhP_10.21.003/1 tad vraja-striya āśrutya veṇu-gītaṃ smarodayam<BR>
BhP_10.21.003/3 kāścit parokṣaṃ kṛṣṇasya sva-sakhībhyo 'nvavarṇayan<BR>
BhP_10.21.004/1 tad varṇayitum ārabdhāḥ smarantyaḥ kṛṣṇa-ceṣṭitam<BR>
BhP_10.21.004/3 nāśakan smara-vegena vikṣipta-manaso nṛpa<BR>
BhP_10.21.005/1 barhāpīḍaṃ naṭa-vara-vapuḥ karṇayoḥ karṇikāraṃ<BR>
BhP_10.21.005/2 bibhrad vāsaḥ kanaka-kapiśaṃ vaijayantīṃ ca mālām<BR>
BhP_10.21.005/3 randhrān veṇor adhara-sudhayāpūrayan gopa-vṛndair<BR>
BhP_10.21.005/4 vṛndāraṇyaṃ sva-pada-ramaṇaṃ prāviśad gīta-kīrtiḥ<BR>
BhP_10.21.006/1 iti veṇu-ravaṃ rājan sarva-bhūta-manoharam<BR>
BhP_10.21.006/3 śrutvā vraja-striyaḥ sarvā varṇayantyo 'bhirebhire<BR>
BhP_10.21.007/0 śrī-gopya ūcuḥ<BR>
BhP_10.21.007/1 akṣaṇvatāṃ phalam idaṃ na paraṃ vidāmaḥ<BR>
BhP_10.21.007/2 sakhyaḥ paśūn anaviveśayator vayasyaiḥ<BR>
BhP_10.21.007/3 vaktraṃ vrajeśa-sutayor anaveṇu-juṣṭaṃ<BR>
BhP_10.21.007/4 yair vā nipītam anurakta-kaṭākṣa-mokṣam<BR>
BhP_10.21.008/1 cūta-pravāla-barha-stabakotpalābja mālānupṛkta-paridhāna-vicitra-veśau<BR>
BhP_10.21.008/3 madhye virejatur alaṃ paśu-pāla-goṣṭhyāṃ raṅge yathā naṭa-varau kvaca gāyamānau<BR>
BhP_10.21.009/1 gopyaḥ kim ācarad ayaṃ kuśalaṃ sma veṇur<BR>
BhP_10.21.009/2 dāmodarādhara-sudhām api gopikānām<BR>
BhP_10.21.009/3 bhuṅkte svayaṃ yad avaśiṣṭa-rasaṃ hradinyo<BR>
BhP_10.21.009/4 hṛṣyat-tvaco 'śru mumucus taravo yathāryaḥ<BR>
BhP_10.21.010/1 vṛndāvanaṃ sakhi bhuvo vitanoti kīṛtiṃ<BR>
BhP_10.21.010/2 yad devakī-suta-padāmbuja-labdha-lakṣmi<BR>
BhP_10.21.010/3 govinda-veṇum anu matta-mayūra-nṛtyaṃ<BR>
BhP_10.21.010/4 prekṣyādri-sānv-avaratānya-samasta-sattvam<BR>
BhP_10.21.011/1 dhanyāḥ sma mūḍha-gatayo 'pi hariṇya etā<BR>
BhP_10.21.011/2 yā nanda-nandanam upātta-vicitra-veśam<BR>
BhP_10.21.011/3 ākarṇya veṇu-raṇitaṃ saha-kṛṣṇa-sārāḥ<BR>
BhP_10.21.011/4 pūjāṃ dadhur viracitāṃ praṇayāvalokaiḥ<BR>
BhP_10.21.012/1 kṛṣṇaṃ nirīkṣya vanitotsava-rūpa-śīlaṃ<BR>
BhP_10.21.012/2 śrutvā ca tat-kvaṇita-veṇu-vivikta-gītam<BR>
BhP_10.21.012/3 devyo vimāna-gatayaḥ smara-nunna-sārā<BR>
BhP_10.21.012/4 bhraśyat-prasūna-kabarā mumuhur vinīvyaḥ<BR>
BhP_10.21.013/1 gāvaś ca kṛṣṇa-mukha-nirgata-veṇu-gīta<BR>
BhP_10.21.013/2 pīyūṣam uttabhita-karṇa-puṭaiḥ pibantyaḥ<BR>
BhP_10.21.013/3 śāvāḥ snuta-stana-payaḥ-kavalāḥ sma tasthur<BR>
BhP_10.21.013/4 govindam ātmani dṛśāśru-kalāḥ spṛśantyaḥ<BR>
BhP_10.21.014/1 prāyo batāmba vihagā munayo vane 'smin<BR>
BhP_10.21.014/2 kṛṣṇekṣitaṃ tad-uditaṃ kala-veṇu-gītam<BR>
BhP_10.21.014/3 āruhya ye druma-bhujān rucira-pravālān<BR>
BhP_10.21.014/4 śṛṇvanti mīlita-dṛśo vigatānya-vācaḥ<BR>
BhP_10.21.015/1 nadyas tadā tad upadhārya mukunda-gītam<BR>
BhP_10.21.015/2 āvarta-lakṣita-manobhava-bhagna-vegāḥ<BR>
BhP_10.21.015/3 āliṅgana-sthagitam ūrmi-bhujair murārer<BR>
BhP_10.21.015/4 gṛhṇanti pāda-yugalaṃ kamalopahārāḥ<BR>
BhP_10.21.016/1 dṛṣṭvātape vraja-paśūn saha rāma-gopaiḥ<BR>
BhP_10.21.016/2 sañcārayantam anu veṇum udīrayantam<BR>
BhP_10.21.016/3 prema-pravṛddha uditaḥ kusumāvalībhiḥ<BR>
BhP_10.21.016/4 sakhyur vyadhāt sva-vapuṣāmbuda ātapatram<BR>
BhP_10.21.017/1 pūrṇāḥ pulindya urugāya-padābja-rāga<BR>
BhP_10.21.017/2 śrī-kuṅkumena dayitā-stana-maṇḍitena<BR>
BhP_10.21.017/3 tad-darśana-smara-rujas tṛṇa-rūṣitena<BR>
BhP_10.21.017/4 limpantya ānana-kuceṣu jahus tad-ādhim<BR>
BhP_10.21.018/1 hantāyam adrir abalā hari-dāsa-varyo<BR>
BhP_10.21.018/2 yad rāma-kṛṣṇa-caraṇa-sparaśa-pramodaḥ<BR>
BhP_10.21.018/3 mānaṃ tanoti saha-go-gaṇayos tayor yat<BR>
BhP_10.21.018/4 pānīya-sūyavasa-kandara-kandamūlaiḥ<BR>
BhP_10.21.019/1 gā gopakair anu-vanaṃ nayator udāra<BR>
BhP_10.21.019/2 veṇu-svanaiḥ kala-padais tanu-bhṛtsu sakhyaḥ<BR>
BhP_10.21.019/3 aspandanaṃ gati-matāṃ pulakas taruṇāṃ<BR>
BhP_10.21.019/4 niryoga-pāśa-kṛta-lakṣaṇayor vicitram<BR>
BhP_10.21.020/1 evaṃ-vidhā bhagavato yā vṛndāvana-cāriṇaḥ<BR>
BhP_10.21.020/3 varṇayantyo mitho gopyaḥ krīḍās tan-mayatāṃ yayuḥ<BR>
BhP_10.22.001/0 śrī-śuka uvāca<BR>
BhP_10.22.001/1 hemante prathame māsi nanda-vraja-kamārikāḥ<BR>
BhP_10.22.001/3 cerur haviṣyaṃ bhuñjānāḥ kātyāyany-arcana-vratam<BR>
BhP_10.22.002/1 āplutyāmbhasi kālindyā jalānte codite 'ruṇe<BR>
BhP_10.22.002/3 kṛtvā pratikṛtiṃ devīm ānarcur nṛpa saikatīm<BR>
BhP_10.22.003/1 gandhair mālyaiḥ surabhibhir balibhir dhūpa-dīpakaiḥ<BR>
BhP_10.22.003/3 uccāvacaiś copahāraiḥ pravāla-phala-taṇḍulaiḥ<BR>
BhP_10.22.004/1 kātyāyani mahā-māye mahā-yoginy adhīśvari<BR>
BhP_10.22.004/3 nanda-gopa-sutaṃ devi patiṃ me kuru te namaḥ<BR>
BhP_10.22.004/5 iti mantraṃ japantyas tāḥ pūjāṃ cakruḥ kamārikāḥ<BR>
BhP_10.22.005/1 evaṃ māsaṃ vrataṃ ceruḥ kumāryaḥ kṛṣṇa-cetasaḥ<BR>
BhP_10.22.005/3 bhadrakālīṃ samānarcur bhūyān nanda-sutaḥ patiḥ<BR>
BhP_10.22.006/1 ūṣasy utthāya gotraiḥ svair anyonyābaddha-bāhavaḥ<BR>
BhP_10.22.006/3 kṛṣṇam uccair jagur yāntyaḥ kālindyāṃ snātum anvaham<BR>
BhP_10.22.007/1 nadyāḥ kadācid āgatya tīre nikṣipya pūrva-vat<BR>
BhP_10.22.007/3 vāsāṃsi kṛṣṇaṃ gāyantyo vijahruḥ salile mudā<BR>
BhP_10.22.008/1 bhagavāṃs tad abhipretya kṛṣno yogeśvareśvaraḥ<BR>
BhP_10.22.008/3 vayasyair āvṛtas tatra gatas tat-karma-siddhaye<BR>
BhP_10.22.009/1 tāsāṃ vāsāṃsy upādāya nīpam āruhya satvaraḥ<BR>
BhP_10.22.009/3 hasadbhiḥ prahasan bālaiḥ parihāsam uvāca ha<BR>
BhP_10.22.010/1 atrāgatyābalāḥ kāmaṃ svaṃ svaṃ vāsaḥ pragṛhyatām<BR>
BhP_10.22.010/3 satyaṃ bravāṇi no narma yad yūyaṃ vrata-karśitāḥ<BR>
BhP_10.22.011/1 na mayodita-pūrvaṃ vā anṛtaṃ tad ime viduḥ<BR>
BhP_10.22.011/3 ekaikaśaḥ pratīcchadhvaṃ sahaiveti su-madhyamāḥ<BR>
BhP_10.22.012/1 tasya tat kṣvelitaṃ dṛṣṭvā gopyaḥ prema-pariplutāḥ<BR>
BhP_10.22.012/3 vrīḍitāḥ prekṣya cānyonyaṃ jāta-hāsā na niryayuḥ<BR>
BhP_10.22.013/1 evaṃ bruvati govinde narmaṇākṣipta-cetasaḥ<BR>
BhP_10.22.013/3 ā-kaṇṭha-magnāḥ śītode vepamānās tam abruvan<BR>
BhP_10.22.014/1 mānayaṃ bhoḥ kṛthās tvāṃ tu nanda-gopa-sutaṃ priyam<BR>
BhP_10.22.014/3 jānīmo 'ṅga vraja-ślāghyaṃ dehi vāsāṃsi vepitāḥ<BR>
BhP_10.22.015/1 śyāmasundara te dāsyaḥ karavāma tavoditam<BR>
BhP_10.22.015/3 dehi vāsāṃsi dharma-jña no ced rājñe bruvāma he<BR>
BhP_10.22.016/0 śrī-bhagavān uvāca<BR>
BhP_10.22.016/1 bhavatyo yadi me dāsyo mayoktaṃ vā kariṣyatha<BR>
BhP_10.22.016/3 atrāgatya sva-vāsāṃsi pratīcchata śuci-smitāḥ<BR>
BhP_10.22.016/5 no cen nāhaṃ pradāsye kiṃ kruddho rājā kariṣyati<BR>
BhP_10.22.017/1 tato jalāśayāt sarvā dārikāḥ śīta-vepitāḥ<BR>
BhP_10.22.017/3 pāṇibhyāṃ yonim ācchādya protteruḥ śīta-karśitāḥ<BR>
BhP_10.22.018/1 bhagavān āhatā vīkṣya śuddha -bhāva-prasāditaḥ<BR>
BhP_10.22.018/3 skandhe nidhāya vāsāṃsi prītaḥ provāca sa-smitam<BR>
BhP_10.22.019/1 yūyaṃ vivastrā yad apo dhṛta-vratā vyagāhataitat tad u deva-helanam<BR>
BhP_10.22.019/3 baddhvāñjaliṃ mūrdhny apanuttaye 'ṃhasaḥ kṛtvā namo 'dho-vasanaṃ pragṛhyatām<BR>
BhP_10.22.020/1 ity acyutenābhihitaṃ vrajābalā matvā vivastrāplavanaṃ vrata-cyutim<BR>
BhP_10.22.020/3 tat-pūrti-kāmās tad-aśeṣa-karmaṇāṃ sākṣāt-kṛtaṃ nemur avadya-mṛg yataḥ<BR>
BhP_10.22.021/1 tās tathāvanatā dṛṣṭvā bhagavān devakī-sutaḥ<BR>
BhP_10.22.021/3 vāsāṃsi tābhyaḥ prāyacchat karuṇas tena toṣitaḥ<BR>
BhP_10.22.022/1 dṛḍhaṃ pralabdhās trapayā ca hāpitāḥ<BR>
BhP_10.22.022/2 prastobhitāḥ krīḍana-vac ca kāritāḥ<BR>
BhP_10.22.022/3 vastrāṇi caivāpahṛtāny athāpy amuṃ<BR>
BhP_10.22.022/4 tā nābhyasūyan priya-saṅga-nirvṛtāḥ<BR>
BhP_10.22.023/1 paridhāya sva-vāsāṃsi preṣṭha-saṅgama-sajjitāḥ<BR>
BhP_10.22.023/3 gṛhīta-cittā no celus tasmin lajjāyitekṣaṇāḥ<BR>
BhP_10.22.024/1 tāsāṃ vijñāya bhagavān sva-pāda-sparśa-kāmyayā<BR>
BhP_10.22.024/3 dhṛta-vratānāṃ saṅkalpam āha dāmodaro 'balāḥ<BR>
BhP_10.22.025/1 saṅkalpo viditaḥ sādhvyo bhavatīnāṃ mad-arcanam<BR>
BhP_10.22.025/3 mayānumoditaḥ so 'sau satyo bhavitum arhati<BR>
BhP_10.22.026/1 na mayy āveśita-dhiyāṃ kāmaḥ kāmāya kalpate<BR>
BhP_10.22.026/3 bharjitā kvathitā dhānāḥ prāyo bījāya neśate<BR>
BhP_10.22.027/1 yātābalā vrajaṃ siddhā mayemā raṃsyathā kṣapāḥ<BR>
BhP_10.22.027/3 yad uddiśya vratam idaṃ cerur āryārcanaṃ satīḥ<BR>
BhP_10.22.028/0 śrī-śuka uvāca<BR>
BhP_10.22.028/1 ity ādiṣṭā bhagavatā labdha-kāmāḥ kumārikāḥ<BR>
BhP_10.22.028/3 dhyāyantyas tat-padāmbhojam kṛcchrān nirviviśur vrajam<BR>
BhP_10.22.029/1 atha gopaiḥ parivṛto bhagavān devakī-sutaḥ<BR>
BhP_10.22.029/3 vṛndāvanād gato dūraṃ cārayan gāḥ sahāgrajaḥ<BR>
BhP_10.22.030/1 nidaghārkātape tigme chāyābhiḥ svābhir ātmanaḥ<BR>
BhP_10.22.030/3 ātapatrāyitān vīkṣya drumān āha vrajaukasaḥ<BR>
BhP_10.22.031/1 he stoka-kṛṣṇa he aṃśo śrīdāman subalārjuna<BR>
BhP_10.22.031/3 viśāla vṛṣabhaujasvin devaprastha varūthapa<BR>
BhP_10.22.032/1 paśyataitān mahā-bhāgān parārthaikānta-jīvitān<BR>
BhP_10.22.032/3 vāta-varṣātapa-himān sahanto vārayanti naḥ<BR>
BhP_10.22.033/1 aho eṣāṃ varaṃ janma sarva -prāṇy-upajīvanam<BR>
BhP_10.22.033/3 su-janasyeva yeṣāṃ vai vimukhā yānti nārthinaḥ<BR>
BhP_10.22.034/1 patra-puṣpa-phala-cchāyā- mūla-valkala-dārubhiḥ<BR>
BhP_10.22.034/3 gandha-niryāsa-bhasmāsthi- tokmaiḥ kāmān vitanvate<BR>
BhP_10.22.035/1 etāvaj janma-sāphalyaṃ dehinām iha dehiṣu<BR>
BhP_10.22.035/3 prāṇair arthair dhiyā vācā śreya-ācaraṇaṃ sadā<BR>
BhP_10.22.036/1 iti pravāla-stabaka- phala-puṣpa-dalotkaraiḥ<BR>
BhP_10.22.036/3 tarūṇāṃ namra-śākhānāṃ madhyato yamunāṃ gataḥ<BR>
BhP_10.22.037/1 tatra gāḥ pāyayitvāpaḥ su-mṛṣṭāḥ śītalāḥ śivāḥ<BR>
BhP_10.22.037/3 tato nṛpa svayaṃ gopāḥ kāmaṃ svādu papur jalam<BR>
BhP_10.22.038/1 tasyā upavane kāmaṃ cārayantaḥ paśūn nṛpa<BR>
BhP_10.22.038/3 kṛṣṇa-rāmāv upāgamya kṣudh-ārtā idam abravan<BR>
BhP_10.23.001/0 śrī-gopa ūcuḥ<BR>
BhP_10.23.001/1 rāma rāma mahā-bāho kṛṣṇa duṣṭa-nibarhaṇa<BR>
BhP_10.23.001/3 eṣā vai bādhate kṣun nas tac-chāntiṃ kartum arhathaḥ<BR>
BhP_10.23.002/0 śrī-śuka uvāca<BR>
BhP_10.23.002/1 iti vijñāpito gopair bhagavān devakī-sutaḥ<BR>
BhP_10.23.002/3 bhaktāyā vipra-bhāryāyāḥ prasīdann idam abravīt<BR>
BhP_10.23.003/1 prayāta deva-yajanaṃ brāhmaṇā brahma-vādinaḥ<BR>
BhP_10.23.003/3 satram āṅgirasaṃ nāma hy āsate svarga-kāmyayā<BR>
BhP_10.23.004/1 tatra gatvaudanaṃ gopā yācatāsmad-visarjitāḥ<BR>
BhP_10.23.004/3 kīrtayanto bhagavata āryasya mama cābhidhām<BR>
BhP_10.23.005/1 ity ādiṣṭā bhagavatā gatvā yācanta te tathā<BR>
BhP_10.23.005/3 kṛtāñjali-puṭā viprān daṇḍa-vat patitā bhuvi<BR>
BhP_10.23.006/1 he bhūmi-devāḥ śṛṇuta kṛṣṇasyādeśa-kāriṇaḥ<BR>
BhP_10.23.006/3 prāptāñ jānīta bhadraṃ vo gopān no rāma-coditān<BR>
BhP_10.23.007/1 gāś cārayantāv avidūra odanaṃ rāmācyutau vo laṣato bubhukṣitau<BR>
BhP_10.23.007/3 tayor dvijā odanam arthinor yadi śraddhā ca vo yacchata dharma-vittamāḥ<BR>
BhP_10.23.008/1 dīkṣāyāḥ paśu-saṃsthāyāḥ sautrāmaṇyāś ca sattamāḥ<BR>
BhP_10.23.008/3 anyatra dīkṣitasyāpi nānnam aśnan hi duṣyati<BR>
BhP_10.23.009/1 iti te bhagavad-yācñāṃ śṛṇvanto 'pi na śuśruvuḥ<BR>
BhP_10.23.009/3 kṣudrāśā bhūri-karmāṇo bāliśā vṛddha-māninaḥ<BR>
BhP_10.23.010/1 deśaḥ kālaḥ pṛthag dravyaṃ mantra-tantrartvijo 'gnayaḥ<BR>
BhP_10.23.010/3 devatā yajamānaś ca kratur dharmaś ca yan-mayaḥ<BR>
BhP_10.23.011/1 taṃ brahma paramaṃ sākṣād bhagavantam adhokṣajam<BR>
BhP_10.23.011/3 manuṣya-dṛṣṭyā duṣprajñā martyātmāno na menire<BR>
BhP_10.23.012/1 na te yad om iti procur na neti ca parantapa<BR>
BhP_10.23.012/3 gopā nirāśāḥ pratyetya tathocuḥ kṛṣṇa-rāmayoḥ<BR>
BhP_10.23.013/1 tad upākarṇya bhagavān prahasya jagad-īśvaraḥ<BR>
BhP_10.23.013/3 vyājahāra punar gopān darśayan laukikīṃ gatim<BR>
BhP_10.23.014/1 māṃ jñāpayata patnībhyaḥ sa-saṅkarṣaṇam āgatam<BR>
BhP_10.23.014/3 dāsyanti kāmam annaṃ vaḥ snigdhā mayy uṣitā dhiyā<BR>
BhP_10.23.015/1 gatvātha patnī-śālāyāṃ dṛṣṭvāsīnāḥ sv-alaṅkṛtāḥ<BR>
BhP_10.23.015/3 natvā dvija-satīr gopāḥ praśritā idam abruvan<BR>
BhP_10.23.016/1 namo vo vipra-patnībhyo nibodhata vacāṃsi naḥ<BR>
BhP_10.23.016/3 ito 'vidūre caratā kṛṣṇeneheṣitā vayam<BR>
BhP_10.23.017/1 gāś cārayan sa gopālaiḥ sa-rāmo dūram āgataḥ<BR>
BhP_10.23.017/3 bubhukṣitasya tasyānnaṃ sānugasya pradīyatām<BR>
BhP_10.23.018/1 śrutvācyutam upāyātaṃ nityaṃ tad-darśanotsukāḥ<BR>
BhP_10.23.018/3 tat-kathākṣipta-manaso babhūvur jāta-sambhramāḥ<BR>
BhP_10.23.019/1 catur-vidhaṃ bahu-guṇam annam ādāya bhājanaiḥ<BR>
BhP_10.23.019/3 abhisasruḥ priyaṃ sarvāḥ samudram iva nimnagāḥ<BR>
BhP_10.23.020/1 niṣidhyamānāḥ patibhir bhrātṛbhir bandhubhiḥ sutaiḥ<BR>
BhP_10.23.020/3 bhagavaty uttama-śloke dīrgha-śruta -dhṛtāśayāḥ<BR>
BhP_10.23.021/1 yamunopavane 'śoka nava-pallava-maṇḍite<BR>
BhP_10.23.021/3 vicarantaṃ vṛtaṃ gopaiḥ sāgrajaṃ dadṛśuḥ striyaḥ<BR>
BhP_10.23.022/1 śyāmaṃ hiraṇya-paridhiṃ vanamālya-barha-<BR>
BhP_10.23.022/2 dhātu-pravāla-naṭa-veṣam anavratāṃse<BR>
BhP_10.23.022/3 vinyasta-hastam itareṇa dhunānam abjaṃ<BR>
BhP_10.23.022/4 karṇotpalālaka-kapola-mukhābja-hāsam<BR>
BhP_10.23.023/1 prāyaḥ-śruta-priyatamodaya-karṇa-pūrair<BR>
BhP_10.23.023/2 yasmin nimagna-manasas tam athākṣi-randraiḥ<BR>
BhP_10.23.023/3 antaḥ praveśya su-ciraṃ parirabhya tāpaṃ<BR>
BhP_10.23.023/4 prājñaṃ yathābhimatayo vijahur narendra<BR>
BhP_10.23.024/1 tās tathā tyakta-sarvāśāḥ prāptā ātma-didṛkṣayā<BR>
BhP_10.23.024/3 vijñāyākhila-dṛg-draṣṭā prāha prahasitānanaḥ<BR>
BhP_10.23.025/1 svāgataṃ vo mahā-bhāgā āsyatāṃ karavāma kim<BR>
BhP_10.23.025/3 yan no didṛkṣayā prāptā upapannam idaṃ hi vaḥ<BR>
BhP_10.23.026/1 nanv addhā mayi kurvanti kuśalāḥ svārtha-darśinaḥ<BR>
BhP_10.23.026/3 ahaituky avyavahitāṃ bhaktim ātma-priye yathā<BR>
BhP_10.23.027/1 prāṇa-buddhi-manaḥ-svātma dārāpatya-dhanādayaḥ<BR>
BhP_10.23.027/3 yat-samparkāt priyā āsaṃs tataḥ ko nv aparaḥ priyaḥ<BR>
BhP_10.23.028/1 tad yāta deva-yajanaṃ patayo vo dvijātayaḥ<BR>
BhP_10.23.028/3 sva-satraṃ pārayiṣyanti yuṣmābhir gṛha-medhinaḥ<BR>
BhP_10.23.029/0 śrī-patnya ūcuḥ<BR>
BhP_10.23.029/1 maivaṃ vibho 'rhati bhavān gadituṃ nr-śaṃsaṃ<BR>
BhP_10.23.029/2 satyaṃ kuruṣva nigamaṃ tava pada-mūlam<BR>
BhP_10.23.029/3 prāptā vayaṃ tulasi-dāma padāvasṛṣṭaṃ<BR>
BhP_10.23.029/4 keśair nivoḍhum atilaṅghya samasta-bandhūn<BR>
BhP_10.23.030/1 gṛhṇanti no na patayaḥ pitarau sutā vā<BR>
BhP_10.23.030/2 na bhrātṛ-bandhu-suhṛdaḥ kuta eva cānye<BR>
BhP_10.23.030/3 tasmād bhavat-prapadayoḥ patitātmanāṃ no<BR>
BhP_10.23.030/4 nānyā bhaved gatir arindama tad vidhehi<BR>
BhP_10.23.031/0 śrī-bhagavān uvāca<BR>
BhP_10.23.031/1 patayo nābhyasūyeran pitṛ-bhrātṛ-sutādayaḥ<BR>
BhP_10.23.031/3 lokāś ca vo mayopetā devā apy anumanvate<BR>
BhP_10.23.032/1 na prītaye 'nurāgāya hy aṅga-saṅgo nṛṇām iha<BR>
BhP_10.23.032/3 tan mano mayi yuñjānā acirān mām avāpsyatha<BR>
BhP_10.23.033/1 śravaṇād darśanād dhyānān mayi bhāvo 'nukīrtanāt<BR>
BhP_10.23.033/3 na tathā sannikarṣeṇa pratiyāta tato gṛhān<BR>
BhP_10.23.034/0 śrī-śuka uvāca<BR>
BhP_10.23.034/1 ity uktā dvija-patnyas tā yajña-vāṭaṃ punar gatāḥ<BR>
BhP_10.23.034/3 te cānasūyavas tābhiḥ strībhiḥ satram apārayan<BR>
BhP_10.23.035/1 tatraikā vidhṛtā bhartrā bhagavantaṃ yathā-śrutam<BR>
BhP_10.23.035/3 hṛḍopaguhya vijahau dehaṃ karmānubandhanam<BR>
BhP_10.23.036/1 bhagavān api govindas tenaivānnena gopakān<BR>
BhP_10.23.036/3 catur-vidhenāśayitvā svayaṃ ca bubhuje prabhuḥ<BR>
BhP_10.23.037/1 evaṃ līlā-nara-vapur nr-lokam anuśīlayan<BR>
BhP_10.23.037/3 reme go-gopa-gopīnāṃ ramayan rūpa-vāk-kṛtaiḥ<BR>
BhP_10.23.038/1 athānusmṛtya viprās te anvatapyan kṛtāgasaḥ<BR>
BhP_10.23.038/3 yad viśveśvarayor yācñām ahanma nṛ-viḍambayoḥ<BR>
BhP_10.23.039/1 dṛṣṭvā strīṇāṃ bhagavati kṛṣṇe bhaktim alaukikīm<BR>
BhP_10.23.039/3 ātmānaṃ ca tayā hīnam anutaptā vyagarhayan<BR>
BhP_10.23.040/1 dhig janma nas tri-vṛd yat tad dhig vrataṃ dhig bahu-jñatām<BR>
BhP_10.23.040/3 dhik kulaṃ dhik kriyā-dākṣyaṃ vimukhā ye tv adhokṣaje<BR>
BhP_10.23.041/1 nūnaṃ bhagavato māyā yoginām api mohinī<BR>
BhP_10.23.041/3 yad vayaṃ guravo nṛṇāṃ svārthe muhyāmahe dvijāḥ<BR>
BhP_10.23.042/1 aho paśyata nārīṇām api kṛṣṇe jagad-gurau<BR>
BhP_10.23.042/3 duranta-bhāvaṃ yo 'vidhyan mṛtyu-pāśān gṛhābhidhān<BR>
BhP_10.23.043/1 nāsāṃ dvijāti-saṃskāro na nivāso gurāv api<BR>
BhP_10.23.043/3 na tapo nātma-mīmāṃsā na śaucaṃ na kriyāḥ śubhāḥ<BR>
BhP_10.23.044/1 tathāpi hy uttamaḥ-śloke kṛṣṇe yogeśvareśvare<BR>
BhP_10.23.044/3 bhaktir dṛḍhā na cāsmākaṃ saṃskārādimatām api<BR>
BhP_10.23.045/1 nanu svārtha-vimūḍhānāṃ pramattānāṃ gṛhehayā<BR>
BhP_10.23.045/3 aho naḥ smārayām āsa gopa-vākyaiḥ satāṃ gatiḥ<BR>
BhP_10.23.046/1 anyathā pūrṇa-kāmasya kaivalyādy-aśiṣāṃ pateḥ<BR>
BhP_10.23.046/3 īśitavyaiḥ kim asmābhir īśasyaitad viḍambanam<BR>
BhP_10.23.047/1 hitvānyān bhajate yaṃ śrīḥ pāda-sparśāśayāsakṛt<BR>
BhP_10.23.047/3 svātma-doṣāpavargeṇa tad-yācñā jana-mohinī<BR>
BhP_10.23.048/1 deśaḥ kālaḥ pṛthag dravyaṃ mantra-tantrartvijo 'gnayaḥ<BR>
BhP_10.23.048/3 devatā yajamānaś ca kratur dharmaś ca yan-mayaḥ<BR>
BhP_10.23.049/1 sa eva bhagavān sākṣād viṣṇur yogeśvareśvaraḥ<BR>
BhP_10.23.049/3 jāto yaduṣv ity āśṛṇma hy api mūḍhā na vidmahe<BR>
BhP_10.23.050/1 tasmai namo bhagavate kṛṣṇāyākuṇṭha-medhase<BR>
BhP_10.23.050/3 yan-māyā-mohita-dhiyo bhramāmaḥ karma-vartmasu<BR>
BhP_10.23.051/1 sa vai na ādyaḥ puruṣaḥ sva-māyā-mohitātmanām<BR>
BhP_10.23.051/3 avijñatānubhāvānāṃ kṣantum arhaty atikramam<BR>
BhP_10.23.052/1 iti svāgham anusmṛtya kṛṣṇe te kṛta-helanāḥ<BR>
BhP_10.23.052/3 didṛkṣavo vrajam atha kaṃsād bhītā na cācalan<BR>
BhP_10.24.001/0 śrī-śuka uvāca<BR>
BhP_10.24.001/1 bhagavān api tatraiva baladevena saṃyutaḥ<BR>
BhP_10.24.001/3 apaśyan nivasan gopān indra-yāga-kṛtodyamān<BR>
BhP_10.24.002/1 tad-abhijño 'pi bhagavān sarvātmā sarva-darśanaḥ<BR>
BhP_10.24.002/3 praśrayāvanato 'pṛcchad vṛddhān nanda-purogamān<BR>
BhP_10.24.003/1 kathyatāṃ me pitaḥ ko 'yaṃ sambhramo va upāgataḥ<BR>
BhP_10.24.003/3 kiṃ phalaṃ kasya voddeśaḥ kena vā sādhyate makhaḥ<BR>
BhP_10.24.004/1 etad brūhi mahān kāmo mahyaṃ śuśrūṣave pitaḥ<BR>
BhP_10.24.004/3 na hi gopyaṃ hi sadhūnāṃ kṛtyaṃ sarvātmanām iha<BR>
BhP_10.24.004/5 asty asva-para-dṛṣṭīnām amitrodāsta-vidviṣām<BR>
BhP_10.24.005/1 udāsīno 'ri-vad varjya<BR>
BhP_10.24.005/2 ātma-vat suhṛd ucyate<BR>
BhP_10.24.006/1 jñatvājñātvā ca karmāṇi jano 'yam anutiṣṭhati<BR>
BhP_10.24.006/3 viduṣaḥ karma-siddhiḥ syād yathā nāviduṣo bhavet<BR>
BhP_10.24.007/1 tatra tāvat kriyā-yogo bhavatāṃ kiṃ vicāritaḥ<BR>
BhP_10.24.007/3 atha vā laukikas tan me pṛcchataḥ sādhu bhaṇyatām<BR>
BhP_10.24.008/0 śrī-nanda uvāca<BR>
BhP_10.24.008/1 parjanyo bhagavān indro meghās tasyātma-mūrtayaḥ<BR>
BhP_10.24.008/3 te 'bhivarṣanti bhūtānāṃ prīṇanaṃ jīvanaṃ payaḥ<BR>
BhP_10.24.009/1 taṃ tāta vayam anye ca vārmucāṃ patim īśvaram<BR>
BhP_10.24.009/3 dravyais tad-retasā siddhair yajante kratubhir narāḥ<BR>
BhP_10.24.010/1 tac-cheṣeṇopajīvanti tri-varga-phala-hetave<BR>
BhP_10.24.010/3 puṃsāṃ puruṣa-kārāṇāṃ parjanyaḥ phala-bhāvanaḥ<BR>
BhP_10.24.011/1 ya enaṃ visṛjed dharmaṃ paramparyāgataṃ naraḥ<BR>
BhP_10.24.011/3 kāmād dveṣād bhayāl lobhāt sa vai nāpnoti śobhanam<BR>
BhP_10.24.012/0 śrī-śuka uvāca<BR>
BhP_10.24.012/1 vaco niśamya nandasya tathānyeṣāṃ vrajaukasām<BR>
BhP_10.24.012/3 indrāya manyuṃ janayan pitaraṃ prāha keśavaḥ<BR>
BhP_10.24.013/0 śrī-bhagavān uvāca<BR>
BhP_10.24.013/1 karmaṇā jāyate jantuḥ karmaṇaiva pralīyate<BR>
BhP_10.24.013/3 sukhaṃ duḥkhaṃ bhayaṃ kṣemaṃ karmaṇaivābhipadyate<BR>
BhP_10.24.014/1 asti ced īśvaraḥ kaścit phala-rūpy anya-karmaṇām<BR>
BhP_10.24.014/3 kartāraṃ bhajate so 'pi na hy akartuḥ prabhur hi saḥ<BR>
BhP_10.24.015/1 kim indreṇeha bhūtānāṃ sva-sva-karmānuvartinām<BR>
BhP_10.24.015/3 anīśenānyathā kartuṃ svabhāva-vihitaṃ nṛṇām<BR>
BhP_10.24.016/1 svabhāva-tantro hi janaḥ svabhāvam anuvartate<BR>
BhP_10.24.016/3 svabhāva-stham idaṃ sarvaṃ sa-devāsura-mānuṣam<BR>
BhP_10.24.017/1 dehān uccāvacāñ jantuḥ prāpyotsṛjati karmaṇā<BR>
BhP_10.24.017/3 śatrur mitram udāsīnaḥ karmaiva gurur īśvaraḥ<BR>
BhP_10.24.018/1 tasmāt sampūjayet karma svabhāva-sthaḥ sva-karma-kṛt<BR>
BhP_10.24.018/3 anjasā yena varteta tad evāsya hi daivatam<BR>
BhP_10.24.019/1 ājīvyaikataraṃ bhāvaṃ yas tv anyam upajīvati<BR>
BhP_10.24.019/3 na tasmād vindate kṣemaṃ jārān nāry asatī yathā<BR>
BhP_10.24.020/1 varteta brahmaṇā vipro rājanyo rakṣayā bhuvaḥ<BR>
BhP_10.24.020/3 vaiśyas tu vārtayā jīvec chūdras tu dvija-sevayā<BR>
BhP_10.24.021/1 kṛṣi-vāṇijya-go-rakṣā kusīdaṃ tūryam ucyate<BR>
BhP_10.24.021/3 vārtā catur-vidhā tatra vayaṃ go-vṛttayo 'niśam<BR>
BhP_10.24.022/1 sattvaṃ rajas tama iti sthity-utpatty-anta-hetavaḥ<BR>
BhP_10.24.022/3 rajasotpadyate viśvam anyonyaṃ vividhaṃ jagat<BR>
BhP_10.24.023/1 rajasā coditā meghā varṣanty ambūni sarvataḥ<BR>
BhP_10.24.023/3 prajās tair eva sidhyanti mahendraḥ kiṃ kariṣyati<BR>
BhP_10.24.024/1 na naḥ purojanapadā na grāmā na gṛhā vayam<BR>
BhP_10.24.024/3 vanaukasas tāta nityaṃ vana-śaila-nivāsinaḥ<BR>
BhP_10.24.025/1 tasmād gavāṃ brāhmaṇānām adreś cārabhyatāṃ makhaḥ<BR>
BhP_10.24.025/3 ya indra-yāga-sambhārās tair ayaṃ sādhyatāṃ makhaḥ<BR>
BhP_10.24.026/1 pacyantāṃ vividhāḥ pākāḥ sūpāntāḥ pāyasādayaḥ<BR>
BhP_10.24.026/3 saṃyāvāpūpa-śaṣkulyaḥ sarva-dohaś ca gṛhyatām<BR>
BhP_10.24.027/1 hūyantām agnayaḥ samyag brāhmaṇair brahma-vādibhiḥ<BR>
BhP_10.24.027/3 annaṃ bahu-guṇaṃ tebhyo deyaṃ vo dhenu-dakṣiṇāḥ<BR>
BhP_10.24.028/1 anyebhyaś cāśva-cāṇḍāla- patitebhyo yathārhataḥ<BR>
BhP_10.24.028/3 yavasaṃ ca gavāṃ dattvā giraye dīyatāṃ baliḥ<BR>
BhP_10.24.029/1 sv-alaṅkṛtā bhuktavantaḥ sv-anuliptāḥ su-vāsasaḥ<BR>
BhP_10.24.029/3 pradakṣiṇāṃ ca kuruta go-viprānala-parvatān<BR>
BhP_10.24.030/1 etan mama mataṃ tāta kriyatāṃ yadi rocate<BR>
BhP_10.24.030/3 ayaṃ go-brāhmaṇādrīṇāṃ mahyaṃ ca dayito makhaḥ<BR>
BhP_10.24.031/0 śrī-śuka uvāca<BR>
BhP_10.24.031/1 kālātmanā bhagavatā śakra-darpa-jighāṃsayā<BR>
BhP_10.24.031/3 proktaṃ niśamya nandādyāḥ sādhv agṛhṇanta tad-vacaḥ<BR>
BhP_10.24.032/1 tathā ca vyadadhuḥ sarvaṃ yathāha madhusūdanaḥ<BR>
BhP_10.24.032/3 vācayitvā svasty-ayanaṃ tad-dravyeṇa giri-dvijān<BR>
BhP_10.24.033/1 upahṛtya balīn samyag ādṛtā yavasaṃ gavām<BR>
BhP_10.24.033/3 go-dhanāni puraskṛtya giriṃ cakruḥ pradakṣiṇam<BR>
BhP_10.24.034/1 anāṃsy anaḍud-yuktāni te cāruhya sv-alaṅkṛtāḥ<BR>
BhP_10.24.034/3 gopyaś ca kṛṣṇa-vīryāṇi gāyantyaḥ sa-dvijāśiṣaḥ<BR>
BhP_10.24.035/1 kṛṣṇas tv anyatamaṃ rūpaṃ gopa-viśrambhaṇaṃ gataḥ<BR>
BhP_10.24.035/3 śailo 'smīti bruvan bhūri balim ādad bṛhad-vapuḥ<BR>
BhP_10.24.036/1 tasmai namo vraja-janaiḥ saha cakra ātmanātmane<BR>
BhP_10.24.036/3 aho paśyata śailo 'sau rūpī no 'nugrahaṃ vyadhāt<BR>
BhP_10.24.037/1 eṣo 'vajānato martyān kāma-rūpī vanaukasaḥ<BR>
BhP_10.24.037/3 hanti hy asmai namasyāmaḥ śarmaṇe ātmano gavām<BR>
BhP_10.24.038/1 ity adri-go-dvija-makhaṃ vāsudeva-pracoditāḥ<BR>
BhP_10.24.038/3 yathā vidhāya te gopā saha-kṛṣṇā vrajaṃ yayuḥ<BR>
BhP_10.25.001/0 śrī-śuka uvāca<BR>
BhP_10.25.001/1 indras tadātmanaḥ pūjāṃ vijñāya vihatāṃ nṛpa<BR>
BhP_10.25.001/3 gopebhyaḥ kṛṣṇa-nāthebhyo nandādibhyaś cukopa ha<BR>
BhP_10.25.002/1 gaṇaṃ sāṃvartakaṃ nāma meghānāṃ cānta-kārīṇām<BR>
BhP_10.25.002/3 indraḥ pracodayat kruddho vākyaṃ cāheśa-māny uta<BR>
BhP_10.25.003/1 aho śrī-mada-māhātmyaṃ gopānāṃ kānanaukasām<BR>
BhP_10.25.003/3 kṛṣṇaṃ martyam upāśritya ye cakrur deva-helanam<BR>
BhP_10.25.004/1 yathādṛḍhaiḥ karma-mayaiḥ kratubhir nāma-nau-nibhaiḥ<BR>
BhP_10.25.004/3 vidyām ānvīkṣikīṃ hitvā titīrṣanti bhavārṇavam<BR>
BhP_10.25.005/1 vācālaṃ bāliśaṃ stabdham ajñaṃ paṇḍita-māninam<BR>
BhP_10.25.005/3 kṛṣṇaṃ martyam upāśritya gopā me cakrur apriyam<BR>
BhP_10.25.006/1 eṣāṃ śriyāvaliptānāṃ kṛṣṇenādhmāpitātmanām<BR>
BhP_10.25.006/3 dhunuta śrī-mada-stambhaṃ paśūn nayata saṅkṣayam<BR>
BhP_10.25.007/1 ahaṃ cairāvataṃ nāgam āruhyānuvraje vrajam<BR>
BhP_10.25.007/3 marud-gaṇair mahā-vegair nanda-goṣṭha-jighāṃsayā<BR>
BhP_10.25.008/0 śrī-śuka uvāca<BR>
BhP_10.25.008/1 itthaṃ maghavatājñaptā meghā nirmukta-bandhanāḥ<BR>
BhP_10.25.008/3 nanda-gokulam āsāraiḥ pīḍayām āsur ojasā<BR>
BhP_10.25.009/1 vidyotamānā vidyudbhiḥ stanantaḥ stanayitnubhiḥ<BR>
BhP_10.25.009/3 tīvrair marud-gaṇair nunnā vavṛṣur jala-śarkarāḥ<BR>
BhP_10.25.010/1 sthūṇā-sthūlā varṣa-dhārā muñcatsv abhreṣv abhīkṣṇaśaḥ<BR>
BhP_10.25.010/3 jalaughaiḥ plāvyamānā bhūr nādṛśyata natonnatam<BR>
BhP_10.25.011/1 aty-āsārāti-vātena paśavo jāta-vepanāḥ<BR>
BhP_10.25.011/3 gopā gopyaś ca śītārtā govindaṃ śaraṇaṃ yayuḥ<BR>
BhP_10.25.012/1 śiraḥ sutāṃś ca kāyena pracchādyāsāra-pīḍitāḥ<BR>
BhP_10.25.012/3 vepamānā bhagavataḥ pāda-mūlam upāyayuḥ<BR>
BhP_10.25.013/1 kṛṣṇa kṛṣṇa mahā-bhāga tvan-nāthaṃ gokulaṃ prabho<BR>
BhP_10.25.013/3 trātum arhasi devān naḥ kupitād bhakta-vatsala<BR>
BhP_10.25.014/1 śilā-varṣāti-vātena hanyamānam acetanam<BR>
BhP_10.25.014/3 nirīkṣya bhagavān mene kupitendra-kṛtaṃ hariḥ<BR>
BhP_10.25.015/1 apartv aty-ulbaṇaṃ varṣam ati-vātaṃ śilā-mayam<BR>
BhP_10.25.015/3 sva-yāge vihate 'smābhir indro nāśāya varṣati<BR>
BhP_10.25.016/1 tatra pratividhiṃ samyag ātma-yogena sādhaye<BR>
BhP_10.25.016/3 lokeśa-mānināṃ mauḍhyād dhaniṣye śrī-madaṃ tamaḥ<BR>
BhP_10.25.017/1 na hi sad-bhāva-yuktānāṃ surāṇām īśa-vismayaḥ<BR>
BhP_10.25.017/3 matto 'satāṃ māna-bhaṅgaḥ praśamāyopakalpate<BR>
BhP_10.25.018/1 tasmān mac-charaṇaṃ goṣṭhaṃ man-nāthaṃ mat-parigraham<BR>
BhP_10.25.018/3 gopāye svātma-yogena so 'yaṃ me vrata āhitaḥ<BR>
BhP_10.25.019/1 ity uktvaikena hastena kṛtvā govardhanācalam<BR>
BhP_10.25.019/3 dadhāra līlayā viṣṇuś chatrākam iva bālakaḥ<BR>
BhP_10.25.020/1 athāha bhagavān gopān he 'mba tāta vrajaukasaḥ<BR>
BhP_10.25.020/3 yathopajoṣaṃ viśata giri-gartaṃ sa-go-dhanāḥ<BR>
BhP_10.25.021/1 na trāsa iha vaḥ kāryo mad-dhastādri-nipātanāt<BR>
BhP_10.25.021/3 vāta-varṣa-bhayenālaṃ tat-trāṇaṃ vihitaṃ hi vaḥ<BR>
BhP_10.25.022/1 tathā nirviviśur gartaṃ kṛṣṇāśvāsita-mānasaḥ<BR>
BhP_10.25.022/3 yathāvakāśaṃ sa-dhanāḥ sa-vrajāḥ sopajīvinaḥ<BR>
BhP_10.25.023/1 kṣut-tṛḍ-vyathāṃ sukhāpekṣāṃ hitvā tair vraja-vāsibhiḥ<BR>
BhP_10.25.023/3 vīkṣyamāṇo dadhārādriṃ saptāhaṃ nācalat padāt<BR>
BhP_10.25.024/1 kṛṣṇa-yogānubhāvaṃ taṃ niśamyendro 'ti-vismitaḥ<BR>
BhP_10.25.024/3 nistambho bhraṣṭa-saṅkalpaḥ svān meghān sannyavārayat<BR>
BhP_10.25.025/1 khaṃ vyabhram uditādityaṃ vāta-varṣaṃ ca dāruṇam<BR>
BhP_10.25.025/3 niśamyoparataṃ gopān govardhana-dharo 'bravīt<BR>
BhP_10.25.026/1 niryāta tyajata trāsaṃ gopāḥ sa-strī-dhanārbhakāḥ<BR>
BhP_10.25.026/3 upārataṃ vāta-varṣaṃ vyuda-prāyāś ca nimnagāḥ<BR>
BhP_10.25.027/1 tatas te niryayur gopāḥ svaṃ svam ādāya go-dhanam<BR>
BhP_10.25.027/3 śakaṭoḍhopakaraṇaṃ strī-bāla-sthavirāḥ śanaiḥ<BR>
BhP_10.25.028/1 bhagavān api taṃ śailaṃ sva-sthāne pūrva-vat prabhuḥ<BR>
BhP_10.25.028/3 paśyatāṃ sarva-bhūtānāṃ sthāpayām āsa līlayā<BR>
BhP_10.25.029/1 taṃ prema-vegān nirbhṛtā vrajaukaso<BR>
BhP_10.25.029/2 yathā samīyuḥ parirambhaṇādibhiḥ<BR>
BhP_10.25.029/3 gopyaś ca sa-sneham apūjayan mudā<BR>
BhP_10.25.029/4 dadhy-akṣatādbhir yuyujuḥ sad-āśiṣaḥ<BR>
BhP_10.25.030/1 yaśodā rohiṇī nando rāmaś ca balināṃ varaḥ<BR>
BhP_10.25.030/3 kṛṣṇam āliṅgya yuyujur āśiṣaḥ sneha-kātarāḥ<BR>
BhP_10.25.031/1 divi deva-gaṇāḥ siddhāḥ sādhyā gandharva-cāraṇāḥ<BR>
BhP_10.25.031/3 tuṣṭuvur mumucus tuṣṭāḥ puṣpa-varṣāṇi pārthiva<BR>
BhP_10.25.032/1 śaṅkha-dundubhayo nedur divi deva-pracoditāḥ<BR>
BhP_10.25.032/3 jagur gandharva-patayas tumburu-pramukhā nṛpa<BR>
BhP_10.25.033/1 tato 'nuraktaiḥ paśupaiḥ pariśrito rājan sva-goṣṭhaṃ sa-balo 'vrajad dhariḥ<BR>
BhP_10.25.033/3 tathā-vidhāny asya kṛtāni gopikā gāyantya īyur muditā hṛdi-spṛśaḥ<BR>
BhP_10.26.001/0 śrī-śuka uvāca<BR>
BhP_10.26.001/1 evaṃ-vidhāni karmāṇi gopāḥ kṛṣṇasya vīkṣya te<BR>
BhP_10.26.001/3 atad-vīrya-vidaḥ procuḥ samabhyetya su-vismitāḥ<BR>
BhP_10.26.002/1 bālakasya yad etāni karmāṇy aty-adbhutāni vai<BR>
BhP_10.26.002/3 katham arhaty asau janma grāmyeṣv ātma-jugupsitam<BR>
BhP_10.26.003/1 yaḥ sapta-hāyano bālaḥ kareṇaikena līlayā<BR>
BhP_10.26.003/3 kathaṃ bibhrad giri-varaṃ puṣkaraṃ gaja-rāḍ iva<BR>
BhP_10.26.004/1 tokenāmīlitākṣeṇa pūtanāyā mahaujasaḥ<BR>
BhP_10.26.004/3 pītaḥ stanaḥ saha prāṇaiḥ kāleneva vayas tanoḥ<BR>
BhP_10.26.005/1 hinvato 'dhaḥ śayānasya māsyasya caraṇāv udak<BR>
BhP_10.26.005/3 ano 'patad viparyastaṃ rudataḥ prapadāhatam<BR>
BhP_10.26.006/1 eka-hāyana āsīno hriyamāṇo vihāyasā<BR>
BhP_10.26.006/3 daityena yas tṛṇāvartam ahan kaṇṭha-grahāturam<BR>
BhP_10.26.007/1 kvacid dhaiyaṅgava-stainye mātrā baddha udūkhale<BR>
BhP_10.26.007/3 gacchann arjunayor madhye bāhubhyāṃ tāv apātayat<BR>
BhP_10.26.008/1 vane sañcārayan vatsān sa-rāmo bālakair vṛtaḥ<BR>
BhP_10.26.008/3 hantu-kāmaṃ bakaṃ dorbhyāṃ mukhato 'rim apāṭayat<BR>
BhP_10.26.009/1 vatseṣu vatsa-rūpeṇa praviśantaṃ jighāṃsayā<BR>
BhP_10.26.009/3 hatvā nyapātayat tena kapitthāni ca līlayā<BR>
BhP_10.26.010/1 hatvā rāsabha-daiteyaṃ tad-bandhūṃś ca balānvitaḥ<BR>
BhP_10.26.010/3 cakre tāla-vanaṃ kṣemaṃ paripakva-phalānvitam<BR>
BhP_10.26.011/1 pralambaṃ ghātayitvograṃ balena bala-śālinā<BR>
BhP_10.26.011/3 amocayad vraja-paśūn gopāṃś cāraṇya-vahnitaḥ<BR>
BhP_10.26.012/1 āśī-viṣatamāhīndraṃ damitvā vimadaṃ hradāt<BR>
BhP_10.26.012/3 prasahyodvāsya yamunāṃ cakre 'sau nirviṣodakām<BR>
BhP_10.26.013/1 dustyajaś cānurāgo 'smin sarveṣāṃ no vrajaukasām<BR>
BhP_10.26.013/3 nanda te tanaye 'smāsu tasyāpy autpattikaḥ katham<BR>
BhP_10.26.014/1 kva sapta-hāyano bālaḥ kva mahādri-vidhāraṇam<BR>
BhP_10.26.014/3 tato no jāyate śaṅkā vraja-nātha tavātmaje<BR>
BhP_10.26.015/0 śrī-nanda uvāca<BR>
BhP_10.26.015/1 śrūyatāṃ me vaco gopā vyetu śaṅkā ca vo 'rbhake<BR>
BhP_10.26.015/3 enam kumāram uddiśya gargo me yad uvāca ha<BR>
BhP_10.26.016/1 varṇās trayaḥ kilāsyāsan gṛhṇato 'nu-yugaṃ tanūḥ<BR>
BhP_10.26.016/3 śuklo raktas tathā pīta idānīṃ kṛṣṇatāṃ gataḥ<BR>
BhP_10.26.017/1 prāgayaṃ vasudevasya kvacij jātas tavātmajaḥ<BR>
BhP_10.26.017/3 vāsudeva iti śrīmān abhijñāḥ sampracakṣate<BR>
BhP_10.26.018/1 bahūni santi nāmāni rūpāṇi ca sutasya te<BR>
BhP_10.26.018/3 guṇa -karmānurūpāṇi tāny ahaṃ veda no janāḥ<BR>
BhP_10.26.019/1 eṣa vaḥ śreya ādhāsyad gopa-gokula-nandanaḥ<BR>
BhP_10.26.019/3 anena sarva-durgāṇi yūyam añjas tariṣyatha<BR>
BhP_10.26.020/1 purānena vraja-pate sādhavo dasyu-pīḍitāḥ<BR>
BhP_10.26.020/3 arājake rakṣyamāṇā jigyur dasyūn samedhitāḥ<BR>
BhP_10.26.021/1 ya etasmin mahā-bhāge prītiṃ kurvanti mānavāḥ<BR>
BhP_10.26.021/3 nārayo 'bhibhavanty etān viṣṇu-pakṣān ivāsurāḥ<BR>
BhP_10.26.022/1 tasmān nanda kumāro 'yaṃ nārāyaṇa-samo guṇaiḥ<BR>
BhP_10.26.022/3 śriyā kīrtyānubhāvena tat-karmasu na vismayaḥ<BR>
BhP_10.26.023/1 ity addhā māṃ samādiśya garge ca sva-gṛhaṃ gate<BR>
BhP_10.26.023/3 manye nārāyaṇasyāṃśaṃ kṛṣṇam akliṣṭa-kāriṇam<BR>
BhP_10.26.024/1 iti nanda-vacaḥ śrutvā garga-gītaṃ taṃ vrajaukasaḥ<BR>
BhP_10.26.024/3 muditā nandam ānarcuḥ kṛṣṇaṃ ca gata-vismayāḥ<BR>
BhP_10.26.025/1 deve varṣati yajña-viplava-ruṣā vajrāsma-varṣānilaiḥ<BR>
BhP_10.26.025/2 sīdat-pāla-paśu-striy ātma-śaraṇaṃ dṛṣṭvānukampy utsmayan<BR>
BhP_10.26.025/3 utpāṭyaika-kareṇa śailam abalo līlocchilīndhraṃ yathā<BR>
BhP_10.26.025/4 bibhrad goṣṭham apān mahendra-mada-bhit prīyān na indro gavām<BR>
BhP_10.27.001/0 śrī-śuka uvāca<BR>
BhP_10.27.001/1 govardhane dhṛte śaile āsārād rakṣite vraje<BR>
BhP_10.27.001/3 go-lokād āvrajat kṛṣṇaṃ surabhiḥ śakra eva ca<BR>
BhP_10.27.002/1 vivikta upasaṅgamya vrīḍītaḥ kṛta-helanaḥ<BR>
BhP_10.27.002/3 pasparśa pādayor enaṃ kirīṭenārka-varcasā<BR>
BhP_10.27.003/1 dṛṣṭa-śrutānubhāvo 'sya kṛṣṇasyāmita-tejasaḥ<BR>
BhP_10.27.003/3 naṣṭa-tri-lokeśa-mada idam āha kṛtāñjaliḥ<BR>
BhP_10.27.004/0 indra uvāca<BR>
BhP_10.27.004/1 viśuddha-sattvaṃ tava dhāma śāntaṃ tapo-mayaṃ dhvasta-rajas-tamaskam<BR>
BhP_10.27.004/3 māyā-mayo 'yaṃ guṇa-sampravāho na vidyate te grahaṇānubandhaḥ<BR>
BhP_10.27.005/1 kuto nu tad-dhetava īśa tat-kṛtā lobhādayo ye 'budha-linga-bhāvāḥ<BR>
BhP_10.27.005/3 tathāpi daṇḍaṃ bhagavān bibharti dharmasya guptyai khala-nigrahāya<BR>
BhP_10.27.006/1 pitā gurus tvaṃ jagatām adhīśo duratyayaḥ kāla upātta-daṇḍaḥ<BR>
BhP_10.27.006/3 hitāya cecchā-tanubhiḥ samīhase mānaṃ vidhunvan jagad-īśa-māninām<BR>
BhP_10.27.007/1 ye mad-vidhājñā jagad-īśa-māninas tvāṃ vīkṣya kāle 'bhayam āśu tan-madam<BR>
BhP_10.27.007/3 hitvārya-mārgaṃ prabhajanty apasmayā īhā khalānām api te 'nuśāsanam<BR>
BhP_10.27.008/1 sa tvaṃ mamaiśvarya-mada-plutasya kṛtāgasas te 'viduṣaḥ prabhāvam<BR>
BhP_10.27.008/3 kṣantuṃ prabho 'thārhasi mūḍha-cetaso maivaṃ punar bhūn matir īśa me 'satī<BR>
BhP_10.27.009/1 tavāvatāro 'yam adhokṣajeha bhuvo bharāṇām uru-bhāra-janmanām<BR>
BhP_10.27.009/3 camū-patīnām abhavāya deva bhavāya yuṣmac-caraṇānuvartinām<BR>
BhP_10.27.010/1 namas tubhyaṃ bhagavate puruṣāya mahātmane<BR>
BhP_10.27.010/3 vāsudevāya kṛṣṇāya sātvatāṃ pataye namaḥ<BR>
BhP_10.27.011/1 svacchandopātta-dehāya viśuddha-jñāna-mūrtaye<BR>
BhP_10.27.011/3 sarvasmai sarva-bījāya sarva-bhūtātmane namaḥ<BR>
BhP_10.27.012/1 mayedaṃ bhagavan goṣṭha- nāśāyāsāra-vāyubhiḥ<BR>
BhP_10.27.012/3 ceṣṭitaṃ vihate yajñe māninā tīvra-manyunā<BR>
BhP_10.27.013/1 tvayeśānugṛhīto 'smi dhvasta-stambho vṛthodyamaḥ<BR>
BhP_10.27.013/3 īśvaraṃ gurum ātmānaṃ tvām ahaṃ śaraṇaṃ gataḥ<BR>
BhP_10.27.014/0 śrī-śuka uvāca<BR>
BhP_10.27.014/1 evaṃ saṅkīrtitaḥ kṛṣṇo maghonā bhagavān amum<BR>
BhP_10.27.014/3 megha-gambhīrayā vācā prahasann idam abravīt<BR>
BhP_10.27.015/0 śrī-bhagavān uvāca<BR>
BhP_10.27.015/1 mayā te 'kāri maghavan makha-bhaṅgo 'nugṛhṇatā<BR>
BhP_10.27.015/3 mad-anusmṛtaye nityaṃ mattasyendra-śriyā bhṛśam<BR>
BhP_10.27.016/1 mām aiśvarya-śrī-madāndho daṇḍa pāṇiṃ na paśyati<BR>
BhP_10.27.016/3 taṃ bhraṃśayāmi sampadbhyo yasya cecchāmy anugraham<BR>
BhP_10.27.017/1 gamyatāṃ śakra bhadraṃ vaḥ kriyatāṃ me 'nuśāsanam<BR>
BhP_10.27.017/3 sthīyatāṃ svādhikāreṣu yuktair vaḥ stambha-varjitaiḥ<BR>
BhP_10.27.018/1 athāha surabhiḥ kṛṣṇam abhivandya manasvinī<BR>
BhP_10.27.018/3 sva-santānair upāmantrya gopa-rūpiṇam īśvaram<BR>
BhP_10.27.019/0 surabhir uvāca<BR>
BhP_10.27.019/1 kṛṣṇa kṛṣṇa mahā-yogin viśvātman viśva-sambhava<BR>
BhP_10.27.019/3 bhavatā loka-nāthena sa-nāthā vayam acyuta<BR>
BhP_10.27.020/1 tvaṃ naḥ paramakaṃ daivaṃ tvaṃ na indro jagat-pate<BR>
BhP_10.27.020/3 bhavāya bhava go-vipra devānāṃ ye ca sādhavaḥ<BR>
BhP_10.27.021/1 indraṃ nas tvābhiṣekṣyāmo brahmaṇā coditā vayam<BR>
BhP_10.27.021/3 avatīrṇo 'si viśvātman bhūmer bhārāpanuttaye<BR>
BhP_10.27.022/0 śṛī-śuka uvāca<BR>
BhP_10.27.022/1 evaṃ kṛṣṇam upāmantrya surabhiḥ payasātmanaḥ<BR>
BhP_10.27.022/3 jalair ākāśa-gaṅgāyā airāvata-karoddhṛtaiḥ<BR>
BhP_10.27.023/1 indraḥ surarṣibhiḥ sākaṃ codito deva-mātṛbhiḥ<BR>
BhP_10.27.023/3 abhyasiñcata dāśārhaṃ govinda iti cābhyadhāt<BR>
BhP_10.27.024/1 tatrāgatās tumburu-nāradādayo gandharva-vidyādhara-siddha-cāraṇāḥ<BR>
BhP_10.27.024/3 jagur yaśo loka-malāpahaṃ hareḥ surāṅganāḥ sannanṛtur mudānvitāḥ<BR>
BhP_10.27.025/1 taṃ tuṣṭuvur deva-nikāya-ketavo hy avākiraṃś cādbhuta-puṣpa-vṛṣṭibhiḥ<BR>
BhP_10.27.025/3 lokāḥ parāṃ nirvṛtim āpnuvaṃs trayo gāvas tadā gām anayan payo-drutām<BR>
BhP_10.27.026/1 nānā-rasaughāḥ sarito vṛkṣā āsan madhu-sravāḥ<BR>
BhP_10.27.026/3 akṛṣṭa-pacyauṣadhayo girayo 'bibhran un maṇīn<BR>
BhP_10.27.027/1 kṛṣṇe 'bhiṣikta etāni sarvāṇi kuru-nandana<BR>
BhP_10.27.027/3 nirvairāṇy abhavaṃs tāta krūrāṇy api nisargataḥ<BR>
BhP_10.27.028/1 iti go-gokula-patiṃ govindam abhiṣicya saḥ<BR>
BhP_10.27.028/3 anujñāto yayau śakro vṛto devādibhir divam<BR>
BhP_10.28.001/0 śrī-bādarāyaṇir uvāca<BR>
BhP_10.28.001/1 ekādaśyāṃ nirāhāraḥ samabhyarcya janārdanam<BR>
BhP_10.28.001/3 snātuṃ nandas tu kālindyāṃ dvādaśyāṃ jalam āviśat<BR>
BhP_10.28.002/1 taṃ gṛhītvānayad bhṛtyo varuṇasyāsuro 'ntikam<BR>
BhP_10.28.002/3 avajñāyāsurīṃ velāṃ praviṣṭam udakaṃ niśi<BR>
BhP_10.28.003/1 cukruśus tam apaśyantaḥ kṛṣṇa rāmeti gopakāḥ<BR>
BhP_10.28.003/3 bhagavāṃs tad upaśrutya pitaraṃ varuṇāhṛtam<BR>
BhP_10.28.003/5 tad-antikaṃ gato rājan svānām abhaya-do vibhuḥ<BR>
BhP_10.28.004/1 prāptaṃ vīkṣya hṛṣīkeśaṃ loka-pālaḥ saparyayā<BR>
BhP_10.28.004/3 mahatyā pūjayitvāha tad-darśana-mahotsavaḥ<BR>
BhP_10.28.005/0 śrī-varuṇa uvāca<BR>
BhP_10.28.005/1 adya me nibhṛto deho 'dyaivārtho 'dhigataḥ prabho<BR>
BhP_10.28.005/3 tvat-pāda-bhājo bhagavann avāpuḥ pāram adhvanaḥ<BR>
BhP_10.28.006/1 namas tubhyaṃ bhagavate brahmaṇe paramātmane<BR>
BhP_10.28.006/3 na yatra śrūyate māyā loka-sṛṣṭi-vikalpanā<BR>
BhP_10.28.007/1 ajānatā māmakena mūḍhenākārya-vedinā<BR>
BhP_10.28.007/3 ānīto 'yaṃ tava pitā tad bhavān kṣantum arhati<BR>
BhP_10.28.008/1 mamāpy anugrahaṃ kṛṣṇa kartum arhasy aśeṣa-dṛk<BR>
BhP_10.28.008/3 govinda nīyatām eṣa pitā te pitṛ-vatsala<BR>
BhP_10.28.009/0 śrī-śuka uvāca<BR>
BhP_10.28.009/1 evaṃ prasāditaḥ kṛṣṇo bhagavān īśvareśvaraḥ<BR>
BhP_10.28.009/3 ādāyāgāt sva-pitaraṃ bandhūnāṃ cāvahan mudam<BR>
BhP_10.28.010/1 nandas tv atīndriyaṃ dṛṣṭvā loka-pāla-mahodayam<BR>
BhP_10.28.010/3 kṛṣṇe ca sannatiṃ teṣāṃ jñātibhyo vismito 'bravīt<BR>
BhP_10.28.011/1 te cautsukya-dhiyo rājan matvā gopās tam īśvaram<BR>
BhP_10.28.011/3 api naḥ sva-gatiṃ sūkṣmām upādhāsyad adhīśvaraḥ<BR>
BhP_10.28.012/1 iti svānāṃ sa bhagavān vijñāyākhila-dṛk svayam<BR>
BhP_10.28.012/3 saṅkalpa-siddhaye teṣāṃ kṛpayaitad acintayat<BR>
BhP_10.28.013/1 jano vai loka etasminn avidyā-kāma-karmabhiḥ<BR>
BhP_10.28.013/3 uccāvacāsu gatiṣu na veda svāṃ gatiṃ bhraman<BR>
BhP_10.28.014/1 iti sañcintya bhagavān mahā-kāruṇiko hariḥ<BR>
BhP_10.28.014/3 darśayām āsa lokaṃ svaṃ gopānāṃ tamasaḥ param<BR>
BhP_10.28.015/1 satyaṃ jñānam anantaṃ yad brahma-jyotiḥ sanātanam<BR>
BhP_10.28.015/3 yad dhi paśyanti munayo guṇāpāye samāhitāḥ<BR>
BhP_10.28.016/1 te tu brahma-hradam nītā magnāḥ kṛṣṇena coddhṛtāḥ<BR>
BhP_10.28.016/3 dadṛśur brahmaṇo lokaṃ yatrākrūro 'dhyagāt purā<BR>
BhP_10.28.017/1 nandādayas tu taṃ dṛṣṭvā paramānanda-nivṛtāḥ<BR>
BhP_10.28.017/3 kṛṣṇaṃ ca tatra cchandobhiḥ stūyamānaṃ su-vismitāḥ<BR>
BhP_10.29.001/0 śrī-bādarāyaṇir uvāca<BR>
BhP_10.29.001/1 bhagavān api tā rātṛīḥ śāradotphulla-mallikāḥ<BR>
BhP_10.29.001/3 vīkṣya rantuṃ manaś cakre yoga-māyām upāśritaḥ<BR>
BhP_10.29.002/1 tadoḍurājaḥ kakubhaḥ karair mukhaṃ prācyā vilimpann aruṇena śantamaiḥ<BR>
BhP_10.29.002/3 sa carṣaṇīnām udagāc chuco mṛjan priyaḥ priyāyā iva dīrgha-darśanaḥ<BR>
BhP_10.29.003/1 dṛṣṭvā kumudvantam akhaṇḍa-maṇḍalaṃ<BR>
BhP_10.29.003/2 ramānanābhaṃ nava-kuṅkumāruṇam<BR>
BhP_10.29.003/3 vanaṃ ca tat-komala-gobhī rañjitaṃ<BR>
BhP_10.29.003/4 jagau kalaṃ vāma-dṛśāṃ manoharam<BR>
BhP_10.29.004/1 niśamya gītāṃ tad anaṅga-vardhanaṃ vraja-striyaḥ kṛṣṇa-gṛhīta-mānasāḥ<BR>
BhP_10.29.004/3 ājagmur anyonyam alakṣitodyamāḥ sa yatra kānto java-lola-kuṇḍalāḥ<BR>
BhP_10.29.005/1 duhantyo 'bhiyayuḥ kāścid dohaṃ hitvā samutsukāḥ<BR>
BhP_10.29.005/3 payo 'dhiśritya saṃyāvam anudvāsyāparā yayuḥ<BR>
BhP_10.29.006/1 pariveṣayantyas tad dhitvā pāyayantyaḥ śiśūn payaḥ<BR>
BhP_10.29.006/3 śuśrūṣantyaḥ patīn kāścid aśnantyo 'pāsya bhojanam<BR>
BhP_10.29.007/1 limpantyaḥ pramṛjantyo 'nyā añjantyaḥ kāśca locane<BR>
BhP_10.29.007/3 vyatyasta-vastrābharaṇāḥ kāścit kṛṣṇāntikaṃ yayuḥ<BR>
BhP_10.29.008/1 tā vāryamāṇāḥ patibhiḥ pitṛbhir bhrātṛ-bandhubhiḥ<BR>
BhP_10.29.008/3 govindāpahṛtātmāno na nyavartanta mohitāḥ<BR>
BhP_10.29.009/1 antar-gṛha-gatāḥ kāścid gopyo 'labdha-vinirgamāḥ<BR>
BhP_10.29.009/3 kṛṣṇaṃ tad-bhāvanā-yuktā dadhyur mīlita-locanāḥ<BR>
BhP_10.29.010/1 duḥsaha-preṣṭha-viraha- tīvra-tāpa-dhutāśubhāḥ<BR>
BhP_10.29.010/3 dhyāna-prāptācyutāśleṣa- nirvṛtyā kṣīṇa-maṅgalāḥ<BR>
BhP_10.29.011/1 tam eva paramātmānaṃ jāra-buddhyāpi saṅgatāḥ<BR>
BhP_10.29.011/3 jahur guṇa-mayaṃ dehaṃ sadyaḥ prakṣīṇa-bandhanāḥ<BR>
BhP_10.29.012/0 śrī-parīkṣid uvāca<BR>
BhP_10.29.012/1 kṛṣṇaṃ viduḥ paraṃ kāntaṃ na tu brahmatayā mune<BR>
BhP_10.29.012/3 guṇa-pravāhoparamas tāsāṃ guṇa-dhiyāṃ katham<BR>
BhP_10.29.013/0 śrī-śuka uvāca<BR>
BhP_10.29.013/1 uktaṃ purastād etat te caidyaḥ siddhiṃ yathā gataḥ<BR>
BhP_10.29.013/3 dviṣann api hṛṣīkeśaṃ kim utādhokṣaja-priyāḥ<BR>
BhP_10.29.014/1 nṛṇāṃ niḥśreyasārthāya vyaktir bhagavato nṛpa<BR>
BhP_10.29.014/3 avyayasyāprameyasya nirguṇasya guṇātmanaḥ<BR>
BhP_10.29.015/1 kāmaṃ krodhaṃ bhayaṃ sneham aikyaṃ sauhṛdam eva ca<BR>
BhP_10.29.015/3 nityaṃ harau vidadhato yānti tan-mayatāṃ hi te<BR>
BhP_10.29.016/1 na caivaṃ vismayaḥ kāryo bhavatā bhagavaty aje<BR>
BhP_10.29.016/3 yogeśvareśvare kṛṣṇe yata etad vimucyate<BR>
BhP_10.29.017/1 tā dṛṣṭvāntikam āyātā bhagavān vraja-yoṣitaḥ<BR>
BhP_10.29.017/3 avadad vadatāṃ śreṣṭho vācaḥ peśair vimohayan<BR>
BhP_10.29.018/0 śrī-bhagavān uvāca<BR>
BhP_10.29.018/1 svāgataṃ vo mahā-bhāgāḥ priyaṃ kiṃ karavāṇi vaḥ<BR>
BhP_10.29.018/3 vrajasyānāmayaṃ kaccid brūtāgamana-kāraṇam<BR>
BhP_10.29.019/1 rajany eṣā ghora-rūpā ghora-sattva-niṣevitā<BR>
BhP_10.29.019/3 pratiyāta vrajaṃ neha stheyaṃ strībhiḥ su-madhyamāḥ<BR>
BhP_10.29.020/1 mātaraḥ pitaraḥ putrā bhrātaraḥ patayaś ca vaḥ<BR>
BhP_10.29.020/3 vicinvanti hy apaśyanto mā kṛḍhvaṃ bandhu-sādhvasam<BR>
BhP_10.29.021/1 dṛṣṭaṃ vanaṃ kusumitaṃ rākeśa-kara-rañjitam<BR>
BhP_10.29.021/3 yamunānila-līlaijat taru-pallava-śobhitam<BR>
BhP_10.29.022/1 tad yāta mā ciraṃ goṣṭhaṃ śuśrūṣadhvaṃ patīn satīḥ<BR>
BhP_10.29.022/3 krandanti vatsā bālāś ca tān pāyayata duhyata<BR>
BhP_10.29.023/1 atha vā mad-abhisnehād bhavatyo yantritāśayāḥ<BR>
BhP_10.29.023/3 āgatā hy upapannaṃ vaḥ prīyante mayi jantavaḥ<BR>
BhP_10.29.024/1 bhartuḥ śuśrūṣaṇaṃ strīṇāṃ paro dharmo hy amāyayā<BR>
BhP_10.29.024/3 tad-bandhūnāṃ ca kalyāṇaḥ prajānāṃ cānupoṣaṇam<BR>
BhP_10.29.025/1 duḥśīlo durbhago vṛddho jaḍo rogy adhano 'pi vā<BR>
BhP_10.29.025/3 patiḥ strībhir na hātavyo lokepsubhir apātakī<BR>
BhP_10.29.026/1 asvargyam ayaśasyaṃ ca phalgu kṛcchraṃ bhayāvaham<BR>
BhP_10.29.026/3 jugupsitaṃ ca sarvatra hy aupapatyaṃ kula-striyaḥ<BR>
BhP_10.29.027/1 śravaṇād darśanād dhyānān mayi bhāvo 'nukīrtanāt<BR>
BhP_10.29.027/3 na tathā sannikarṣeṇa pratiyāta tato gṛhān<BR>
BhP_10.29.028/0 śrī-śuka uvāca<BR>
BhP_10.29.028/1 iti vipriyam ākarṇya gopyo govinda-bhāṣitam<BR>
BhP_10.29.028/3 viṣaṇṇā bhagna-saṅkalpāś cintām āpur duratyayām<BR>
BhP_10.29.029/1 kṛtvā mukhāny ava śucaḥ śvasanena śuṣyad<BR>
BhP_10.29.029/2 bimbādharāṇi caraṇena bhuvaḥ likhantyaḥ<BR>
BhP_10.29.029/3 asrair upātta-masibhiḥ kuca-kuṅkumāni<BR>
BhP_10.29.029/4 tasthur mṛjantya uru-duḥkha-bharāḥ sma tūṣṇīm<BR>
BhP_10.29.030/1 preṣṭhaṃ priyetaram iva pratibhāṣamāṇaṃ<BR>
BhP_10.29.030/2 kṛṣṇaṃ tad-artha-vinivartita-sarva-kāmāḥ<BR>
BhP_10.29.030/3 netre vimṛjya ruditopahate sma kiñcit<BR>
BhP_10.29.030/4 saṃrambha-gadgada-giro 'bruvatānuraktāḥ<BR>
BhP_10.29.031/0 śrī-gopya ūcuḥ<BR>
BhP_10.29.031/1 maivaṃ vibho 'rhati bhavān gadituṃ nṛ-śaṃsaṃ<BR>
BhP_10.29.031/2 santyajya sarva-viṣayāṃs tava pāda-mūlam<BR>
BhP_10.29.031/3 bhaktā bhajasva duravagraha mā tyajāsmān<BR>
BhP_10.29.031/4 devo yathādi-puruṣo bhajate mumukṣūn<BR>
BhP_10.29.032/1 yat paty-apatya-suhṛdām anuvṛttir aṅga<BR>
BhP_10.29.032/2 strīṇāṃ sva-dharma iti dharma-vidā tvayoktam<BR>
BhP_10.29.032/3 astv evam etad upadeśa-pade tvayīśe<BR>
BhP_10.29.032/4 preṣṭho bhavāṃs tanu-bhṛtāṃ kila bandhur ātmā<BR>
BhP_10.29.033/1 kurvanti hi tvayi ratiṃ kuśalāḥ sva ātman<BR>
BhP_10.29.033/2 nitya-priye pati-sutādibhir ārti-daiḥ kim<BR>
BhP_10.29.033/3 tan naḥ prasīda parameśvara mā sma chindyā<BR>
BhP_10.29.033/4 āśāṃ dhṛtāṃ tvayi cirād aravinda-netra<BR>
BhP_10.29.034/1 cittaṃ sukhena bhavatāpahṛtaṃ gṛheṣu<BR>
BhP_10.29.034/2 yan nirviśaty uta karāv api gṛhya-kṛtye<BR>
BhP_10.29.034/3 pādau padaṃ na calatas tava pāda-mūlād<BR>
BhP_10.29.034/4 yāmaḥ kathaṃ vrajam atho karavāma kiṃ vā<BR>
BhP_10.29.035/1 siñcāṅga nas tvad-adharāmṛta-pūrakeṇa<BR>
BhP_10.29.035/2 hāsāvaloka-kala-gīta-ja-hṛc-chayāgnim<BR>
BhP_10.29.035/3 no ced vayaṃ virahajāgny-upayukta-dehā<BR>
BhP_10.29.035/4 dhyānena yāma padayoḥ padavīṃ sakhe te<BR>
BhP_10.29.036/1 yarhy ambujākṣa tava pāda-talaṃ ramāyā<BR>
BhP_10.29.036/2 datta-kṣaṇaṃ kvacid araṇya-jana-priyasya<BR>
BhP_10.29.036/3 asprākṣma tat-prabhṛti nānya-samakṣam añjaḥ<BR>
BhP_10.29.036/4 sthātuṃs tvayābhiramitā bata pārayāmaḥ<BR>
BhP_10.29.037/1 śrīr yat padāmbuja-rajaś cakame tulasyā<BR>
BhP_10.29.037/2 labdhvāpi vakṣasi padaṃ kila bhṛtya-juṣṭam<BR>
BhP_10.29.037/3 yasyāḥ sva-vīkṣaṇa utānya-sura-prayāsas<BR>
BhP_10.29.037/4 tadvad vayaṃ ca tava pāda-rajaḥ prapannāḥ<BR>
BhP_10.29.038/1 tan naḥ prasīda vṛjinārdana te 'nghri-mūlaṃ<BR>
BhP_10.29.038/2 prāptā visṛjya vasatīs tvad-upāsanāśāḥ<BR>
BhP_10.29.038/3 tvat-sundara-smita-nirīkṣaṇa-tīvra-kāma<BR>
BhP_10.29.038/4 taptātmanāṃ puruṣa-bhūṣaṇa dehi dāsyam<BR>
BhP_10.29.039/1 vīkṣyālakāvṛta-mukhaṃ tava kuṇdala-śrī<BR>
BhP_10.29.039/2 gaṇḍa-sthalādhara-sudhaṃ hasitāvalokam<BR>
BhP_10.29.039/3 dattābhayaṃ ca bhuja-daṇḍa-yugaṃ vilokya<BR>
BhP_10.29.039/4 vakṣaḥ śriyaika-ramaṇaṃ ca bhavāma dāsyaḥ<BR>
BhP_10.29.040/1 kā stry aṅga te kala-padāyata-veṇu-gīta-<BR>
BhP_10.29.040/2 sammohitārya-caritān na calet tri-lokyām<BR>
BhP_10.29.040/3 trailokya-saubhagam idaṃ ca nirīkṣya rūpaṃ<BR>
BhP_10.29.040/4 yad go-dvija-druma-mṛgāḥ pulakāny abibhran<BR>
BhP_10.29.041/1 vyaktaṃ bhavān vraja-bhayārti-haro 'bhijāto<BR>
BhP_10.29.041/2 devo yathādi-puruṣaḥ sura-loka-goptā<BR>
BhP_10.29.041/3 tan no nidhehi kara-paṅkajam ārta-bandho<BR>
BhP_10.29.041/4 tapta-staneṣu ca śiraḥsu ca kiṅkarīṇām<BR>
BhP_10.29.042/0 śrī-śuka uvāca<BR>
BhP_10.29.042/1 iti viklavitaṃ tāsāṃ śrutvā yogeśvareśvaraḥ<BR>
BhP_10.29.042/3 prahasya sa-dayaṃ gopīr ātmārāmo 'py arīramat<BR>
BhP_10.29.043/1 tābhiḥ sametābhir udāra-ceṣṭitaḥ priyekṣaṇotphulla-mukhībhir acyutaḥ<BR>
BhP_10.29.043/3 udāra-hāsa-dvija-kunda-dīdhatir vyarocataiṇāṅka ivoḍubhir vṛtaḥ<BR>
BhP_10.29.044/1 upagīyamāna udgāyan vanitā-śata-yūthapaḥ<BR>
BhP_10.29.044/3 mālāṃ bibhrad vaijayantīṃ vyacaran maṇḍayan vanam<BR>
BhP_10.29.045/1 nadyāḥ pulinam āviśya gopībhir hima-vālukam<BR>
BhP_10.29.045/3 juṣṭaṃ tat-taralānandi kumudāmoda-vāyunā<BR>
BhP_10.29.046/1 bāhu-prasāra-parirambha-karālakoru nīvī-stanālabhana-narma-nakhāgra-pātaiḥ<BR>
BhP_10.29.046/3 kṣvelyāvaloka-hasitair vraja-sundarīṇām uttambhayan rati-patiṃ ramayāṃ cakāra<BR>
BhP_10.29.047/1 evaṃ bhagavataḥ kṛṣṇāl labdha-mānā mahātmanaḥ<BR>
BhP_10.29.047/3 ātmānaṃ menire strīṇāṃ māninyo hy adhikaṃ bhuvi<BR>
BhP_10.29.048/1 tāsāṃ tat-saubhaga-madaṃ vīkṣya mānaṃ ca keśavaḥ<BR>
BhP_10.29.048/3 praśamāya prasādāya tatraivāntaradhīyata<BR>
BhP_10.30.001/0 śrī-śuka uvāca<BR>
BhP_10.30.001/1 antarhite bhagavati sahasaiva vrajāṅganāḥ<BR>
BhP_10.30.001/3 atapyaṃs tam acakṣāṇāḥ kariṇya iva yūthapam<BR>
BhP_10.30.002/1 gatyānurāga-smita-vibhramekṣitair mano-ramālāpa-vihāra-vibhramaiḥ<BR>
BhP_10.30.002/3 ākṣipta-cittāḥ pramadā ramā-pates tās tā viceṣṭā jagṛhus tad-ātmikāḥ<BR>
BhP_10.30.003/1 gati-smita-prekṣaṇa-bhāṣaṇādiṣu priyāḥ priyasya pratirūḍha-mūrtayaḥ<BR>
BhP_10.30.003/3 asāv ahaṃ tv ity abalās tad-ātmikā nyavediṣuḥ kṛṣṇa-vihāra-vibhramāḥ<BR>
BhP_10.30.004/1 gāyantya uccair amum eva saṃhatā vicikyur unmattaka-vad vanād vanam<BR>
BhP_10.30.004/3 papracchur ākāśa-vad antaraṃ bahir bhūteṣu santaṃ puruṣaṃ vanaspatīn<BR>
BhP_10.30.005/1 dṛṣṭo vaḥ kaccid aśvattha plakṣa nyagrodha no manaḥ<BR>
BhP_10.30.005/3 nanda-sūnur gato hṛtvā prema-hāsāvalokanaiḥ<BR>
BhP_10.30.006/1 kaccit kurabakāśoka- nāga-punnāga-campakāḥ<BR>
BhP_10.30.006/3 rāmānujo māninīnām ito darpa-hara-smitaḥ<BR>
BhP_10.30.007/1 kaccit tulasi kalyāṇi govinda-caraṇa-priye<BR>
BhP_10.30.007/3 saha tvāli-kulair bibhrad dṛṣṭas te 'ti-priyo 'cyutaḥ<BR>
BhP_10.30.008/1 mālaty adarśi vaḥ kaccin mallike jāti-yūthike<BR>
BhP_10.30.008/3 prītiṃ vo janayan yātaḥ kara-sparśena mādhavaḥ<BR>
BhP_10.30.009/1 cūta-priyāla-panasāsana-kovidāra jambv-arka-bilva-bakulāmra-kadamba-nīpāḥ<BR>
BhP_10.30.009/3 ye 'nye parārtha-bhavakā yamunopakūlāḥ śaṃsantu kṛṣṇa-padavīṃ rahitātmanāṃ naḥ<BR>
BhP_10.30.010/1 kiṃ te kṛtaṃ kṣiti tapo bata keśavāṅghri-<BR>
BhP_10.30.010/2 sparśotsavotpulakitāṅga-nahair vibhāsi<BR>
BhP_10.30.010/3 apy aṅghri-sambhava urukrama-vikramād vā<BR>
BhP_10.30.010/4 āho varāha-vapuṣaḥ parirambhaṇena<BR>
BhP_10.30.011/1 apy eṇa-patny upagataḥ priyayeha gātrais<BR>
BhP_10.30.011/2 tanvan dṛśāṃ sakhi su-nirvṛtim acyuto vaḥ<BR>
BhP_10.30.011/3 kāntāṅga-saṅga-kuca-kuṅkuma-rañjitāyāḥ<BR>
BhP_10.30.011/4 kunda-srajaḥ kula-pater iha vāti gandhaḥ<BR>
BhP_10.30.012/1 bāhuṃ priyāṃsa upadhāya gṛhīta-padmo<BR>
BhP_10.30.012/2 rāmānujas tulasikāli-kulair madāndhaiḥ<BR>
BhP_10.30.012/3 anvīyamāna iha vas taravaḥ praṇāmaṃ<BR>
BhP_10.30.012/4 kiṃ vābhinandati caran praṇayāvalokaiḥ<BR>
BhP_10.30.013/1 pṛcchatemā latā bāhūn apy āśliṣṭā vanaspateḥ<BR>
BhP_10.30.013/3 nūnaṃ tat-karaja-spṛṣṭā bibhraty utpulakāny aho<BR>
BhP_10.30.014/1 ity unmatta-vaco gopyaḥ kṛṣṇānveṣaṇa-kātarāḥ<BR>
BhP_10.30.014/3 līlā bhagavatas tās tā hy anucakrus tad-ātmikāḥ<BR>
BhP_10.30.015/1 kasyācit pūtanāyantyāḥ kṛṣṇāyanty apibat stanam<BR>
BhP_10.30.015/3 tokayitvā rudaty anyā padāhan śakaṭāyatīm<BR>
BhP_10.30.016/1 daityāyitvā jahārānyām eko kṛṣṇārbha-bhāvanām<BR>
BhP_10.30.016/3 riṅgayām āsa kāpy aṅghrī karṣantī ghoṣa-niḥsvanaiḥ<BR>
BhP_10.30.017/1 kṛṣṇa-rāmāyite dve tu gopāyantyaś ca kāścana<BR>
BhP_10.30.017/3 vatsāyatīṃ hanti cānyā tatraikā tu bakāyatīm<BR>
BhP_10.30.018/1 āhūya dūra-gā yadvat kṛṣṇas tam anuvartatīm<BR>
BhP_10.30.018/3 veṇuṃ kvaṇantīṃ krīḍantīm anyāḥ śaṃsanti sādhv iti<BR>
BhP_10.30.019/1 kasyāñcit sva-bhujaṃ nyasya calanty āhāparā nanu<BR>
BhP_10.30.019/3 kṛṣṇo 'haṃ paśyata gatiṃ lalitām iti tan-manāḥ<BR>
BhP_10.30.020/1 mā bhaiṣṭa vāta-varṣābhyāṃ tat-trāṇaṃ vihitaṃ maya<BR>
BhP_10.30.020/3 ity uktvaikena hastena yatanty unnidadhe 'mbaram<BR>
BhP_10.30.021/1 āruhyaikā padākramya śirasy āhāparāṃ nṛpa<BR>
BhP_10.30.021/3 duṣṭāhe gaccha jāto 'haṃ khalānām nanu daṇḍa-kṛt<BR>
BhP_10.30.022/1 tatraikovāca he gopā dāvāgniṃ paśyatolbaṇam<BR>
BhP_10.30.022/3 cakṣūṃṣy āśv apidadhvaṃ vo vidhāsye kṣemam añjasā<BR>
BhP_10.30.023/1 baddhānyayā srajā kācit tanvī tatra ulūkhale<BR>
BhP_10.30.023/3 badhnāmi bhāṇḍa-bhettāraṃ haiyaṅgava-muṣaṃ tv iti<BR>
BhP_10.30.023/5 bhītā su-dṛk pidhāyāsyaṃ bheje bhīti-viḍambanam<BR>
BhP_10.30.024/1 evaṃ kṛṣṇaṃ pṛcchamānā vrṇdāvana-latās tarūn<BR>
BhP_10.30.024/3 vyacakṣata vanoddeśe padāni paramātmanaḥ<BR>
BhP_10.30.025/1 padāni vyaktam etāni nanda-sūnor mahātmanaḥ<BR>
BhP_10.30.025/3 lakṣyante hi dhvajāmbhoja- vajrāṅkuśa-yavādibhiḥ<BR>
BhP_10.30.026/1 tais taiḥ padais tat-padavīm anvicchantyo 'grato'balāḥ<BR>
BhP_10.30.026/3 vadhvāḥ padaiḥ su-pṛktāni vilokyārtāḥ samabruvan<BR>
BhP_10.30.027/1 kasyāḥ padāni caitāni yātāyā nanda-sūnunā<BR>
BhP_10.30.027/3 aṃsa-nyasta-prakoṣṭhāyāḥ kareṇoḥ kariṇā yathā<BR>
BhP_10.30.028/1 anayārādhito nūnaṃ bhagavān harir īśvaraḥ<BR>
BhP_10.30.028/3 yan no vihāya govindaḥ prīto yām anayad rahaḥ<BR>
BhP_10.30.029/1 dhanyā aho amī ālyo govindāṅghry-abja-reṇavaḥ<BR>
BhP_10.30.029/3 yān brahmeśau ramā devī dadhur mūrdhny agha-nuttaye<BR>
BhP_10.30.030/1 tasyā amūni naḥ kṣobhaṃ kurvanty uccaiḥ padāni yat<BR>
BhP_10.30.030/3 yaikāpahṛtya gopīnām raho bhunkte 'cyutādharam<BR>
BhP_10.30.030/5 na lakṣyante padāny atra tasyā nūnaṃ tṛṇāṅkuraiḥ<BR>
BhP_10.30.030/7 khidyat-sujātāṅghri-talām unninye preyasīṃ priyaḥ<BR>
BhP_10.30.031/1 imāny adhika-magnāni padāni vahato vadhūm<BR>
BhP_10.30.031/3 gopyaḥ paśyata kṛṣṇasya bhārākrāntasya kāminaḥ<BR>
BhP_10.30.031/5 atrāvaropitā kāntā puṣpa-hetor mahātmanā<BR>
BhP_10.30.032/1 atra prasūnāvacayaḥ priyārthe preyasā kṛtaḥ<BR>
BhP_10.30.032/3 prapadākramaṇa ete paśyatāsakale pade<BR>
BhP_10.30.033/1 keśa-prasādhanaṃ tv atra kāminyāḥ kāminā kṛtam<BR>
BhP_10.30.033/3 tāni cūḍayatā kāntām upaviṣṭam iha dhruvam<BR>
BhP_10.30.034/1 reme tayā cātma-rata ātmārāmo 'py akhaṇḍitaḥ<BR>
BhP_10.30.034/3 kāmināṃ darśayan dainyaṃ strīṇāṃ caiva durātmatām<BR>
BhP_10.30.035/1 ity evaṃ darśayantyas tāś cerur gopyo vicetasaḥ<BR>
BhP_10.30.035/3 yāṃ gopīm anayat kṛṣṇo vihāyānyāḥ striyo vane<BR>
BhP_10.30.036/1 sā ca mene tadātmānaṃ variṣṭhaṃ sarva-yoṣitām<BR>
BhP_10.30.036/3 hitvā gopīḥ kāma-yānā mām asau bhajate priyaḥ<BR>
BhP_10.30.037/1 tato gatvā vanoddeśaṃ dṛptā keśavam abravīt<BR>
BhP_10.30.037/3 na pāraye 'haṃ calituṃ naya māṃ yatra te manaḥ<BR>
BhP_10.30.038/1 evam uktaḥ priyām āha skandha āruhyatām iti<BR>
BhP_10.30.038/3 tataś cāntardadhe kṛṣṇaḥ sā vadhūr anvatapyata<BR>
BhP_10.30.039/1 hā nātha ramaṇa preṣṭha kvāsi kvāsi mahā-bhuja<BR>
BhP_10.30.039/3 dāsyās te kṛpaṇāyā me sakhe darśaya sannidhim<BR>
BhP_10.30.040/0 śrī-śuka uvāca<BR>
BhP_10.30.040/1 anvicchantyo bhagavato mārgaṃ gopyo 'vidūritaḥ<BR>
BhP_10.30.040/3 dadṛśuḥ priya-viśleṣān mohitāṃ duḥkhitāṃ sakhīm<BR>
BhP_10.30.041/1 tayā kathitam ākarṇya māna-prāptiṃ ca mādhavāt<BR>
BhP_10.30.041/3 avamānaṃ ca daurātmyād vismayaṃ paramaṃ yayuḥ<BR>
BhP_10.30.042/1 tato 'viśan vanaṃ candra jyotsnā yāvad vibhāvyate<BR>
BhP_10.30.042/3 tamaḥ praviṣṭam ālakṣya tato nivavṛtuḥ striyaḥ<BR>
BhP_10.30.043/1 tan-manaskās tad-alāpās tad-viceṣṭās tad-ātmikāḥ<BR>
BhP_10.30.043/3 tad-guṇān eva gāyantyo nātmagārāṇi sasmaruḥ<BR>
BhP_10.30.044/1 punaḥ pulinam āgatya kālindyāḥ kṛṣṇa-bhāvanāḥ<BR>
BhP_10.30.044/3 samavetā jaguḥ kṛṣṇaṃ tad-āgamana-kāṅkṣitāḥ<BR>
BhP_10.31.001/0 gopya ūcuḥ<BR>
BhP_10.31.001/1 jayati te 'dhikaṃ janmanā vrajaḥ śrayata indirā śaśvad atra hi<BR>
BhP_10.31.001/3 dayita dṛśyatāṃ dikṣu tāvakās tvayi dhṛtāsavas tvāṃ vicinvate<BR>
BhP_10.31.002/1 śarad-udāśaye sādhu-jāta-sat- sarasijodara-śrī-muṣā dṛśā<BR>
BhP_10.31.002/3 surata-nātha te 'śulka-dāsikā vara-da nighnato neha kiṃ vadhaḥ<BR>
BhP_10.31.003/1 viṣa-jalāpyayād vyāla-rākṣasād varṣa-mārutād vaidyutānalāt<BR>
BhP_10.31.003/3 vṛṣa-mayātmajād viśvato bhayād ṛṣabha te vayaṃ rakṣitā muhuḥ<BR>
BhP_10.31.004/1 na khalu gopīkā-nandano bhavān akhila-dehinām antarātma-dṛk<BR>
BhP_10.31.004/3 vikhanasārthito viśva-guptaye sakha udeyivān sātvatāṃ kule<BR>
BhP_10.31.005/1 viracitābhayaṃ vṛṣṇi-dhūrya te caraṇam īyuṣāṃ saṃsṛter bhayāt<BR>
BhP_10.31.005/3 kara-saroruhaṃ kānta kāma-daṃ śirasi dhehi naḥ śrī-kara-graham<BR>
BhP_10.31.006/1 vraja-janārti-han vīra yoṣitāṃ nija-jana-smaya-dhvaṃsana-smita<BR>
BhP_10.31.006/3 bhaja sakhe bhavat-kiṅkarīḥ sma no jalaruhānanaṃ cāru darśaya<BR>
BhP_10.31.007/1 praṇata-dehināṃ pāpa-karṣaṇaṃ tṛṇa-carānugaṃ śrī-niketanam<BR>
BhP_10.31.007/3 phaṇi-phaṇārpitaṃ te padāmbujaṃ kṛṇu kuceṣu naḥ kṛndhi hṛc-chayam<BR>
BhP_10.31.008/1 madhurayā girā valgu-vākyayā budha-manojñayā puṣkarekṣaṇa<BR>
BhP_10.31.008/3 vidhi-karīr imā vīra muhyatīr adhara-sīdhunāpyāyayasva naḥ<BR>
BhP_10.31.009/1 tava kathāmṛtaṃ tapta-jīvanaṃ kavibhir īḍitaṃ kalmaṣāpaham<BR>
BhP_10.31.009/3 śravaṇa-maṅgalaṃ śrīmad ātataṃ bhuvi gṛṇanti ye bhūri-dā janāḥ<BR>
BhP_10.31.010/1 prahasitaṃ priya-prema-vīkṣaṇaṃ viharaṇaṃ ca te dhyāna-maṅgalam<BR>
BhP_10.31.010/3 rahasi saṃvido yā hṛdi spṛśaḥ kuhaka no manaḥ kṣobhayanti hi<BR>
BhP_10.31.011/1 calasi yad vrajāc cārayan paśūn nalina-sundaraṃ nātha te padam<BR>
BhP_10.31.011/3 śila-tṛṇāṅkuraiḥ sīdatīti naḥ kalilatāṃ manaḥ kānta gacchati<BR>
BhP_10.31.012/1 dina-parikṣaye nīla-kuntalair vanaruhānanaṃ bibhrad āvṛtam<BR>
BhP_10.31.012/3 ghana-rajasvalaṃ darśayan muhur manasi naḥ smaraṃ vīra yacchasi<BR>
BhP_10.31.013/1 praṇata-kāma-daṃ padmajārcitaṃ dharaṇi-maṇḍanaṃ dhyeyam āpadi<BR>
BhP_10.31.013/3 caraṇa-paṅkajaṃ śantamaṃ ca te ramaṇa naḥ staneṣv arpayādhi-han<BR>
BhP_10.31.014/1 surata-vardhanaṃ śoka-nāśanaṃ svarita-veṇunā suṣṭhu cumbitam<BR>
BhP_10.31.014/3 itara-rāga-vismāraṇaṃ nṛṇāṃ vitara vīra nas te 'dharāmṛtam<BR>
BhP_10.31.015/1 aṭati yad bhavān ahni kānanaṃ truṭi yugāyate tvām apaśyatām<BR>
BhP_10.31.015/3 kuṭila-kuntalaṃ śrī-mukhaṃ ca te jaḍa udīkṣatāṃ pakṣma-kṛd dṛśām<BR>
BhP_10.31.016/1 pati-sutānvaya-bhrātṛ-bāndhavān ativilaṅghya te 'nty acyutāgatāḥ<BR>
BhP_10.31.016/3 gati-vidas tavodgīta-mohitāḥ kitava yoṣitaḥ kas tyajen niśi<BR>
BhP_10.31.017/1 rahasi saṃvidaṃ hṛc-chayodayaṃ prahasitānanaṃ prema-vīkṣaṇam<BR>
BhP_10.31.017/3 bṛhad-uraḥ śriyo vīkṣya dhāma te muhur ati-spṛhā muhyate manaḥ<BR>
BhP_10.31.018/1 vraja-vanaukasāṃ vyaktir aṅga te vṛjina-hantry alaṃ viśva-maṅgalam<BR>
BhP_10.31.018/3 tyaja manāk ca nas tvat-spṛhātmanāṃ sva-jana-hṛd-rujāṃ yan niṣūdanam<BR>
BhP_10.31.019/1 yat te sujāta-caraṇāmburuhaṃ staneṣu<BR>
BhP_10.31.019/2 bhītāḥ śanaiḥ priya dadhīmahi karkaśeṣu<BR>
BhP_10.31.019/3 tenāṭavīm aṭasi tad vyathate na kiṃ svit<BR>
BhP_10.31.019/4 kūrpādibhir bhramati dhīr bhavad-āyuṣāṃ naḥ<BR>
BhP_10.32.001/0 śrī-śuka uvāca<BR>
BhP_10.32.001/1 iti gopyaḥ pragāyantyaḥ pralapantyaś ca citradhā<BR>
BhP_10.32.001/3 ruruduḥ su-svaraṃ rājan kṛṣṇa-darśana-lālasāḥ<BR>
BhP_10.32.002/1 tāsām āvirabhūc chauriḥ smayamāna-mukhāmbujaḥ<BR>
BhP_10.32.002/3 pītāmbara-dharaḥ sragvī sākṣān manmatha-manmathaḥ<BR>
BhP_10.32.003/1 taṃ vilokyāgataṃ preṣṭhaṃ prīty-utphulla-dṛśo 'balāḥ<BR>
BhP_10.32.003/3 uttasthur yugapat sarvās tanvaḥ prāṇam ivāgatam<BR>
BhP_10.32.004/1 kācit karāmbujaṃ śaurer jagṛhe 'ñjalinā mudā<BR>
BhP_10.32.004/3 kācid dadhāra tad-bāhum aṃse candana-bhūṣitam<BR>
BhP_10.32.005/1 kācid añjalināgṛhṇāt tanvī tāmbūla-carvitam<BR>
BhP_10.32.005/3 ekā tad-aṅghri-kamalaṃ santaptā stanayor adhāt<BR>
BhP_10.32.006/1 ekā bhru-kuṭim ābadhya prema-saṃrambha-vihvalā<BR>
BhP_10.32.006/3 ghnantīvaikṣat kaṭākṣepaiḥ sandaṣṭa-daśana-cchadā<BR>
BhP_10.32.007/1 aparānimiṣad-dṛgbhyāṃ juṣāṇā tan-mukhāmbujam<BR>
BhP_10.32.007/3 āpītam api nātṛpyat santas tac-caraṇaṃ yathā<BR>
BhP_10.32.008/1 taṃ kācin netra-randhreṇa hṛdi kṛtvā nimīlya ca<BR>
BhP_10.32.008/3 pulakāṅgy upaguhyāste yogīvānanda-samplutā<BR>
BhP_10.32.009/1 sarvās tāḥ keśavāloka- paramotsava-nirvṛtāḥ<BR>
BhP_10.32.009/3 jahur viraha-jaṃ tāpaṃ prājñaṃ prāpya yathā janāḥ<BR>
BhP_10.32.010/1 tābhir vidhūta-śokābhir bhagavān acyuto vṛtaḥ<BR>
BhP_10.32.010/3 vyarocatādhikaṃ tāta puruṣaḥ śaktibhir yathā<BR>
BhP_10.32.011/1 tāḥ samādāya kālindyā nirviśya pulinaṃ vibhuḥ<BR>
BhP_10.32.011/3 vikasat-kunda-mandāra surabhy-anila-ṣaṭpadam<BR>
BhP_10.32.012/1 śarac-candrāṃśu-sandoha- dhvasta-doṣā-tamaḥ śivam<BR>
BhP_10.32.012/3 kṛṣṇāyā hasta-taralā cita-komala-vālukam<BR>
BhP_10.32.013/1 tad-darśanāhlāda-vidhūta-hṛd-rujo manorathāntaṃ śrutayo yathā yayuḥ<BR>
BhP_10.32.013/3 svair uttarīyaiḥ kuca-kuṅkumāṅkitair acīkḷpann āsanam ātma-bandhave<BR>
BhP_10.32.014/1 tatropaviṣṭo bhagavān sa īśvaro yogeśvarāntar-hṛdi kalpitāsanaḥ<BR>
BhP_10.32.014/3 cakāsa gopī-pariṣad-gato 'rcitas trailokya-lakṣmy-eka-padaṃ vapur dadhat<BR>
BhP_10.32.015/1 sabhājayitvā tam anaṅga-dīpanaṃ sahāsa-līlekṣaṇa-vibhrama-bhruvā<BR>
BhP_10.32.015/3 saṃsparśanenāṅka-kṛtāṅghri-hastayoḥ saṃstutya īṣat kupitā babhāṣire<BR>
BhP_10.32.016/0 śrī-gopya ūcuḥ<BR>
BhP_10.32.016/1 bhajato 'nubhajanty eka eka etad-viparyayam<BR>
BhP_10.32.016/3 nobhayāṃś ca bhajanty eka etan no brūhi sādhu bhoḥ<BR>
BhP_10.32.017/0 śrī-bhagavān uvāca<BR>
BhP_10.32.017/1 mitho bhajanti ye sakhyaḥ svārthaikāntodyamā hi te<BR>
BhP_10.32.017/3 na tatra sauhṛdaṃ dharmaḥ svārthārthaṃ tad dhi nānyathā<BR>
BhP_10.32.018/1 bhajanty abhajato ye vai karuṇāḥ pitarau yathā<BR>
BhP_10.32.018/3 dharmo nirapavādo 'tra sauhṛdaṃ ca su-madhyamāḥ<BR>
BhP_10.32.019/1 bhajato 'pi na vai kecid bhajanty abhajataḥ kutaḥ<BR>
BhP_10.32.019/3 ātmārāmā hy āpta-kāmā akṛta-jñā guru-druhaḥ<BR>
BhP_10.32.020/1 nāhaṃ tu sakhyo bhajato 'pi jantūn bhajāmy amīṣām anuvṛtti-vṛttaye<BR>
BhP_10.32.020/3 yathādhano labdha-dhane vinaṣṭe tac-cintayānyan nibhṛto na veda<BR>
BhP_10.32.021/1 evaṃ mad-arthojjhita-loka-veda svānām hi vo mayy anuvṛttaye 'balāḥ<BR>
BhP_10.32.021/3 mayāparokṣaṃ bhajatā tirohitaṃ māsūyituṃ mārhatha tat priyaṃ priyāḥ<BR>
BhP_10.32.022/1 na pāraye 'haṃ niravadya-saṃyujāṃ sva-sādhu-kṛtyaṃ vibudhāyuṣāpi vaḥ<BR>
BhP_10.32.022/3 yā mābhajan durjara-geha-śṛṅkhalāḥ saṃvṛścya tad vaḥ pratiyātu sādhunā<BR>
BhP_10.33.001/0 śrī-śuka uvāca<BR>
BhP_10.33.001/1 itthaṃ bhagavato gopyaḥ śrutvā vācaḥ su-peśalāḥ<BR>
BhP_10.33.001/3 jahur viraha-jaṃ tāpaṃ tad-aṅgopacitāśiṣaḥ<BR>
BhP_10.33.002/1 tatrārabhata govindo rāsa-krīḍām anuvrataiḥ<BR>
BhP_10.33.002/3 strī-ratnair anvitaḥ prītair anyonyābaddha-bāhubhiḥ<BR>
BhP_10.33.003/1 rāsotsavaḥ sampravṛtto gopī-maṇḍala-maṇḍitaḥ<BR>
BhP_10.33.003/3 yogeśvareṇa kṛṣṇena tāsāṃ madhye dvayor dvayoḥ<BR>
BhP_10.33.003/5 praviṣṭena gṛhītānāṃ kaṇṭhe sva-nikaṭaṃ striyaḥ<BR>
BhP_10.33.003/7 yaṃ manyeran nabhas tāvad vimāna-śata-saṅkulam<BR>
BhP_10.33.003/9 divaukasāṃ sa-dārāṇām autsukyāpahṛtātmanām<BR>
BhP_10.33.004/1 tato dundubhayo nedur nipetuḥ puṣpa-vṛṣṭayaḥ<BR>
BhP_10.33.004/3 jagur gandharva-patayaḥ sa-strīkās tad-yaśo 'malam<BR>
BhP_10.33.005/1 valayānāṃ nūpurāṇāṃ kiṅkiṇīnāṃ ca yoṣitām<BR>
BhP_10.33.005/3 sa-priyāṇām abhūc chabdas tumulo rāsa-maṇḍale<BR>
BhP_10.33.006/1 tatrātiśuśubhe tābhir bhagavān devakī-sutaḥ<BR>
BhP_10.33.006/3 madhye maṇīnāṃ haimānāṃ mahā-marakato yathā<BR>
BhP_10.33.007/1 pāda-nyāsair bhuja-vidhutibhiḥ sa-smitair bhrū-vilāsair<BR>
BhP_10.33.007/2 bhajyan madhyaiś cala-kuca-paṭaiḥ kuṇḍalair gaṇḍa-lolaiḥ<BR>
BhP_10.33.007/3 svidyan-mukhyaḥ kavara-rasanāgranthayaḥ kṛṣṇa-vadhvo<BR>
BhP_10.33.007/4 gāyantyas taṃ taḍita iva tā megha-cakre virejuḥ<BR>
BhP_10.33.008/1 uccair jagur nṛtyamānā rakta-kaṇṭhyo rati-priyāḥ<BR>
BhP_10.33.008/3 kṛṣṇābhimarśa-muditā yad-gītenedam āvṛtam<BR>
BhP_10.33.009/1 kācit samaṃ mukundena svara-jātīr amiśritāḥ<BR>
BhP_10.33.009/3 unninye pūjitā tena prīyatā sādhu sādhv iti<BR>
BhP_10.33.009/5 tad eva dhruvam unninye tasyai mānaṃ ca bahv adāt<BR>
BhP_10.33.010/1 kācid rāsa-pariśrāntā pārśva-sthasya gadā-bhṛtaḥ<BR>
BhP_10.33.010/3 jagrāha bāhunā skandhaṃ ślathad-valaya-mallikā<BR>
BhP_10.33.011/1 tatraikāṃsa-gataṃ bāhuṃ kṛṣṇasyotpala-saurabham<BR>
BhP_10.33.011/3 candanāliptam āghrāya hṛṣṭa-romā cucumba ha<BR>
BhP_10.33.012/1 kasyāścin nāṭya-vikṣipta kuṇḍala-tviṣa-maṇḍitam<BR>
BhP_10.33.012/3 gaṇḍaṃ gaṇḍe sandadhatyāḥ prādāt tāmbūla-carvitam<BR>
BhP_10.33.013/1 nṛtyatī gāyatī kācit kūjan nūpura-mekhalā<BR>
BhP_10.33.013/3 pārśva-sthācyuta-hastābjaṃ śrāntādhāt stanayoḥ śivam<BR>
BhP_10.33.014/1 gopyo labdhvācyutaṃ kāntaṃ śriya ekānta-vallabham<BR>
BhP_10.33.014/3 gṛhīta-kaṇṭhyas tad-dorbhyāṃ gāyantyas tam vijahrire<BR>
BhP_10.33.015/1 karṇotpalālaka-viṭaṅka-kapola-gharma-<BR>
BhP_10.33.015/2 vaktra-śriyo valaya-nūpura-ghoṣa-vādyaiḥ<BR>
BhP_10.33.015/3 gopyaḥ samaṃ bhagavatā nanṛtuḥ sva-keśa-<BR>
BhP_10.33.015/4 srasta-srajo bhramara-gāyaka-rāsa-goṣṭhyām<BR>
BhP_10.33.016/1 evaṃ pariṣvaṅga-karābhimarśa- snigdhekṣaṇoddāma-vilāsa-hāsaiḥ<BR>
BhP_10.33.016/3 reme rameśo vraja-sundarībhir yathārbhakaḥ sva-pratibimba-vibhramaḥ<BR>
BhP_10.33.017/1 tad-aṅga-saṅga-pramudākulendriyāḥ keśān dukūlaṃ kuca-paṭṭikāṃ vā<BR>
BhP_10.33.017/3 nāñjaḥ prativyoḍhum alaṃ vraja-striyo visrasta-mālābharaṇāḥ kurūdvaha<BR>
BhP_10.33.018/1 kṛṣṇa-vikrīḍitaṃ vīkṣya mumuhuḥ khe-cara-striyaḥ<BR>
BhP_10.33.018/3 kāmārditāḥ śaśāṅkaś ca sa-gaṇo vismito 'bhavat<BR>
BhP_10.33.019/1 kṛtvā tāvantam ātmānaṃ yāvatīr gopa-yoṣitaḥ<BR>
BhP_10.33.019/3 reme sa bhagavāṃs tābhir ātmārāmo 'pi līlayā<BR>
BhP_10.33.020/1 tāsāṃ rati-vihāreṇa śrāntānāṃ vadanāni saḥ<BR>
BhP_10.33.020/3 prāmṛjat karuṇaḥ premṇā śantamenāṅga pāṇinā<BR>
BhP_10.33.021/1 gopyaḥ sphurat-puraṭa-kuṇḍala-kuntala-tviḍ-<BR>
BhP_10.33.021/2 gaṇḍa-śriyā sudhita-hāsa-nirīkṣaṇena<BR>
BhP_10.33.021/3 mānaṃ dadhatya ṛṣabhasya jaguḥ kṛtāni<BR>
BhP_10.33.021/4 puṇyāni tat-kara-ruha-sparśa-pramodāḥ<BR>
BhP_10.33.022/1 tābhir yutaḥ śramam apohitum aṅga-saṅga-<BR>
BhP_10.33.022/2 ghṛṣṭa-srajaḥ sa kuca-kuṅkuma-rañjitāyāḥ<BR>
BhP_10.33.022/3 gandharva-pālibhir anudruta āviśad vāḥ<BR>
BhP_10.33.022/4 śrānto gajībhir ibha-rāḍ iva bhinna-setuḥ<BR>
BhP_10.33.023/1 so 'mbhasy alaṃ yuvatibhiḥ pariṣicyamānaḥ<BR>
BhP_10.33.023/2 premṇekṣitaḥ prahasatībhir itas tato 'ṅga<BR>
BhP_10.33.023/3 vaimānikaiḥ kusuma-varṣibhir īdyamāno<BR>
BhP_10.33.023/4 reme svayaṃ sva-ratir atra gajendra-līlaḥ<BR>
BhP_10.33.024/1 tataś ca kṛṣṇopavane jala-sthala prasūna-gandhānila-juṣṭa-dik-taṭe<BR>
BhP_10.33.024/3 cacāra bhṛṅga-pramadā-gaṇāvṛto yathā mada-cyud dviradaḥ kareṇubhiḥ<BR>
BhP_10.33.025/1 evaṃ śaśāṅkāṃśu-virājitā niśāḥ sa satya-kāmo 'nuratābalā-gaṇaḥ<BR>
BhP_10.33.025/3 siṣeva ātmany avaruddha-saurataḥ sarvāḥ śarat-kāvya-kathā-rasāśrayāḥ<BR>
BhP_10.33.026/0 śrī-parīkṣid uvāca<BR>
BhP_10.33.026/1 saṃsthāpanāya dharmasya praśamāyetarasya ca<BR>
BhP_10.33.026/3 avatīrṇo hi bhagavān aṃśena jagad-īśvaraḥ<BR>
BhP_10.33.027/1 sa kathaṃ dharma-setūnāṃ vaktā kartābhirakṣitā<BR>
BhP_10.33.027/3 pratīpam ācarad brahman para-dārābhimarśanam<BR>
BhP_10.33.028/1 āpta-kāmo yadu-patiḥ kṛtavān vai jugupsitam<BR>
BhP_10.33.028/3 kim-abhiprāya etan naḥ śaṃśayaṃ chindhi su-vrata<BR>
BhP_10.33.029/0 śrī-śuka uvāca<BR>
BhP_10.33.029/1 dharma-vyatikramo dṛṣṭa īśvarāṇāṃ ca sāhasam<BR>
BhP_10.33.029/3 tejīyasāṃ na doṣāya vahneḥ sarva-bhujo yathā<BR>
BhP_10.33.030/1 naitat samācarej jātu manasāpi hy anīśvaraḥ<BR>
BhP_10.33.030/3 vinaśyaty ācaran mauḍhyād yathārudro 'bdhi-jaṃ viṣam<BR>
BhP_10.33.031/1 īśvarāṇāṃ vacaḥ satyaṃ tathaivācaritaṃ kvacit<BR>
BhP_10.33.031/3 teṣāṃ yat sva-vaco-yuktaṃ buddhimāṃs tat samācaret<BR>
BhP_10.33.032/1 kuśalācaritenaiṣām iha svārtho na vidyate<BR>
BhP_10.33.032/3 viparyayeṇa vānartho nirahaṅkāriṇāṃ prabho<BR>
BhP_10.33.033/1 kim utākhila-sattvānāṃ tiryaṅ-martya-divaukasām<BR>
BhP_10.33.033/3 īśituś ceśitavyānāṃ kuśalākuśalānvayaḥ<BR>
BhP_10.33.034/1 yat-pāda-paṅkaja-parāga-niṣeva-tṛptā<BR>
BhP_10.33.034/2 yoga-prabhāva-vidhutākhila-karma-bandhāḥ<BR>
BhP_10.33.034/3 svairaṃ caranti munayo 'pi na nahyamānās<BR>
BhP_10.33.034/4 tasyecchayātta-vapuṣaḥ kuta eva bandhaḥ<BR>
BhP_10.33.035/1 gopīnāṃ tat-patīnāṃ ca sarveṣām eva dehinām<BR>
BhP_10.33.035/3 yo 'ntaś carati so 'dhyakṣaḥ krīḍaneneha deha-bhāk<BR>
BhP_10.33.036/1 anugrahāya bhaktānāṃ mānuṣaṃ deham āsthitaḥ<BR>
BhP_10.33.036/3 bhajate tādṛśīḥ krīḍa yāḥ śrutvā tat-paro bhavet<BR>
BhP_10.33.037/1 nāsūyan khalu kṛṣṇāya mohitās tasya māyayā<BR>
BhP_10.33.037/3 manyamānāḥ sva-pārśva-sthān svān svān dārān vrajaukasaḥ<BR>
BhP_10.33.038/1 brahma-rātra upāvṛtte vāsudevānumoditāḥ<BR>
BhP_10.33.038/3 anicchantyo yayur gopyaḥ sva-gṛhān bhagavat-priyāḥ<BR>
BhP_10.33.039/1 vikrīḍitaṃ vraja-vadhūbhir idaṃ ca viṣṇoḥ<BR>
BhP_10.33.039/2 śraddhānvito 'nuśṛṇuyād atha varṇayed yaḥ<BR>
BhP_10.33.039/3 bhaktiṃ parāṃ bhagavati pratilabhya kāmaṃ<BR>
BhP_10.33.039/4 hṛd-rogam āśv apahinoty acireṇa dhīraḥ<BR>
BhP_10.34.001/0 śrī-śuka uvāca<BR>
BhP_10.34.001/1 ekadā deva-yātrāyāṃ gopālā jāta-kautukāḥ<BR>
BhP_10.34.001/3 anobhir anaḍud-yuktaiḥ prayayus te 'mbikā-vanam<BR>
BhP_10.34.002/1 tatra snātvā sarasvatyāṃ devaṃ paśu-patiṃ vibhum<BR>
BhP_10.34.002/3 ānarcur arhaṇair bhaktyā devīṃ ca ṇṛpate 'mbikām<BR>
BhP_10.34.003/1 gāvo hiraṇyaṃ vāsāṃsi madhu madhv-annam ādṛtāḥ<BR>
BhP_10.34.003/3 brāhmaṇebhyo daduḥ sarve devo naḥ prīyatām iti<BR>
BhP_10.34.004/1 ūṣuḥ sarasvatī-tīre jalaṃ prāśya yata-vratāḥ<BR>
BhP_10.34.004/3 rajanīṃ tāṃ mahā-bhāgā nanda-sunandakādayaḥ<BR>
BhP_10.34.005/1 kaścin mahān ahis tasmin vipine 'ti-bubhukṣitaḥ<BR>
BhP_10.34.005/3 yadṛcchayāgato nandaṃ śayānam ura-go 'grasīt<BR>
BhP_10.34.006/1 sa cukrośāhinā grastaḥ kṛṣṇa kṛṣṇa mahān ayam<BR>
BhP_10.34.006/3 sarpo māṃ grasate tāta prapannaṃ parimocaya<BR>
BhP_10.34.007/1 tasya cākranditaṃ śrutvā gopālāḥ sahasotthitāḥ<BR>
BhP_10.34.007/3 grastaṃ ca dṛṣṭvā vibhrāntāḥ sarpaṃ vivyadhur ulmukaiḥ<BR>
BhP_10.34.008/1 alātair dahyamāno 'pi nāmuñcat tam uraṅgamaḥ<BR>
BhP_10.34.008/3 tam aspṛśat padābhyetya bhagavān sātvatāṃ patiḥ<BR>
BhP_10.34.009/1 sa vai bhagavataḥ śrīmat pāda-sparśa-hatāśubhaḥ<BR>
BhP_10.34.009/3 bheje sarpa-vapur hitvā rūpaṃ vidyādharārcitam<BR>
BhP_10.34.010/1 tam apṛcchad dhṛṣīkeśaḥ praṇataṃ samavasthitam<BR>
BhP_10.34.010/3 dīpyamānena vapuṣā puruṣaṃ hema-mālinam<BR>
BhP_10.34.011/1 ko bhavān parayā lakṣmyā rocate 'dbhuta-darśanaḥ<BR>
BhP_10.34.011/3 kathaṃ jugupsitām etāṃ gatiṃ vā prāpito 'vaśaḥ<BR>
BhP_10.34.012/0 sarpa uvāca<BR>
BhP_10.34.012/1 ahaṃ vidyādharaḥ kaścit sudarśana iti śrutaḥ<BR>
BhP_10.34.012/3 śriyā svarūpa-sampattyā vimānenācaran diśaḥ<BR>
BhP_10.34.013/1 ṛṣīn virūpāṅgirasaḥ prāhasaṃ rūpa-darpitaḥ<BR>
BhP_10.34.013/3 tair imāṃ prāpito yoniṃ pralabdhaiḥ svena pāpmanā<BR>
BhP_10.34.014/1 śāpo me 'nugrahāyaiva kṛtas taiḥ karuṇātmabhiḥ<BR>
BhP_10.34.014/3 yad ahaṃ loka-guruṇā padā spṛṣṭo hatāśubhaḥ<BR>
BhP_10.34.015/1 taṃ tvāhaṃ bhava-bhītānāṃ prapannānāṃ bhayāpaham<BR>
BhP_10.34.015/3 āpṛcche śāpa-nirmuktaḥ pāda-sparśād amīva-han<BR>
BhP_10.34.016/1 prapanno 'smi mahā-yogin mahā-puruṣa sat-pate<BR>
BhP_10.34.016/3 anujānīhi māṃ deva sarva-lokeśvareśvara<BR>
BhP_10.34.017/1 brahma-daṇḍād vimukto 'haṃ sadyas te 'cyuta darśanāt<BR>
BhP_10.34.017/3 yan-nāma gṛhṇann akhilān śrotṝn ātmānam eva ca<BR>
BhP_10.34.017/5 sadyaḥ punāti kiṃ bhūyas tasya spṛṣṭaḥ padā hi te<BR>
BhP_10.34.018/1 ity anujñāpya dāśārhaṃ parikramyābhivandya ca<BR>
BhP_10.34.018/3 sudarśano divaṃ yātaḥ kṛcchrān nandaś ca mocitaḥ<BR>
BhP_10.34.019/1 niśāmya kṛṣṇasya tad ātma-vaibhavaṃ<BR>
BhP_10.34.019/2 vrajaukaso vismita-cetasas tataḥ<BR>
BhP_10.34.019/3 samāpya tasmin niyamaṃ punar vrajaṃ<BR>
BhP_10.34.019/4 ṇṛpāyayus tat kathayanta ādṛtāḥ<BR>
BhP_10.34.020/1 kadācid atha govindo rāmaś cādbhuta-vikramaḥ<BR>
BhP_10.34.020/3 vijahratur vane rātryāṃ madhya-gau vraja-yoṣitām<BR>
BhP_10.34.021/1 upagīyamānau lalitaṃ strī-janair baddha-sauhṛdaiḥ<BR>
BhP_10.34.021/3 sv-alaṅkṛtānuliptāṅgau sragvinau virajo-'mbarau<BR>
BhP_10.34.022/1 niśā-mukhaṃ mānayantāv uditoḍupa-tārakam<BR>
BhP_10.34.022/3 mallikā-gandha-mattāli- juṣṭaṃ kumuda-vāyunā<BR>
BhP_10.34.023/1 jagatuḥ sarva-bhūtānāṃ manaḥ-śravaṇa-maṅgalam<BR>
BhP_10.34.023/3 tau kalpayantau yugapat svara-maṇḍala-mūrcchitam<BR>
BhP_10.34.024/1 gopyas tad-gītam ākarṇya mūrcchitā nāvidan nṛpa<BR>
BhP_10.34.024/3 sraṃsad-dukūlam ātmānaṃ srasta-keśa-srajaṃ tataḥ<BR>
BhP_10.34.025/1 evaṃ vikrīḍatoḥ svairaṃ gāyatoḥ sampramatta-vat<BR>
BhP_10.34.025/3 śaṅkhacūḍa iti khyāto dhanadānucaro 'bhyagāt<BR>
BhP_10.34.026/1 tayor nirīkṣato rājaṃs tan-nāthaṃ pramadā-janam<BR>
BhP_10.34.026/3 krośantaṃ kālayām āsa diśy udīcyām aśaṅkitaḥ<BR>
BhP_10.34.027/1 krośantaṃ kṛṣṇa rāmeti vilokya sva-parigraham<BR>
BhP_10.34.027/3 yathā gā dasyunā grastā bhrātarāv anvadhāvatām<BR>
BhP_10.34.028/1 mā bhaiṣṭety abhayārāvau śāla-hastau tarasvinau<BR>
BhP_10.34.028/3 āsedatus taṃ tarasā tvaritaṃ guhyakādhamam<BR>
BhP_10.34.029/1 sa vīkṣya tāv anuprāptau kāla-mṛtyū ivodvijan<BR>
BhP_10.34.029/3 viṣṛjya strī-janaṃ mūḍhaḥ prādravaj jīvitecchayā<BR>
BhP_10.34.030/1 tam anvadhāvad govindo yatra yatra sa dhāvati<BR>
BhP_10.34.030/3 jihīrṣus tac-chiro-ratnaṃ tasthau rakṣan striyo balaḥ<BR>
BhP_10.34.031/1 avidūra ivābhyetya śiras tasya durātmanaḥ<BR>
BhP_10.34.031/3 jahāra muṣṭinaivāṅga saha-cūḍa-maṇiṃ vibhuḥ<BR>
BhP_10.34.032/1 śaṅkhacūḍaṃ nihatyaivaṃ maṇim ādāya bhāsvaram<BR>
BhP_10.34.032/3 agrajāyādadāt prītyā paśyantīnāṃ ca yoṣitām<BR>
BhP_10.35.001/0 śrī-śuka uvāca<BR>
BhP_10.35.001/1 gopyaḥ kṛṣṇe vanaṃ yāte tam anudruta-cetasaḥ<BR>
BhP_10.35.001/3 kṛṣṇa-līlāḥ pragāyantyo ninyur duḥkhena vāsarān<BR>
BhP_10.35.002/0 śrī-gopya ūcuḥ<BR>
BhP_10.35.002/1 vāma-bāhu-kṛta-vāma-kapolo valgita-bhrur adharārpita-veṇum<BR>
BhP_10.35.002/3 komalāṅgulibhir āśrita-mārgaṃ gopya īrayati yatra mukundaḥ<BR>
BhP_10.35.003/1 vyoma-yāna-vanitāḥ saha siddhair vismitās tad upadhārya sa-lajjāḥ<BR>
BhP_10.35.003/3 kāma-mārgaṇa-samarpita-cittāḥ kaśmalaṃ yayur apasmṛta-nīvyaḥ<BR>
BhP_10.35.004/1 hanta citram abalāḥ śṛṇutedaṃ hāra-hāsa urasi sthira-vidyut<BR>
BhP_10.35.004/3 nanda-sūnur ayam ārta-janānāṃ narma-do yarhi kūjita-veṇuḥ<BR>
BhP_10.35.005/1 vṛndaśo vraja-vṛṣā mṛga-gāvo veṇu-vādya-hṛta-cetasa ārāt<BR>
BhP_10.35.005/3 danta-daṣṭa-kavalā dhṛta-karṇā nidritā likhita-citram ivāsan<BR>
BhP_10.35.006/1 barhiṇa-stabaka-dhātu-palāśair baddha-malla-paribarha-viḍambaḥ<BR>
BhP_10.35.006/3 karhicit sa-bala āli sa gopair gāḥ samāhvayati yatra mukundaḥ<BR>
BhP_10.35.007/1 tarhi bhagna-gatayaḥ sarito vai tat-padāmbuja-rajo 'nila-nītam<BR>
BhP_10.35.007/3 spṛhayatīr vayam ivābahu-puṇyāḥ prema-vepita-bhujāḥ stimitāpaḥ<BR>
BhP_10.35.008/1 anucaraiḥ samanuvarṇita-vīrya ādi-pūruṣa ivācala-bhūtiḥ<BR>
BhP_10.35.008/3 vana-caro giri-taṭeṣu carantīr veṇunāhvayati gāḥ sa yadā hi<BR>
BhP_10.35.009/1 vana-latās tarava ātmani viṣṇuṃ vyañjayantya iva puṣpa-phalāḍhyāḥ<BR>
BhP_10.35.009/3 praṇata-bhāra-viṭapā madhu-dhārāḥ prema-hṛṣṭa-tanavo vavṛṣuḥ sma<BR>
BhP_10.35.010/1 darśanīya-tilako vana-mālā- divya-gandha-tulasī-madhu-mattaiḥ<BR>
BhP_10.35.010/3 ali-kulair alaghu gītām abhīṣṭam ādriyan yarhi sandhita-veṇuḥ<BR>
BhP_10.35.011/1 sarasi sārasa-haṃsa-vihaṅgāś cāru-gītā-hṛta-cetasa etya<BR>
BhP_10.35.011/3 harim upāsata te yata-cittā hanta mīlita-dṛśo dhṛta-maunāḥ<BR>
BhP_10.35.012/1 saha-balaḥ srag-avataṃsa-vilāsaḥ sānuṣu kṣiti-bhṛto vraja-devyaḥ<BR>
BhP_10.35.012/3 harṣayan yarhi veṇu-raveṇa jāta-harṣa uparambhati viśvam<BR>
BhP_10.35.013/1 mahad-atikramaṇa-śaṅkita-cetā manda-mandam anugarjati meghaḥ<BR>
BhP_10.35.013/3 suhṛdam abhyavarṣat sumanobhiś chāyayā ca vidadhat pratapatram<BR>
BhP_10.35.014/1 vividha-gopa-caraṇeṣu vidagdho veṇu-vādya urudhā nija-śikṣāḥ<BR>
BhP_10.35.014/3 tava sutaḥ sati yadādhara-bimbe datta-veṇur anayat svara-jātīḥ<BR>
BhP_10.35.015/1 savanaśas tad upadhārya sureśāḥ śakra-śarva-parameṣṭhi-purogāḥ<BR>
BhP_10.35.015/3 kavaya ānata-kandhara-cittāḥ kaśmalaṃ yayur aniścita-tattvāḥ<BR>
BhP_10.35.016/1 nija-padābja-dalair dhvaja-vajra nīrajāṅkuśa-vicitra-lalāmaiḥ<BR>
BhP_10.35.016/3 vraja-bhuvaḥ śamayan khura-todaṃ varṣma-dhurya-gatir īḍita-veṇuḥ<BR>
BhP_10.35.017/1 vrajati tena vayaṃ sa-vilāsa vīkṣaṇārpita-manobhava-vegāḥ<BR>
BhP_10.35.017/3 kuja-gatiṃ gamitā na vidāmaḥ kaśmalena kavaraṃ vasanaṃ vā<BR>
BhP_10.35.018/1 maṇi-dharaḥ kvacid āgaṇayan gā mālayā dayita-gandha-tulasyāḥ<BR>
BhP_10.35.018/3 praṇayino 'nucarasya kadāṃse prakṣipan bhujam agāyata yatra<BR>
BhP_10.35.019/1 kvaṇita-veṇu-rava-vañcita-cittāḥ kṛṣṇam anvasata kṛṣṇa-gṛhiṇyaḥ<BR>
BhP_10.35.019/3 guṇa-gaṇārṇam anugatya hariṇyo gopikā iva vimukta-gṛhāśāḥ<BR>
BhP_10.35.020/1 kunda-dāma-kṛta-kautuka-veṣo gopa-godhana-vṛto yamunāyām<BR>
BhP_10.35.020/3 nanda-sūnur anaghe tava vatso narma-daḥ praṇayiṇāṃ vijahāra<BR>
BhP_10.35.021/1 manda-vāyur upavāty anakūlaṃ mānayan malayaja-sparśena<BR>
BhP_10.35.021/3 vandinas tam upadeva-gaṇā ye vādya-gīta-balibhiḥ parivavruḥ<BR>
BhP_10.35.022/1 vatsalo vraja-gavāṃ yad aga-dhro vandyamāna-caraṇaḥ pathi vṛddhaiḥ<BR>
BhP_10.35.022/3 kṛtsna-go-dhanam upohya dinānte gīta-veṇur anugeḍita-kīrtiḥ<BR>
BhP_10.35.023/1 utsavaṃ śrama-rucāpi dṛśīnām unnayan khura-rajaś-churita-srak<BR>
BhP_10.35.023/3 ditsayaiti suhṛd-āsiṣa eṣa devakī-jaṭhara-bhūr uḍu-rājaḥ<BR>
BhP_10.35.024/1 mada-vighūrṇita-locana īṣat māna-daḥ sva-suhṛdāṃ vana-mālī<BR>
BhP_10.35.024/3 badara-pāṇḍu-vadano mṛdu-gaṇḍaṃ maṇḍayan kanaka-kuṇḍala-lakṣmyā<BR>
BhP_10.35.025/1 yadu-patir dvirada-rāja-vihāro yāminī-patir ivaiṣa dinānte<BR>
BhP_10.35.025/3 mudita-vaktra upayāti durantaṃ mocayan vraja-gavāṃ dina-tāpam<BR>
BhP_10.35.026/0 śrī-śuka uvāca<BR>
BhP_10.35.026/1 evaṃ vraja-striyo rājan kṛṣṇa-līlānugāyatīḥ<BR>
BhP_10.35.026/3 remire 'haḥsu tac-cittās tan-manaskā mahodayāḥ<BR>
BhP_10.36.001/0 śrī bādarāyaṇir uvāca<BR>
BhP_10.36.001/1 atha tarhy āgato goṣṭham ariṣṭo vṛṣabhāsuraḥ<BR>
BhP_10.36.001/3 mahīm mahā-kakut-kāyaḥ kampayan khura-vikṣatām<BR>
BhP_10.36.002/1 rambhamāṇaḥ kharataraṃ padā ca vilikhan mahīm<BR>
BhP_10.36.002/3 udyamya pucchaṃ vaprāṇi viṣāṇāgreṇa coddharan<BR>
BhP_10.36.002/5 kiñcit kiñcic chakṛn muñcan mūtrayan stabdha-locanaḥ<BR>
BhP_10.36.003/1 yasya nirhrāditenāṅga niṣṭhureṇa gavāṃ nṛṇām<BR>
BhP_10.36.003/3 patanty akālato garbhāḥ sravanti sma bhayena vai<BR>
BhP_10.36.004/1 nirviśanti ghanā yasya kakudy acala-śaṅkayā<BR>
BhP_10.36.004/3 taṃ tīkṣṇa-śṛṅgam udvīkṣya gopyo gopāś ca tatrasuḥ<BR>
BhP_10.36.005/1 paśavo dudruvur bhītā rājan santyajya go-kulam<BR>
BhP_10.36.005/3 kṛṣṇa kṛṣṇeti te sarve govindaṃ śaraṇaṃ yayuḥ<BR>
BhP_10.36.006/1 bhagavān api tad vīkṣya go-kulaṃ bhaya-vidrutam<BR>
BhP_10.36.006/3 mā bhaiṣṭeti girāśvāsya vṛṣāsuram upāhvayat<BR>
BhP_10.36.007/1 gopālaiḥ paśubhir manda trāsitaiḥ kim asattama<BR>
BhP_10.36.007/3 mayi śāstari duṣṭānāṃ tvad-vidhānāṃ durātmanām<BR>
BhP_10.36.008/1 ity āsphotyācyuto 'riṣṭaṃ tala-śabdena kopayan<BR>
BhP_10.36.008/3 sakhyur aṃse bhujābhogaṃ prasāryāvasthito hariḥ<BR>
BhP_10.36.009/1 so 'py evaṃ kopito 'riṣṭaḥ khureṇāvanim ullikhan<BR>
BhP_10.36.009/3 udyat-puccha-bhraman-meghaḥ kruddhaḥ kṛṣṇam upādravat<BR>
BhP_10.36.010/1 agra-nyasta-viṣāṇāgraḥ stabdhāsṛg-locano 'cyutam<BR>
BhP_10.36.010/3 kaṭākṣipyādravat tūrṇam indra-mukto 'śanir yathā<BR>
BhP_10.36.011/1 gṛhītvā śṛṅgayos taṃ vā aṣṭādaśa padāni saḥ<BR>
BhP_10.36.011/3 pratyapovāha bhagavān gajaḥ prati-gajaṃ yathā<BR>
BhP_10.36.012/1 so 'paviddho bhagavatā punar utthāya satvaram<BR>
BhP_10.36.012/3 āpatat svinna-sarvāṅgo niḥśvasan krodha-mūrcchitaḥ<BR>
BhP_10.36.013/1 tam āpatantaṃ sa nigṛhya śṛṅgayoḥ padā samākramya nipātya bhū-tale<BR>
BhP_10.36.013/3 niṣpīḍayām āsa yathārdram ambaraṃ kṛtvā viṣāṇena jaghāna so 'patat<BR>
BhP_10.36.014/1 asṛg vaman mūtra-śakṛt samutsṛjan kṣipaṃś ca pādān anavasthitekṣaṇaḥ<BR>
BhP_10.36.014/3 jagāma kṛcchraṃ nirṛter atha kṣayaṃ puṣpaiḥ kiranto harim īḍire surāḥ<BR>
BhP_10.36.015/1 evaṃ kukudminaṃ hatvā stūyamānaḥ dvijātibhiḥ<BR>
BhP_10.36.015/3 viveśa goṣṭhaṃ sa-balo gopīnāṃ nayanotsavaḥ<BR>
BhP_10.36.016/1 ariṣṭe nihate daitye kṛṣṇenādbhuta-karmaṇā<BR>
BhP_10.36.016/3 kaṃsāyāthāha bhagavān nārado deva-darśanaḥ<BR>
BhP_10.36.017/1 yaśodāyāḥ sutāṃ kanyāṃ devakyāḥ kṛṣṇam eva ca<BR>
BhP_10.36.017/3 rāmaṃ ca rohiṇī-putraṃ vasudevena bibhyatā<BR>
BhP_10.36.017/5 nyastau sva-mitre nande vai yābhyāṃ te puruṣā hatāḥ<BR>
BhP_10.36.018/1 niśamya tad bhoja-patiḥ kopāt pracalitendriyaḥ<BR>
BhP_10.36.018/3 niśātam asim ādatta vasudeva-jighāṃsayā<BR>
BhP_10.36.019/1 nivārito nāradena tat-sutau mṛtyum ātmanaḥ<BR>
BhP_10.36.019/3 jñātvā loha-mayaiḥ pāśair babandha saha bhāryayā<BR>
BhP_10.36.020/1 pratiyāte tu devarṣau kaṃsa ābhāṣya keśinam<BR>
BhP_10.36.020/3 preṣayām āsa hanyetāṃ bhavatā rāma-keśavau<BR>
BhP_10.36.021/1 tato muṣṭika-cāṇūra śala-tośalakādikān<BR>
BhP_10.36.021/3 amātyān hastipāṃś caiva samāhūyāha bhoja-rāṭ<BR>
BhP_10.36.022/1 bho bho niśamyatām etad vīra-cāṇūra-muṣṭikau<BR>
BhP_10.36.022/3 nanda-vraje kilāsāte sutāv ānakadundubheḥ<BR>
BhP_10.36.023/1 rāma-kṛṣṇau tato mahyaṃ mṛtyuḥ kila nidarśitaḥ<BR>
BhP_10.36.023/3 bhavadbhyām iha samprāptau hanyetāṃ malla-līlayā<BR>
BhP_10.36.024/1 mañcāḥ kriyantāṃ vividhā malla-raṅga-pariśritāḥ<BR>
BhP_10.36.024/3 paurā jānapadāḥ sarve paśyantu svaira-saṃyugam<BR>
BhP_10.36.025/1 mahāmātra tvayā bhadra raṅga-dvāry upanīyatām<BR>
BhP_10.36.025/3 dvipaḥ kuvalayāpīḍo jahi tena mamāhitau<BR>
BhP_10.36.026/1 ārabhyatāṃ dhanur-yāgaś caturdaśyāṃ yathā-vidhi<BR>
BhP_10.36.026/3 viśasantu paśūn medhyān bhūta-rājāya mīḍhuṣe<BR>
BhP_10.36.027/1 ity ājñāpyārtha-tantra-jña āhūya yadu-puṅgavam<BR>
BhP_10.36.027/3 gṛhītvā pāṇinā pāṇiṃ tato 'krūram uvāca ha<BR>
BhP_10.36.028/1 bho bho dāna-pate mahyaṃ kriyatāṃ maitram ādṛtaḥ<BR>
BhP_10.36.028/3 nānyas tvatto hitatamo vidyate bhoja-vṛṣṇiṣu<BR>
BhP_10.36.029/1 atas tvām āśritaḥ saumya kārya-gaurava-sādhanam<BR>
BhP_10.36.029/3 yathendro viṣṇum āśritya svārtham adhyagamad vibhuḥ<BR>
BhP_10.36.030/1 gaccha nanda-vrajaṃ tatra sutāv ānakadundubheḥ<BR>
BhP_10.36.030/3 āsāte tāv ihānena rathenānaya mā ciram<BR>
BhP_10.36.031/1 nisṛṣṭaḥ kila me mṛtyur devair vaikuṇṭha-saṃśrayaiḥ<BR>
BhP_10.36.031/3 tāv ānaya samaṃ gopair nandādyaiḥ sābhyupāyanaiḥ<BR>
BhP_10.36.032/1 ghātayiṣya ihānītau kāla-kalpena hastinā<BR>
BhP_10.36.032/3 yadi muktau tato mallair ghātaye vaidyutopamaiḥ<BR>
BhP_10.36.033/1 tayor nihatayos taptān vasudeva-purogamān<BR>
BhP_10.36.033/3 tad-bandhūn nihaniṣyāmi vṛṣṇi-bhoja-daśārhakān<BR>
BhP_10.36.034/1 ugrasenaṃ ca pitaraṃ sthaviraṃ rājya-kāmukaṃ<BR>
BhP_10.36.034/3 tad-bhrātaraṃ devakaṃ ca ye cānye vidviṣo mama<BR>
BhP_10.36.035/1 tataś caiṣā mahī mitra<BR>
BhP_10.36.035/2 bhavitrī naṣṭa-kaṇṭakā<BR>
BhP_10.36.036/1 jarāsandho mama gurur dvivido dayitaḥ sakhā<BR>
BhP_10.36.036/3 śambaro narako bāṇo mayy eva kṛta-sauhṛdāḥ<BR>
BhP_10.36.036/5 tair ahaṃ sura-pakṣīyān hatvā bhokṣye mahīṃ nṛpān<BR>
BhP_10.36.037/1 etaj jñātvānaya kṣipraṃ rāma-kṛṣṇāv ihārbhakau<BR>
BhP_10.36.037/3 dhanur-makha-nirīkṣārthaṃ draṣṭuṃ yadu-pura-śriyam<BR>
BhP_10.36.038/0 śrī-akrūra uvāca<BR>
BhP_10.36.038/1 rājan manīṣitaṃ sadhryak tava svāvadya-mārjanam<BR>
BhP_10.36.038/3 siddhy-asiddhyoḥ samaṃ kuryād daivaṃ hi phala-sādhanam<BR>
BhP_10.36.039/1 manorathān karoty uccair jano daiva-hatān api<BR>
BhP_10.36.039/3 yujyate harṣa-śokābhyāṃ tathāpy ājñāṃ karomi te<BR>
BhP_10.36.040/0 śrī-śuka uvāca<BR>
BhP_10.36.040/1 evam ādiśya cākrūraṃ mantriṇaś ca viṣṛjya saḥ<BR>
BhP_10.36.040/3 praviveśa gṛhaṃ kaṃsas tathākrūraḥ svam ālayam<BR>
BhP_10.37.001/0 śrī-śuka uvāca<BR>
BhP_10.37.001/1 keśī tu kaṃsa-prahitaḥ khurair mahīṃ<BR>
BhP_10.37.001/2 mahā-hayo nirjarayan mano-javaḥ<BR>
BhP_10.37.001/3 saṭāvadhūtābhra-vimāna-saṅkulaṃ<BR>
BhP_10.37.001/4 kurvan nabho heṣita-bhīṣitākhilaḥ<BR>
BhP_10.37.002/1 taṃ trāsayantaṃ bhagavān sva-gokulaṃ<BR>
BhP_10.37.002/2 tad-dheṣitair vāla-vighūrṇitāmbudam<BR>
BhP_10.37.002/3 ātmānam ājau mṛgayantam agra-ṇīr<BR>
BhP_10.37.002/4 upāhvayat sa vyanadan mṛgendra-vat<BR>
BhP_10.37.003/1 sa taṃ niśāmyābhimukho makhena khaṃ<BR>
BhP_10.37.003/2 pibann ivābhyadravad aty-amarṣaṇaḥ<BR>
BhP_10.37.003/3 jaghāna padbhyām aravinda-locanaṃ<BR>
BhP_10.37.003/4 durāsadaś caṇḍa-javo duratyayaḥ<BR>
BhP_10.37.004/1 tad vañcayitvā tam adhokṣajo ruṣā pragṛhya dorbhyāṃ parividhya pādayoḥ<BR>
BhP_10.37.004/3 sāvajñam utsṛjya dhanuḥ-śatāntare yathoragaṃ tārkṣya-suto vyavasthitaḥ<BR>
BhP_10.37.005/1 saḥ labdha-saṃjñaḥ punar utthito ruṣā<BR>
BhP_10.37.005/2 vyādāya keśī tarasāpatad dharim<BR>
BhP_10.37.005/3 so 'py asya vaktre bhujam uttaraṃ smayan<BR>
BhP_10.37.005/4 praveśayām āsa yathoragaṃ bile<BR>
BhP_10.37.006/1 dantā nipetur bhagavad-bhuja-spṛśas<BR>
BhP_10.37.006/2 te keśinas tapta-maya-spṛśo yathā<BR>
BhP_10.37.006/3 bāhuś ca tad-deha-gato mahātmano<BR>
BhP_10.37.006/4 yathāmayaḥ saṃvavṛdhe upekṣitaḥ<BR>
BhP_10.37.007/1 samedhamānena sa kṛṣṇa-bāhunā niruddha-vāyuś caraṇāṃś ca vikṣipan<BR>
BhP_10.37.007/3 prasvinna-gātraḥ parivṛtta-locanaḥ papāta laṇḍaṃ visṛjan kṣitau vyasuḥ<BR>
BhP_10.37.008/1 tad-dehataḥ karkaṭikā-phalopamād vyasor apākṛṣya bhujaṃ mahā-bhujaḥ<BR>
BhP_10.37.008/3 avismito 'yatna-hatārikaḥ suraiḥ prasūna-varṣair varṣadbhir īḍitaḥ<BR>
BhP_10.37.009/1 devarṣir upasaṅgamya bhāgavata-pravaro nṛpa<BR>
BhP_10.37.009/3 kṛṣṇam akliṣṭa-karmāṇaṃ rahasy etad abhāṣata<BR>
BhP_10.37.010/1 kṛṣṇa kṛṣṇāprameyātman yogeśa jagad-īśvara<BR>
BhP_10.37.010/3 vāsudevākhilāvāsa sātvatāṃ pravara prabho<BR>
BhP_10.37.011/1 tvam ātmā sarva-bhūtānām eko jyotir ivaidhasām<BR>
BhP_10.37.011/3 gūḍho guhā-śayaḥ sākṣī mahā-puruṣa īśvaraḥ<BR>
BhP_10.37.012/1 ātmanātmāśrayaḥ pūrvaṃ māyayā sasṛje guṇān<BR>
BhP_10.37.012/3 tair idaṃ satya-saṅkalpaḥ sṛjasy atsy avasīśvaraḥ<BR>
BhP_10.37.013/1 sa tvaṃ bhūdhara-bhūtānāṃ daitya-pramatha-rakṣasām<BR>
BhP_10.37.013/3 avatīrṇo vināśāya sādhunāṃ rakṣaṇāya ca<BR>
BhP_10.37.014/1 diṣṭyā te nihato daityo līlayāyaṃ hayākṛtiḥ<BR>
BhP_10.37.014/3 yasya heṣita-santrastās tyajanty animiṣā divam<BR>
BhP_10.37.015/1 cāṇūraṃ muṣṭikaṃ caiva mallān anyāṃś ca hastinam<BR>
BhP_10.37.015/3 kaṃsaṃ ca nihataṃ drakṣye paraśvo 'hani te vibho<BR>
BhP_10.37.016/1 tasyānu śaṅkha-yavana- murāṇāṃ narakasya ca<BR>
BhP_10.37.016/3 pārijātāpaharaṇam indrasya ca parājayam<BR>
BhP_10.37.017/1 udvāhaṃ vīra-kanyānāṃ vīrya-śulkādi-lakṣaṇam<BR>
BhP_10.37.017/3 nṛgasya mokṣaṇaṃ śāpād dvārakāyāṃ jagat-pate<BR>
BhP_10.37.018/1 syamantakasya ca maṇer ādānaṃ saha bhāryayā<BR>
BhP_10.37.018/3 mṛta-putra-pradānaṃ ca brāhmaṇasya sva-dhāmataḥ<BR>
BhP_10.37.019/1 pauṇḍrakasya vadhaṃ paścāt kāśi-puryāś ca dīpanam<BR>
BhP_10.37.019/3 dantavakrasya nidhanaṃ caidyasya ca mahā-kratau<BR>
BhP_10.37.020/1 yāni cānyāni vīryāṇi dvārakām āvasan bhavān<BR>
BhP_10.37.020/3 kartā drakṣyāmy ahaṃ tāni geyāni kavibhir bhuvi<BR>
BhP_10.37.021/1 atha te kāla-rūpasya kṣapayiṣṇor amuṣya vai<BR>
BhP_10.37.021/3 akṣauhiṇīnāṃ nidhanaṃ drakṣyāmy arjuna-sāratheḥ<BR>
BhP_10.37.022/1 viśuddha-vijñāna-ghanaṃ sva-saṃsthayā<BR>
BhP_10.37.022/2 samāpta-sarvārtham amogha-vāñchitam<BR>
BhP_10.37.022/3 sva-tejasā nitya-nivṛtta-māyā-<BR>
BhP_10.37.022/4 guṇa-pravāhaṃ bhagavantam īmahi<BR>
BhP_10.37.023/1 tvām īśvaraṃ svāśrayam ātma-māyayā vinirmitāśeṣa-viśeṣa-kalpanam<BR>
BhP_10.37.023/3 krīḍārtham adyātta-manuṣya-vigrahaṃ nato 'smi dhuryaṃ yadu-vṛṣṇi-sātvatām<BR>
BhP_10.37.024/0 śrī-śuka uvāca<BR>
BhP_10.37.024/1 evaṃ yadu-patiṃ kṛṣṇaṃ bhāgavata-pravaro muniḥ<BR>
BhP_10.37.024/3 praṇipatyābhyanujñāto yayau tad-darśanotsavaḥ<BR>
BhP_10.37.025/1 bhagavān api govindo hatvā keśinam āhave<BR>
BhP_10.37.025/3 paśūn apālayat pālaiḥ prītair vraja-sukhāvahaḥ<BR>
BhP_10.37.026/1 ekadā te paśūn pālāś cārayanto 'dri-sānuṣu<BR>
BhP_10.37.026/3 cakrur nilāyana-krīḍāś cora-pālāpadeśataḥ<BR>
BhP_10.37.027/1 tatrāsan katicic corāḥ pālāś ca katicin nṛpa<BR>
BhP_10.37.027/3 meṣāyitāś ca tatraike vijahrur akuto-bhayāḥ<BR>
BhP_10.37.028/1 maya-putro mahā-māyo vyomo gopāla-veṣa-dhṛk<BR>
BhP_10.37.028/3 meṣāyitān apovāha prāyaś corāyito bahūn<BR>
BhP_10.37.029/1 giri-daryāṃ vinikṣipya nītaṃ nītaṃ mahāsuraḥ<BR>
BhP_10.37.029/3 śilayā pidadhe dvāraṃ catuḥ-pañcāvaśeṣitāḥ<BR>
BhP_10.37.030/1 tasya tat karma vijñāya kṛṣṇaḥ śaraṇa-daḥ satām<BR>
BhP_10.37.030/3 gopān nayantaṃ jagrāha vṛkaṃ harir ivaujasā<BR>
BhP_10.37.031/1 sa nijaṃ rūpam āsthāya girīndra-sadṛśaṃ balī<BR>
BhP_10.37.031/3 icchan vimoktum ātmānaṃ nāśaknod grahaṇāturaḥ<BR>
BhP_10.37.032/1 taṃ nigṛhyācyuto dorbhyāṃ pātayitvā mahī-tale<BR>
BhP_10.37.032/3 paśyatāṃ divi devānāṃ paśu-māram amārayat<BR>
BhP_10.37.033/1 guhā-pidhānaṃ nirbhidya gopān niḥsārya kṛcchrataḥ<BR>
BhP_10.37.033/3 stūyamānaḥ surair gopaiḥ praviveśa sva-gokulam<BR>
BhP_10.38.001/0 śrī-śuka uvāca<BR>
BhP_10.38.001/1 akrūro 'pi ca tāṃ rātriṃ madhu-puryāṃ mahā-matiḥ<BR>
BhP_10.38.001/3 uṣitvā ratham āsthāya prayayau nanda-gokulam<BR>
BhP_10.38.002/1 gacchan pathi mahā-bhāgo bhagavaty ambujekṣaṇe<BR>
BhP_10.38.002/3 bhaktiṃ parām upagata evam etad acintayat<BR>
BhP_10.38.003/1 kiṃ mayācaritaṃ bhadraṃ kiṃ taptaṃ paramaṃ tapaḥ<BR>
BhP_10.38.003/3 kiṃ vāthāpy arhate dattaṃ yad drakṣyāmy adya keśavam<BR>
BhP_10.38.004/1 mamaitad durlabhaṃ manya uttamaḥ-śloka-darśanam<BR>
BhP_10.38.004/3 viṣayātmano yathā brahma- kīrtanaṃ śūdra-janmanaḥ<BR>
BhP_10.38.005/1 maivaṃ mamādhamasyāpi syād evācyuta-darśanam<BR>
BhP_10.38.005/3 hriyamāṇaḥ kala-nadyā kvacit tarati kaścana<BR>
BhP_10.38.006/1 mamādyāmaṅgalaṃ naṣṭaṃ phalavāṃś caiva me bhavaḥ<BR>
BhP_10.38.006/3 yan namasye bhagavato yogi-dhyeyānghri-paṅkajam<BR>
BhP_10.38.007/1 kaṃso batādyākṛta me 'ty-anugrahaṃ drakṣye 'ṅghri-padmaṃ prahito 'munā hareḥ<BR>
BhP_10.38.007/3 kṛtāvatārasya duratyayaṃ tamaḥ pūrve 'taran yan-nakha-maṇḍala-tviṣā<BR>
BhP_10.38.008/1 yad arcitaṃ brahma-bhavādibhiḥ suraiḥ<BR>
BhP_10.38.008/2 śriyā ca devyā munibhiḥ sa-sātvataiḥ<BR>
BhP_10.38.008/3 go-cāraṇāyānucaraiś carad vane<BR>
BhP_10.38.008/4 yad gopikānāṃ kuca-kuṅkumāṅkitam<BR>
BhP_10.38.009/1 drakṣyāmi nūnaṃ su-kapola-nāsikaṃ smitāvalokāruṇa-kañja-locanam<BR>
BhP_10.38.009/3 mukhaṃ mukundasya guḍālakāvṛtaṃ pradakṣiṇaṃ me pracaranti vai mṛgāḥ<BR>
BhP_10.38.010/1 apy adya viṣṇor manujatvam īyuṣo bhārāvatārāya bhuvo nijecchayā<BR>
BhP_10.38.010/3 lāvaṇya-dhāmno bhavitopalambhanaṃ mahyaṃ na na syāt phalam añjasā dṛśaḥ<BR>
BhP_10.38.011/1 ya īkṣitāhaṃ-rahito 'py asat-satoḥ sva-tejasāpāsta-tamo-bhidā-bhramaḥ<BR>
BhP_10.38.011/3 sva-māyayātman racitais tad-īkṣayā prāṇākṣa-dhībhiḥ sadaneṣv abhīyate<BR>
BhP_10.38.012/1 yasyākhilāmīva-habhiḥ su-maṅgalaiḥ vāco vimiśrā guṇa-karma-janmabhiḥ<BR>
BhP_10.38.012/3 prāṇanti śumbhanti punanti vai jagat yās tad-viraktāḥ śava-śobhanā matāḥ<BR>
BhP_10.38.013/1 sa cāvatīrṇaḥ kila satvatānvaye sva-setu-pālāmara-varya-śarma-kṛt<BR>
BhP_10.38.013/3 yaśo vitanvan vraja āsta īśvaro gāyanti devā yad aśeṣa-maṅgalam<BR>
BhP_10.38.014/1 taṃ tv adya nūnaṃ mahatāṃ gatiṃ guruṃ<BR>
BhP_10.38.014/2 trailokya-kāntaṃ dṛśiman-mahotsavam<BR>
BhP_10.38.014/3 rūpaṃ dadhānaṃ śriya īpsitāspadaṃ<BR>
BhP_10.38.014/4 drakṣye mamāsann uṣasaḥ su-darśanāḥ<BR>
BhP_10.38.015/1 athāvarūḍhaḥ sapadīśayo rathāt pradhāna-puṃsoś caraṇaṃ sva-labdhaye<BR>
BhP_10.38.015/3 dhiyā dhṛtaṃ yogibhir apy ahaṃ dhruvaṃ namasya ābhyāṃ ca sakhīn vanaukasaḥ<BR>
BhP_10.38.016/1 apy aṅghri-mūle patitasya me vibhuḥ<BR>
BhP_10.38.016/2 śirasy adhāsyan nija-hasta-paṅkajam<BR>
BhP_10.38.016/3 dattābhayaṃ kāla-bhujāṅga-raṃhasā<BR>
BhP_10.38.016/4 prodvejitānāṃ śaraṇaiṣiṇāṃ ṇṛnām<BR>
BhP_10.38.017/1 samarhaṇaṃ yatra nidhāya kauśikas tathā baliś cāpa jagat-trayendratām<BR>
BhP_10.38.017/3 yad vā vihāre vraja-yoṣitāṃ śramaṃ sparśena saugandhika-gandhy apānudat<BR>
BhP_10.38.018/1 na mayy upaiṣyaty ari-buddhim acyutaḥ<BR>
BhP_10.38.018/2 kaṃsasya dūtaḥ prahito 'pi viśva-dṛk<BR>
BhP_10.38.018/3 yo 'ntar bahiś cetasa etad īhitaṃ<BR>
BhP_10.38.018/4 kṣetra-jña īkṣaty amalena cakṣuṣā<BR>
BhP_10.38.019/1 apy aṅghri-mūle 'vahitaṃ kṛtāñjaliṃ<BR>
BhP_10.38.019/2 mām īkṣitā sa-smitam ārdrayā dṛśā<BR>
BhP_10.38.019/3 sapady apadhvasta-samasta-kilbiṣo<BR>
BhP_10.38.019/4 voḍhā mudaṃ vīta-viśaṅka ūrjitām<BR>
BhP_10.38.020/1 suhṛttamaṃ jñātim ananya-daivataṃ dorbhyāṃ bṛhadbhyāṃ parirapsyate 'tha mām<BR>
BhP_10.38.020/3 ātmā hi tīrthī-kriyate tadaiva me bandhaś ca karmātmaka ucchvasity ataḥ<BR>
BhP_10.38.021/1 labdhvāṅga-saṅgam praṇatam kṛtāñjaliṃ<BR>
BhP_10.38.021/2 māṃ vakṣyate 'krūra tatety uruśravāḥ<BR>
BhP_10.38.021/3 tadā vayaṃ janma-bhṛto mahīyasā<BR>
BhP_10.38.021/4 naivādṛto yo dhig amuṣya janma tat<BR>
BhP_10.38.022/1 na tasya kaścid dayitaḥ suhṛttamo na cāpriyo dveṣya upekṣya eva vā<BR>
BhP_10.38.022/3 tathāpi bhaktān bhajate yathā tathā sura-drumo yadvad upāśrito 'rtha-daḥ<BR>
BhP_10.38.023/1 kiṃ cāgrajo māvanataṃ yadūttamaḥ smayan pariṣvajya gṛhītam añjalau<BR>
BhP_10.38.023/3 gṛhaṃ praveṣyāpta-samasta-satkṛtaṃ samprakṣyate kaṃsa-kṛtaṃ sva-bandhuṣu<BR>
BhP_10.38.024/0 śrī-śuka uvāca<BR>
BhP_10.38.024/1 iti sañcintayan kṛṣṇaṃ śvaphalka-tanayo 'dhvani<BR>
BhP_10.38.024/3 rathena gokulaṃ prāptaḥ sūryaś cāsta-giriṃ nṛpa<BR>
BhP_10.38.025/1 padāni tasyākhila-loka-pāla- kirīṭa-juṣṭāmala-pāda-reṇoḥ<BR>
BhP_10.38.025/3 dadarśa goṣṭhe kṣiti-kautukāni vilakṣitāny abja-yavāṅkuśādyaiḥ<BR>
BhP_10.38.026/1 tad-darśanāhlāda-vivṛddha-sambhramaḥ<BR>
BhP_10.38.026/2 premṇordhva-romāśru-kalākulekṣaṇaḥ<BR>
BhP_10.38.026/3 rathād avaskandya sa teṣv aceṣṭata<BR>
BhP_10.38.026/4 prabhor amūny aṅghri-rajāṃsy aho iti<BR>
BhP_10.38.027/1 dehaṃ-bhṛtām iyān artho hitvā dambhaṃ bhiyaṃ śucam<BR>
BhP_10.38.027/3 sandeśād yo harer liṅga- darśana-śravaṇādibhiḥ<BR>
BhP_10.38.028/1 dadarśa kṛṣṇaṃ rāmaṃ ca vraje go-dohanaṃ gatau<BR>
BhP_10.38.028/2 pīta-nīlāmbara-dharau śarad-amburahekṣaṇau<BR>
BhP_10.38.029/1 kiśorau śyāmala-śvetau śrī-niketau bṛhad-bhujau<BR>
BhP_10.38.029/3 su-mukhau sundara-varau bala-dvirada-vikramau<BR>
BhP_10.38.030/1 dhvaja-vajrāṅkuśāmbhojaiś cihnitair aṅghribhir vrajam<BR>
BhP_10.38.030/3 śobhayantau mahātmānau sānukrośa-smitekṣaṇau<BR>
BhP_10.38.031/1 udāra-rucira-krīḍau sragviṇau vana-mālinau<BR>
BhP_10.38.031/3 puṇya-gandhānuliptāṅgau snātau viraja-vāsasau<BR>
BhP_10.38.032/1 pradhāna-puruṣāv ādyau jagad-dhetū jagat-patī<BR>
BhP_10.38.032/3 avatīrṇau jagaty-arthe svāṃśena bala-keśavau<BR>
BhP_10.38.033/1 diśo vitimirā rājan kurvāṇau prabhayā svayā<BR>
BhP_10.38.033/3 yathā mārakataḥ śailo raupyaś ca kanakācitau<BR>
BhP_10.38.034/1 rathāt tūrṇam avaplutya so 'krūraḥ sneha-vihvalaḥ<BR>
BhP_10.38.034/3 papāta caraṇopānte daṇḍa-vad rāma-kṛṣṇayoḥ<BR>
BhP_10.38.035/1 bhagavad-darśanāhlāda- bāṣpa-paryākulekṣaṇaḥ<BR>
BhP_10.38.035/3 pulakacitāṅga autkaṇṭhyāt svākhyāne nāśakan nṛpa<BR>
BhP_10.38.036/1 bhagavāṃs tam abhipretya rathāṅgāṅkita-pāṇinā<BR>
BhP_10.38.036/3 parirebhe 'bhyupākṛṣya prītaḥ praṇata-vatsalaḥ<BR>
BhP_10.38.037/1 saṅkarṣaṇaś ca praṇatam upaguhya mahā-manāḥ<BR>
BhP_10.38.037/3 gṛhītvā pāṇinā pāṇī anayat sānujo gṛham<BR>
BhP_10.38.038/1 pṛṣṭvātha sv-āgataṃ tasmai nivedya ca varāsanam<BR>
BhP_10.38.038/3 prakṣālya vidhi-vat pādau madhu-parkārhaṇam āharat<BR>
BhP_10.38.039/1 nivedya gāṃ cātithaye saṃvāhya śrāntam āḍṛtaḥ<BR>
BhP_10.38.039/3 annaṃ bahu-guṇaṃ medhyaṃ śraddhayopāharad vibhuḥ<BR>
BhP_10.38.040/1 tasmai bhuktavate prītyā rāmaḥ parama-dharma-vit<BR>
BhP_10.38.040/3 makha-vāsair gandha-mālyaiḥ parāṃ prītiṃ vyadhāt punaḥ<BR>
BhP_10.38.041/1 papraccha sat-kṛtaṃ nandaḥ kathaṃ stha niranugrahe<BR>
BhP_10.38.041/3 kaṃse jīvati dāśārha sauna-pālā ivāvayaḥ<BR>
BhP_10.38.042/1 yo 'vadhīt sva-svasus tokān krośantyā asu-tṛp khalaḥ<BR>
BhP_10.38.042/3 kiṃ nu svit tat-prajānāṃ vaḥ kuśalaṃ vimṛśāmahe<BR>
BhP_10.38.043/1 itthaṃ sūnṛtayā vācā nandena su-sabhājitaḥ<BR>
BhP_10.38.043/3 akrūraḥ paripṛṣṭena jahāv adhva-pariśramam<BR>
BhP_10.39.001/0 śrī-śuka uvāca<BR>
BhP_10.39.001/1 sukhopaviṣṭaḥ paryaṅke rama-kṛṣṇoru-mānitaḥ<BR>
BhP_10.39.001/3 lebhe manorathān sarvān pathi yān sa cakāra ha<BR>
BhP_10.39.002/1 kim alabhyaṃ bhagavati prasanne śrī-niketane<BR>
BhP_10.39.002/3 tathāpi tat-parā rājan na hi vāñchanti kiñcana<BR>
BhP_10.39.003/1 sāyantanāśanaṃ kṛtvā bhagavān devakī-sutaḥ<BR>
BhP_10.39.003/3 suhṛtsu vṛttaṃ kaṃsasya papracchānyac cikīrṣitam<BR>
BhP_10.39.004/0 śrī-bhagavān uvāca<BR>
BhP_10.39.004/1 tāta saumyāgataḥ kaccit sv-āgataṃ bhadram astu vaḥ<BR>
BhP_10.39.004/3 api sva-jñāti-bandhūnām anamīvam anāmayam<BR>
BhP_10.39.005/1 kiṃ nu naḥ kuśalaṃ pṛcche edhamāne kulāmaye<BR>
BhP_10.39.005/3 kaṃse mātula-nāmnāṅga svānāṃ nas tat-prajāsu ca<BR>
BhP_10.39.006/1 aho asmad abhūd bhūri pitror vṛjinam āryayoḥ<BR>
BhP_10.39.006/3 yad-dhetoḥ putra-maraṇaṃ yad-dhetor bandhanaṃ tayoḥ<BR>
BhP_10.39.007/1 diṣṭyādya darśanaṃ svānāṃ mahyaṃ vaḥ saumya kāṅkṣitam<BR>
BhP_10.39.007/3 sañjātaṃ varṇyatāṃ tāta tavāgamana-kāraṇam<BR>
BhP_10.39.008/0 śrī-śuka uvāca<BR>
BhP_10.39.008/1 pṛṣṭo bhagavatā sarvaṃ varṇayām āsa mādhavaḥ<BR>
BhP_10.39.008/3 vairānubandhaṃ yaduṣu vasudeva-vadhodyamam<BR>
BhP_10.39.009/1 yat-sandeśo yad-arthaṃ vā dūtaḥ sampreṣitaḥ svayam<BR>
BhP_10.39.009/3 yad uktaṃ nāradenāsya sva-janmānakadundubheḥ<BR>
BhP_10.39.010/1 śrutvākrūra-vacaḥ kṛṣṇo balaś ca para-vīra-hā<BR>
BhP_10.39.010/3 prahasya nandaṃ pitaraṃ rājñā diṣṭaṃ vijajñatuḥ<BR>
BhP_10.39.011/1 gopān samādiśat so 'pi gṛhyatāṃ sarva-go-rasaḥ<BR>
BhP_10.39.011/3 upāyanāni gṛhṇīdhvaṃ yujyantāṃ śakaṭāni ca<BR>
BhP_10.39.012/1 yāsyāmaḥ śvo madhu-purīṃ dāsyāmo nṛpate rasān<BR>
BhP_10.39.012/3 drakṣyāmaḥ su-mahat parva yānti jānapadāḥ kila<BR>
BhP_10.39.012/5 evam āghoṣayat kṣatrā nanda-gopaḥ sva-gokule<BR>
BhP_10.39.013/1 gopyas tās tad upaśrutya babhūvur vyathitā bhṛśam<BR>
BhP_10.39.013/3 rāma-kṛṣṇau purīṃ netum akrūraṃ vrajam āgatam<BR>
BhP_10.39.014/1 kāścit tat-kṛta-hṛt-tāpa śvāsa-mlāna-mukha-śriyaḥ<BR>
BhP_10.39.014/3 sraṃsad-dukūla-valaya keśa-granthyaś ca kāścana<BR>
BhP_10.39.015/1 anyāś ca tad-anudhyāna nivṛttāśeṣa-vṛttayaḥ<BR>
BhP_10.39.015/3 nābhyajānann imaṃ lokam ātma-lokaṃ gatā iva<BR>
BhP_10.39.016/1 smarantyaś cāparāḥ śaurer anurāga-smiteritāḥ<BR>
BhP_10.39.016/3 hṛdi-spṛśaś citra-padā giraḥ sammumuhuḥ striyaḥ<BR>
BhP_10.39.017/1 gatiṃ su-lalitāṃ ceṣṭāṃ snigdha-hāsāvalokanam<BR>
BhP_10.39.017/3 śokāpahāni narmāṇi proddāma-caritāni ca<BR>
BhP_10.39.018/1 cintayantyo mukundasya bhītā viraha-kātarāḥ<BR>
BhP_10.39.018/3 sametāḥ saṅghaśaḥ procur aśru-mukhyo 'cyutāśayāḥ<BR>
BhP_10.39.019/0 śrī-gopya ūcuḥ<BR>
BhP_10.39.019/1 aho vidhātas tava na kvacid dayā saṃyojya maitryā praṇayena dehinaḥ<BR>
BhP_10.39.019/3 tāṃś cākṛtārthān viyunaṅkṣy apārthakaṃ vikrīḍitaṃ te 'rbhaka-ceṣṭitaṃ yathā<BR>
BhP_10.39.020/1 yas tvaṃ pradarśyāsita-kuntalāvṛtaṃ<BR>
BhP_10.39.020/2 mukunda-vaktraṃ su-kapolam un-nasam<BR>
BhP_10.39.020/3 śokāpanoda-smita-leśa-sundaraṃ<BR>
BhP_10.39.020/4 karoṣi pārokṣyam asādhu te kṛtam<BR>
BhP_10.39.021/1 krūras tvam akrūra-samākhyayā sma naś<BR>
BhP_10.39.021/2 cakṣur hi dattaṃ harase batājña-vat<BR>
BhP_10.39.021/3 yenaika-deśe 'khila-sarga-sauṣṭhavaṃ<BR>
BhP_10.39.021/4 tvadīyam adrākṣma vayaṃ madhu-dviṣaḥ<BR>
BhP_10.39.022/1 na nanda-sūnuḥ kṣaṇa-bhaṅga-sauhṛdaḥ<BR>
BhP_10.39.022/2 samīkṣate naḥ sva-kṛtāturā bata<BR>
BhP_10.39.022/3 vihāya gehān sva-janān sutān patīṃs<BR>
BhP_10.39.022/4 tad-dāsyam addhopagatā nava-priyaḥ<BR>
BhP_10.39.023/1 sukhaṃ prabhātā rajanīyam āśiṣaḥ satyā babhūvuḥ pura-yoṣitāṃ dhruvam<BR>
BhP_10.39.023/3 yāḥ saṃpraviṣṭasya mukhaṃ vrajas-pateḥ pāsyanty apāṅgotkalita-smitāsavam<BR>
BhP_10.39.024/1 tāsāṃ mukundo madhu-mañju-bhāṣitair<BR>
BhP_10.39.024/2 gṛhīta-cittaḥ para-vān manasvy api<BR>
BhP_10.39.024/3 kathaṃ punar naḥ pratiyāsyate 'balā<BR>
BhP_10.39.024/4 grāmyāḥ salajja-smita-vibhramair bhraman<BR>
BhP_10.39.025/1 adya dhruvaṃ tatra dṛśo bhaviṣyate dāśārha-bhojāndhaka-vṛṣṇi-sātvatām<BR>
BhP_10.39.025/3 mahotsavaḥ śrī-ramaṇaṃ guṇāspadaṃ drakṣyanti ye cādhvani devakī-sutam<BR>
BhP_10.39.026/1 maitad-vidhasyākaruṇasya nāma bhūd akrūra ity etad atīva dāruṇaḥ<BR>
BhP_10.39.026/3 yo 'sāv anāśvāsya su-duḥkhitam janaṃ priyāt priyaṃ neṣyati pāram adhvanaḥ<BR>
BhP_10.39.027/1 anārdra-dhīr eṣa samāsthito rathaṃ tam anv amī ca tvarayanti durmadāḥ<BR>
BhP_10.39.027/3 gopā anobhiḥ sthavirair upekṣitaṃ daivaṃ ca no 'dya pratikūlam īhate<BR>
BhP_10.39.028/1 nivārayāmaḥ samupetya mādhavaṃ kiṃ no 'kariṣyan kula-vṛddha-bāndhavāḥ<BR>
BhP_10.39.028/3 mukunda-saṅgān nimiṣārdha-dustyajād daivena vidhvaṃsita-dīna-cetasām<BR>
BhP_10.39.029/1 yasyānurāga-lalita-smita-valgu-mantra<BR>
BhP_10.39.029/2 līlāvaloka-parirambhaṇa-rāsa-goṣṭhām<BR>
BhP_10.39.029/3 nītāḥ sma naḥ kṣaṇam iva kṣaṇadā vinā taṃ<BR>
BhP_10.39.029/4 gopyaḥ kathaṃ nv atitarema tamo durantam<BR>
BhP_10.39.030/1 yo 'hnaḥ kṣaye vrajam ananta-sakhaḥ parīto<BR>
BhP_10.39.030/2 gopair viśan khura-rajaś-churitālaka-srak<BR>
BhP_10.39.030/3 veṇuṃ kvaṇan smita-katākṣa-nirīkṣaṇena<BR>
BhP_10.39.030/4 cittaṃ kṣiṇoty amum ṛte nu kathaṃ bhavema<BR>
BhP_10.39.031/0 śrī-śuka uvāca<BR>
BhP_10.39.031/1 evaṃ bruvāṇā virahāturā bhṛśaṃ vraja-striyaḥ kṛṣṇa-viṣakta-mānasāḥ<BR>
BhP_10.39.031/3 visṛjya lajjāṃ ruruduḥ sma su-svaraṃ govinda dāmodara mādhaveti<BR>
BhP_10.39.032/1 strīṇām evaṃ rudantīnām udite savitary atha<BR>
BhP_10.39.032/3 akrūraś codayām āsa kṛta-maitrādiko ratham<BR>
BhP_10.39.033/1 gopās tam anvasajjanta nandādyāḥ śakaṭais tataḥ<BR>
BhP_10.39.033/3 ādāyopāyanaṃ bhūri kumbhān go-rasa-sambhṛtān<BR>
BhP_10.39.034/1 gopyaś ca dayitaṃ kṛṣṇam anuvrajyānurañjitāḥ<BR>
BhP_10.39.034/3 pratyādeśaṃ bhagavataḥ kāṅkṣantyaś cāvatasthire<BR>
BhP_10.39.035/1 tās tathā tapyatīr vīkṣya sva-prasthāṇe yadūttamaḥ<BR>
BhP_10.39.035/3 sāntvayām asa sa-premair āyāsya iti dautyakaiḥ<BR>
BhP_10.39.036/1 yāvad ālakṣyate ketur yāvad reṇū rathasya ca<BR>
BhP_10.39.036/3 anuprasthāpitātmāno lekhyānīvopalakṣitāḥ<BR>
BhP_10.39.037/1 tā nirāśā nivavṛtur govinda-vinivartane<BR>
BhP_10.39.037/3 viśokā ahanī ninyur gāyantyaḥ priya-ceṣṭitam<BR>
BhP_10.39.038/1 bhagavān api samprāpto rāmākrūra-yuto nṛpa<BR>
BhP_10.39.038/3 rathena vāyu-vegena kālindīm agha-nāśinīm<BR>
BhP_10.39.039/1 tatropaspṛśya pānīyaṃ pītvā mṛṣṭaṃ maṇi-prabham<BR>
BhP_10.39.039/3 vṛkṣa-ṣaṇḍam upavrajya sa-rāmo ratham āviśat<BR>
BhP_10.39.040/1 akrūras tāv upāmantrya niveśya ca rathopari<BR>
BhP_10.39.040/3 kālindyā hradam āgatya snānaṃ vidhi-vad ācarat<BR>
BhP_10.39.041/1 nimajjya tasmin salile japan brahma sanātanam<BR>
BhP_10.39.041/3 tāv eva dadṛśe 'krūro rāma-kṛṣṇau samanvitau<BR>
BhP_10.39.042/1 tau ratha-sthau katham iha sutāv ānakadundubheḥ<BR>
BhP_10.39.042/3 tarhi svit syandane na sta ity unmajjya vyacaṣṭa saḥ<BR>
BhP_10.39.043/1 tatrāpi ca yathā-pūrvam āsīnau punar eva saḥ<BR>
BhP_10.39.043/3 nyamajjad darśanaṃ yan me mṛṣā kiṃ salile tayoḥ<BR>
BhP_10.39.044/1 bhūyas tatrāpi so 'drākṣīt stūyamānam ahīśvaram<BR>
BhP_10.39.044/3 siddha-cāraṇa-gandharvair asurair nata-kandharaiḥ<BR>
BhP_10.39.045/1 sahasra-śirasaṃ devaṃ sahasra-phaṇa-maulinam<BR>
BhP_10.39.045/3 nīlāmbaraṃ visa-śvetaṃ śṛṅgaiḥ śvetam iva sthitam<BR>
BhP_10.39.046/1 tasyotsaṅge ghana-syāmaṃ pīta-kauśeya-vāsasam<BR>
BhP_10.39.046/3 puruṣaṃ catur-bhujaṃ śāntam padma-patrāruṇekṣaṇam<BR>
BhP_10.39.047/1 cāru-prasanna-vadanaṃ cāru-hāsa-nirīkṣaṇam<BR>
BhP_10.39.047/3 su-bhrūnnasaṃ caru-karṇaṃ su-kapolāruṇādharam<BR>
BhP_10.39.048/1 pralamba-pīvara-bhujaṃ tuṅgāṃsoraḥ-sthala-śriyam<BR>
BhP_10.39.048/3 kambu-kaṇṭhaṃ nimna-nābhiṃ valimat-pallavodaram<BR>
BhP_10.39.049/1 bṛhat-kati-tata-śroṇi karabhoru-dvayānvitam<BR>
BhP_10.39.049/3 cāru-jānu-yugaṃ cāru jaṅghā-yugala-saṃyutam<BR>
BhP_10.39.050/1 tuṅga-gulphāruṇa-nakha vrāta-dīdhitibhir vṛtam<BR>
BhP_10.39.050/3 navāṅguly-aṅguṣṭha-dalair vilasat-pāda-paṅkajam<BR>
BhP_10.39.051/1 su-mahārha-maṇi-vrāta kirīṭa-kaṭakāṅgadaiḥ<BR>
BhP_10.39.051/3 kaṭi-sūtra-brahma-sūtra hāra-nūpura-kuṇḍalaiḥ<BR>
BhP_10.39.052/1 bhrājamānaṃ padma-karaṃ śaṅkha-cakra-gadā-dharam<BR>
BhP_10.39.052/3 śrīvatsa-vakṣasaṃ bhrājat kaustubhaṃ vana-mālinam<BR>
BhP_10.39.053/1 sunanda-nanda-pramukhaiḥ parṣadaiḥ sanakādibhiḥ<BR>
BhP_10.39.053/3 sureśair brahma-rudrādyair navabhiś ca dvijottamaiḥ<BR>
BhP_10.39.054/1 prahrāda-nārada-vasu pramukhair bhāgavatottamaiḥ<BR>
BhP_10.39.054/3 stūyamānaṃ pṛthag-bhāvair vacobhir amalātmabhiḥ<BR>
BhP_10.39.055/1 śriyā puṣṭyā girā kāntyā kīrtyā tuṣṭyelayorjayā<BR>
BhP_10.39.055/3 vidyayāvidyayā śaktyā māyayā ca niṣevitam<BR>
BhP_10.39.056/1 vilokya su-bhṛśaṃ prīto bhaktyā paramayā yutaḥ<BR>
BhP_10.39.056/3 hṛṣyat-tanūruho bhāva- pariklinnātma-locanaḥ<BR>
BhP_10.39.057/1 girā gadgadayāstauṣīt sattvam ālambya sātvataḥ<BR>
BhP_10.39.057/3 praṇamya mūrdhnāvahitaḥ kṛtāñjali-puṭaḥ śanaiḥ<BR>
BhP_10.40.001/0 śrī-akrūra uvāca<BR>
BhP_10.40.001/1 nato 'smy ahaṃ tvākhila-hetu-hetuṃ nārāyaṇaṃ pūruṣam ādyam avyayam<BR>
BhP_10.40.001/3 yan-nābhi-jātād aravinda-koṣād brahmāvirāsīd yata eṣa lokaḥ<BR>
BhP_10.40.002/1 bhūs toyam agniḥ pavanaṃ kham ādir mahān ajādir mana indriyāṇi<BR>
BhP_10.40.002/3 sarvendriyārthā vibudhāś ca sarve ye hetavas te jagato 'ṅga-bhūtāḥ<BR>
BhP_10.40.003/1 naite svarūpaṃ vidur ātmanas te hy ajādayo 'nātmatayā gṛhītaḥ<BR>
BhP_10.40.003/3 ajo 'nubaddhaḥ sa guṇair ajāyā guṇāt paraṃ veda na te svarūpam<BR>
BhP_10.40.004/1 tvāṃ yogino yajanty addhā mahā-puruṣam īśvaram<BR>
BhP_10.40.004/3 sādhyātmaṃ sādhibhūtaṃ ca sādhidaivaṃ ca sādhavaḥ<BR>
BhP_10.40.005/1 trayyā ca vidyayā kecit tvāṃ vai vaitānikā dvijāḥ<BR>
BhP_10.40.005/3 yajante vitatair yajñair nānā-rūpāmarākhyayā<BR>
BhP_10.40.006/1 eke tvākhila-karmāṇi sannyasyopaśamaṃ gatāḥ<BR>
BhP_10.40.006/3 jñānino jñāna-yajñena yajanti jñāna-vigraham<BR>
BhP_10.40.007/1 anye ca saṃskṛtātmāno vidhinābhihitena te<BR>
BhP_10.40.007/3 yajanti tvan-mayās tvāṃ vai bahu-mūrty-eka-mūrtikam<BR>
BhP_10.40.008/1 tvām evānye śivoktena mārgeṇa śiva-rūpiṇam<BR>
BhP_10.40.008/3 bahv-ācārya-vibhedena bhagavantarn upāsate<BR>
BhP_10.40.009/1 sarva eva yajanti tvāṃ sarva-deva-mayeśvaram<BR>
BhP_10.40.009/3 ye 'py anya-devatā-bhaktā yady apy anya-dhiyaḥ prabho<BR>
BhP_10.40.010/1 yathādri-prabhavā nadyaḥ parjanyāpūritāḥ prabho<BR>
BhP_10.40.010/3 viśanti sarvataḥ sindhuṃ tadvat tvāṃ gatayo 'ntataḥ<BR>
BhP_10.40.011/1 sattvaṃ rajas tama iti bhavataḥ prakṛter guṇāḥ<BR>
BhP_10.40.011/3 teṣu hi prākṛtāḥ protā ā-brahma-sthāvarādayaḥ<BR>
BhP_10.40.012/1 tubhyaṃ namas te tv aviṣakta-dṛṣṭaye<BR>
BhP_10.40.012/2 sarvātmane sarva-dhiyāṃ ca sākṣiṇe<BR>
BhP_10.40.012/3 guṇa-pravāho 'yam avidyayā kṛtaḥ<BR>
BhP_10.40.012/4 pravartate deva-nṛ-tiryag-ātmasu<BR>
BhP_10.40.013/1 agnir mukhaṃ te 'vanir aṅghrir īkṣaṇaṃ<BR>
BhP_10.40.013/2 sūryo nabho nābhir atho diśaḥ śrutiḥ<BR>
BhP_10.40.013/3 dyauḥ kaṃ surendrās tava bāhavo 'rṇavāḥ<BR>
BhP_10.40.013/4 kukṣir marut prāṇa-balaṃ prakalpitam<BR>
BhP_10.40.014/1 romāṇi vṛkṣauṣadhayaḥ śiroruhā<BR>
BhP_10.40.014/2 meghāḥ parasyāsthi-nakhāni te 'drayaḥ<BR>
BhP_10.40.014/3 nimeṣaṇaṃ rātry-ahanī prajāpatir<BR>
BhP_10.40.014/4 meḍhras tu vṛṣṭis tava vīryam iṣyate<BR>
BhP_10.40.015/1 tvayy avyayātman puruṣe prakalpitā lokāḥ sa-pālā bahu-jīva-saṅkulāḥ<BR>
BhP_10.40.015/3 yathā jale sañjihate jalaukaso 'py udumbare vā maśakā mano-maye<BR>
BhP_10.40.016/1 yāni yānīha rūpāṇi krīḍanārthaṃ bibharṣi hi<BR>
BhP_10.40.016/3 tair āmṛṣṭa-śuco lokā mudā gāyanti te yaśaḥ<BR>
BhP_10.40.017/1 namaḥ kāraṇa-matsyāya pralayābdhi-carāya ca<BR>
BhP_10.40.017/3 hayaśīrṣṇe namas tubhyaṃ madhu-kaiṭabha-mṛtyave<BR>
BhP_10.40.018/1 akūpārāya bṛhate namo mandara-dhāriṇe<BR>
BhP_10.40.018/3 kṣity-uddhāra-vihārāya namaḥ śūkara-mūrtaye<BR>
BhP_10.40.019/1 namas te 'dbhuta-siṃhāya sādhu-loka-bhayāpaha<BR>
BhP_10.40.019/3 vāmanāya namas tubhyaṃ krānta-tribhuvanāya ca<BR>
BhP_10.40.020/1 namo bhṛguṇāṃ pataye dṛpta-kṣatra-vana-cchide<BR>
BhP_10.40.020/3 namas te raghu-varyāya rāvaṇānta-karāya ca<BR>
BhP_10.40.021/1 namas te vāsudevāya namaḥ saṅkarṣaṇāya ca<BR>
BhP_10.40.021/3 pradyumnāyaniruddhāya sātvatāṃ pataye namaḥ<BR>
BhP_10.40.022/1 namo buddhāya śuddhāya daitya-dānava-mohine<BR>
BhP_10.40.022/3 mleccha-prāya-kṣatra-hantre namas te kalki-rūpiṇe<BR>
BhP_10.40.023/1 bhagavan jīva-loko 'yaṃ mohitas tava māyayā<BR>
BhP_10.40.023/3 ahaṃ mamety asad-grāho bhrāmyate karma-vartmasu<BR>
BhP_10.40.024/1 ahaṃ cātmātmajāgāra- dārārtha-svajanādiṣu<BR>
BhP_10.40.024/3 bhramāmi svapna-kalpeṣu mūḍhaḥ satya-dhiyā vibho<BR>
BhP_10.40.025/1 anityānātma-duḥkheṣu viparyaya-matir hy aham<BR>
BhP_10.40.025/3 dvandvārāmas tamo-viṣṭo na jāne tvātmanaḥ priyam<BR>
BhP_10.40.026/1 yathābudho jalaṃ hitvā praticchannaṃ tad-udbhavaiḥ<BR>
BhP_10.40.026/3 abhyeti mṛga-tṛṣṇāṃ vai tadvat tvāhaṃ parāṅ-mukhaḥ<BR>
BhP_10.40.027/1 notsahe 'haṃ kṛpaṇa-dhīḥ kāma-karma-hataṃ manaḥ<BR>
BhP_10.40.027/3 roddhuṃ pramāthibhiś cākṣair hriyamāṇam itas tataḥ<BR>
BhP_10.40.028/1 so 'haṃ tavāṅghry-upagato 'smy asatāṃ durāpaṃ<BR>
BhP_10.40.028/2 tac cāpy ahaṃ bhavad-anugraha īśa manye<BR>
BhP_10.40.028/3 puṃso bhaved yarhi saṃsaraṇāpavargas<BR>
BhP_10.40.028/4 tvayy abja-nābha sad-upāsanayā matiḥ syāt<BR>
BhP_10.40.029/1 namo vijñāna-mātrāya sarva-pratyaya-hetave<BR>
BhP_10.40.029/3 puruṣeśa-pradhānāya brahmaṇe 'nanta-śaktaye<BR>
BhP_10.40.030/1 namas te vāsudevāya sarva-bhūta-kṣayāya ca<BR>
BhP_10.40.030/3 hṛṣīkeśa namas tubhyaṃ prapannaṃ pāhi māṃ prabho<BR>
BhP_10.41.001/0 śrī-śuka uvāca<BR>
BhP_10.41.001/1 stuvatas tasya bhagavān darśayitvā jale vapuḥ<BR>
BhP_10.41.001/3 bhūyaḥ samāharat kṛṣṇo naṭo nāṭyam ivātmanaḥ<BR>
BhP_10.41.002/1 so 'pi cāntarhitaṃ vīkṣya jalād unmajya satvaraḥ<BR>
BhP_10.41.002/3 kṛtvā cāvaśyakaṃ sarvaṃ vismito ratham āgamat<BR>
BhP_10.41.003/1 tam apṛcchad dhṛṣīkeśaḥ kiṃ te dṛṣṭam ivādbhutam<BR>
BhP_10.41.003/3 bhūmau viyati toye vā tathā tvāṃ lakṣayāmahe<BR>
BhP_10.41.004/0 śrī-akrūra uvāca<BR>
BhP_10.41.004/1 adbhutānīha yāvanti bhūmau viyati vā jale<BR>
BhP_10.41.004/3 tvayi viśvātmake tāni kiṃ me 'dṛṣṭaṃ vipaśyataḥ<BR>
BhP_10.41.005/1 yatrādbhutāni sarvāṇi bhūmau viyati vā jale<BR>
BhP_10.41.005/3 taṃ tvānupaśyato brahman kiṃ me dṛṣṭam ihādbhutam<BR>
BhP_10.41.006/1 ity uktvā codayām āsa syandanaṃ gāndinī-sutaḥ<BR>
BhP_10.41.006/3 mathurām anayad rāmaṃ kṛṣṇaṃ caiva dinātyaye<BR>
BhP_10.41.007/1 mārge grāma-janā rājaṃs tatra tatropasaṅgatāḥ<BR>
BhP_10.41.007/3 vasudeva-sutau vīkṣya prītā dṛṣṭiṃ na cādaduḥ<BR>
BhP_10.41.008/1 tāvad vrajaukasas tatra nanda-gopādayo 'grataḥ<BR>
BhP_10.41.008/3 puropavanam āsādya pratīkṣanto 'vatasthire<BR>
BhP_10.41.009/1 tān sametyāha bhagavān akrūraṃ jagad-īśvaraḥ<BR>
BhP_10.41.009/3 gṛhītvā pāṇinā pāṇiṃ praśritaṃ prahasann iva<BR>
BhP_10.41.010/1 bhavān praviśatām agre saha-yānaḥ purīṃ gṛham<BR>
BhP_10.41.010/3 vayaṃ tv ihāvamucyātha tato drakṣyāmahe purīm<BR>
BhP_10.41.011/0 śrī-akrūra uvāca<BR>
BhP_10.41.011/1 nāhaṃ bhavadbhyāṃ rahitaḥ pravekṣye mathurāṃ prabho<BR>
BhP_10.41.011/3 tyaktuṃ nārhasi māṃ nātha bhaktaṃ te bhakta-vatsala<BR>
BhP_10.41.012/1 āgaccha yāma gehān naḥ sa-nāthān kurv adhokṣaja<BR>
BhP_10.41.012/3 sahāgrajaḥ sa-gopālaiḥ suhṛdbhiś ca suhṛttama<BR>
BhP_10.41.013/1 punīhi pāda-rajasā gṛhān no gṛha-medhinām<BR>
BhP_10.41.013/3 yac-chaucenānutṛpyanti pitaraḥ sāgnayaḥ surāḥ<BR>
BhP_10.41.014/1 avanijyāṅghri-yugalam āsīt ślokyo balir mahān<BR>
BhP_10.41.014/3 aiśvaryam atulaṃ lebhe gatiṃ caikāntināṃ tu yā<BR>
BhP_10.41.015/1 āpas te 'ṅghry-avanejanyas trīṃl lokān śucayo 'punan<BR>
BhP_10.41.015/3 śirasādhatta yāḥ śarvaḥ svar yātāḥ sagarātmajāḥ<BR>
BhP_10.41.016/1 deva-deva jagan-nātha puṇya-śravaṇa-kīrtana<BR>
BhP_10.41.016/3 yadūttamottamaḥ-śloka nārāyaṇa namo 'stu te<BR>
BhP_10.41.017/0 śrī-bhagavan uvāca<BR>
BhP_10.41.017/1 āyāsye bhavato geham aham arya-samanvitaḥ<BR>
BhP_10.41.017/3 yadu-cakra-druhaṃ hatvā vitariṣye suhṛt-priyam<BR>
BhP_10.41.018/0 śrī-śuka uvāca<BR>
BhP_10.41.018/1 evam ukto bhagavatā so 'krūro vimanā iva<BR>
BhP_10.41.018/3 purīṃ praviṣṭaḥ kaṃsāya karmāvedya gṛhaṃ yayau<BR>
BhP_10.41.019/1 athāparāhne bhagavān kṛṣṇaḥ saṅkarṣaṇānvitaḥ<BR>
BhP_10.41.019/3 mathurāṃ prāviśad gopair didṛkṣuḥ parivāritaḥ<BR>
BhP_10.41.020/1 dadarśa tāṃ sphāṭika-tuṇga-gopura- dvārāṃ bṛhad-dhema-kapāṭa-toraṇām<BR>
BhP_10.41.020/3 tāmrāra-koṣṭhāṃ parikhā-durāsadām udyāna-ramyopavanopaśobhitām<BR>
BhP_10.41.021/1 sauvarṇa-śṛṅgāṭaka-harmya-niṣkuṭaiḥ śreṇī-sabhābhir bhavanair upaskṛtām<BR>
BhP_10.41.021/3 vaidūrya-vajrāmala-nīla-vidrumair muktā-haridbhir valabhīṣu vediṣu<BR>
BhP_10.41.022/1 juṣṭeṣu jālāmukha-randhra-kuṭṭimeṣv āviṣṭa-pārāvata-barhi-nāditām<BR>
BhP_10.41.022/3 saṃsikta-rathyāpaṇa-mārga-catvarāṃ prakīrṇa-mālyāṅkura-lāja-taṇḍulām<BR>
BhP_10.41.023/1 āpūrṇa-kumbhair dadhi-candanokṣitaiḥ prasūna-dīpāvalibhiḥ sa-pallavaiḥ<BR>
BhP_10.41.023/3 sa-vṛnda-rambhā-kramukaiḥ sa-ketubhiḥ sv-alaṅkṛta-dvāra-gṛhāṃ sa-paṭṭikaiḥ<BR>
BhP_10.41.024/1 tāṃ sampraviṣṭau vasudeva-nandanau vṛtau vayasyair naradeva-vartmanā<BR>
BhP_10.41.024/3 draṣṭuṃ samīyus tvaritāḥ pura-striyo harmyāṇi caivāruruhur nṛpotsukāḥ<BR>
BhP_10.41.025/1 kāścid viparyag-dhṛta-vastra-bhūṣaṇā<BR>
BhP_10.41.025/2 vismṛtya caikaṃ yugaleṣv athāparāḥ<BR>
BhP_10.41.025/3 kṛtaika-patra-śravanaika-nūpurā<BR>
BhP_10.41.025/4 nāṅktvā dvitīyaṃ tv aparāś ca locanam<BR>
BhP_10.41.026/1 aśnantya ekās tad apāsya sotsavā abhyajyamānā akṛtopamajjanāḥ<BR>
BhP_10.41.026/3 svapantya utthāya niśamya niḥsvanaṃ prapāyayantyo 'rbham apohya mātaraḥ<BR>
BhP_10.41.027/1 manāṃsi tāsām aravinda-locanaḥ pragalbha-līlā-hasitāvalokaiḥ<BR>
BhP_10.41.027/3 jahāra matta-dviradendra-vikramo dṛśāṃ dadac chrī-ramaṇātmanotsavam<BR>
BhP_10.41.028/1 dṛṣṭvā muhuḥ śrutam anudruta-cetasas taṃ<BR>
BhP_10.41.028/2 tat-prekṣaṇotsmita-sudhokṣaṇa-labdha-mānāḥ<BR>
BhP_10.41.028/3 ānanda-mūrtim upaguhya dṛśātma-labdhaṃ<BR>
BhP_10.41.028/4 hṛṣyat-tvaco jahur anantam arindamādhim<BR>
BhP_10.41.029/1 prāsāda-śikharārūḍhāḥ prīty-utphulla-mukhāmbujāḥ<BR>
BhP_10.41.029/3 abhyavarṣan saumanasyaiḥ pramadā bala-keśavau<BR>
BhP_10.41.030/1 dadhy-akṣataiḥ soda-pātraiḥ srag-gandhair abhyupāyanaiḥ<BR>
BhP_10.41.030/3 tāv ānarcuḥ pramuditās tatra tatra dvijātayaḥ<BR>
BhP_10.41.031/1 ūcuḥ paurā aho gopyas tapaḥ kim acaran mahat<BR>
BhP_10.41.031/3 yā hy etāv anupaśyanti nara-loka-mahotsavau<BR>
BhP_10.41.032/1 rajakaṃ kañcid āyāntaṃ raṅga-kāraṃ gadāgrajaḥ<BR>
BhP_10.41.032/3 dṛṣṭvāyācata vāsāṃsi dhautāny aty-uttamāni ca<BR>
BhP_10.41.033/1 dehy āvayoḥ samucitāny aṅga vāsāṃsi cārhatoḥ<BR>
BhP_10.41.033/3 bhaviṣyati paraṃ śreyo dātus te nātra saṃśayaḥ<BR>
BhP_10.41.034/1 sa yācito bhagavatā paripūrṇena sarvataḥ<BR>
BhP_10.41.034/3 sākṣepaṃ ruṣitaḥ prāha bhṛtyo rājñaḥ su-durmadaḥ<BR>
BhP_10.41.035/1 īdṛśāny eva vāsāṃsī nityaṃ giri-vane-caraḥ<BR>
BhP_10.41.035/3 paridhatta kim udvṛttā rāja-dravyāṇy abhīpsatha<BR>
BhP_10.41.036/1 yātāśu bāliśā maivaṃ prārthyaṃ yadi jijīvīṣā<BR>
BhP_10.41.036/3 badhnanti ghnanti lumpanti dṛptaṃ rāja-kulāni vai<BR>
BhP_10.41.037/1 evaṃ vikatthamānasya kupito devakī-sutaḥ<BR>
BhP_10.41.037/3 rajakasya karāgreṇa śiraḥ kāyād apātayat<BR>
BhP_10.41.038/1 tasyānujīvinaḥ sarve vāsaḥ-kośān visṛjya vai<BR>
BhP_10.41.038/3 dudruvuḥ sarvato mārgaṃ vāsāṃsi jagṛhe 'cyutaḥ<BR>
BhP_10.41.039/1 vasitvātma-priye vastre kṛṣṇaḥ saṅkarṣaṇas tathā<BR>
BhP_10.41.039/3 śeṣāṇy ādatta gopebhyo visṛjya bhuvi kānicit<BR>
BhP_10.41.040/1 tatas tu vāyakaḥ prītas tayor veṣam akalpayat<BR>
BhP_10.41.040/3 vicitra-varṇaiś caileyair ākalpair anurūpataḥ<BR>
BhP_10.41.041/1 nānā-lakṣaṇa-veṣābhyāṃ kṛṣṇa-rāmau virejatuḥ<BR>
BhP_10.41.041/3 sv-alaṅkṛtau bāla-gajau parvaṇīva sitetarau<BR>
BhP_10.41.042/1 tasya prasanno bhagavān prādāt sārūpyam ātmanaḥ<BR>
BhP_10.41.042/3 śriyaṃ ca paramāṃ loke balaiśvarya-smṛtīndriyam<BR>
BhP_10.41.043/1 tataḥ sudāmno bhavanaṃ mālā-kārasya jagmatuḥ<BR>
BhP_10.41.043/3 tau dṛṣṭvā sa samutthāya nanāma śirasā bhuvi<BR>
BhP_10.41.044/1 tayor āsanam ānīya pādyaṃ cārghyārhaṇādibhiḥ<BR>
BhP_10.41.044/3 pūjāṃ sānugayoś cakre srak-tāmbūlānulepanaiḥ<BR>
BhP_10.41.045/1 prāha naḥ sārthakaṃ janma pāvitaṃ ca kulaṃ prabho<BR>
BhP_10.41.045/3 pitṛ-devarṣayo mahyaṃ tuṣṭā hy āgamanena vām<BR>
BhP_10.41.046/1 bhavantau kila viśvasya jagataḥ kāraṇaṃ param<BR>
BhP_10.41.046/3 avatīrṇāv ihāṃśena kṣemāya ca bhavāya ca<BR>
BhP_10.41.047/1 na hi vāṃ viṣamā dṛṣṭiḥ suhṛdor jagad-ātmanoḥ<BR>
BhP_10.41.047/3 samayoḥ sarva-bhūteṣu bhajantaṃ bhajator api<BR>
BhP_10.41.048/1 tāv ajñāpayataṃ bhṛtyaṃ kim ahaṃ karavāṇi vām<BR>
BhP_10.41.048/3 puṃso 'ty-anugraho hy eṣa bhavadbhir yan niyujyate<BR>
BhP_10.41.049/1 ity abhipretya rājendra sudāmā prīta-mānasaḥ<BR>
BhP_10.41.049/3 śastaiḥ su-gandhaiḥ kusumair mālā viracitā dadau<BR>
BhP_10.41.050/1 tābhiḥ sv-alaṅkṛtau prītau kṛṣṇa-rāmau sahānugau<BR>
BhP_10.41.050/3 praṇatāya prapannāya dadatur vara-dau varān<BR>
BhP_10.41.051/1 so 'pi vavre 'calāṃ bhaktiṃ tasminn evākhilātmani<BR>
BhP_10.41.051/3 tad-bhakteṣu ca sauhārdaṃ bhūteṣu ca dayāṃ parām<BR>
BhP_10.41.052/1 iti tasmai varaṃ dattvā śriyaṃ cānvaya-vardhinīm<BR>
BhP_10.41.052/3 balam āyur yaśaḥ kāntiṃ nirjagāma sahāgrajaḥ<BR>
BhP_10.42.001/0 śrī-śuka uvāca<BR>
BhP_10.42.001/1 atha vrajan rāja-pathena mādhavaḥ striyaṃ gṛhītāṅga-vilepa-bhājanām<BR>
BhP_10.42.001/3 vilokya kubjāṃ yuvatīṃ varānanāṃ papraccha yāntīṃ prahasan rasa-pradaḥ<BR>
BhP_10.42.002/1 kā tvaṃ varorv etad u hānulepanaṃ kasyāṅgane vā kathayasva sādhu naḥ<BR>
BhP_10.42.002/3 dehy āvayor aṅga-vilepam uttamaṃ śreyas tatas te na cirād bhaviṣyati<BR>
BhP_10.42.003/0 sairandhry uvāca<BR>
BhP_10.42.003/1 dāsy asmy ahaṃ sundara kaṃsa-sammatā<BR>
BhP_10.42.003/2 trivakra-nāmā hy anulepa-karmaṇi<BR>
BhP_10.42.003/3 mad-bhāvitaṃ bhoja-pater ati-priyaṃ<BR>
BhP_10.42.003/4 vinā yuvāṃ ko 'nyatamas tad arhati<BR>
BhP_10.42.004/1 rūpa-peśala-mādhurya hasitālāpa-vīkṣitaiḥ<BR>
BhP_10.42.004/3 dharṣitātmā dadau sāndram ubhayor anulepanam<BR>
BhP_10.42.005/1 tatas tāv aṅga-rāgeṇa sva-varṇetara-śobhinā<BR>
BhP_10.42.005/3 samprāpta-para-bhāgena śuśubhāte 'nurañjitau<BR>
BhP_10.42.006/1 prasanno bhagavān kubjāṃ trivakrāṃ rucirānanām<BR>
BhP_10.42.006/3 ṛjvīṃ kartuṃ manaś cakre darśayan darśane phalam<BR>
BhP_10.42.007/1 padbhyām ākramya prapade dry-aṅguly-uttāna-pāṇinā<BR>
BhP_10.42.007/3 pragṛhya cibuke 'dhyātmam udanīnamad acyutaḥ<BR>
BhP_10.42.008/1 sā tadarju-samānāṅgī bṛhac-chroṇi-payodharā<BR>
BhP_10.42.008/3 mukunda-sparśanāt sadyo babhūva pramadottamā<BR>
BhP_10.42.009/1 tato rūpa-guṇaudārya- sampannā prāha keśavam<BR>
BhP_10.42.009/3 uttarīyāntam akṛṣya smayantī jāta-hṛc-chayā<BR>
BhP_10.42.010/1 ehi vīra gṛhaṃ yāmo na tvāṃ tyaktum ihotsahe<BR>
BhP_10.42.010/3 tvayonmathita-cittāyāḥ prasīda puruṣarṣabha<BR>
BhP_10.42.011/1 evaṃ striyā yācyamānaḥ kṛṣṇo rāmasya paśyataḥ<BR>
BhP_10.42.011/3 mukhaṃ vīkṣyānu gopānāṃ prahasaṃs tām uvāca ha<BR>
BhP_10.42.012/1 eṣyāmi te gṛhaṃ su-bhru puṃsām ādhi-vikarśanam<BR>
BhP_10.42.012/3 sādhitārtho 'gṛhāṇāṃ naḥ pānthānāṃ tvaṃ parāyaṇam<BR>
BhP_10.42.013/1 visṛjya mādhvyā vāṇyā tām vrajan mārge vaṇik-pathaiḥ<BR>
BhP_10.42.013/3 nānopāyana-tāmbūla- srag-gandhaiḥ sāgrajo 'rcitaḥ<BR>
BhP_10.42.014/1 tad-darśana-smara-kṣobhād ātmānaṃ nāvidan striyaḥ<BR>
BhP_10.42.014/3 visrasta-vāsaḥ-kavara valayā lekhya-mūrtayaḥ<BR>
BhP_10.42.015/1 tataḥ paurān pṛcchamāno dhanuṣaḥ sthānam acyutaḥ<BR>
BhP_10.42.015/3 tasmin praviṣṭo dadṛśe dhanur aindram ivādbhutam<BR>
BhP_10.42.016/1 puruṣair bahubhir guptam arcitaṃ paramarddhimat<BR>
BhP_10.42.016/3 vāryamāṇo nṛbhiḥ kṛṣṇaḥ prasahya dhanur ādade<BR>
BhP_10.42.017/1 kareṇa vāmena sa-līlam uddhṛtaṃ sajyaṃ ca kṛtvā nimiṣeṇa paśyatām<BR>
BhP_10.42.017/3 nṛṇāṃ vikṛṣya prababhañja madhyato yathekṣu-daṇḍaṃ mada-kary urukramaḥ<BR>
BhP_10.42.018/1 dhanuṣo bhajyamānasya śabdaḥ khaṃ rodasī diśaḥ<BR>
BhP_10.42.018/3 pūrayām āsa yaṃ śrutvā kaṃsas trāsam upāgamat<BR>
BhP_10.42.019/1 tad-rakṣiṇaḥ sānucaraṃ kupitā ātatāyinaḥ<BR>
BhP_10.42.019/3 gṛhītu-kāmā āvavrur gṛhyatāṃ vadhyatām iti<BR>
BhP_10.42.020/1 atha tān durabhiprāyān vilokya bala-keśavau<BR>
BhP_10.42.020/3 kruddhau dhanvana ādāya śakale tāṃś ca jaghnatuḥ<BR>
BhP_10.42.021/1 balaṃ ca kaṃsa-prahitaṃ hatvā śālā-mukhāt tataḥ<BR>
BhP_10.42.021/3 niṣkramya ceratur hṛṣṭau nirīkṣya pura-sampadaḥ<BR>
BhP_10.42.022/1 tayos tad adbhutaṃ vīryaṃ niśāmya pura-vāsinaḥ<BR>
BhP_10.42.022/3 tejaḥ prāgalbhyaṃ rūpaṃ ca menire vibudhottamau<BR>
BhP_10.42.023/1 tayor vicaratoḥ svairam ādityo 'stam upeyivān<BR>
BhP_10.42.023/3 kṛṣṇa-rāmau vṛtau gopaiḥ purāc chakaṭam īyatuḥ<BR>
BhP_10.42.024/1 gopyo mukunda-vigame virahāturā yā āśāsatāśiṣa ṛtā madhu-pury abhūvan<BR>
BhP_10.42.024/3 sampaśyatāṃ puruṣa-bhūṣaṇa-gātra-lakṣmīṃ hitvetarān nu bhajataś cakame 'yanaṃ śrīḥ<BR>
BhP_10.42.025/1 avaniktāṅghri-yugalau bhuktvā kṣīropasecanam<BR>
BhP_10.42.025/3 ūṣatus tāṃ sukhaṃ rātriṃ jñātvā kaṃsa-cikīrṣitam<BR>
BhP_10.42.026/1 kaṃsas tu dhanuṣo bhaṅgaṃ rakṣiṇāṃ sva-balasya ca<BR>
BhP_10.42.026/3 vadhaṃ niśamya govinda- rāma-vikrīḍitaṃ param<BR>
BhP_10.42.027/1 dīrgha-prajāgaro bhīto durnimittāni durmatiḥ<BR>
BhP_10.42.027/3 bahūny acaṣṭobhayathā mṛtyor dautya-karāṇi ca<BR>
BhP_10.42.028/1 adarśanaṃ sva-śirasaḥ pratirūpe ca saty api<BR>
BhP_10.42.028/3 asaty api dvitīye ca dvai-rūpyaṃ jyotiṣāṃ tathā<BR>
BhP_10.42.029/1 chidra-pratītiś chāyāyāṃ prāṇa-ghoṣānupaśrutiḥ<BR>
BhP_10.42.029/3 svarṇa-pratītir vṛkṣeṣu sva-padānām adarśanam<BR>
BhP_10.42.030/1 svapne preta-pariṣvaṅgaḥ khara-yānaṃ viṣādanam<BR>
BhP_10.42.030/3 yāyān nalada-māly ekas tailābhyakto dig-ambaraḥ<BR>
BhP_10.42.031/1 anyāni cetthaṃ-bhūtāni svapna-jāgaritāni ca<BR>
BhP_10.42.031/3 paśyan maraṇa-santrasto nidrāṃ lebhe na cintayā<BR>
BhP_10.42.032/1 vyuṣṭāyāṃ niśi kauravya sūrye cādbhyaḥ samutthite<BR>
BhP_10.42.032/3 kārayām āsa vai kaṃso malla-krīḍā-mahotsavam<BR>
BhP_10.42.033/1 ānarcuḥ puruṣā raṅgaṃ tūrya-bheryaś ca jaghnire<BR>
BhP_10.42.033/3 mañcāś cālaṅkṛtāḥ sragbhiḥ patākā-caila-toraṇaiḥ<BR>
BhP_10.42.034/1 teṣu paurā jānapadā brahma-kṣatra-purogamāḥ<BR>
BhP_10.42.034/3 yathopajoṣaṃ viviśū rājānaś ca kṛtāsanāḥ<BR>
BhP_10.42.035/1 kaṃsaḥ parivṛto 'mātyai rāja-mañca upāviśat<BR>
BhP_10.42.035/3 maṇḍaleśvara-madhya-stho hṛdayena vidūyatā<BR>
BhP_10.42.036/1 vādyamānesu tūryeṣu malla-tālottareṣu ca<BR>
BhP_10.42.036/3 mallāḥ sv-alaṅkṛtāḥ dṛptāḥ sopādhyāyāḥ samāsata<BR>
BhP_10.42.037/1 cāṇūro muṣṭikaḥ kūtaḥ śalas tośala eva ca<BR>
BhP_10.42.037/3 ta āsedur upasthānaṃ valgu-vādya-praharṣitāḥ<BR>
BhP_10.42.038/1 nanda-gopādayo gopā bhoja-rāja-samāhutāḥ<BR>
BhP_10.42.038/3 niveditopāyanās ta ekasmin mañca āviśan<BR>
BhP_10.43.001/0 śrī-śuka uvāca<BR>
BhP_10.43.001/1 atha kṛṣṇaś ca rāmaś ca kṛta-śaucau parantapa<BR>
BhP_10.43.001/3 malla-dundubhi-nirghoṣaṃ śrutvā draṣṭum upeyatuḥ<BR>
BhP_10.43.002/1 raṅga-dvāraṃ samāsādya tasmin nāgam avasthitam<BR>
BhP_10.43.002/3 apaśyat kuvalayāpīḍaṃ kṛṣṇo 'mbaṣṭha-pracoditam<BR>
BhP_10.43.003/1 baddhvā parikaraṃ śauriḥ samuhya kuṭilālakān<BR>
BhP_10.43.003/3 uvāca hastipaṃ vācā megha-nāda-gabhīrayā<BR>
BhP_10.43.004/1 ambaṣṭhāmbaṣṭha mārgaṃ nau dehy apakrama mā ciram<BR>
BhP_10.43.004/3 no cet sa-kuñjaraṃ tvādya nayāmi yama-sādanam<BR>
BhP_10.43.005/1 evaṃ nirbhartsito 'mbaṣṭhaḥ kupitaḥ kopitaṃ gajam<BR>
BhP_10.43.005/3 codayām āsa kṛṣṇāya kālāntaka-yamopamam<BR>
BhP_10.43.006/1 karīndras tam abhidrutya kareṇa tarasāgrahīt<BR>
BhP_10.43.006/3 karād vigalitaḥ so 'muṃ nihatyāṅghriṣv alīyata<BR>
BhP_10.43.007/1 saṅkruddhas tam acakṣāṇo ghrāṇa-dṛṣṭiḥ sa keśavam<BR>
BhP_10.43.007/3 parāmṛśat puṣkareṇa sa prasahya vinirgataḥ<BR>
BhP_10.43.008/1 pucche pragṛhyāti-balaṃ dhanuṣaḥ pañca-viṃśatim<BR>
BhP_10.43.008/3 vicakarṣa yathā nāgaṃ suparṇa iva līlayā<BR>
BhP_10.43.009/1 sa paryāvartamānena savya-dakṣiṇato 'cyutaḥ<BR>
BhP_10.43.009/3 babhrāma bhrāmyamāṇena go-vatseneva bālakaḥ<BR>
BhP_10.43.010/1 tato 'bhimakham abhyetya pāṇināhatya vāraṇam<BR>
BhP_10.43.010/3 prādravan pātayām āsa spṛśyamānaḥ pade pade<BR>
BhP_10.43.011/1 sa dhāvan kṛīdayā bhūmau patitvā sahasotthitaḥ<BR>
BhP_10.43.011/3 tam matvā patitaṃ kruddho dantābhyāṃ so 'hanat kṣitim<BR>
BhP_10.43.012/1 sva-vikrame pratihate kuñjarendro 'ty-amarṣitaḥ<BR>
BhP_10.43.012/3 codyamāno mahāmātraiḥ kṛṣṇam abhyadravad ruṣā<BR>
BhP_10.43.013/1 tam āpatantam āsādya bhagavān madhusūdanaḥ<BR>
BhP_10.43.013/3 nigṛhya pāṇinā hastaṃ pātayām āsa bhū-tale<BR>
BhP_10.43.014/1 patitasya padākramya mṛgendra iva līlayā<BR>
BhP_10.43.014/3 dantam utpāṭya tenebhaṃ hastipāṃś cāhanad dhariḥ<BR>
BhP_10.43.015/1 mṛtakaṃ dvipam utsṛjya danta-pāṇiḥ samāviśat<BR>
BhP_10.43.015/3 aṃsa-nyasta-viṣāṇo 'sṛṅ- mada-bindubhir aṅkitaḥ<BR>
BhP_10.43.015/5 virūḍha-sveda-kaṇikā vadanāmburuho babhau<BR>
BhP_10.43.016/1 vṛtau gopaiḥ katipayair baladeva-janārdanau<BR>
BhP_10.43.016/3 raṅgaṃ viviśatū rājan gaja-danta-varāyudhau<BR>
BhP_10.43.017/1 mallānām aśanir nṛṇāṃ nara-varaḥ strīṇāṃ smaro mūrtimān<BR>
BhP_10.43.017/2 gopānāṃ sva-jano 'satāṃ kṣiti-bhujāṃ śāstā sva-pitroḥ śiśuḥ<BR>
BhP_10.43.017/3 mṛtyur bhoja-pater virāḍ aviduṣāṃ tattvaṃ paraṃ yogināṃ<BR>
BhP_10.43.017/4 vṛṣṇīnāṃ para-devateti vidito raṅgaṃ gataḥ sāgrajaḥ<BR>
BhP_10.43.018/1 hataṃ kuvalayāpīḍaṃ dṛṣṭvā tāv api durjayau<BR>
BhP_10.43.018/3 kaṃso manasy api tadā bhṛśam udvivije nṛpa<BR>
BhP_10.43.019/1 tau rejatū raṅga-gatau mahā-bhujau vicitra-veṣābharaṇa-srag-ambarau<BR>
BhP_10.43.019/3 yathā naṭāv uttama-veṣa-dhāriṇau manaḥ kṣipantau prabhayā nirīkṣatām<BR>
BhP_10.43.020/1 nirīkṣya tāv uttama-pūruṣau janā mañca-sthitā nāgara-rāṣṭrakā nṛpa<BR>
BhP_10.43.020/3 praharṣa-vegotkalitekṣaṇānanāḥ papur na tṛptā nayanais tad-ānanam<BR>
BhP_10.43.021/1 pibanta iva cakṣurbhyāṃ lihanta iva jihvayā<BR>
BhP_10.43.021/3 jighranta iva nāsābhyāṃ śliṣyanta iva bāhubhiḥ<BR>
BhP_10.43.022/1 ūcuḥ parasparaṃ te vai yathā-dṛṣṭaṃ yathā-śrutam<BR>
BhP_10.43.022/3 tad-rūpa-guṇa-mādhurya- prāgalbhya-smāritā iva<BR>
BhP_10.43.023/1 etau bhagavataḥ sākṣād dharer nārāyaṇasya hi<BR>
BhP_10.43.023/3 avatīrṇāv ihāṃśena vasudevasya veśmani<BR>
BhP_10.43.024/1 eṣa vai kila devakyāṃ jāto nītaś ca gokulam<BR>
BhP_10.43.024/3 kālam etaṃ vasan gūḍho vavṛdhe nanda-veśmani<BR>
BhP_10.43.025/1 pūtanānena nītāntaṃ cakravātaś ca dānavaḥ<BR>
BhP_10.43.025/3 arjunau guhyakaḥ keśī dhenuko 'nye ca tad-vidhāḥ<BR>
BhP_10.43.026/1 gāvaḥ sa-pālā etena dāvāgneḥ parimocitāḥ<BR>
BhP_10.43.026/3 kāliyo damitaḥ sarpa indraś ca vimadaḥ kṛtaḥ<BR>
BhP_10.43.027/1 saptāham eka-hastena dhṛto 'dri-pravaro 'munā<BR>
BhP_10.43.027/3 varṣa-vātāśanibhyaś ca paritrātaṃ ca gokulam<BR>
BhP_10.43.028/1 gopyo 'sya nitya-mudita- hasita-prekṣaṇaṃ mukham<BR>
BhP_10.43.028/3 paśyantyo vividhāṃs tāpāṃs taranti smāśramaṃ mudā<BR>
BhP_10.43.029/1 vadanty anena vaṃśo 'yaṃ yadoḥ su-bahu-viśrutaḥ<BR>
BhP_10.43.029/3 śriyaṃ yaśo mahatvaṃ ca lapsyate parirakṣitaḥ<BR>
BhP_10.43.030/1 ayaṃ cāsyāgrajaḥ śrīmān rāmaḥ kamala-locanaḥ<BR>
BhP_10.43.030/3 pralambo nihato yena vatsako ye bakādayaḥ<BR>
BhP_10.43.031/1 janeṣv evaṃ bruvāṇeṣu tūryeṣu ninadatsu ca<BR>
BhP_10.43.031/3 kṛṣṇa-rāmau samābhāṣya cāṇūro vākyam abravīt<BR>
BhP_10.43.032/1 he nanda-sūno he rāma bhavantau vīra-sammatau<BR>
BhP_10.43.032/3 niyuddha-kuśalau śrutvā rājñāhūtau didṛkṣuṇā<BR>
BhP_10.43.033/1 priyaṃ rājñaḥ prakurvatyaḥ śreyo vindanti vai prajāḥ<BR>
BhP_10.43.033/3 manasā karmaṇā vācā viparītam ato 'nyathā<BR>
BhP_10.43.034/1 nityaṃ pramuditā gopā vatsa-pālā yathā-sphuṭam<BR>
BhP_10.43.034/3 vaneṣu malla-yuddhena krīḍantaś cārayanti gāḥ<BR>
BhP_10.43.035/1 tasmād rājñaḥ priyaṃ yūyaṃ vayaṃ ca karavāma he<BR>
BhP_10.43.035/3 bhūtāni naḥ prasīdanti sarva-bhūta-mayo nṛpaḥ<BR>
BhP_10.43.036/1 tan niśamyābravīt kṛṣṇo deśa-kālocitaṃ vacaḥ<BR>
BhP_10.43.036/3 niyuddham ātmano 'bhīṣṭaṃ manyamāno 'bhinandya ca<BR>
BhP_10.43.037/1 prajā bhoja-pater asya vayaṃ cāpi vane-carāḥ<BR>
BhP_10.43.037/3 karavāma priyaṃ nityaṃ tan naḥ param anugrahaḥ<BR>
BhP_10.43.038/1 bālā vayaṃ tulya-balaiḥ krīḍiṣyāmo yathocitam<BR>
BhP_10.43.038/3 bhaven niyuddhaṃ mādharmaḥ spṛśen malla-sabhā-sadaḥ<BR>
BhP_10.43.039/0 cāṇūra uvāca<BR>
BhP_10.43.039/1 na bālo na kiśoras tvaṃ balaś ca balināṃ varaḥ<BR>
BhP_10.43.039/3 līlayebho hato yena sahasra-dvipa-sattva-bhṛt<BR>
BhP_10.43.040/1 tasmād bhavadbhyāṃ balibhir yoddhavyaṃ nānayo 'tra vai<BR>
BhP_10.43.040/3 mayi vikrama vārṣṇeya balena saha muṣṭikaḥ<BR>
BhP_10.44.001/0 śrī-śuka uvāca<BR>
BhP_10.44.001/1 evaṃ carcita-saṅkalpo bhagavān madhusūdanaḥ<BR>
BhP_10.44.001/3 āsasādātha caṇūraṃ muṣṭtikaṃ rohiṇī-sutaḥ<BR>
BhP_10.44.002/1 hastābhyāṃ hastayor baddhvā padbhyām eva ca pādayoḥ<BR>
BhP_10.44.002/3 vicakarṣatur anyonyaṃ prasahya vijigīṣayā<BR>
BhP_10.44.003/1 aratnī dve aratnibhyāṃ jānubhyāṃ caiva jānunī<BR>
BhP_10.44.003/3 śiraḥ śīrṣṇorasoras tāv anyonyam abhijaghnatuḥ<BR>
BhP_10.44.004/1 paribhrāmaṇa-vikṣepa- parirambhāvapātanaiḥ<BR>
BhP_10.44.004/3 utsarpaṇāpasarpaṇaiś cānyonyaṃ pratyarundhatām<BR>
BhP_10.44.005/1 utthāpanair unnayanaiś cālanaiḥ sthāpanair api<BR>
BhP_10.44.005/3 parasparaṃ jigīṣantāv apacakratur ātmanaḥ<BR>
BhP_10.44.006/1 tad balābalavad yuddhaṃ sametāḥ sarva-yoṣitaḥ<BR>
BhP_10.44.006/3 ūcuḥ parasparaṃ rājan sānukampā varūthaśaḥ<BR>
BhP_10.44.007/1 mahān ayaṃ batādharma eṣāṃ rāja-sabhā-sadām<BR>
BhP_10.44.007/3 ye balābalavad yuddhaṃ rājño 'nvicchanti paśyataḥ<BR>
BhP_10.44.008/1 kva vajra-sāra-sarvāṅgau mallau śailendra-sannibhau<BR>
BhP_10.44.008/3 kva cāti-sukumārāṅgau kiśorau nāpta-yauvanau<BR>
BhP_10.44.009/1 dharma-vyatikramo hy asya samājasya dhruvaṃ bhavet<BR>
BhP_10.44.009/3 yatrādharmaḥ samuttiṣṭhen na stheyaṃ tatra karhicit<BR>
BhP_10.44.010/1 na sabhāṃ praviśet prājñaḥ sabhya-doṣān anusmaran<BR>
BhP_10.44.010/3 abruvan vibruvann ajño naraḥ kilbiṣam aśnute<BR>
BhP_10.44.011/1 valgataḥ śatrum abhitaḥ kṛṣṇasya vadanāmbujam<BR>
BhP_10.44.011/3 vīkṣyatāṃ śrama-vāry-uptaṃ padma-kośam ivāmbubhiḥ<BR>
BhP_10.44.012/1 kiṃ na paśyata rāmasya mukham ātāmra-locanam<BR>
BhP_10.44.012/3 muṣṭikaṃ prati sāmarṣaṃ hāsa-saṃrambha-śobhitam<BR>
BhP_10.44.013/1 puṇyā bata vraja-bhuvo yad ayaṃ nṛ-liṅga<BR>
BhP_10.44.013/2 gūḍhaḥ purāṇa-puruṣo vana-citra-mālyaḥ<BR>
BhP_10.44.013/3 gāḥ pālayan saha-balaḥ kvaṇayaṃś ca veṇuṃ<BR>
BhP_10.44.013/4 vikrīdayāñcati giritra-ramārcitāṅghriḥ<BR>
BhP_10.44.014/1 gopyas tapaḥ kim acaran yad amuṣya rūpaṃ<BR>
BhP_10.44.014/2 lāvaṇya-sāram asamordhvam ananya-siddham<BR>
BhP_10.44.014/3 dṛgbhiḥ pibanty anusavābhinavaṃ durāpam<BR>
BhP_10.44.014/4 ekānta-dhāma yaśasaḥ śrīya aiśvarasya<BR>
BhP_10.44.015/1 yā dohane 'vahanane mathanopalepa preṅkheṅkhanārbha-ruditokṣaṇa-mārjanādau<BR>
BhP_10.44.015/3 gāyanti cainam anurakta-dhiyo 'śru-kaṇṭhyo dhanyā vraja-striya urukrama-citta-yānāḥ<BR>
BhP_10.44.016/1 prātar vrajād vrajata āviśataś ca sāyaṃ<BR>
BhP_10.44.016/2 gobhiḥ samaṃ kvaṇayato 'sya niśamya veṇum<BR>
BhP_10.44.016/3 nirgamya tūrṇam abalāḥ pathi bhūri-puṇyāḥ<BR>
BhP_10.44.016/4 paśyanti sa-smita-mukhaṃ sa-dayāvalokam<BR>
BhP_10.44.017/1 evaṃ prabhāṣamāṇāsu strīṣu yogeśvaro hariḥ<BR>
BhP_10.44.017/3 śatruṃ hantuṃ manaś cakre bhagavān bharatarṣabha<BR>
BhP_10.44.018/1 sa-bhayāḥ strī-giraḥ śrutvā putra-sneha-śucāturau<BR>
BhP_10.44.018/3 pitarāv anvatapyetāṃ putrayor abudhau balam<BR>
BhP_10.44.019/1 tais tair niyuddha-vidhibhir vividhair acyutetarau<BR>
BhP_10.44.019/3 yuyudhāte yathānyonyaṃ tathaiva bala-muṣṭikau<BR>
BhP_10.44.020/1 bhagavad-gātra-niṣpātair vajra-nīṣpeṣa-niṣṭhuraiḥ<BR>
BhP_10.44.020/3 cāṇūro bhajyamānāṅgo muhur glānim avāpa ha<BR>
BhP_10.44.021/1 sa śyena-vega utpatya muṣṭī-kṛtya karāv ubhau<BR>
BhP_10.44.021/3 bhagavantaṃ vāsudevaṃ kruddho vakṣasy abādhata<BR>
BhP_10.44.022/1 nācalat tat-prahāreṇa mālāhata iva dvipaḥ<BR>
BhP_10.44.022/3 bāhvor nigṛhya cāṇūraṃ bahuśo bhrāmayan hariḥ<BR>
BhP_10.44.023/1 bhū-pṛṣṭhe pothayām āsa tarasā kṣīṇa jīvitam<BR>
BhP_10.44.023/3 visrastākalpa-keśa-srag indra-dhvaja ivāpatat<BR>
BhP_10.44.024/1 tathaiva muṣṭikaḥ pūrvaṃ sva-muṣṭyābhihatena vai<BR>
BhP_10.44.024/3 balabhadreṇa balinā talenābhihato bhṛśam<BR>
BhP_10.44.025/1 pravepitaḥ sa rudhiram udvaman mukhato 'rditaḥ<BR>
BhP_10.44.025/3 vyasuḥ papātorvy-upasthe vātāhata ivāṅghripaḥ<BR>
BhP_10.44.026/1 tataḥ kūṭam anuprāptaṃ rāmaḥ praharatāṃ varaḥ<BR>
BhP_10.44.026/3 avadhīl līlayā rājan sāvajñaṃ vāma-muṣṭinā<BR>
BhP_10.44.027/1 tarhy eva hi śalaḥ kṛṣṇa- prapadāhata-śīrṣakaḥ<BR>
BhP_10.44.027/3 dvidhā vidīrṇas tośalaka ubhāv api nipetatuḥ<BR>
BhP_10.44.028/1 cāṇūre muṣṭike kūṭe śale tośalake hate<BR>
BhP_10.44.028/3 śeṣāḥ pradudruvur mallāḥ sarve prāṇa-parīpsavaḥ<BR>
BhP_10.44.029/1 gopān vayasyān ākṛṣya taiḥ saṃsṛjya vijahratuḥ<BR>
BhP_10.44.029/3 vādyamāneṣu tūryeṣu valgantau ruta-nūpurau<BR>
BhP_10.44.030/1 janāḥ prajahṛṣuḥ sarve karmaṇā rāma-kṛṣṇayoḥ<BR>
BhP_10.44.030/3 ṛte kaṃsaṃ vipra-mukhyāḥ sādhavaḥ sādhu sādhv iti<BR>
BhP_10.44.031/1 hateṣu malla-varyeṣu vidruteṣu ca bhoja-rāṭ<BR>
BhP_10.44.031/3 nyavārayat sva-tūryāṇi vākyaṃ cedam uvāca ha<BR>
BhP_10.44.032/1 niḥsārayata durvṛttau vasudevātmajau purāt<BR>
BhP_10.44.032/3 dhanaṃ harata gopānāṃ nandaṃ badhnīta durmatim<BR>
BhP_10.44.033/1 vasudevas tu durmedhā hanyatām āśv asattamaḥ<BR>
BhP_10.44.033/3 ugrasenaḥ pitā cāpi sānugaḥ para-pakṣa-gaḥ<BR>
BhP_10.44.034/1 evaṃ vikatthamāne vai kaṃse prakupito 'vyayaḥ<BR>
BhP_10.44.034/3 laghimnotpatya tarasā mañcam uttuṅgam āruhat<BR>
BhP_10.44.035/1 tam āviśantam ālokya mṛtyum ātmana āsanāt<BR>
BhP_10.44.035/3 manasvī sahasotthāya jagṛhe so 'si-carmaṇī<BR>
BhP_10.44.036/1 taṃ khaḍga-pāṇiṃ vicarantam āśu śyenaṃ yathā dakṣiṇa-savyam ambare<BR>
BhP_10.44.036/3 samagrahīd durviṣahogra-tejā yathoragaṃ tārkṣya-sutaḥ prasahya<BR>
BhP_10.44.037/1 pragṛhya keśeṣu calat-kirītaṃ nipātya raṅgopari tuṅga-mañcāt<BR>
BhP_10.44.037/3 tasyopariṣṭāt svayam abja-nābhaḥ papāta viśvāśraya ātma-tantraḥ<BR>
BhP_10.44.038/1 taṃ samparetaṃ vicakarṣa bhūmau harir yathebhaṃ jagato vipaśyataḥ<BR>
BhP_10.44.038/3 hā heti śabdaḥ su-mahāṃs tadābhūd udīritaḥ sarva-janair narendra<BR>
BhP_10.44.039/1 sa nityadodvigna-dhiyā tam īśvaraṃ pibann adan vā vicaran svapan śvasan<BR>
BhP_10.44.039/3 dadarśa cakrāyudham agrato yatas tad eva rūpaṃ duravāpam āpa<BR>
BhP_10.44.040/1 tasyānujā bhrātaro 'ṣṭau kaṅka-nyagrodhakādayaḥ<BR>
BhP_10.44.040/3 abhyadhāvann ati-kruddhā bhrātur nirveśa-kāriṇaḥ<BR>
BhP_10.44.041/1 tathāti-rabhasāṃs tāṃs tu saṃyattān rohiṇī-sutaḥ<BR>
BhP_10.44.041/3 ahan parigham udyamya paśūn iva mṛgādhipaḥ<BR>
BhP_10.44.042/1 nedur dundubhayo vyomni brahmeśādyā vibhūtayaḥ<BR>
BhP_10.44.042/3 puṣpaiḥ kirantas taṃ prītāḥ śaśaṃsur nanṛtuḥ striyaḥ<BR>
BhP_10.44.043/1 teṣāṃ striyo mahā-rāja suhṛn-maraṇa-duḥkhitāḥ<BR>
BhP_10.44.043/3 tatrābhīyur vinighnantyaḥ śīrṣāṇy aśru-vilocanāḥ<BR>
BhP_10.44.044/1 śayānān vīra-śayāyāṃ patīn āliṅgya śocatīḥ<BR>
BhP_10.44.044/3 vilepuḥ su-svaraṃ nāryo visṛjantyo muhuḥ śucaḥ<BR>
BhP_10.44.045/1 hā nātha priya dharma-jña karuṇānātha-vatsala<BR>
BhP_10.44.045/3 tvayā hatena nihatā vayaṃ te sa-gṛha-prajāḥ<BR>
BhP_10.44.046/1 tvayā virahitā patyā purīyaṃ puruṣarṣabha<BR>
BhP_10.44.046/3 na śobhate vayam iva nivṛttotsava-maṅgalā<BR>
BhP_10.44.047/1 anāgasāṃ tvaṃ bhūtānāṃ kṛtavān droham ulbaṇam<BR>
BhP_10.44.047/3 tenemāṃ bho daśāṃ nīto bhūta-dhruk ko labheta śam<BR>
BhP_10.44.048/1 sarveṣām iha bhūtānām eṣa hi prabhavāpyayaḥ<BR>
BhP_10.44.048/3 goptā ca tad-avadhyāyī na kvacit sukham edhate<BR>
BhP_10.44.049/0 śrī-śuka uvāca<BR>
BhP_10.44.049/1 rāja-yoṣita āśvāsya bhagavāṃl loka-bhāvanaḥ<BR>
BhP_10.44.049/3 yām āhur laukikīṃ saṃsthāṃ hatānāṃ samakārayat<BR>
BhP_10.44.050/1 mātaraṃ pitaraṃ caiva mocayitvātha bandhanāt<BR>
BhP_10.44.050/3 kṛṣṇa-rāmau vavandāte śirasā spṛśya pādayoḥ<BR>
BhP_10.44.051/1 devakī vasudevaś ca vijñāya jagad-īśvarau<BR>
BhP_10.44.051/3 kṛta-saṃvandanau putrau sasvajāte na śaṅkitau<BR>
BhP_10.45.001/0 śrī-śuka uvāca<BR>
BhP_10.45.001/1 pitarāv upalabdhārthau viditvā puruṣottamaḥ<BR>
BhP_10.45.001/3 mā bhūd iti nijāṃ māyāṃ tatāna jana-mohinīm<BR>
BhP_10.45.002/1 uvāca pitarāv etya sāgrajaḥ sātvanarṣabhaḥ<BR>
BhP_10.45.002/3 praśrayāvanataḥ prīṇann amba tāteti sādaram<BR>
BhP_10.45.003/1 nāsmatto yuvayos tāta nityotkaṇṭhitayor api<BR>
BhP_10.45.003/3 bālya-paugaṇḍa-kaiśorāḥ putrābhyām abhavan kvacit<BR>
BhP_10.45.004/1 na labdho daiva-hatayor vāso nau bhavad-antike<BR>
BhP_10.45.004/3 yāṃ bālāḥ pitṛ-geha-sthā vindante lālitā mudam<BR>
BhP_10.45.005/1 sarvārtha-sambhavo deho janitaḥ poṣito yataḥ<BR>
BhP_10.45.005/3 na tayor yāti nirveśaṃ pitror martyaḥ śatāyuṣā<BR>
BhP_10.45.006/1 yas tayor ātmajaḥ kalpa ātmanā ca dhanena ca<BR>
BhP_10.45.006/3 vṛttiṃ na dadyāt taṃ pretya sva-māṃsaṃ khādayanti hi<BR>
BhP_10.45.007/1 mātaraṃ pitaraṃ vṛddhaṃ bhāryāṃ sādhvīṃ sutam śiśum<BR>
BhP_10.45.007/3 guruṃ vipraṃ prapannaṃ ca kalpo 'bibhrac chvasan-mṛtaḥ<BR>
BhP_10.45.008/1 tan nāv akalpayoḥ kaṃsān nityam udvigna-cetasoḥ<BR>
BhP_10.45.008/3 mogham ete vyatikrāntā divasā vām anarcatoḥ<BR>
BhP_10.45.009/1 tat kṣantum arhathas tāta mātar nau para-tantrayoḥ<BR>
BhP_10.45.009/3 akurvator vāṃ śuśrūṣāṃ kliṣṭayor durhṛdā bhṛśam<BR>
BhP_10.45.010/0 śrī-śuka uvāca<BR>
BhP_10.45.010/1 iti māyā-manuṣyasya harer viśvātmano girā<BR>
BhP_10.45.010/3 mohitāv aṅkam āropya pariṣvajyāpatur mudam<BR>
BhP_10.45.011/1 siñcantāv aśru-dhārābhiḥ sneha-pāśena cāvṛtau<BR>
BhP_10.45.011/3 na kiñcid ūcatū rājan bāṣpa-kaṇṭhau vimohitau<BR>
BhP_10.45.012/1 evam āśvāsya pitarau bhagavān devakī-sutaḥ<BR>
BhP_10.45.012/3 mātāmahaṃ tūgrasenaṃ yadūnām akaron ṇṛpam<BR>
BhP_10.45.013/1 āha cāsmān mahā-rāja prajāś cājñaptum arhasi<BR>
BhP_10.45.013/3 yayāti-śāpād yadubhir nāsitavyaṃ nṛpāsane<BR>
BhP_10.45.014/1 mayi bhṛtya upāsīne bhavato vibudhādayaḥ<BR>
BhP_10.45.014/3 baliṃ haranty avanatāḥ kim utānye narādhipāḥ<BR>
BhP_10.45.015/1 sarvān svān jñati-sambandhān digbhyaḥ kaṃsa-bhayākulān<BR>
BhP_10.45.015/3 yadu-vṛṣṇy-andhaka-madhu dāśārha-kukurādikān<BR>
BhP_10.45.016/1 sabhājitān samāśvāsya videśāvāsa-karśitān<BR>
BhP_10.45.016/3 nyavāsayat sva-geheṣu vittaiḥ santarpya viśva-kṛt<BR>
BhP_10.45.017/1 kṛṣṇa-saṅkarṣaṇa-bhujair guptā labdha-manorathāḥ<BR>
BhP_10.45.017/3 gṛheṣu remire siddhāḥ kṛṣṇa-rāma-gata-jvarāḥ<BR>
BhP_10.45.018/1 vīkṣanto 'har ahaḥ prītā mukunda-vadanāmbujam<BR>
BhP_10.45.018/3 nityaṃ pramuditaṃ śrīmat sa-daya-smita-vīkṣaṇam<BR>
BhP_10.45.019/1 tatra pravayaso 'py āsan yuvāno 'ti-balaujasaḥ<BR>
BhP_10.45.019/3 pibanto 'kṣair mukundasya mukhāmbuja-sudhāṃ muhuḥ<BR>
BhP_10.45.020/1 atha nandaṃ samasādya bhagavān devakī-sutaḥ<BR>
BhP_10.45.020/3 saṅkarṣaṇaś ca rājendra pariṣvajyedam ūcatuḥ<BR>
BhP_10.45.021/1 pitar yuvābhyāṃ snigdhābhyāṃ poṣitau lālitau bhṛśam<BR>
BhP_10.45.021/3 pitror abhyadhikā prītir ātmajeṣv ātmano 'pi hi<BR>
BhP_10.45.022/1 sa pitā sā ca jananī yau puṣṇītāṃ sva-putra-vat<BR>
BhP_10.45.022/3 śiśūn bandhubhir utsṛṣṭān akalpaiḥ poṣa-rakṣaṇe<BR>
BhP_10.45.023/1 yāta yūyaṃ vrajaṃn tāta vayaṃ ca sneha-duḥkhitān<BR>
BhP_10.45.023/3 jñātīn vo draṣṭum eṣyāmo vidhāya suhṛdāṃ sukham<BR>
BhP_10.45.024/1 evaṃ sāntvayya bhagavān nandaṃ sa-vrajam acyutaḥ<BR>
BhP_10.45.024/3 vāso-'laṅkāra-kupyādyair arhayām āsa sādaram<BR>
BhP_10.45.025/1 ity uktas tau pariṣvajya nandaḥ praṇaya-vihvalaḥ<BR>
BhP_10.45.025/3 pūrayann aśrubhir netre saha gopair vrajaṃ yayau<BR>
BhP_10.45.026/1 atha śūra-suto rājan putrayoḥ samakārayat<BR>
BhP_10.45.026/3 purodhasā brāhmaṇaiś ca yathāvad dvija-saṃskṛtim<BR>
BhP_10.45.027/1 tebhyo 'dād dakṣiṇā gāvo rukma-mālāḥ sv-alaṅkṛtāḥ<BR>
BhP_10.45.027/3 sv-alaṅkṛtebhyaḥ sampūjya sa-vatsāḥ kṣauma-mālinīḥ<BR>
BhP_10.45.028/1 yāḥ kṛṣṇa-rāma-janmarkṣe mano-dattā mahā-matiḥ<BR>
BhP_10.45.028/3 tāś cādadād anusmṛtya kaṃsenādharmato hṛtāḥ<BR>
BhP_10.45.029/1 tataś ca labdha-saṃskārau dvijatvaṃ prāpya su-vratau<BR>
BhP_10.45.029/3 gargād yadu-kulācāryād gāyatraṃ vratam āsthitau<BR>
BhP_10.45.030/1 prabhavau sarva-vidyānāṃ sarva-jñau jagad-īśvarau<BR>
BhP_10.45.030/3 nānya-siddhāmalaṃ jñānaṃ gūhamānau narehitaiḥ<BR>
BhP_10.45.031/1 atho guru-kule vāsam icchantāv upajagmatuḥ<BR>
BhP_10.45.031/3 kāśyaṃ sāndīpaniṃ nāma hy avanti-pura-vāsinam<BR>
BhP_10.45.032/1 yathopasādya tau dāntau gurau vṛttim aninditām<BR>
BhP_10.45.032/3 grāhayantāv upetau sma bhaktyā devam ivādṛtau<BR>
BhP_10.45.033/1 tayor dvija-varas tuṣṭaḥ śuddha-bhāvānuvṛttibhiḥ<BR>
BhP_10.45.033/3 provāca vedān akhilān saṅgopaniṣado guruḥ<BR>
BhP_10.45.034/1 sa-rahasyaṃ dhanur-vedaṃ dharmān nyāya-pathāṃs tathā<BR>
BhP_10.45.034/3 tathā cānvīkṣikīṃ vidyāṃ rāja-nītiṃ ca ṣaḍ-vidhām<BR>
BhP_10.45.035/1 sarvaṃ nara-vara-śreṣṭhau sarva-vidyā-pravartakau<BR>
BhP_10.45.035/3 sakṛn nigada-mātreṇa tau sañjagṛhatur nṛpa<BR>
BhP_10.45.036/1 aho-rātraiś catuḥ-ṣaṣṭyā saṃyattau tāvatīḥ kalāḥ<BR>
BhP_10.45.036/3 guru-dakṣiṇayācāryaṃ chandayām āsatur nṛpa<BR>
BhP_10.45.037/1 dvijas tayos taṃ mahimānam adbhutaṃ<BR>
BhP_10.45.037/2 saṃlokṣya rājann ati-mānusīṃ matim<BR>
BhP_10.45.037/3 sammantrya patnyā sa mahārṇave mṛtaṃ<BR>
BhP_10.45.037/4 bālaṃ prabhāse varayāṃ babhūva ha<BR>
BhP_10.45.038/1 tethety athāruhya mahā-rathau rathaṃ<BR>
BhP_10.45.038/2 prabhāsam āsādya duranta-vikramau<BR>
BhP_10.45.038/3 velām upavrajya niṣīdatuḥ kṣanaṃ<BR>
BhP_10.45.038/4 sindhur viditvārhanam āharat tayoḥ<BR>
BhP_10.45.039/1 tam āha bhagavān āśu guru-putraḥ pradīyatām<BR>
BhP_10.45.039/3 yo 'sāv iha tvayā grasto bālako mahatormiṇā<BR>
BhP_10.45.040/0 śrī-samudra uvāca<BR>
BhP_10.45.040/1 na cāhārṣam ahaṃ deva daityaḥ pañcajano mahān<BR>
BhP_10.45.040/3 antar-jala-caraḥ kṛṣṇa śaṅkha-rūpa-dharo 'suraḥ<BR>
BhP_10.45.041/1 āste tenāhṛto nūnaṃ tac chrutvā satvaraṃ prabhuḥ<BR>
BhP_10.45.041/3 jalam āviśya taṃ hatvā nāpaśyad udare 'rbhakam<BR>
BhP_10.45.042/1 tad-aṅga-prabhavaṃ śaṅkham ādāya ratham āgamat<BR>
BhP_10.45.042/3 tataḥ saṃyamanīṃ nāma yamasya dayitāṃ purīm<BR>
BhP_10.45.043/1 gatvā janārdanaḥ śaṅkhaṃ pradadhmau sa-halāyudhaḥ<BR>
BhP_10.45.043/2 śaṅkha-nirhrādam ākarṇya prajā-saṃyamano yamaḥ<BR>
BhP_10.45.044/1 tayoḥ saparyāṃ mahatīṃ cakre bhakty-upabṛṃhitām<BR>
BhP_10.45.044/3 uvācāvanataḥ kṛṣṇaṃ sarva-bhūtāśayālayam<BR>
BhP_10.45.044/5 līlā-manuṣyayor viṣṇo yuvayoḥ karavāma kim<BR>
BhP_10.45.045/0 śrī-bhagavān uvāca<BR>
BhP_10.45.045/1 guru-putram ihānītaṃ nija-karma-nibandhanam<BR>
BhP_10.45.045/3 ānayasva mahā-rāja mac-chāsana-puraskṛtaḥ<BR>
BhP_10.45.046/1 tatheti tenopānītaṃ guru-putraṃ yadūttamau<BR>
BhP_10.45.046/3 dattvā sva-gurave bhūyo vṛṇīṣveti tam ūcatuḥ<BR>
BhP_10.45.047/0 śrī-gurur uvāca<BR>
BhP_10.45.047/1 samyak sampādito vatsa bhavadbhyāṃ guru-niṣkrayaḥ<BR>
BhP_10.45.047/3 ko nu yuṣmad-vidha-guroḥ kāmānām avaśiṣyate<BR>
BhP_10.45.048/1 gacchataṃ sva-gṛhaṃ vīrau kīrtir vām astu pāvanī<BR>
BhP_10.45.048/3 chandāṃsy ayāta-yāmāni bhavantv iha paratra ca<BR>
BhP_10.45.049/1 guruṇaivam anujñātau rathenānila-raṃhasā<BR>
BhP_10.45.049/3 āyātau sva-puraṃ tāta parjanya-ninadena vai<BR>
BhP_10.45.050/1 samanandan prajāḥ sarvā dṛṣṭvā rāma-janārdanau<BR>
BhP_10.45.050/3 apaśyantyo bahv ahāni naṣṭa-labdha-dhanā iva<BR>
BhP_10.46.001/0 śrī-śuka uvāca<BR>
BhP_10.46.001/1 vṛṣṇīnāṃ pravaro mantrī kṛṣṇasya dayitaḥ sakhā<BR>
BhP_10.46.001/3 śiṣyo bṛhaspateḥ sākṣād uddhavo buddhi-sattamaḥ<BR>
BhP_10.46.002/1 tam āha bhagavān preṣṭhaṃ bhaktam ekāntinaṃ kvacit<BR>
BhP_10.46.002/3 gṛhītvā pāṇinā pāṇiṃ prapannārti-haro hariḥ<BR>
BhP_10.46.003/1 gacchoddhava vrajaṃ saumya pitror nau prītim āvaha<BR>
BhP_10.46.003/3 gopīnāṃ mad-viyogādhiṃ mat-sandeśair vimocaya<BR>
BhP_10.46.004/1 tā man-manaskā tṛṣṭ-prāṇā mad-arthe tyakta-daihikāḥ<BR>
BhP_10.46.004/3 mām eva dayitaṃ preṣṭham ātmānaṃ manasā gatāḥ<BR>
BhP_10.46.004/5 ye tyakta-loka-dharmāś ca mad-arthe tān bibharmy aham<BR>
BhP_10.46.005/1 mayi tāḥ preyasāṃ preṣṭhe dūra-sthe gokula-striyaḥ<BR>
BhP_10.46.005/3 smarantyo 'ṅga vimuhyanti virahautkaṇṭhya-vihvalāḥ<BR>
BhP_10.46.006/1 dhārayanty ati-kṛcchreṇa prāyaḥ prāṇān kathañcana<BR>
BhP_10.46.006/3 pratyāgamana-sandeśair ballavyo me mad-ātmikāḥ<BR>
BhP_10.46.007/0 śrī-śuka uvāca<BR>
BhP_10.46.007/1 ity ukta uddhavo rājan sandeśaṃ bhartur ādṛtaḥ<BR>
BhP_10.46.007/3 ādāya ratham āruhya prayayau nanda-gokulam<BR>
BhP_10.46.008/1 prāpto nanda-vrajaṃ śrīmān nimlocati vibhāvasau<BR>
BhP_10.46.008/3 channa-yānaḥ praviśatāṃ paśūnāṃ khura-reṇubhiḥ<BR>
BhP_10.46.009/1 vāsitārthe 'bhiyudhyadbhir nāditaṃ śuśmibhir vṛṣaiḥ<BR>
BhP_10.46.009/3 dhāvantībhiś ca vāsrābhir udho-bhāraiḥ sva-vatsakān<BR>
BhP_10.46.010/1 itas tato vilaṅghadbhir go-vatsair maṇḍitaṃ sitaiḥ<BR>
BhP_10.46.010/3 go-doha-śabdābhiravaṃ veṇūnāṃ niḥsvanena ca<BR>
BhP_10.46.011/1 gāyantībhiś ca karmāṇi śubhāni bala-kṛṣṇayoḥ<BR>
BhP_10.46.011/3 sv-alaṅkṛtābhir gopībhir gopaiś ca su-virājitam<BR>
BhP_10.46.012/1 agny-arkātithi-go-vipra- pitṛ-devārcanānvitaiḥ<BR>
BhP_10.46.012/3 dhūpa-dīpaiś ca mālyaiś ca gopāvāsair mano-ramam<BR>
BhP_10.46.013/1 sarvataḥ puṣpita-vanaṃ dvijāli-kula-nāditam<BR>
BhP_10.46.013/3 haṃsa-kāraṇḍavākīrṇaiḥ padma-ṣaṇḍaiś ca maṇḍitam<BR>
BhP_10.46.014/1 tam āgataṃ samāgamya kṛṣṇasyānucaraṃ priyam<BR>
BhP_10.46.014/3 nandaḥ prītaḥ pariṣvajya vāsudeva-dhiyārcayat<BR>
BhP_10.46.015/1 bhojitaṃ paramānnena saṃviṣṭaṃ kaśipau sukham<BR>
BhP_10.46.015/3 gata-śramaṃ paryapṛcchat pāda-saṃvāhanādibhiḥ<BR>
BhP_10.46.016/1 kaccid aṅga mahā-bhāga sakhā naḥ śūra-nandanaḥ<BR>
BhP_10.46.016/3 āste kuśaly apatyādyair yukto muktaḥ suhṛd-vrataḥ<BR>
BhP_10.46.017/1 diṣṭyā kaṃso hataḥ pāpaḥ sānugaḥ svena pāpmanā<BR>
BhP_10.46.017/3 sādhūnāṃ dharma-śīlānāṃ yadūnāṃ dveṣṭi yaḥ sadā<BR>
BhP_10.46.018/1 api smarati naḥ kṛṣṇo mātaraṃ suhṛdaḥ sakhīn<BR>
BhP_10.46.018/3 gopān vrajaṃ cātma-nāthaṃ gāvo vṛndāvanaṃ girim<BR>
BhP_10.46.019/1 apy āyāsyati govindaḥ sva-janān sakṛd īkṣitum<BR>
BhP_10.46.019/3 tarhi drakṣyāma tad-vaktraṃ su-nasaṃ su-smitekṣaṇam<BR>
BhP_10.46.020/1 dāvāgner vāta-varṣāc ca vṛṣa-sarpāc ca rakṣitāḥ<BR>
BhP_10.46.020/3 duratyayebhyo mṛtyubhyaḥ kṛṣṇena su-mahātmanā<BR>
BhP_10.46.021/1 smaratāṃ kṛṣṇa-vīryāṇi līlāpāṅga-nirīkṣitam<BR>
BhP_10.46.021/3 hasitaṃ bhāṣitaṃ cāṅga sarvā naḥ śithilāḥ kriyāḥ<BR>
BhP_10.46.022/1 saric-chaila-vanoddeśān mukunda-pada-bhūṣitān<BR>
BhP_10.46.022/3 ākrīḍān īkṣyamāṇānāṃ mano yāti tad-ātmatām<BR>
BhP_10.46.023/1 manye kṛṣṇaṃ ca rāmaṃ ca prāptāv iha surottamau<BR>
BhP_10.46.023/3 surāṇāṃ mahad-arthāya gargasya vacanaṃ yathā<BR>
BhP_10.46.024/1 kaṃsaṃ nāgāyuta-prāṇaṃ mallau gaja-patiṃ yathā<BR>
BhP_10.46.024/3 avadhiṣṭāṃ līlayaiva paśūn iva mṛgādhipaḥ<BR>
BhP_10.46.025/1 tāla-trayaṃ mahā-sāraṃ dhanur yaṣṭim ivebha-rāṭ<BR>
BhP_10.46.025/3 babhañjaikena hastena saptāham adadhād girim<BR>
BhP_10.46.026/1 pralambo dhenuko 'riṣṭas tṛṇāvarto bakādayaḥ<BR>
BhP_10.46.026/3 daityāḥ surāsura-jito hatā yeneha līlayā<BR>
BhP_10.46.027/0 śrī-śuka uvāca<BR>
BhP_10.46.027/1 iti saṃsmṛtya saṃsmṛtya nandaḥ kṛṣṇānurakta-dhīḥ<BR>
BhP_10.46.027/3 aty-utkaṇṭho 'bhavat tūṣṇīṃ prema-prasara-vihvalaḥ<BR>
BhP_10.46.028/1 yaśodā varṇyamānāni putrasya caritāni ca<BR>
BhP_10.46.028/3 śṛṇvanty aśrūṇy avāsrākṣīt sneha-snuta-payodharā<BR>
BhP_10.46.029/1 tayor itthaṃ bhagavati kṛṣṇe nanda-yaśodayoḥ<BR>
BhP_10.46.029/3 vīkṣyānurāgaṃ paramaṃ nandam āhoddhavo mudā<BR>
BhP_10.46.030/0 śrī-uddhava uvāca<BR>
BhP_10.46.030/1 yuvāṃ ślāghyatamau nūnaṃ dehinām iha māna-da<BR>
BhP_10.46.030/3 nārāyaṇe 'khila-gurau yat kṛtā matir īdṛśī<BR>
BhP_10.46.031/1 etau hi viśvasya ca bīja-yonī rāmo mukundaḥ puruṣaḥ pradhānam<BR>
BhP_10.46.031/3 anvīya bhūteṣu vilakṣaṇasya jñānasya ceśāta imau purāṇau<BR>
BhP_10.46.032/1 yasmin janaḥ prāṇa-viyoga-kāle kṣanaṃ samāveśya mano 'viśuddham<BR>
BhP_10.46.032/3 nirhṛtya karmāśayam āśu yāti parāṃ gatiṃ brahma-mayo 'rka-varṇaḥ<BR>
BhP_10.46.033/1 tasmin bhavantāv akhilātma-hetau nārāyaṇe kāraṇa-martya-mūrtau<BR>
BhP_10.46.033/3 bhāvaṃ vidhattāṃ nitarāṃ mahātman kiṃ vāvaśiṣṭaṃ yuvayoḥ su-kṛtyam<BR>
BhP_10.46.034/1 āgamiṣyaty adīrgheṇa kālena vrajam acyutaḥ<BR>
BhP_10.46.034/3 priyaṃ vidhāsyate pitror bhagavān sātvatāṃ patiḥ<BR>
BhP_10.46.035/1 hatvā kaṃsaṃ raṅga-madhye pratīpaṃ sarva-sātvatām<BR>
BhP_10.46.035/3 yad āha vaḥ samāgatya kṛṣṇaḥ satyaṃ karoti tat<BR>
BhP_10.46.036/1 mā khidyataṃ mahā-bhāgau drakṣyathaḥ kṛṣṇam antike<BR>
BhP_10.46.036/3 antar hṛdi sa bhūtānām āste jyotir ivaidhasi<BR>
BhP_10.46.037/1 na hy asyāsti priyaḥ kaścin nāpriyo vāsty amāninaḥ<BR>
BhP_10.46.037/3 nottamo nādhamo vāpi sa-mānasyāsamo 'pi vā<BR>
BhP_10.46.038/1 na mātā na pitā tasya na bhāryā na sutādayaḥ<BR>
BhP_10.46.038/3 nātmīyo na paraś cāpi na deho janma eva ca<BR>
BhP_10.46.039/1 na cāsya karma vā loke sad-asan-miśra-yoniṣu<BR>
BhP_10.46.039/3 krīḍārthaṃ so 'pi sādhūnāṃ paritrāṇāya kalpate<BR>
BhP_10.46.040/1 sattvaṃ rajas tama iti bhajate nirguṇo guṇān<BR>
BhP_10.46.040/3 krīḍann atīto 'pi guṇaiḥ sṛjaty avan hanty ajaḥ<BR>
BhP_10.46.041/1 yathā bhramarikā-dṛṣṭyā bhrāmyatīva mahīyate<BR>
BhP_10.46.041/3 citte kartari tatrātmā kartevāhaṃ-dhiyā smṛtaḥ<BR>
BhP_10.46.042/1 yuvayor eva naivāyam ātmajo bhagavān hariḥ<BR>
BhP_10.46.042/3 sarveṣām ātmajo hy ātmā pitā mātā sa īśvaraḥ<BR>
BhP_10.46.043/1 dṛṣṭaṃ śrutaṃ bhūta-bhavad-bhaviṣyat<BR>
BhP_10.46.043/2 sthāsnuś cariṣṇur mahad alpakaṃ ca<BR>
BhP_10.46.043/3 vinācyutād vastu tarāṃ na vācyaṃ<BR>
BhP_10.46.043/4 sa eva sarvaṃ paramātma-bhūtaḥ<BR>
BhP_10.46.044/1 evaṃ niśā sā bruvator vyatītā nandasya kṛṣṇānucarasya rājan<BR>
BhP_10.46.044/3 gopyaḥ samutthāya nirūpya dīpān vāstūn samabhyarcya daudhīny amanthun<BR>
BhP_10.46.045/1 tā dīpa-dīptair maṇibhir virejū rajjūr vikarṣad-bhuja-kaṅkaṇa-srajaḥ<BR>
BhP_10.46.045/3 calan-nitamba-stana-hāra-kuṇḍala- tviṣat-kapolāruṇa-kuṅkumānanāḥ<BR>
BhP_10.46.046/1 udgāyatīnām aravinda-locanaṃ vrajāṅganānāṃ divam aspṛśad dhvaniḥ<BR>
BhP_10.46.046/3 dadhnaś ca nirmanthana-śabda-miśrito nirasyate yena diśām amaṅgalam<BR>
BhP_10.46.047/1 bhagavaty udite sūrye nanda-dvāri vrajaukasaḥ<BR>
BhP_10.46.047/3 dṛṣṭvā rathaṃ śātakaumbhaṃ kasyāyam iti cābruvan<BR>
BhP_10.46.048/1 akrūra āgataḥ kiṃ vā yaḥ kaṃsasyārtha-sādhakaḥ<BR>
BhP_10.46.048/3 yena nīto madhu-purīṃ kṛṣṇaḥ kamala-locanaḥ<BR>
BhP_10.46.049/1 kiṃ sādhayiṣyaty asmābhir bhartuḥ prītasya niṣkṛtim<BR>
BhP_10.46.049/3 tataḥ strīṇāṃ vadantīnām uddhavo 'gāt kṛtāhnikaḥ<BR>
BhP_10.47.001/0 śrī-śuka uvāca<BR>
BhP_10.47.001/1 taṃ vīkṣya kṛṣānucaraṃ vraja-striyaḥ<BR>
BhP_10.47.001/2 pralamba-bāhuṃ nava-kañja-locanam<BR>
BhP_10.47.001/3 pītāmbaraṃ puṣkara-mālinaṃ lasan-<BR>
BhP_10.47.001/4 mukhāravindaṃ parimṛṣṭa-kuṇḍalam<BR>
BhP_10.47.002/1 su-vismitāḥ ko 'yam apīvya-darśanaḥ<BR>
BhP_10.47.002/2 kutaś ca kasyācyuta-veṣa-bhūṣaṇaḥ<BR>
BhP_10.47.002/3 iti sma sarvāḥ parivavrur utsukās<BR>
BhP_10.47.002/4 tam uttamaḥ-śloka-padāmbujāśrayam<BR>
BhP_10.47.003/1 taṃ praśrayeṇāvanatāḥ su-sat-kṛtaṃ sa-vrīḍa-hāsekṣaṇa-sūnṛtādibhiḥ<BR>
BhP_10.47.003/3 rahasy apṛcchann upaviṣṭam āsane vijñāya sandeśa-haraṃ ramā-pateḥ<BR>
BhP_10.47.004/1 jānīmas tvāṃ yadu-pateḥ pārṣadaṃ samupāgatam<BR>
BhP_10.47.004/3 bhartreha preṣitaḥ pitror bhavān priya-cikīrṣayā<BR>
BhP_10.47.005/1 anyathā go-vraje tasya smaraṇīyaṃ na cakṣmahe<BR>
BhP_10.47.005/3 snehānubandho bandhūnāṃ muner api su-dustyajaḥ<BR>
BhP_10.47.006/1 anyeṣv artha-kṛtā maitrī yāvad-artha-viḍambanam<BR>
BhP_10.47.006/3 pumbhiḥ strīṣu kṛtā yadvat sumanaḥsv iva ṣaṭpadaiḥ<BR>
BhP_10.47.007/1 niḥsvaṃ tyajanti gaṇikā akalpaṃ nṛpatiṃ prajāḥ<BR>
BhP_10.47.007/3 adhīta-vidyā ācāryam ṛtvijo datta-dakṣiṇam<BR>
BhP_10.47.008/1 khagā vīta-phalaṃ vṛkṣaṃ bhuktvā cātithayo gṛham<BR>
BhP_10.47.008/3 dagdhaṃ mṛgās tathāraṇyaṃ jārā bhuktvā ratāṃ striyam<BR>
BhP_10.47.009/1 iti gopyo hi govinde gata-vāk-kāya-mānasāḥ<BR>
BhP_10.47.009/3 kṛṣṇa-dūte samāyāte uddhave tyakta-laukikāḥ<BR>
BhP_10.47.010/1 gāyantyaḥ prīya-karmāṇi rudantyaś ca gata-hriyaḥ<BR>
BhP_10.47.010/3 tasya saṃsmṛtya saṃsmṛtya yāni kaiśora-bālyayoḥ<BR>
BhP_10.47.011/1 kācin madhukaraṃ dṛṣṭvā dhyāyantī kṛṣṇa-saṅgamam<BR>
BhP_10.47.011/3 priya-prasthāpitaṃ dūtaṃ kalpayitvedam abravīt<BR>
BhP_10.47.012/0 gopy uvāca<BR>
BhP_10.47.012/1 madhupa kitava-bandho mā spṛśaṅghriṃ sapatnyāḥ<BR>
BhP_10.47.012/2 kuca-vilulita-mālā-kuṅkuma-śmaśrubhir naḥ<BR>
BhP_10.47.012/3 vahatu madhu-patis tan-māninīnāṃ prasādaṃ<BR>
BhP_10.47.012/4 yadu-sadasi viḍambyaṃ yasya dūtas tvam īdṛk<BR>
BhP_10.47.013/1 sakṛd adhara-sudhāṃ svāṃ mohinīṃ pāyayitvā<BR>
BhP_10.47.013/2 sumanasa iva sadyas tatyaje 'smān bhavādṛk<BR>
BhP_10.47.013/3 paricarati kathaṃ tat-pāda-padmaṃ nu padmā<BR>
BhP_10.47.013/4 hy api bata hṛta-cetā hy uttamaḥ-śloka-jalpaiḥ<BR>
BhP_10.47.014/1 kim iha bahu ṣaḍ-aṅghre gāyasi tvaṃ yadūnām<BR>
BhP_10.47.014/2 adhipatim agṛhāṇām agrato naḥ purāṇam<BR>
BhP_10.47.014/3 vijaya-sakha-sakhīnāṃ gīyatāṃ tat-prasaṅgaḥ<BR>
BhP_10.47.014/4 kṣapita-kuca-rujas te kalpayantīṣṭam iṣṭāḥ<BR>
BhP_10.47.015/1 divi bhuvi ca rasāyāṃ kāḥ striyas tad-durāpāḥ<BR>
BhP_10.47.015/2 kapaṭa-rucira-hāsa-bhrū-vijṛmbhasya yāḥ syuḥ<BR>
BhP_10.47.015/3 caraṇa-raja upāste yasya bhūtir vayaṃ kā<BR>
BhP_10.47.015/4 api ca kṛpaṇa-pakṣe hy uttamaḥ-śloka-śabdaḥ<BR>
BhP_10.47.016/1 visṛja śirasi pādaṃ vedmy ahaṃ cātu-kārair<BR>
BhP_10.47.016/2 anunaya-viduṣas te 'bhyetya dautyair mukundāt<BR>
BhP_10.47.016/3 sva-kṛta iha viṣṛṣṭāpatya-paty-anya-lokā<BR>
BhP_10.47.016/4 vyasṛjad akṛta-cetāḥ kiṃ nu sandheyam asmin<BR>
BhP_10.47.017/1 mṛgayur iva kapīndraṃ vivyadhe lubdha-dharmā<BR>
BhP_10.47.017/2 striyam akṛta virūpāṃ strī-jitaḥ kāma-yānām<BR>
BhP_10.47.017/3 balim api balim attvāveṣṭayad dhvāṅkṣa-vad yas<BR>
BhP_10.47.017/4 tad alam asita-sakhyair dustyajas tat-kathārthaḥ<BR>
BhP_10.47.018/1 yad-anucarita-līlā-karṇa-pīyūṣa-vipruṭ-<BR>
BhP_10.47.018/2 sakṛd-adana-vidhūta-dvandva-dharmā vinaṣṭāḥ<BR>
BhP_10.47.018/3 sapadi gṛha-kuṭumbaṃ dīnam utsṛjya dīnā<BR>
BhP_10.47.018/4 bahava iha vihaṅgā bhikṣu-caryāṃ caranti<BR>
BhP_10.47.019/1 vayam ṛtam iva jihma-vyāhṛtaṃ śraddadhānāḥ<BR>
BhP_10.47.019/2 kulika-rutam ivājñāḥ kṛṣṇa-vadhvo hariṇyaḥ<BR>
BhP_10.47.019/3 dadṛśur asakṛd etat tan-nakha-sparśa-tīvra<BR>
BhP_10.47.019/4 smara-ruja upamantrin bhaṇyatām anya-vārtā<BR>
BhP_10.47.020/1 priya-sakha punar āgāḥ preyasā preṣitaḥ kiṃ<BR>
BhP_10.47.020/2 varaya kim anurundhe mānanīyo 'si me 'ṅga<BR>
BhP_10.47.020/3 nayasi katham ihāsmān dustyaja-dvandva-pārśvaṃ<BR>
BhP_10.47.020/4 satatam urasi saumya śrīr vadhūḥ sākam āste<BR>
BhP_10.47.021/1 api bata madhu-puryām ārya-putro 'dhunāste<BR>
BhP_10.47.021/2 smarati sa pitṛ-gehān saumya bandhūṃś ca gopān<BR>
BhP_10.47.021/3 kvacid api sa kathā naḥ kiṅkarīṇāṃ gṛṇīte<BR>
BhP_10.47.021/4 bhujam aguru-sugandhaṃ mūrdhny adhāsyat kadā nu<BR>
BhP_10.47.022/0 śrī-śuka uvāca<BR>
BhP_10.47.022/1 athoddhavo niśamyaivaṃ kṛṣṇa-darśana-lālasāḥ<BR>
BhP_10.47.022/3 sāntvayan priya-sandeśair gopīr idam abhāṣata<BR>
BhP_10.47.023/0 śrī-uddhava uvāca<BR>
BhP_10.47.023/1 aho yūyaṃ sma pūrṇārthā bhavatyo loka-pūjitāḥ<BR>
BhP_10.47.023/3 vāsudeve bhagavati yāsām ity arpitaṃ manaḥ<BR>
BhP_10.47.024/1 dāna-vrata-tapo-homa japa-svādhyāya-saṃyamaiḥ<BR>
BhP_10.47.024/3 śreyobhir vividhaiś cānyaiḥ kṛṣṇe bhaktir hi sādhyate<BR>
BhP_10.47.025/1 bhagavaty uttamaḥ-śloke bhavatībhir anuttamā<BR>
BhP_10.47.025/3 bhaktiḥ pravartitā diṣṭyā munīnām api durlabhā<BR>
BhP_10.47.026/1 diṣṭyā putrān patīn dehān sva-janān bhavanāni ca<BR>
BhP_10.47.026/3 hitvāvṛnīta yūyaṃ yat kṛṣṇākhyaṃ puruṣaṃ param<BR>
BhP_10.47.027/1 sarvātma-bhāvo 'dhikṛto bhavatīnām adhokṣaje<BR>
BhP_10.47.027/3 viraheṇa mahā-bhāgā mahān me 'nugrahaḥ kṛtaḥ<BR>
BhP_10.47.028/1 śrūyatāṃ priya-sandeśo bhavatīnāṃ sukhāvahaḥ<BR>
BhP_10.47.028/3 yam ādāyāgato bhadrā ahaṃ bhartū rahas-karaḥ<BR>
BhP_10.47.029/0 śrī-bhagavān uvāca<BR>
BhP_10.47.029/1 bhavatīnāṃ viyogo me na hi sarvātmanā kvacit<BR>
BhP_10.47.029/3 yathā bhūtāni bhūteṣu khaṃ vāyv-agnir jalaṃ mahī<BR>
BhP_10.47.029/5 tathāhaṃ ca manaḥ-prāṇa- bhūtendriya-guṇāśrayaḥ<BR>
BhP_10.47.030/1 ātmany evātmanātmānaṃ sṛje hanmy anupālaye<BR>
BhP_10.47.030/3 ātma-māyānubhāvena bhūtendriya-guṇātmanā<BR>
BhP_10.47.031/1 ātmā jñāna-mayaḥ śuddho vyatirikto 'guṇānvayaḥ<BR>
BhP_10.47.031/3 suṣupti-svapna-jāgradbhir māyā-vṛttibhir īyate<BR>
BhP_10.47.032/1 yenendriyārthān dhyāyeta mṛṣā svapna-vad utthitaḥ<BR>
BhP_10.47.032/3 tan nirundhyād indriyāṇi vinidraḥ pratyapadyata<BR>
BhP_10.47.033/1 etad-antaḥ samāmnāyo yogaḥ sāṅkhyaṃ manīṣiṇām<BR>
BhP_10.47.033/3 tyāgas tapo damaḥ satyaṃ samudrāntā ivāpagāḥ<BR>
BhP_10.47.034/1 yat tv ahaṃ bhavatīnāṃ vai dūre varte priyo dṛśām<BR>
BhP_10.47.034/3 manasaḥ sannikarṣārthaṃ mad-anudhyāna-kāmyayā<BR>
BhP_10.47.035/1 yathā dūra-care preṣṭhe mana āviśya vartate<BR>
BhP_10.47.035/3 strīṇāṃ ca na tathā cetaḥ sannikṛṣṭe 'kṣi-gocare<BR>
BhP_10.47.036/1 mayy āveśya manaḥ kṛtsnaṃ vimuktāśeṣa-vṛtti yat<BR>
BhP_10.47.036/3 anusmarantyo māṃ nityam acirān mām upaiṣyatha<BR>
BhP_10.47.037/1 yā mayā krīḍatā rātryāṃ vane 'smin vraja āsthitāḥ<BR>
BhP_10.47.037/3 alabdha-rāsāḥ kalyāṇyo māpur mad-vīrya-cintayā<BR>
BhP_10.47.038/0 śrī-śuka uvāca<BR>
BhP_10.47.038/1 evaṃ priyatamādiṣṭam ākarṇya vraja-yoṣitaḥ<BR>
BhP_10.47.038/3 tā ūcur uddhavaṃ prītās tat-sandeśāgata-smṛtīḥ<BR>
BhP_10.47.039/0 gopya ūcuḥ<BR>
BhP_10.47.039/1 diṣṭyāhito hataḥ kaṃso yadūnāṃ sānugo 'gha-kṛt<BR>
BhP_10.47.039/3 diṣṭyāptair labdha-sarvārthaiḥ kuśaly āste 'cyuto 'dhunā<BR>
BhP_10.47.040/1 kaccid gadāgrajaḥ saumya karoti pura-yoṣitām<BR>
BhP_10.47.040/3 prītiṃ naḥ snigdha-savrīḍa- hāsodārekṣaṇārcitaḥ<BR>
BhP_10.47.041/1 kathaṃ rati-viśeṣa-jñaḥ priyaś ca pura-yoṣitām<BR>
BhP_10.47.041/3 nānubadhyeta tad-vākyair vibhramaiś cānubhājitaḥ<BR>
BhP_10.47.042/1 api smarati naḥ sādho govindaḥ prastute kvacit<BR>
BhP_10.47.042/3 goṣṭhi-madhye pura-strīṇām grāmyāḥ svaira-kathāntare<BR>
BhP_10.47.043/1 tāḥ kiṃ niśāḥ smarati yāsu tadā priyābhir<BR>
BhP_10.47.043/2 vṛndāvane kumuda-kunda-śaśāṅka-ramye<BR>
BhP_10.47.043/3 reme kvaṇac-caraṇa-nūpura-rāsa-goṣṭhyām<BR>
BhP_10.47.043/4 asmābhir īḍita-manojña-kathaḥ kadācit<BR>
BhP_10.47.044/1 apy eṣyatīha dāśārhas taptāḥ sva-kṛtayā śucā<BR>
BhP_10.47.044/3 sañjīvayan nu no gātrair yathendro vanam ambudaiḥ<BR>
BhP_10.47.045/1 kasmāt kṛṣṇa ihāyāti prāpta-rājyo hatāhitaḥ<BR>
BhP_10.47.045/3 narendra-kanyā udvāhya prītaḥ sarva-suhṛd-vṛtaḥ<BR>
BhP_10.47.046/1 kim asmābhir vanaukobhir anyābhir vā mahātmanaḥ<BR>
BhP_10.47.046/3 śrī-pater āpta-kāmasya kriyetārthaḥ kṛtātmanaḥ<BR>
BhP_10.47.047/1 paraṃ saukhyaṃ hi nairāśyaṃ svairiṇy apy āha piṅgalā<BR>
BhP_10.47.047/3 taj jānatīnāṃ naḥ kṛṣṇe tathāpy āśā duratyayā<BR>
BhP_10.47.048/1 ka utsaheta santyaktum uttamaḥśloka-saṃvidam<BR>
BhP_10.47.048/3 anicchato 'pi yasya śrīr aṅgān na cyavate kvacit<BR>
BhP_10.47.049/1 saric-chaila-vanoddeśā gāvo veṇu-ravā ime<BR>
BhP_10.47.049/3 saṅkarṣaṇa-sahāyena kṛṣṇenācaritāḥ prabho<BR>
BhP_10.47.050/1 punaḥ punaḥ smārayanti nanda-gopa-sutaṃ bata<BR>
BhP_10.47.050/3 śrī-niketais tat-padakair vismartuṃ naiva śaknumaḥ<BR>
BhP_10.47.051/1 gatyā lalitayodāra- hāsa-līlāvalokanaiḥ<BR>
BhP_10.47.051/3 mādhvyā girā hṛta-dhiyaḥ kathaṃ taṃ vismarāma he<BR>
BhP_10.47.052/1 he nātha he ramā-nātha vraja-nāthārti-nāśana<BR>
BhP_10.47.052/3 magnam uddhara govinda gokulaṃ vṛjinārṇavāt<BR>
BhP_10.47.053/0 śrī-śuka uvāca<BR>
BhP_10.47.053/1 tatas tāḥ kṛṣṇa-sandeśair vyapeta-viraha-jvarāḥ<BR>
BhP_10.47.053/3 uddhavaṃ pūjayāṃ cakrur jñātvātmānam adhokṣajam<BR>
BhP_10.47.054/1 uvāsa katicin māsān gopīnāṃ vinudan śucaḥ<BR>
BhP_10.47.054/3 kṛṣṇa-līlā-kathāṃ gāyan ramayām āsa gokulam<BR>
BhP_10.47.055/1 yāvanty ahāni nandasya vraje 'vātsīt sa uddhavaḥ<BR>
BhP_10.47.055/3 vrajaukasāṃ kṣaṇa-prāyāṇy āsan kṛṣṇasya vārtayā<BR>
BhP_10.47.056/1 sarid-vana-giri-droṇīr vīkṣan kusumitān drumān<BR>
BhP_10.47.056/3 kṛṣṇaṃ saṃsmārayan reme hari-dāso vrajaukasām<BR>
BhP_10.47.057/1 dṛṣṭvaivam-ādi gopīnāṃ kṛṣṇāveśātma-viklavam<BR>
BhP_10.47.057/3 uddhavaḥ parama-prītas tā namasyann idaṃ jagau<BR>
BhP_10.47.058/1 etāḥ paraṃ tanu-bhṛto bhuvi gopa-vadhvo<BR>
BhP_10.47.058/2 govinda eva nikhilātmani rūḍha-bhāvāḥ<BR>
BhP_10.47.058/3 vāñchanti yad bhava-bhiyo munayo vayaṃ ca<BR>
BhP_10.47.058/4 kiṃ brahma-janmabhir ananta-kathā-rasasya<BR>
BhP_10.47.059/1 kvemāḥ striyo vana-carīr vyabhicāra-duṣṭāḥ<BR>
BhP_10.47.059/2 kṛṣṇe kva caiṣa paramātmani rūḍha-bhāvaḥ<BR>
BhP_10.47.059/3 nanv īśvaro 'nubhajato 'viduṣo 'pi sākṣāc<BR>
BhP_10.47.059/4 chreyas tanoty agada-rāja ivopayuktaḥ<BR>
BhP_10.47.060/1 nāyaṃ śriyo 'ṅga u nitānta-rateḥ prasādaḥ<BR>
BhP_10.47.060/2 svar-yoṣitāṃ nalina-gandha-rucāṃ kuto 'nyāḥ<BR>
BhP_10.47.060/3 rāsotsave 'sya bhuja-daṇḍa-gṛhīta-kaṇṭha-<BR>
BhP_10.47.060/4 labdhāśiṣāṃ ya udagād vraja-vallabhīnām<BR>
BhP_10.47.061/1 āsām aho caraṇa-reṇu-juṣām ahaṃ syāṃ<BR>
BhP_10.47.061/2 vṛndāvane kim api gulma-latauṣadhīnām<BR>
BhP_10.47.061/3 yā dustyajaṃ sva-janam ārya-pathaṃ ca hitvā<BR>
BhP_10.47.061/4 bhejur mukunda-padavīṃ śrutibhir vimṛgyām<BR>
BhP_10.47.062/1 yā vai śriyārcitam ajādibhir āpta-kāmair<BR>
BhP_10.47.062/2 yogeśvarair api yad ātmani rāsa-goṣṭhyām<BR>
BhP_10.47.062/3 kṛṣṇasya tad bhagavataḥ caraṇāravindaṃ<BR>
BhP_10.47.062/4 nyastaṃ staneṣu vijahuḥ parirabhya tāpam<BR>
BhP_10.47.063/1 vande nanda-vraja-strīṇāṃ pāda-reṇum abhīkṣṇaśaḥ<BR>
BhP_10.47.063/3 yāsāṃ hari-kathodgītaṃ punāti bhuvana-trayam<BR>
BhP_10.47.064/0 śrī-śuka uvāca<BR>
BhP_10.47.064/1 atha gopīr anujñāpya yaśodāṃ nandam eva ca<BR>
BhP_10.47.064/3 gopān āmantrya dāśārho yāsyann āruruhe ratham<BR>
BhP_10.47.065/1 taṃ nirgataṃ samāsādya nānopāyana-pāṇayaḥ<BR>
BhP_10.47.065/3 nandādayo 'nurāgeṇa prāvocann aśru-locanāḥ<BR>
BhP_10.47.066/1 manaso vṛttayo naḥ syuḥ kṛṣṇa pādāmbujāśrayāḥ<BR>
BhP_10.47.066/3 vāco 'bhidhāyinīr nāmnāṃ kāyas tat-prahvaṇādiṣu<BR>
BhP_10.47.067/1 karmabhir bhrāmyamāṇānāṃ yatra kvāpīśvarecchayā<BR>
BhP_10.47.067/3 maṅgalācaritair dānai ratir naḥ kṛṣṇa īśvare<BR>
BhP_10.47.068/1 evaṃ sabhājito gopaiḥ kṛṣṇa-bhaktyā narādhipa<BR>
BhP_10.47.068/3 uddhavaḥ punar āgacchan mathurāṃ kṛṣṇa-pālitām<BR>
BhP_10.47.069/1 kṛṣṇāya praṇipatyāha bhakty-udrekaṃ vrajaukasām<BR>
BhP_10.47.069/3 vasudevāya rāmāya rājñe copāyanāny adāt<BR>
BhP_10.48.001/0 śrī-śuka uvāca<BR>
BhP_10.48.001/1 atha vijñāya bhagavān sarvātmā sarva-darśanaḥ<BR>
BhP_10.48.001/3 sairandhryāḥ kāma-taptāyāḥ priyam icchan gṛhaṃ yayau<BR>
BhP_10.48.002/1 mahārhopaskarair āḍhyaṃ kāmopāyopabṛṃhitam<BR>
BhP_10.48.002/3 muktā-dāma-patākābhir vitāna-śayanāsanaiḥ<BR>
BhP_10.48.002/5 dhūpaiḥ surabhibhir dīpaiḥ srag-gandhair api maṇḍitam<BR>
BhP_10.48.003/1 gṛhaṃ tam āyāntam avekṣya sāsanāt sadyaḥ samutthāya hi jāta-sambhramā<BR>
BhP_10.48.003/3 yathopasaṅgamya sakhībhir acyutaṃ sabhājayām āsa sad-āsanādibhiḥ<BR>
BhP_10.48.004/1 tathoddhavaḥ sādhutayābhipūjito nyaṣīdad urvyām abhimṛśya cāsanam<BR>
BhP_10.48.004/3 kṛṣṇo 'pi tūrṇaṃ śayanaṃ mahā-dhanaṃ viveśa lokācaritāny anuvrataḥ<BR>
BhP_10.48.005/1 sā majjanālepa-dukūla-bhūṣaṇa srag-gandha-tāmbūla-sudhāsavādibhiḥ<BR>
BhP_10.48.005/3 prasādhitātmopasasāra mādhavaṃ sa-vrīḍa-līlotsmita-vibhramekṣitaiḥ<BR>
BhP_10.48.006/1 āhūya kāntāṃ nava-saṅgama-hriyā viśaṅkitāṃ kaṅkaṇa-bhūṣite kare<BR>
BhP_10.48.006/3 pragṛhya śayyām adhiveśya rāmayā reme 'nulepārpaṇa-puṇya-leśayā<BR>
BhP_10.48.007/1 sānaṅga-tapta-kucayor urasas tathākṣṇor<BR>
BhP_10.48.007/2 jighranty ananta-caraṇena rujo mṛjantī<BR>
BhP_10.48.007/3 dorbhyāṃ stanāntara-gataṃ parirabhya kāntam<BR>
BhP_10.48.007/4 ānanda-mūrtim ajahād ati-dīrgha-tāpam<BR>
BhP_10.48.008/1 saivaṃ kaivalya-nāthaṃ taṃ prāpya duṣprāpyam īśvaram<BR>
BhP_10.48.008/3 aṅga-rāgārpaṇenāho durbhagedam ayācata<BR>
BhP_10.48.009/1 sahoṣyatām iha preṣṭha dināni katicin mayā<BR>
BhP_10.48.009/3 ramasva notsahe tyaktuṃ saṅgaṃ te 'mburuhekṣaṇa<BR>
BhP_10.48.010/1 tasyai kāma-varaṃ dattvā mānayitvā ca māna-daḥ<BR>
BhP_10.48.010/3 sahoddhavena sarveśaḥ sva-dhāmāgamad ṛddhimat<BR>
BhP_10.48.011/1 durārdhyaṃ samārādhya viṣṇuṃ sarveśvareśvaram<BR>
BhP_10.48.011/3 yo vṛṇīte mano-grāhyam asattvāt kumanīṣy asau<BR>
BhP_10.48.012/1 akrūra-bhavanaṃ kṛṣṇaḥ saha-rāmoddhavaḥ prabhuḥ<BR>
BhP_10.48.012/3 kiñcic cikīrṣayan prāgād akrūra-prīya-kāmyayā<BR>
BhP_10.48.013/1 sa tān nara-vara-śreṣṭhān ārād vīkṣya sva-bāndhavān<BR>
BhP_10.48.013/3 pratyutthāya pramuditaḥ pariṣvajyābhinandya ca<BR>
BhP_10.48.014/1 nanāma kṛṣṇaṃ rāmaṃ ca sa tair apy abhivāditaḥ<BR>
BhP_10.48.014/3 pūjayām āsa vidhi-vat kṛtāsana-parigrahān<BR>
BhP_10.48.015/1 pādāvanejanīr āpo dhārayan śirasā nṛpa<BR>
BhP_10.48.015/3 arhaṇenāmbarair divyair gandha-srag-bhūṣaṇottamaiḥ<BR>
BhP_10.48.016/1 arcitvā śirasānamya pādāv aṅka-gatau mṛjan<BR>
BhP_10.48.016/3 praśrayāvanato 'krūraḥ kṛṣṇa-rāmāv abhāṣata<BR>
BhP_10.48.017/1 diṣṭyā pāpo hataḥ kaṃsaḥ sānugo vām idaṃ kulam<BR>
BhP_10.48.017/3 bhavadbhyām uddhṛtaṃ kṛcchrād durantāc ca samedhitam<BR>
BhP_10.48.018/1 yuvāṃ pradhāna-puruṣau jagad-dhetū jagan-mayau<BR>
BhP_10.48.018/3 bhavadbhyāṃ na vinā kiñcit param asti na cāparam<BR>
BhP_10.48.019/1 ātma-sṛṣṭam idaṃ viśvam anvāviśya sva-śaktibhiḥ<BR>
BhP_10.48.019/3 īyate bahudhā brahman śru ta-pratyakṣa-gocaram<BR>
BhP_10.48.020/1 yathā hi bhūteṣu carācareṣu mahy-ādayo yoniṣu bhānti nānā<BR>
BhP_10.48.020/3 evaṃ bhavān kevala ātma-yoniṣv ātmātma-tantro bahudhā vibhāti<BR>
BhP_10.48.021/1 sṛjasy atho lumpasi pāsi viśvaṃ rajas-tamaḥ-sattva-guṇaiḥ sva-śaktibhiḥ<BR>
BhP_10.48.021/3 na badhyase tad-guṇa-karmabhir vā jñānātmanas te kva ca bandha-hetuḥ<BR>
BhP_10.48.022/1 dehādy-upādher anirūpitatvād bhavo na sākṣān na bhidātmanaḥ syāt<BR>
BhP_10.48.022/3 ato na bandhas tava naiva mokṣaḥ syātām nikāmas tvayi no 'vivekaḥ<BR>
BhP_10.48.023/1 tvayodito 'yaṃ jagato hitāya yadā yadā veda-pathaḥ purāṇaḥ<BR>
BhP_10.48.023/3 bādhyeta pāṣaṇḍa-pathair asadbhis tadā bhavān sattva-guṇaṃ bibharti<BR>
BhP_10.48.024/1 sa tvam prabho 'dya vasudeva-gṛhe 'vatīrṇaḥ<BR>
BhP_10.48.024/2 svāṃśena bhāram apanetum ihāsi bhūmeḥ<BR>
BhP_10.48.024/3 akṣauhiṇī-śata-vadhena suretarāṃśa-<BR>
BhP_10.48.024/4 rājñām amuṣya ca kulasya yaśo vitanvan<BR>
BhP_10.48.025/1 adyeśa no vasatayaḥ khalu bhūri-bhāgā<BR>
BhP_10.48.025/2 yaḥ sarva-deva-pitṛ-bhūta-nṛ-deva-mūrtiḥ<BR>
BhP_10.48.025/3 yat-pāda-śauca-salilaṃ tri-jagat punāti<BR>
BhP_10.48.025/4 sa tvaṃ jagad-gurur adhokṣaja yāḥ praviṣṭaḥ<BR>
BhP_10.48.026/1 kaḥ paṇḍitas tvad aparaṃ śaraṇaṃ samīyād<BR>
BhP_10.48.026/2 bhakta-priyād ṛta-giraḥ suhṛdaḥ kṛta-jñāt<BR>
BhP_10.48.026/3 sarvān dadāti suhṛdo bhajato 'bhikāmān<BR>
BhP_10.48.026/4 ātmānam apy upacayāpacayau na yasya<BR>
BhP_10.48.027/1 diṣṭyā janārdana bhavān iha naḥ pratīto<BR>
BhP_10.48.027/2 yogeśvarair api durāpa-gatiḥ sureśaiḥ<BR>
BhP_10.48.027/3 chindhy āśu naḥ suta-kalatra-dhanāpta-geha-<BR>
BhP_10.48.027/4 dehādi-moha-raśanāṃ bhavadīya-māyām<BR>
BhP_10.48.028/1 ity arcitaḥ saṃstutaś ca bhaktena bhagavān hariḥ<BR>
BhP_10.48.028/3 akrūraṃ sa-smitaṃ prāha gīrbhiḥ sammohayann iva<BR>
BhP_10.48.029/0 śrī-bhagavān uvāca<BR>
BhP_10.48.029/1 tvaṃ no guruḥ pitṛvyaś ca ślāghyo bandhuś ca nityadā<BR>
BhP_10.48.029/3 vayaṃ tu rakṣyāḥ poṣyāś ca anukampyāḥ prajā hi vaḥ<BR>
BhP_10.48.030/1 bhavad-vidhā mahā-bhāgā niṣevyā arha-sattamāḥ<BR>
BhP_10.48.030/3 śreyas-kāmair nṛbhir nityaṃ devāḥ svārthā na sādhavaḥ<BR>
BhP_10.48.031/1 na hy am-mayāni tīrthāni na devā mṛc-chilā-mayāḥ<BR>
BhP_10.48.031/3 te punanty uru-kālena darśanād eva sādhavaḥ<BR>
BhP_10.48.032/1 sa bhavān suhṛdāṃ vai naḥ śreyān śreyaś-cikīrṣayā<BR>
BhP_10.48.032/3 jijñāsārthaṃ pāṇḍavānāṃ gacchasva tvaṃ gajāhvayam<BR>
BhP_10.48.033/1 pitary uparate bālāḥ saha mātrā su-duḥkhitāḥ<BR>
BhP_10.48.033/3 ānītāḥ sva-puraṃ rājñā vasanta iti śuśruma<BR>
BhP_10.48.034/1 teṣu rājāmbikā-putro bhrātṛ-putreṣu dīna-dhīḥ<BR>
BhP_10.48.034/3 samo na vartate nūnaṃ duṣputra-vaśa-go 'ndha-dṛk<BR>
BhP_10.48.035/1 gaccha jānīhi tad-vṛttam adhunā sādhv asādhu vā<BR>
BhP_10.48.035/3 vijñāya tad vidhāsyāmo yathā śaṃ suhṛdāṃ bhavet<BR>
BhP_10.48.036/1 ity akrūraṃ samādiśya bhagavān harir īśvaraḥ<BR>
BhP_10.48.036/3 saṅkarṣaṇoddhavābhyāṃ vai tataḥ sva-bhavanaṃ yayau<BR>
BhP_10.49.001/0 śrī-śuka uvāca<BR>
BhP_10.49.001/1 sa gatvā hāstinapuraṃ pauravendra-yaśo-'ṅkitam<BR>
BhP_10.49.001/3 dadarśa tatrāmbikeyaṃ sa-bhīṣmaṃ viduraṃ pṛthām<BR>
BhP_10.49.002/1 saha-putraṃ ca bāhlīkaṃ bhāradvājaṃ sa-gautamam<BR>
BhP_10.49.002/3 karnaṃ suyodhanaṃ drauṇiṃ pāṇḍavān suhṛdo 'parān<BR>
BhP_10.49.003/1 yathāvad upasaṅgamya bandhubhir gāndinī-sutaḥ<BR>
BhP_10.49.003/3 sampṛṣṭas taiḥ suhṛd-vārtāṃ svayaṃ cāpṛcchad avyayam<BR>
BhP_10.49.004/1 uvāsa katicin māsān rājño vṛtta-vivitsayā<BR>
BhP_10.49.004/3 duṣprajasyālpa-sārasya khala-cchandānuvartinaḥ<BR>
BhP_10.49.005/1 teja ojo balaṃ vīryaṃ praśrayādīṃś ca sad-guṇān<BR>
BhP_10.49.005/3 prajānurāgaṃ pārtheṣu na sahadbhiś cikīṛṣitam<BR>
BhP_10.49.006/1 kṛtaṃ ca dhārtarāṣṭrair yad gara-dānādy apeśalam<BR>
BhP_10.49.006/3 ācakhyau sarvam evāsmai pṛthā vidura eva ca<BR>
BhP_10.49.007/1 pṛthā tu bhrātaraṃ prāptam akrūram upasṛtya tam<BR>
BhP_10.49.007/3 uvāca janma-nilayaṃ smaranty aśru-kalekṣaṇā<BR>
BhP_10.49.008/1 api smaranti naḥ saumya pitarau bhrātaraś ca me<BR>
BhP_10.49.008/3 bhaginyau bhrātṛ-putrāś ca jāmayaḥ sakhya eva ca<BR>
BhP_10.49.009/1 bhrātreyo bhagavān kṛṣṇaḥ śaraṇyo bhakta-vatsalaḥ<BR>
BhP_10.49.009/3 paitṛ-ṣvasreyān smarati rāmaś cāmburuhekṣaṇaḥ<BR>
BhP_10.49.010/1 sapatna-madhye śocantīṃ vṛkānāṃ hariṇīm iva<BR>
BhP_10.49.010/3 sāntvayiṣyati māṃ vākyaiḥ pitṛ-hīnāṃś ca bālakān<BR>
BhP_10.49.011/1 kṛṣṇa kṛṣṇa mahā-yogin viśvātman viśva-bhāvana<BR>
BhP_10.49.011/3 prapannāṃ pāhi govinda śiśubhiś cāvasīdatīm<BR>
BhP_10.49.012/1 nānyat tava padāmbhojāt paśyāmi śaraṇaṃ nṛṇām<BR>
BhP_10.49.012/3 bibhyatāṃ mṛtyu-saṃsārād īsvarasyāpavargikāt<BR>
BhP_10.49.013/1 namaḥ kṛṣṇāya śuddhāya brahmaṇe paramātmane<BR>
BhP_10.49.013/3 yogeśvarāya yogāya tvām ahaṃ śaraṇaṃ gatā<BR>
BhP_10.49.014/0 śrī-śuka uvāca<BR>
BhP_10.49.014/1 ity anusmṛtya sva-janaṃ kṛṣṇaṃ ca jagad-īśvaram<BR>
BhP_10.49.014/3 prārudad duḥkhitā rājan bhavatāṃ prapitāmahī<BR>
BhP_10.49.015/1 sama-duḥkha-sukho 'krūro viduraś ca mahā-yaśāḥ<BR>
BhP_10.49.015/3 sāntvayām āsatuḥ kuntīṃ tat-putrotpatti-hetubhiḥ<BR>
BhP_10.49.016/1 yāsyan rājānam abhyetya viṣamaṃ putra-lālasam<BR>
BhP_10.49.016/3 avadat suhṛdāṃ madhye bandhubhiḥ sauhṛdoditam<BR>
BhP_10.49.017/0 akrūra uvāca<BR>
BhP_10.49.017/1 bho bho vaicitravīrya tvaṃ kurūṇāṃ kīrti-vardhana<BR>
BhP_10.49.017/3 bhrātary uparate pāṇḍāv adhunāsanam āsthitaḥ<BR>
BhP_10.49.018/1 dharmeṇa pālayann urvīṃ prajāḥ śīlena rañjayan<BR>
BhP_10.49.018/3 vartamānaḥ samaḥ sveṣu śreyaḥ kīrtim avāpsyasi<BR>
BhP_10.49.019/1 anyathā tv ācaraṃl loke garhito yāsyase tamaḥ<BR>
BhP_10.49.019/3 tasmāt samatve vartasva pāṇḍaveṣv ātmajeṣu ca<BR>
BhP_10.49.020/1 neha cātyanta-saṃvāsaḥ kasyacit kenacit saha<BR>
BhP_10.49.020/3 rājan svenāpi dehena kim u jāyātmajādibhiḥ<BR>
BhP_10.49.021/1 ekaḥ prasūyate jantur eka eva pralīyate<BR>
BhP_10.49.021/3 eko 'nubhuṅkte sukṛtam eka eva ca duṣkṛtam<BR>
BhP_10.49.022/1 adharmopacitaṃ vittaṃ haranty anye 'lpa-medhasaḥ<BR>
BhP_10.49.022/3 sambhojanīyāpadeśair jalānīva jalaukasaḥ<BR>
BhP_10.49.023/1 puṣṇāti yān adharmeṇa sva-buddhyā tam apaṇḍitam<BR>
BhP_10.49.023/3 te 'kṛtārthaṃ prahiṇvanti prāṇā rāyaḥ sutādayaḥ<BR>
BhP_10.49.024/1 svayaṃ kilbiṣam ādāya tais tyakto nārtha-kovidaḥ<BR>
BhP_10.49.024/3 asiddhārtho viśaty andhaṃ sva-dharma-vimukhas tamaḥ<BR>
BhP_10.49.025/1 tasmāl lokam imaṃ rājan svapna-māyā-manoratham<BR>
BhP_10.49.025/3 vīkṣyāyamyātmanātmānaṃ samaḥ śānto bhava prabho<BR>
BhP_10.49.026/0 dhṛtarāṣṭra uvāca<BR>
BhP_10.49.026/1 yathā vadati kalyāṇīṃ vācaṃ dāna-pate bhavān<BR>
BhP_10.49.026/3 tathānayā na tṛpyāmi martyaḥ prāpya yathāmṛtam<BR>
BhP_10.49.027/1 tathāpi sūnṛtā saumya hṛdi na sthīyate cale<BR>
BhP_10.49.027/3 putrānurāga-viṣame vidyut saudāmanī yathā<BR>
BhP_10.49.028/1 īśvarasya vidhiṃ ko nu vidhunoty anyathā pumān<BR>
BhP_10.49.028/3 bhūmer bhārāvatārāya yo 'vatīrṇo yadoḥ kule<BR>
BhP_10.49.029/1 yo durvimarśa-pathayā nija-māyayedaṃ<BR>
BhP_10.49.029/2 sṛṣṭvā guṇān vibhajate tad-anupraviṣṭaḥ<BR>
BhP_10.49.029/3 tasmai namo duravabodha-vihāra-tantra-<BR>
BhP_10.49.029/4 saṃsāra-cakra-gataye parameśvarāya<BR>
BhP_10.49.030/0 śrī-śuka uvāca<BR>
BhP_10.49.030/1 ity abhipretya nṛpater abhiprāyaṃ sa yādavaḥ<BR>
BhP_10.49.030/3 suhṛdbhiḥ samanujñātaḥ punar yadu-purīm agāt<BR>
BhP_10.49.031/1 śaśaṃsa rāma-kṛṣṇābhyāṃ dhṛtarāṣṭra-viceṣṭitam<BR>
BhP_10.49.031/3 pāṇdavān prati kauravya yad-arthaṃ preṣitaḥ svayam<BR>
BhP_10.50.001/0 śrī-śuka uvāca<BR>
BhP_10.50.001/1 astiḥ prāptiś ca kaṃsasya mahiṣyau bharatarṣabha<BR>
BhP_10.50.001/3 mṛte bhartari duḥkhārte īyatuḥ sma pitur gṛhān<BR>
BhP_10.50.002/1 pitre magadha-rājāya jarāsandhāya duḥkhite<BR>
BhP_10.50.002/3 vedayāṃ cakratuḥ sarvam ātma-vaidhavya-kāraṇam<BR>
BhP_10.50.003/1 sa tad apriyam ākarṇya śokāmarṣa-yuto nṛpa<BR>
BhP_10.50.003/3 ayādavīṃ mahīṃ kartuṃ cakre paramam udyamam<BR>
BhP_10.50.004/1 akṣauhiṇībhir viṃśatyā tisṛbhiś cāpi saṃvṛtaḥ<BR>
BhP_10.50.004/3 yadu-rājadhānīṃ mathurāṃ nyarudhat sarvato diśam<BR>
BhP_10.50.005/1 nirīkṣya tad-balaṃ kṛṣṇa udvelam iva sāgaram<BR>
BhP_10.50.005/3 sva-puraṃ tena saṃruddhaṃ sva-janaṃ ca bhayākulam<BR>
BhP_10.50.006/1 cintayām āsa bhagavān hariḥ kāraṇa-mānuṣaḥ<BR>
BhP_10.50.006/3 tad-deśa-kālānuguṇaṃ svāvatāra-prayojanam<BR>
BhP_10.50.007/1 haniṣyāmi balaṃ hy etad bhuvi bhāraṃ samāhitam<BR>
BhP_10.50.007/3 māgadhena samānītaṃ vaśyānāṃ sarva-bhūbhujām<BR>
BhP_10.50.008/1 akṣauhiṇībhiḥ saṅkhyātaṃ bhaṭāśva-ratha-kuñjaraiḥ<BR>
BhP_10.50.008/3 māgadhas tu na hantavyo bhūyaḥ kartā balodyamam<BR>
BhP_10.50.009/1 etad-artho 'vatāro 'yaṃ bhū-bhāra-haraṇāya me<BR>
BhP_10.50.009/3 saṃrakṣaṇāya sādhūnāṃ kṛto 'nyeṣāṃ vadhāya ca<BR>
BhP_10.50.010/1 anyo 'pi dharma-rakṣāyai dehaḥ saṃbhriyate mayā<BR>
BhP_10.50.010/3 virāmāyāpy adharmasya kāle prabhavataḥ kvacit<BR>
BhP_10.50.011/1 evaṃ dhyāyati govinda ākāśāt sūrya-varcasau<BR>
BhP_10.50.011/3 rathāv upasthitau sadyaḥ sa-sūtau sa-paricchadau<BR>
BhP_10.50.012/1 āyudhāni ca divyāni purāṇāni yadṛcchayā<BR>
BhP_10.50.012/3 dṛṣṭvā tāni hṛṣīkeśaḥ saṅkarṣaṇam athābravīt<BR>
BhP_10.50.013/1 paśyārya vyasanaṃ prāptaṃ yadūnāṃ tvāvatāṃ prabho<BR>
BhP_10.50.013/3 eṣa te ratha āyāto dayitāny āyudhāni ca<BR>
BhP_10.50.014/1 etad-arthaṃ hi nau janma sādhūnām īśa śarma-kṛt<BR>
BhP_10.50.014/3 trayo-viṃśaty-anīkākhyaṃ bhūmer bhāram apākuru<BR>
BhP_10.50.015/1 evaṃ sammantrya dāśārhau daṃśitau rathinau purāt<BR>
BhP_10.50.015/3 nirjagmatuḥ svāyudhāḍhyau balenālpīyasā vṛtau<BR>
BhP_10.50.016/1 śaṅkhaṃ dadhmau vinirgatya harir dāruka-sārathiḥ<BR>
BhP_10.50.016/3 tato 'bhūt para-sainyānāṃ hṛdi vitrāsa-vepathuḥ<BR>
BhP_10.50.017/1 tāv āha māgadho vīkṣya he kṛṣṇa puruṣādhama<BR>
BhP_10.50.017/3 na tvayā yoddhum icchāmi bālenaikena lajjayā<BR>
BhP_10.50.017/5 guptena hi tvayā manda na yotsye yāhi bandhu-han<BR>
BhP_10.50.018/1 tava rāma yadi śraddhā yudhyasva dhairyam udvaha<BR>
BhP_10.50.018/3 hitvā vā mac-charaiś chinnaṃ dehaṃ svar yāhi māṃ jahi<BR>
BhP_10.50.019/0 śrī-bhagavān uvāca<BR>
BhP_10.50.019/1 na vai śūrā vikatthante darśayanty eva pauruṣam<BR>
BhP_10.50.019/3 na gṛhṇīmo vaco rājann āturasya mumūrṣataḥ<BR>
BhP_10.50.020/0 śrī-śuka uvāca<BR>
BhP_10.50.020/1 jarā-sutas tāv abhisṛtya mādhavau mahā-balaughena balīyasāvṛnot<BR>
BhP_10.50.020/3 sa-sainya-yāna-dhvaja-vāji-sārathī sūryānalau vāyur ivābhra-reṇubhiḥ<BR>
BhP_10.50.021/1 suparṇa-tāla-dhvaja-cihitnau rathāv<BR>
BhP_10.50.021/2 alakṣayantyo hari-rāmayor mṛdhe<BR>
BhP_10.50.021/3 striyaḥ purāṭṭālaka-harmya-gopuraṃ<BR>
BhP_10.50.021/4 samāśritāḥ sammumuhuḥ śucārditaḥ<BR>
BhP_10.50.022/1 hariḥ parānīka-payomucāṃ muhuḥ śilīmukhāty-ulbaṇa-varṣa-pīḍitam<BR>
BhP_10.50.022/3 sva-sainyam ālokya surāsurārcitaṃ vyasphūrjayac chārṅga-śarāsanottamam<BR>
BhP_10.50.023/1 gṛhṇan niśaṅgād atha sandadhac charān<BR>
BhP_10.50.023/2 vikṛṣya muñcan śita-bāṇa-pūgān<BR>
BhP_10.50.023/3 nighnan rathān kuñjara-vāji-pattīn<BR>
BhP_10.50.023/4 nirantaraṃ yadvad alāta-cakram<BR>
BhP_10.50.024/1 nirbhinna-kumbhāḥ kariṇo nipetur anekaśo 'śvāḥ śara-vṛkṇa-kandharāḥ<BR>
BhP_10.50.024/3 rathā hatāśva-dhvaja-sūta-nāyakāḥ padāyataś chinna-bhujoru-kandharāḥ<BR>
BhP_10.50.025/1 sañchidyamāna-dvipadebha-vājinām aṅga-prasūtāḥ śataśo 'sṛg-āpagāḥ<BR>
BhP_10.50.025/3 bhujāhayaḥ pūruṣa-śīrṣa-kacchapā hata-dvipa-dvīpa-haya grahākulāḥ<BR>
BhP_10.50.026/1 karoru-mīnā nara-keśa-śaivalā dhanus-taraṅgāyudha-gulma-saṅkulāḥ<BR>
BhP_10.50.026/3 acchūrikāvarta-bhayānakā mahā- maṇi-pravekābharaṇāśma-śarkarāḥ<BR>
BhP_10.50.027/1 pravartitā bhīru-bhayāvahā mṛdhe manasvināṃ harṣa-karīḥ parasparam<BR>
BhP_10.50.027/3 vinighnatārīn muṣalena durmadān saṅkarṣaṇenāparīmeya-tejasā<BR>
BhP_10.50.028/1 balaṃ tad aṅgārṇava-durga-bhairavaṃ duranta-pāraṃ magadhendra-pālitam<BR>
BhP_10.50.028/3 kṣayaṃ praṇītaṃ vasudeva-putrayor vikrīḍitaṃ taj jagad-īśayoḥ param<BR>
BhP_10.50.029/1 sthity-udbhavāntaṃ bhuvana-trayasya yaḥ<BR>
BhP_10.50.029/2 samīhite 'nanta-guṇaḥ sva-līlayā<BR>
BhP_10.50.029/3 na tasya citraṃ para-pakṣa-nigrahas<BR>
BhP_10.50.029/4 tathāpi martyānuvidhasya varṇyate<BR>
BhP_10.50.030/1 jagrāha virathaṃ rāmo jarāsandhaṃ mahā-balam<BR>
BhP_10.50.030/3 hatānīkāvaśiṣṭāsuṃ siṃhaḥ siṃham ivaujasā<BR>
BhP_10.50.031/1 badhyamānaṃ hatārātiṃ pāśair vāruṇa-mānuṣaiḥ<BR>
BhP_10.50.031/3 vārayām āsa govindas tena kārya-cikīrṣayā<BR>
BhP_10.50.032/1 sā mukto loka-nāthābhyāṃ vrīḍito vīra-sammataḥ<BR>
BhP_10.50.032/3 tapase kṛta-saṅkalpo vāritaḥ pathi rājabhiḥ<BR>
BhP_10.50.033/1 vākyaiḥ pavitrārtha-padair nayanaiḥ prākṛtair api<BR>
BhP_10.50.033/3 sva-karma-bandha-prāpto 'yaṃ yadubhis te parābhavaḥ<BR>
BhP_10.50.034/1 hateṣu sarvānīkeṣu nṛpo bārhadrathas tadā<BR>
BhP_10.50.034/3 upekṣito bhagavatā magadhān durmanā yayau<BR>
BhP_10.50.035/1 mukundo 'py akṣata-balo nistīrṇāri-balārṇavaḥ<BR>
BhP_10.50.035/3 vikīryamāṇaḥ kusumais trīdaśair anumoditaḥ<BR>
BhP_10.50.036/1 māthurair upasaṅgamya vijvarair muditātmabhiḥ<BR>
BhP_10.50.036/3 upagīyamāna-vijayaḥ sūta-māgadha-vandibhiḥ<BR>
BhP_10.50.037/1 śaṅkha-dundubhayo nedur bherī-tūryāṇy anekaśaḥ<BR>
BhP_10.50.037/3 vīṇā-veṇu-mṛdaṅgāni puraṃ praviśati prabhau<BR>
BhP_10.50.038/1 sikta-mārgāṃ hṛṣṭa-janāṃ patākābhir abhyalaṅkṛtām<BR>
BhP_10.50.038/3 nirghuṣṭāṃ brahma-ghoṣeṇa kautukābaddha-toraṇām<BR>
BhP_10.50.039/1 nicīyamāno nārībhir mālya-dadhy-akṣatāṅkuraiḥ<BR>
BhP_10.50.039/3 nirīkṣyamāṇaḥ sa-snehaṃ prīty-utkalita-locanaiḥ<BR>
BhP_10.50.040/1 āyodhana-gataṃ vittam anantaṃ vīra-bhūṣaṇam<BR>
BhP_10.50.040/3 yadu-rājāya tat sarvam āhṛtaṃ prādiśat prabhuḥ<BR>
BhP_10.50.041/1 evaṃ saptadaśa-kṛtvas tāvaty akṣauhiṇī-balaḥ<BR>
BhP_10.50.041/3 yuyudhe māgadho rājā yadubhiḥ kṛṣṇa-pālitaiḥ<BR>
BhP_10.50.042/1 akṣiṇvaṃs tad-balaṃ sarvaṃ vṛṣṇayaḥ kṛṣṇa-tejasā<BR>
BhP_10.50.042/3 hateṣu sveṣv anīkeṣu tyakto 'gād aribhir nṛpaḥ<BR>
BhP_10.50.043/1 aṣṭādaśama saṅgrāma āgāmini tad-antarā<BR>
BhP_10.50.043/3 nārada-preṣito vīro yavanaḥ pratyadṛśyata<BR>
BhP_10.50.044/1 rurodha mathurām etya tisṛbhir mleccha-koṭibhiḥ<BR>
BhP_10.50.044/3 nṛ-loke cāpratidvandvo vṛṣṇīn śrutvātma-sammitān<BR>
BhP_10.50.045/1 taṃ dṛṣṭvācintayat kṛṣṇaḥ saṅkarṣaṇa sahāyavān<BR>
BhP_10.50.045/3 aho yadūnāṃ vṛjinaṃ prāptaṃ hy ubhayato mahat<BR>
BhP_10.50.046/1 yavano 'yaṃ nirundhe 'smān adya tāvan mahā-balaḥ<BR>
BhP_10.50.046/3 māgadho 'py adya vā śvo vā paraśvo vāgamiṣyati<BR>
BhP_10.50.047/1 āvayoḥ yudhyator asya yady āgantā jarā-sutaḥ<BR>
BhP_10.50.047/3 bandhūn haniṣyaty atha vā neṣyate sva-puraṃ balī<BR>
BhP_10.50.048/1 tasmād adya vidhāsyāmo durgaṃ dvipada-durgamam<BR>
BhP_10.50.048/3 tatra jñātīn samādhāya yavanaṃ ghātayāmahe<BR>
BhP_10.50.049/1 iti sammantrya bhagavān durgaṃ dvādaśa-yojanam<BR>
BhP_10.50.049/3 antaḥ-samudre nagaraṃ kṛtsnādbhutam acīkarat<BR>
BhP_10.50.050/1 dṛśyate yatra hi tvāṣṭraṃ vijñānaṃ śilpa-naipuṇam<BR>
BhP_10.50.050/3 rathyā-catvara-vīthībhir yathā-vāstu vinirmitam<BR>
BhP_10.50.051/1 sura-druma-latodyāna- vicitropavanānvitam<BR>
BhP_10.50.051/3 hema-śṛṅgair divi-spṛgbhiḥ sphaṭikāṭṭāla-gopuraiḥ<BR>
BhP_10.50.052/1 rājatārakuṭaiḥ koṣṭhair hema-kumbhair alaṅkṛtaiḥ<BR>
BhP_10.50.052/3 ratna-kūtair gṛhair hemair mahā-mārakata-sthalaiḥ<BR>
BhP_10.50.053/1 vāstoṣpatīnāṃ ca gṛhair vallabhībhiś ca nirmitam<BR>
BhP_10.50.053/3 cātur-varṇya-janākīrṇaṃ yadu-deva-gṛhollasat<BR>
BhP_10.50.054/1 sudharmāṃ pārijātaṃ ca mahendraḥ prāhiṇod dhareḥ<BR>
BhP_10.50.054/3 yatra cāvasthito martyo martya-dharmair na yujyate<BR>
BhP_10.50.055/1 śyāmaika-varṇān varuṇo hayān śuklān mano-javān<BR>
BhP_10.50.055/3 aṣṭau nidhi-patiḥ kośān loka-pālo nijodayān<BR>
BhP_10.50.056/1 yad yad bhagavatā dattam ādhipatyaṃ sva-siddhaye<BR>
BhP_10.50.056/3 sarvaṃ pratyarpayām āsur harau bhūmi-gate nṛpa<BR>
BhP_10.50.057/1 tatra yoga-prabhāvena nītvā sarva-janaṃ hariḥ<BR>
BhP_10.50.057/3 prajā-pālena rāmeṇa kṛṣṇaḥ samanumantritaḥ<BR>
BhP_10.50.057/5 nirjagāma pura-dvārāt padma-mālī nirāyudhaḥ<BR>
BhP_10.51.001/0 śrī-śuka uvāca<BR>
BhP_10.51.001/1 taṃ vilokya viniṣkrāntam ujjihānam ivoḍupam<BR>
BhP_10.51.001/3 darśanīyatamaṃ śyāmaṃ pīta-kauśeya-vāsasam<BR>
BhP_10.51.002/1 śrīvatsa-vakṣasaṃ bhrājat kaustubhāmukta-kandharam<BR>
BhP_10.51.002/3 pṛthu-dīrgha-catur-bāhuṃ nava-kañjāruṇekṣaṇam<BR>
BhP_10.51.003/1 nitya-pramuditaṃ śrīmat su-kapolaṃ śuci-smitam<BR>
BhP_10.51.003/3 mukhāravindaṃ bibhrāṇaṃ sphuran-makara-kuṇḍalam<BR>
BhP_10.51.004/1 vāsudevo hy ayam iti pumān śrīvatsa-lāñchanaḥ<BR>
BhP_10.51.004/3 catur-bhujo 'ravindākṣo vana-māly ati-sundaraḥ<BR>
BhP_10.51.005/1 lakṣaṇair nārada-proktair nānyo bhavitum arhati<BR>
BhP_10.51.005/3 nirāyudhaś calan padbhyāṃ yotsye 'nena nirāyudhaḥ<BR>
BhP_10.51.006/1 iti niścitya yavanaḥ prādravad taṃ parāṅ-mukham<BR>
BhP_10.51.006/3 anvadhāvaj jighṛkṣus taṃ durāpam api yoginām<BR>
BhP_10.51.007/1 hasta-prāptam ivātmānaṃ harīṇā sa pade pade<BR>
BhP_10.51.007/3 nīto darśayatā dūraṃ yavaneśo 'dri-kandaram<BR>
BhP_10.51.008/1 palāyanaṃ yadu-kule jātasya tava nocitam<BR>
BhP_10.51.008/3 iti kṣipann anugato nainaṃ prāpāhatāśubhaḥ<BR>
BhP_10.51.009/1 evaṃ kṣipto 'pi bhagavān prāviśad giri-kandaram<BR>
BhP_10.51.009/3 so 'pi praviṣṭas tatrānyaṃ śayānaṃ dadṛśe naram<BR>
BhP_10.51.010/1 nanv asau dūram ānīya śete mām iha sādhu-vat<BR>
BhP_10.51.010/3 iti matvācyutaṃ mūḍhas taṃ padā samatāḍayat<BR>
BhP_10.51.011/1 sa utthāya ciraṃ suptaḥ śanair unmīlya locane<BR>
BhP_10.51.011/3 diśo vilokayan pārśve tam adrākṣīd avasthitam<BR>
BhP_10.51.012/1 sa tāvat tasya ruṣṭasya dṛṣṭi-pātena bhārata<BR>
BhP_10.51.012/3 deha-jenāgninā dagdho bhasma-sād abhavat kṣaṇāt<BR>
BhP_10.51.013/0 śrī-rājovāca<BR>
BhP_10.51.013/1 ko nāma sa pumān brahman kasya kiṃ-vīrya eva ca<BR>
BhP_10.51.013/3 kasmād guhāṃ gataḥ śiṣye kiṃ-tejo yavanārdanaḥ<BR>
BhP_10.51.014/0 śrī-śuka uvāca<BR>
BhP_10.51.014/1 sa ikṣvāku-kule jāto māndhātṛ-tanayo mahān<BR>
BhP_10.51.014/3 mucukunda iti khyāto brahmaṇyaḥ satya-saṅgaraḥ<BR>
BhP_10.51.015/1 sa yācitaḥ sura-gaṇair indrādyair ātma-rakṣaṇe<BR>
BhP_10.51.015/3 asurebhyaḥ paritrastais tad-rakṣāṃ so 'karoc ciram<BR>
BhP_10.51.016/1 labdhvā guhaṃ te svaḥ-pālaṃ mucukundam athābruvan<BR>
BhP_10.51.016/3 rājan viramatāṃ kṛcchrād bhavān naḥ paripālanāt<BR>
BhP_10.51.017/1 nara-lokaṃ parityajya rājyaṃ nihata-kaṇṭakam<BR>
BhP_10.51.017/3 asmān pālayato vīra kāmās te sarva ujjhitāḥ<BR>
BhP_10.51.018/1 sutā mahiṣyo bhavato jñātayo 'mātya-mantrinaḥ<BR>
BhP_10.51.018/3 prajāś ca tulya-kālīnā nādhunā santi kālitāḥ<BR>
BhP_10.51.019/1 kālo balīyān balināṃ bhagavān īśvaro 'vyayaḥ<BR>
BhP_10.51.019/3 prajāḥ kālayate krīḍan paśu-pālo yathā paśūn<BR>
BhP_10.51.020/1 varaṃ vṛṇīṣva bhadraṃ te ṛte kaivalyam adya naḥ<BR>
BhP_10.51.020/3 eka eveśvaras tasya bhagavān viṣṇur avyayaḥ<BR>
BhP_10.51.021/1 evam uktaḥ sa vai devān abhivandya mahā-yaśāḥ<BR>
BhP_10.51.021/3 aśayiṣṭa guhā-viṣṭo nidrayā deva-dattayā<BR>
BhP_10.51.022/1 yavane bhasma-sān nīte bhagavān sātvatarṣabhaḥ<BR>
BhP_10.51.022/3 ātmānaṃ darśayām āsa mucukundāya dhīmate<BR>
BhP_10.51.023/1 tam ālokya ghana-śyāmaṃ pīta-kauśeya-vāsasam<BR>
BhP_10.51.023/3 śrīvatsa-vakṣasaṃ bhrājat kaustubhena virājitam<BR>
BhP_10.51.024/1 catur-bhujaṃ rocamānaṃ vaijayantyā ca mālayā<BR>
BhP_10.51.024/3 cāru-prasanna-vadanaṃ sphuran-makara-kuṇḍalam<BR>
BhP_10.51.025/1 prekṣaṇīyaṃ nṛ-lokasya sānurāga-smitekṣaṇam<BR>
BhP_10.51.025/3 apīvya-vayasaṃ matta- mṛgendrodāra-vikramam<BR>
BhP_10.51.026/1 paryapṛcchan mahā-buddhis tejasā tasya dharṣitaḥ<BR>
BhP_10.51.026/3 śaṅkitaḥ śanakai rājā durdharṣam iva tejasā<BR>
BhP_10.51.027/0 śrī-mucukunda uvāca<BR>
BhP_10.51.027/1 ko bhavān iha samprāpto vipine giri-gahvare<BR>
BhP_10.51.027/3 padbhyāṃ padma-palāśābhyāṃ vicarasy uru-kaṇṭake<BR>
BhP_10.51.028/1 kiṃ svit tejasvināṃ tejo bhagavān vā vibhāvasuḥ<BR>
BhP_10.51.028/3 sūryaḥ somo mahendro vā loka-pālo paro 'pi vā<BR>
BhP_10.51.029/1 manye tvāṃ deva-devānāṃ trayāṇāṃ puruṣarṣabham<BR>
BhP_10.51.029/3 yad bādhase guhā-dhvāntaṃ pradīpaḥ prabhayā yathā<BR>
BhP_10.51.030/1 śuśrūṣatām avyalīkam asmākaṃ nara-puṅgava<BR>
BhP_10.51.030/3 sva-janma karma gotraṃ vā kathyatāṃ yadi rocate<BR>
BhP_10.51.031/1 vayaṃ tu puruṣa-vyāghra aikṣvākāḥ kṣatra-bandhavaḥ<BR>
BhP_10.51.031/3 mucukunda iti prokto yauvanāśvātmajaḥ prabho<BR>
BhP_10.51.032/1 cira-prajāgara-śrānto nidrayāpahatendriyaḥ<BR>
BhP_10.51.032/3 śaye 'smin vijane kāmaṃ kenāpy utthāpito 'dhunā<BR>
BhP_10.51.033/1 so 'pi bhasmī-kṛto nūnam ātmīyenaiva pāpmanā<BR>
BhP_10.51.033/3 anantaraṃ bhavān śrīmāṃl lakṣito 'mitra-śāsanaḥ<BR>
BhP_10.51.034/1 tejasā te 'viṣahyeṇa bhūri draṣṭuṃ na śaknumaḥ<BR>
BhP_10.51.034/3 hataujasā mahā-bhāga mānanīyo 'si dehinām<BR>
BhP_10.51.035/1 evaṃ sambhāṣito rājñā bhagavān bhūta-bhāvanaḥ<BR>
BhP_10.51.035/3 pratyāha prahasan vāṇyā megha-nāda-gabhīrayā<BR>
BhP_10.51.036/0 śrī-bhagavān uvāca<BR>
BhP_10.51.036/1 janma-karmābhidhānāni santi me 'ṅga sahasraśaḥ<BR>
BhP_10.51.036/3 na śakyante 'nusaṅkhyātum anantatvān mayāpi hi<BR>
BhP_10.51.037/1 kvacid rajāṃsi vimame pārthivāny uru-janmabhiḥ<BR>
BhP_10.51.037/3 guṇa-karmābhidhānāni na me janmāni karhicit<BR>
BhP_10.51.038/1 kāla-trayopapannāni janma-karmāṇi me nṛpa<BR>
BhP_10.51.038/3 anukramanto naivāntaṃ gacchanti paramarṣayaḥ<BR>
BhP_10.51.039/1 tathāpy adyatanāny aṅga śṛnuṣva gadato mama<BR>
BhP_10.51.039/3 vijñāpito viriñcena purāhaṃ dharma-guptaye<BR>
BhP_10.51.040/1 bhūmer bhārāyamāṇānām asurāṇāṃ kṣayāya ca<BR>
BhP_10.51.040/3 avatīrṇo yadu-kule gṛha ānakadundubheḥ<BR>
BhP_10.51.040/5 vadanti vāsudeveti vasudeva-sutaṃ hi mām<BR>
BhP_10.51.041/1 kālanemir hataḥ kaṃsaḥ pralambādyāś ca sad-dviṣaḥ<BR>
BhP_10.51.041/3 ayaṃ ca yavano dagdho rājaṃs te tigma-cakṣuṣā<BR>
BhP_10.51.042/1 so 'haṃ tavānugrahārthaṃ guhām etām upāgataḥ<BR>
BhP_10.51.042/3 prārthitaḥ pracuraṃ pūrvaṃ tvayāhaṃ bhakta-vatsalaḥ<BR>
BhP_10.51.043/1 varān vṛṇīṣva rājarṣe sarvān kāmān dadāmi te<BR>
BhP_10.51.043/3 māṃ prasanno janaḥ kaścin na bhūyo 'rhati śocitum<BR>
BhP_10.51.044/0 śrī-śuka uvāca<BR>
BhP_10.51.044/1 ity uktas taṃ praṇamyāha mucukundo mudānvitaḥ<BR>
BhP_10.51.044/3 jñātvā nārāyaṇaṃ devaṃ garga-vākyam anusmaran<BR>
BhP_10.51.045/0 śrī-mucukunda uvāca<BR>
BhP_10.51.045/1 vimohito 'yaṃ jana īśa māyayā tvadīyayā tvāṃ na bhajaty anartha-dṛk<BR>
BhP_10.51.045/3 sukhāya duḥkha-prabhaveṣu sajjate gṛheṣu yoṣit puruṣaś ca vañcitaḥ<BR>
BhP_10.51.046/1 labdhvā jano durlabham atra mānuṣaṃ<BR>
BhP_10.51.046/2 kathañcid avyaṅgam ayatnato 'nagha<BR>
BhP_10.51.046/3 pādāravindaṃ na bhajaty asan-matir<BR>
BhP_10.51.046/4 gṛhāndha-kūpe patito yathā paśuḥ<BR>
BhP_10.51.047/1 mamaiṣa kālo 'jita niṣphalo gato rājya-śriyonnaddha-madasya bhū-pateḥ<BR>
BhP_10.51.047/3 martyātma-buddheḥ suta-dāra-kośa-bhūṣv āsajjamānasya duranta-cintayā<BR>
BhP_10.51.048/1 kalevare 'smin ghaṭa-kuḍya-sannibhe<BR>
BhP_10.51.048/2 nirūḍha-māno nara-deva ity aham<BR>
BhP_10.51.048/3 vṛto rathebhāśva-padāty-anīkapair<BR>
BhP_10.51.048/4 gāṃ paryaṭaṃs tvāgaṇayan su-durmadaḥ<BR>
BhP_10.51.049/1 pramattam uccair itikṛtya-cintayā pravṛddha-lobhaṃ viṣayeṣu lālasam<BR>
BhP_10.51.049/3 tvam apramattaḥ sahasābhipadyase kṣul-lelihāno 'hir ivākhum antakaḥ<BR>
BhP_10.51.050/1 purā rathair hema-pariṣkṛtaiś caran<BR>
BhP_10.51.050/2 mataṃ-gajair vā nara-deva-saṃjñitaḥ<BR>
BhP_10.51.050/3 sa eva kālena duratyayena te<BR>
BhP_10.51.050/4 kalevaro viṭ-kṛmi-bhasma-saṃjñitaḥ<BR>
BhP_10.51.051/1 nirjitya dik-cakram abhūta-vigraho varāsana-sthaḥ sama-rāja-vanditaḥ<BR>
BhP_10.51.051/3 gṛheṣu maithunya-sukheṣu yoṣitāṃ krīḍā-mṛgaḥ pūruṣa īśa nīyate<BR>
BhP_10.51.052/1 karoti karmāṇi tapaḥ-suniṣṭhito nivṛtta-bhogas tad-apekṣayādadat<BR>
BhP_10.51.052/3 punaś ca bhūyāsam ahaṃ sva-rāḍ iti pravṛddha-tarṣo na sukhāya kalpate<BR>
BhP_10.51.053/1 bhavāpavargo bhramato yadā bhavej janasya tarhy acyuta sat-samāgamaḥ<BR>
BhP_10.51.053/3 sat-saṅgamo yarhi tadaiva sad-gatau parāvareśe tvayi jāyate matiḥ<BR>
BhP_10.51.054/1 manye mamānugraha īśa te kṛto rājyānubandhāpagamo yadṛcchayā<BR>
BhP_10.51.054/3 yaḥ prārthyate sādhubhir eka-caryayā vanaṃ vivikṣadbhir akhaṇḍa-bhūmi-paiḥ<BR>
BhP_10.51.055/1 na kāmaye 'nyaṃ tava pāda-sevanād akiñcana-prārthyatamād varaṃ vibho<BR>
BhP_10.51.055/3 ārādhya kas tvāṃ hy apavarga-daṃ hare vṛṇīta āryo varam ātma-bandhanam<BR>
BhP_10.51.056/1 tasmād visṛjyāśiṣa īśa sarvato rajas-tamaḥ-sattva-guṇānubandhanāḥ<BR>
BhP_10.51.056/3 nirañjanaṃ nirguṇam advayaṃ paraṃ tvāṃ jñāpti-mātraṃ puruṣaṃ vrajāmy aham<BR>
BhP_10.51.057/1 ciram iha vṛjinārtas tapyamāno 'nutāpair<BR>
BhP_10.51.057/2 avitṛṣa-ṣaḍ-amitro 'labdha-śāntiḥ kathañcit<BR>
BhP_10.51.057/3 śaraṇa-da samupetas tvat-padābjaṃ parātman<BR>
BhP_10.51.057/4 abhayam ṛtam aśokaṃ pāhi māpannam īśa<BR>
BhP_10.51.058/0 śrī-bhagavān uvāca<BR>
BhP_10.51.058/1 sārvabhauma mahā-rāja matis te vimalorjitā<BR>
BhP_10.51.058/3 varaiḥ pralobhitasyāpi na kāmair vihatā yataḥ<BR>
BhP_10.51.059/1 pralobhito varair yat tvam apramādāya viddhi tat<BR>
BhP_10.51.059/3 na dhīr ekānta-bhaktānām āśīrbhir bhidyate kvacit<BR>
BhP_10.51.060/1 yuñjānānām abhaktānāṃ prāṇāyāmādibhir manaḥ<BR>
BhP_10.51.060/3 akṣīṇa-vāsanaṃ rājan dṛśyate punar utthitam<BR>
BhP_10.51.061/1 vicarasva mahīṃ kāmaṃ mayy āveśita-mānasaḥ<BR>
BhP_10.51.061/3 astv evaṃ nityadā tubhyaṃ bhaktir mayy anapāyinī<BR>
BhP_10.51.062/1 kṣātra-dharma-sthito jantūn nyavadhīr mṛgayādibhiḥ<BR>
BhP_10.51.062/3 samāhitas tat tapasā jahy aghaṃ mad-upāśritaḥ<BR>
BhP_10.51.063/1 janmany anantare rājan sarva-bhūta-suhṛttamaḥ<BR>
BhP_10.51.063/3 bhūtvā dvija-varas tvaṃ vai mām upaiṣyasi kevalam<BR>
BhP_10.52.001/0 śrī-śuka uvāca<BR>
BhP_10.52.001/1 itthaṃ so 'nagrahīto 'nga kṛṣṇenekṣvāku nandanaḥ<BR>
BhP_10.52.001/3 taṃ parikramya sannamya niścakrāma guhā-mukhāt<BR>
BhP_10.52.002/1 saṃvīkṣya kṣullakān martyān paśūn vīrud-vanaspatīn<BR>
BhP_10.52.002/3 matvā kali-yugaṃ prāptaṃ jagāma diśam uttarām<BR>
BhP_10.52.003/1 tapaḥ-śraddhā-yuto dhīro niḥsaṅgo mukta-saṃśayaḥ<BR>
BhP_10.52.003/3 samādhāya manaḥ kṛṣṇe prāviśad gandhamādanam<BR>
BhP_10.52.004/1 badary-āśramam āsādya nara-nārāyaṇālayam<BR>
BhP_10.52.004/3 sarva-dvandva-sahaḥ śāntas tapasārādhayad dharim<BR>
BhP_10.52.005/1 bhagavān punar āvrajya purīṃ yavana-veṣṭitām<BR>
BhP_10.52.005/3 hatvā mleccha-balaṃ ninye tadīyaṃ dvārakāṃ dhanam<BR>
BhP_10.52.006/1 nīyamāne dhane gobhir nṛbhiś cācyuta-coditaiḥ<BR>
BhP_10.52.006/3 ājagāma jarāsandhas trayo-viṃśaty-anīka-paḥ<BR>
BhP_10.52.007/1 vilokya vega-rabhasaṃ ripu-sainyasya mādhavau<BR>
BhP_10.52.007/3 manuṣya-ceṣṭām āpannau rājan dudruvatur drutam<BR>
BhP_10.52.008/1 vihāya vittaṃ pracuram abhītau bhīru-bhīta-vat<BR>
BhP_10.52.008/3 padbhyāṃ palāśābhyāṃ celatur bahu-yojanam<BR>
BhP_10.52.009/1 palāyamānau tau dṛṣṭvā māgadhaḥ prahasan balī<BR>
BhP_10.52.009/3 anvadhāvad rathānīkair īśayor apramāṇa-vit<BR>
BhP_10.52.010/1 pradrutya dūraṃ saṃśrāntau tuṅgam āruhatāṃ girim<BR>
BhP_10.52.010/3 pravarṣaṇākhyaṃ bhagavān nityadā yatra varṣati<BR>
BhP_10.52.011/1 girau nilīnāv ājñāya nādhigamya padaṃ nṛpa<BR>
BhP_10.52.011/3 dadāha girim edhobhiḥ samantād agnim utsṛjan<BR>
BhP_10.52.012/1 tata utpatya tarasā dahyamāna-taṭād ubhau<BR>
BhP_10.52.012/3 daśaika-yojanāt tuṅgān nipetatur adho bhuvi<BR>
BhP_10.52.013/1 alakṣyamāṇau ripuṇā sānugena yadūttamau<BR>
BhP_10.52.013/3 sva-puraṃ punar āyātau samudra-parikhāṃ nṛpa<BR>
BhP_10.52.014/1 so 'pi dagdhāv iti mṛṣā manvāno bala-keśavau<BR>
BhP_10.52.014/3 balam ākṛṣya su-mahan magadhān māgadho yayau<BR>
BhP_10.52.015/1 ānartādhipatiḥ śrīmān raivato raivatīṃ sutām<BR>
BhP_10.52.015/3 brahmaṇā coditaḥ prādād balāyeti puroditam<BR>
BhP_10.52.016/1 bhagavān api govinda upayeme kurūdvaha<BR>
BhP_10.52.016/3 vaidarbhīṃ bhīṣmaka-sutāṃ śriyo mātrāṃ svayaṃ-vare<BR>
BhP_10.52.017/1 pramathya tarasā rājñaḥ śālvādīṃś caidya-pakṣa-gān<BR>
BhP_10.52.017/3 paśyatāṃ sarva-lokānāṃ tārkṣya-putraḥ sudhām iva<BR>
BhP_10.52.018/0 śrī-rājovāca<BR>
BhP_10.52.018/1 bhagavān bhīṣmaka-sutāṃ rukmiṇīṃ rucirānanām<BR>
BhP_10.52.018/3 rākṣasena vidhānena upayema iti śrutam<BR>
BhP_10.52.019/1 bhagavan śrotum icchāmi kṛṣṇasyāmita-tejasaḥ<BR>
BhP_10.52.019/3 yathā māgadha-śālvādīn jitvā kanyām upāharat<BR>
BhP_10.52.020/1 brahman kṛṣṇa-kathāḥ puṇyā mādhvīr loka-malāpahāḥ<BR>
BhP_10.52.020/3 ko nu tṛpyeta śṛṇvānaḥ śruta-jño nitya-nūtanāḥ<BR>
BhP_10.52.021/0 śrī-bādarāyaṇir uvāca<BR>
BhP_10.52.021/1 rājāsīd bhīṣmako nāma vidarbhādhipatir mahān<BR>
BhP_10.52.021/3 tasya pancābhavan putrāḥ kanyaikā ca varānanā<BR>
BhP_10.52.022/1 rukmy agrajo rukmaratho rukmabāhur anantaraḥ<BR>
BhP_10.52.022/3 rukmakeśo rukmamālī rukmiṇy eṣā svasā satī<BR>
BhP_10.52.023/1 sopaśrutya mukundasya rūpa-vīrya-guṇa-śriyaḥ<BR>
BhP_10.52.023/3 gṛhāgatair gīyamānās taṃ mene sadṛśaṃ patim<BR>
BhP_10.52.024/1 tāṃ buddhi-lakṣaṇaudārya- rūpa-śīla-guṇāśrayām<BR>
BhP_10.52.024/3 kṛṣṇaś ca sadṛśīṃ bhāryāṃ samudvoḍhuṃ mano dadhe<BR>
BhP_10.52.025/1 bandhūnām icchatāṃ dātuṃ kṛṣṇāya bhaginīṃ nṛpa<BR>
BhP_10.52.025/3 tato nivārya kṛṣṇa-dviḍ rukmī caidyam amanyata<BR>
BhP_10.52.026/1 tad avetyāsitāpāṅgī vaidarbhī durmanā bhṛśam<BR>
BhP_10.52.026/3 vicintyāptaṃ dvijaṃ kañcit kṛṣṇāya prāhiṇod drutam<BR>
BhP_10.52.027/1 dvārakāṃ sa samabhyetya pratīhāraiḥ praveśitaḥ<BR>
BhP_10.52.027/3 apaśyad ādyaṃ puruṣam āsīnaṃ kāñcanāsane<BR>
BhP_10.52.028/1 dṛṣṭvā brahmaṇya-devas tam avaruhya nijāsanāt<BR>
BhP_10.52.028/3 upaveśyārhayāṃ cakre yathātmānaṃ divaukasaḥ<BR>
BhP_10.52.029/1 taṃ bhuktavantaṃ viśrāntam upagamya satāṃ gatiḥ<BR>
BhP_10.52.029/3 pāṇinābhimṛśan pādāv avyagras tam apṛcchata<BR>
BhP_10.52.030/1 kaccid dvija-vara-śreṣṭha dharmas te vṛddha-sammataḥ<BR>
BhP_10.52.030/3 vartate nāti-kṛcchreṇa santuṣṭa-manasaḥ sadā<BR>
BhP_10.52.031/1 santuṣṭo yarhi varteta brāhmaṇo yena kenacit<BR>
BhP_10.52.031/3 ahīyamānaḥ svad dharmāt sa hy asyākhila-kāma-dhuk<BR>
BhP_10.52.032/1 asantuṣṭo 'sakṛl lokān āpnoty api sureśvaraḥ<BR>
BhP_10.52.032/3 akiñcano 'pi santuṣṭaḥ śete sarvāṅga-vijvaraḥ<BR>
BhP_10.52.033/1 viprān sva-lābha-santuṣṭān sādhūn bhūta-suhṛttamān<BR>
BhP_10.52.033/3 nirahaṅkāriṇaḥ śāntān namasye śirasāsakṛt<BR>
BhP_10.52.034/1 kaccid vaḥ kuśalaṃ brahman rājato yasya hi prajāḥ<BR>
BhP_10.52.034/3 sukhaṃ vasanti viṣaye pālyamānāḥ sa me priyaḥ<BR>
BhP_10.52.035/1 yatas tvam āgato durgaṃ nistīryeha yad-icchayā<BR>
BhP_10.52.035/3 sarvaṃ no brūhy aguhyaṃ cet kiṃ kāryaṃ karavāma te<BR>
BhP_10.52.036/1 evaṃ sampṛṣṭa-sampraśno brāhmaṇaḥ parameṣṭhinā<BR>
BhP_10.52.036/3 līlā-gṛhīta-dehena tasmai sarvam avarṇayat<BR>
BhP_10.52.037/0 śrī-rukmiṇy uvāca<BR>
BhP_10.52.037/1 śrutvā guṇān bhuvana-sundara śṛṇvatāṃ te<BR>
BhP_10.52.037/2 nirviśya karṇa-vivarair harato 'ṅga-tāpam<BR>
BhP_10.52.037/3 rūpaṃ dṛśāṃ dṛśimatām akhilārtha-lābhaṃ<BR>
BhP_10.52.037/4 tvayy acyutāviśati cittam apatrapaṃ me<BR>
BhP_10.52.038/1 kā tvā mukunda mahatī kula-śīla-rūpa-<BR>
BhP_10.52.038/2 vidyā-vayo-draviṇa-dhāmabhir ātma-tulyam<BR>
BhP_10.52.038/3 dhīrā patiṃ kulavatī na vṛṇīta kanyā<BR>
BhP_10.52.038/4 kāle nṛ-siṃha nara-loka-mano-'bhirāmam<BR>
BhP_10.52.039/1 tan me bhavān khalu vṛtaḥ patir aṅga jāyām<BR>
BhP_10.52.039/2 ātmārpitaś ca bhavato 'tra vibho vidhehi<BR>
BhP_10.52.039/3 mā vīra-bhāgam abhimarśatu caidya ārād<BR>
BhP_10.52.039/4 gomāyu-van mṛga-pater balim ambujākṣa<BR>
BhP_10.52.040/1 pūrteṣṭa-datta-niyama-vrata-deva-vipra<BR>
BhP_10.52.040/2 gurv-arcanādibhir alaṃ bhagavān pareśaḥ<BR>
BhP_10.52.040/3 ārādhito yadi gadāgraja etya pāṇiṃ<BR>
BhP_10.52.040/4 gṛhṇātu me na damaghoṣa-sutādayo 'nye<BR>
BhP_10.52.041/1 śvo bhāvini tvam ajitodvahane vidarbhān<BR>
BhP_10.52.041/2 guptaḥ sametya pṛtanā-patibhiḥ parītaḥ<BR>
BhP_10.52.041/3 nirmathya caidya-magadhendra-balaṃ prasahya<BR>
BhP_10.52.041/4 māṃ rākṣasena vidhinodvaha vīrya-śulkām<BR>
BhP_10.52.042/1 antaḥ-purāntara-carīm anihatya bandhūn<BR>
BhP_10.52.042/2 tvām udvahe katham iti pravadāmy upāyam<BR>
BhP_10.52.042/3 pūrve-dyur asti mahatī kula-deva-yātrā<BR>
BhP_10.52.042/4 yasyāṃ bahir nava-vadhūr girijām upeyāt<BR>
BhP_10.52.043/1 yasyāṅghri-paṅkaja-rajaḥ-snapanaṃ mahānto<BR>
BhP_10.52.043/2 vāñchanty umā-patir ivātma-tamo-'pahatyai<BR>
BhP_10.52.043/3 yarhy ambujākṣa na labheya bhavat-prasādaṃ<BR>
BhP_10.52.043/4 jahyām asūn vrata-kṛśān śata-janmabhiḥ syāt<BR>
BhP_10.52.044/0 brāhmaṇa uvāca<BR>
BhP_10.52.044/1 ity ete guhya-sandeśā yadu-deva mayāhṛtāḥ<BR>
BhP_10.52.044/3 vimṛśya kartuṃ yac cātra kriyatāṃ tad anantaram<BR>
BhP_10.53.001/0 śrī-śuka uvāca<BR>
BhP_10.53.001/1 vaidarbhyāḥ sa tu sandeśaṃ niśamya yadu-nandanaḥ<BR>
BhP_10.53.001/3 pragṛhya pāṇinā pāṇiṃ prahasann idam abravīt<BR>
BhP_10.53.002/0 śrī-bhagavān uvāca<BR>
BhP_10.53.002/1 tathāham api tac-citto nidrāṃ ca na labhe niśi<BR>
BhP_10.53.002/3 vedāham rukmiṇā dveṣān mamodvāho nivāritaḥ<BR>
BhP_10.53.003/1 tām ānayiṣya unmathya rājanyāpasadān mṛdhe<BR>
BhP_10.53.003/3 mat-parām anavadyāṅgīm edhaso 'gni-śikhām iva<BR>
BhP_10.53.004/0 śrī-śuka uvāca<BR>
BhP_10.53.004/1 udvāharkṣaṃ ca vijñāya rukmiṇyā madhusūdanaḥ<BR>
BhP_10.53.004/3 rathaḥ saṃyujyatām āśu dārukety āha sārathim<BR>
BhP_10.53.005/1 sa cāśvaiḥ śaibya-sugrīva- meghapuṣpa-balāhakaiḥ<BR>
BhP_10.53.005/3 yuktaṃ ratham upānīya tasthau prāñjalir agrataḥ<BR>
BhP_10.53.006/1 āruhya syandanaṃ śaurir dvijam āropya tūrṇa-gaiḥ<BR>
BhP_10.53.006/3 ānartād eka-rātreṇa vidarbhān agamad dhayaiḥ<BR>
BhP_10.53.007/1 rājā sa kuṇḍina-patiḥ putra-sneha-vaśānugaḥ<BR>
BhP_10.53.007/3 śiśupālāya svāṃ kanyāṃ dāsyan karmāṇy akārayat<BR>
BhP_10.53.008/1 puraṃ sammṛṣṭa-saṃsikta- mārga-rathyā-catuṣpatham<BR>
BhP_10.53.008/3 citra-dhvaja-patākābhis toraṇaiḥ samalaṅkṛtam<BR>
BhP_10.53.009/1 srag-gandha-mālyābharaṇair virajo-'mbara-bhūṣitaiḥ<BR>
BhP_10.53.009/3 juṣṭaṃ strī-puruṣaiḥ śrīmad- gṛhair aguru-dhūpitaiḥ<BR>
BhP_10.53.010/1 pitṝn devān samabhyarcya viprāṃś ca vidhi-van nṛpa<BR>
BhP_10.53.010/3 bhojayitvā yathā-nyāyaṃ vācayām āsa maṅgalam<BR>
BhP_10.53.011/1 su-snātāṃ su-datīṃ kanyāṃ kṛta-kautuka-maṅgalām<BR>
BhP_10.53.011/3 āhatāṃśuka-yugmena bhūṣitāṃ bhūṣaṇottamaiḥ<BR>
BhP_10.53.012/1 cakruḥ sāma-rg-yajur-mantrair vadhvā rakṣāṃ dvijottamāḥ<BR>
BhP_10.53.012/3 purohito 'tharva-vid vai juhāva graha-śāntaye<BR>
BhP_10.53.013/1 hiraṇya-rūpya vāsāṃsi tilāṃś ca guḍa-miśritān<BR>
BhP_10.53.013/3 prādād dhenūś ca viprebhyo rājā vidhi-vidāṃ varaḥ<BR>
BhP_10.53.014/1 evaṃ cedi-patī rājā damaghoṣaḥ sutāya vai<BR>
BhP_10.53.014/3 kārayām āsa mantra-jñaiḥ sarvam abhyudayocitam<BR>
BhP_10.53.015/1 mada-cyudbhir gajānīkaiḥ syandanair hema-mālibhiḥ<BR>
BhP_10.53.015/3 patty-aśva-saṅkulaiḥ sainyaiḥ parītaḥ kuṇdīnaṃ yayau<BR>
BhP_10.53.016/1 taṃ vai vidarbhādhipatiḥ samabhyetyābhipūjya ca<BR>
BhP_10.53.016/3 niveśayām āsa mudā kalpitānya-niveśane<BR>
BhP_10.53.017/1 tatra śālvo jarāsandho dantavakro vidūrathaḥ<BR>
BhP_10.53.017/3 ājagmuś caidya-pakṣīyāḥ pauṇḍrakādyāḥ sahasraśaḥ<BR>
BhP_10.53.018/1 kṛṣṇa-rāma-dviṣo yattāḥ kanyāṃ caidyāya sādhitum<BR>
BhP_10.53.018/3 yady āgatya haret kṛṣno rāmādyair yadubhir vṛtaḥ<BR>
BhP_10.53.019/1 yotsyāmaḥ saṃhatās tena iti niścita-mānasāḥ<BR>
BhP_10.53.019/3 ājagmur bhū-bhujaḥ sarve samagra-bala-vāhanāḥ<BR>
BhP_10.53.020/1 śrutvaitad bhagavān rāmo vipakṣīya nṛpodyamam<BR>
BhP_10.53.020/3 kṛṣṇaṃ caikaṃ gataṃ hartuṃ kanyāṃ kalaha-śaṅkitaḥ<BR>
BhP_10.53.021/1 balena mahatā sārdhaṃ bhrātṛ-sneha-pariplutaḥ<BR>
BhP_10.53.021/3 tvaritaḥ kuṇḍinaṃ prāgād gajāśva-ratha-pattibhiḥ<BR>
BhP_10.53.022/1 bhīṣma-kanyā varārohā kāṅkṣanty āgamanaṃ hareḥ<BR>
BhP_10.53.022/3 pratyāpattim apaśyantī dvijasyācintayat tadā<BR>
BhP_10.53.023/1 aho tri-yāmāntarita udvāho me 'lpa-rādhasaḥ<BR>
BhP_10.53.023/3 nāgacchaty aravindākṣo nāhaṃ vedmy atra kāraṇam<BR>
BhP_10.53.023/5 so 'pi nāvartate 'dyāpi mat-sandeśa-haro dvijaḥ<BR>
BhP_10.53.024/1 api mayy anavadyātmā dṛṣṭvā kiñcij jugupsitam<BR>
BhP_10.53.024/3 mat-pāṇi-grahaṇe nūnaṃ nāyāti hi kṛtodyamaḥ<BR>
BhP_10.53.025/1 durbhagāyā na me dhātā nānukūlo maheśvaraḥ<BR>
BhP_10.53.025/3 devī vā vimukhī gaurī rudrāṇī girijā satī<BR>
BhP_10.53.026/1 evaṃ cintayatī bālā govinda-hṛta-mānasā<BR>
BhP_10.53.026/3 nyamīlayata kāla-jñā netre cāśru-kalākule<BR>
BhP_10.53.027/1 evaṃ vadhvāḥ pratīkṣantyā govindāgamanaṃ nṛpa<BR>
BhP_10.53.027/3 vāma ūrur bhujo netram asphuran priya-bhāṣiṇaḥ<BR>
BhP_10.53.028/1 atha kṛṣṇa-vinirdiṣṭaḥ sa eva dvija-sattamaḥ<BR>
BhP_10.53.028/3 antaḥpura-carīṃ devīṃ rāja-putrīm dadarśa ha<BR>
BhP_10.53.029/1 sā taṃ prahṛṣṭa-vadanam avyagrātma-gatiṃ satī<BR>
BhP_10.53.029/3 ālakṣya lakṣaṇābhijñā samapṛcchac chuci-smitā<BR>
BhP_10.53.030/1 tasyā āvedayat prāptaṃ śaśaṃsa yadu-nandanam<BR>
BhP_10.53.030/3 uktaṃ ca satya-vacanam ātmopanayanaṃ prati<BR>
BhP_10.53.031/1 tam āgataṃ samājñāya vaidarbhī hṛṣṭa-mānasā<BR>
BhP_10.53.031/3 na paśyantī brāhmaṇāya priyam anyan nanāma sā<BR>
BhP_10.53.032/1 prāptau śrutvā sva-duhitur udvāha-prekṣaṇotsukau<BR>
BhP_10.53.032/3 abhyayāt tūrya-ghoṣeṇa rāma-kṛṣṇau samarhaṇaiḥ<BR>
BhP_10.53.033/1 madhu-parkam upānīya vāsāṃsi virajāṃsi saḥ<BR>
BhP_10.53.033/3 upāyanāny abhīṣṭāni vidhi-vat samapūjayat<BR>
BhP_10.53.034/1 tayor niveśanaṃ śrīmad upākalpya mahā-matiḥ<BR>
BhP_10.53.034/3 sa-sainyayoḥ sānugayor ātithyaṃ vidadhe yathā<BR>
BhP_10.53.035/1 evaṃ rājñāṃ sametānāṃ yathā-vīryaṃ yathā-vayaḥ<BR>
BhP_10.53.035/3 yathā-balaṃ yathā-vittaṃ sarvaiḥ kāmaiḥ samarhayat<BR>
BhP_10.53.036/1 kṛṣṇam āgatam ākarṇya vidarbha-pura-vāsinaḥ<BR>
BhP_10.53.036/3 āgatya netrāñjalibhiḥ papus tan-mukha-paṅkajam<BR>
BhP_10.53.037/1 asyaiva bhāryā bhavituṃ rukmiṇy arhati nāparā<BR>
BhP_10.53.037/3 asāv apy anavadyātmā bhaiṣmyāḥ samucitaḥ patiḥ<BR>
BhP_10.53.038/1 kiñcit su-caritaṃ yan nas tena tuṣṭas tri-loka-kṛt<BR>
BhP_10.53.038/3 anugṛhṇātu gṛhṇātu vaidarbhyāḥ pāṇim acyutaḥ<BR>
BhP_10.53.039/1 evaṃ prema-kalā-baddhā vadanti sma puraukasaḥ<BR>
BhP_10.53.039/3 kanyā cāntaḥ-purāt prāgād bhaṭair guptāmbikālayam<BR>
BhP_10.53.040/1 padbhyāṃ viniryayau draṣṭuṃ bhavānyāḥ pāda-pallavam<BR>
BhP_10.53.040/3 sā cānudhyāyatī samyaṅ mukunda-caraṇāmbujam<BR>
BhP_10.53.041/1 yata-vāṅ mātṛbhiḥ sārdhaṃ sakhībhiḥ parivāritā<BR>
BhP_10.53.041/3 guptā rāja-bhaṭaiḥ śūraiḥ sannaddhair udyatāyudhaiḥ<BR>
BhP_10.53.041/5 mṛḍaṅga-śaṅkha-paṇavās tūrya-bheryaś ca jaghnire<BR>
BhP_10.53.042/1 nānopahāra balibhir vāramukhyāḥ sahasraśaḥ<BR>
BhP_10.53.042/3 srag-gandha-vastrābharaṇair dvija-patnyaḥ sv-alaṅkṛtāḥ<BR>
BhP_10.53.043/1 gāyantyaś ca stuvantaś ca gāyakā vādya-vādakāḥ<BR>
BhP_10.53.043/3 parivārya vadhūṃ jagmuḥ sūta-māgadha-vandinaḥ<BR>
BhP_10.53.044/1 āsādya devī-sadanaṃ dhauta-pāda-karāmbujā<BR>
BhP_10.53.044/3 upaspṛśya śuciḥ śāntā praviveśāmbikāntikam<BR>
BhP_10.53.045/1 tāṃ vai pravayaso bālāṃ vidhi-jñā vipra-yoṣitaḥ<BR>
BhP_10.53.045/3 bhavānīṃ vandayāṃ cakrur bhava-patnīṃ bhavānvitām<BR>
BhP_10.53.046/1 namasye tvāmbike 'bhīkṣṇaṃ sva-santāna-yutāṃ śivām<BR>
BhP_10.53.046/3 bhūyāt patir me bhagavān kṛṣṇas tad anumodatām<BR>
BhP_10.53.047/1 adbhir gandhākṣatair dhūpair vāsaḥ-sraṅ-mālya bhūṣaṇaiḥ<BR>
BhP_10.53.047/3 nānopahāra-balibhiḥ pradīpāvalibhiḥ pṛthak<BR>
BhP_10.53.048/1 vipra-striyaḥ patimatīs tathā taiḥ samapūjayat<BR>
BhP_10.53.048/3 lavaṇāpūpa-tāmbūla- kaṇṭha-sūtra-phalekṣubhiḥ<BR>
BhP_10.53.049/1 tasyai striyas tāḥ pradaduḥ śeṣāṃ yuyujur āśiṣaḥ<BR>
BhP_10.53.049/3 tābhyo devyai namaś cakre śeṣāṃ ca jagṛhe vadhūḥ<BR>
BhP_10.53.050/1 muni-vratam atha tyaktvā niścakrāmāmbikā-gṛhāt<BR>
BhP_10.53.050/3 pragṛhya pāṇinā bhṛtyāṃ ratna-mudropaśobhinā<BR>
BhP_10.53.051/1 tāṃ deva-māyām iva dhīra-mohinīṃ su-madhyamāṃ kuṇḍala-maṇḍitānanām<BR>
BhP_10.53.051/3 śyāmāṃ nitambārpita-ratna-mekhalāṃ vyañjat-stanīṃ kuntala-śaṅkitekṣaṇām<BR>
BhP_10.53.052/1 śuci-smitāṃ bimba-phalādhara-dyuti- śoṇāyamāna-dvija-kunda-kuḍmalām<BR>
BhP_10.53.052/3 padā calantīṃ kala-haṃsa-gāminīṃ siñjat-kalā-nūpura-dhāma-śobhinā<BR>
BhP_10.53.053/1 vilokya vīrā mumuhuḥ samāgatā yaśasvinas tat-kṛta-hṛc-chayārditāḥ<BR>
BhP_10.53.053/3 yāṃ vīkṣya te nṛpatayas tad udāra-hāsa- vrīdāvaloka-hṛta-cetasa ujjhitāstrāḥ<BR>
BhP_10.53.054/1 petuḥ kṣitau gaja-rathāśva-gatā vimūḍhā yātrā-cchalena haraye 'rpayatīṃ sva-śobhām<BR>
BhP_10.53.054/3 saivaṃ śanaiś calayatī cala-padma-kośau prāptiṃ tadā bhagavataḥ prasamīkṣamāṇā<BR>
BhP_10.53.055/1 utsārya vāma-karajair alakān apaṅgaiḥ prāptān hriyaikṣata nṛpān dadṛśe 'cyutaṃ ca<BR>
BhP_10.53.055/3 tāṃ rāja-kanyāṃ ratham ārurakṣatīṃ jahāra kṛṣṇo dviṣatāṃ samīkṣatām<BR>
BhP_10.53.056/1 rathaṃ samāropya suparṇa-lakṣaṇaṃ rājanya-cakraṃ paribhūya mādhavaḥ<BR>
BhP_10.53.056/3 tato yayau rāma-purogamaḥ śanaiḥ śṛgāla-madhyād iva bhāga-hṛd dhariḥ<BR>
BhP_10.53.057/1 taṃ māninaḥ svābhibhavaṃ yaśaḥ-kṣayaṃ<BR>
BhP_10.53.057/2 pare jarāsandha-mukhā na sehire<BR>
BhP_10.53.057/3 aho dhig asmān yaśa ātta-dhanvanāṃ<BR>
BhP_10.53.057/4 gopair hṛtaṃ keśariṇāṃ mṛgair iva<BR>
BhP_10.54.001/0 śrī-śuka uvāca<BR>
BhP_10.54.001/1 iti sarve su-saṃrabdhā vāhān āruhya daṃśitāḥ<BR>
BhP_10.54.001/3 svaiḥ svair balaiḥ parikrāntā anvīyur dhṛta-kārmukāḥ<BR>
BhP_10.54.002/1 tān āpatata ālokya yādavānīka-yūthapāḥ<BR>
BhP_10.54.002/3 tasthus tat-sammukhā rājan visphūrjya sva-dhanūṃṣi te<BR>
BhP_10.54.003/1 aśva-pṛṣṭhe gaja-skandhe rathopasthe 'stra kovidāḥ<BR>
BhP_10.54.003/3 mumucuḥ śara-varṣāṇi meghā adriṣv apo yathā<BR>
BhP_10.54.004/1 patyur balaṃ śarāsāraiś channaṃ vīkṣya su-madhyamā<BR>
BhP_10.54.004/3 sa-vrīḍm aikṣat tad-vaktraṃ bhaya-vihvala-locanā<BR>
BhP_10.54.005/1 prahasya bhagavān āha mā sma bhair vāma-locane<BR>
BhP_10.54.005/3 vinaṅkṣyaty adhunaivaitat tāvakaiḥ śātravaṃ balam<BR>
BhP_10.54.006/1 teṣāṃ tad-vikramaṃ vīrā gada-saṅkarṣanādayaḥ<BR>
BhP_10.54.006/3 amṛṣyamāṇā nārācair jaghnur haya-gajān rathān<BR>
BhP_10.54.007/1 petuḥ śirāṃsi rathinām aśvināṃ gajināṃ bhuvi<BR>
BhP_10.54.007/3 sa-kuṇḍala-kirīṭāni soṣṇīṣāṇi ca koṭiśaḥ<BR>
BhP_10.54.008/1 hastāḥ sāsi-gadeṣv-āsāḥ karabhā ūravo 'ṅghrayaḥ<BR>
BhP_10.54.008/3 aśvāśvatara-nāgoṣṭra- khara-martya-śirāṃsi ca<BR>
BhP_10.54.009/1 hanyamāna-balānīkā vṛṣṇibhir jaya-kāṅkṣibhiḥ<BR>
BhP_10.54.009/3 rājāno vimukhā jagmur jarāsandha-puraḥ-sarāḥ<BR>
BhP_10.54.010/1 śiśupālaṃ samabhyetya hṛta-dāram ivāturam<BR>
BhP_10.54.010/3 naṣṭa-tviṣaṃ gatotsāhaṃ śuṣyad-vadanam abruvan<BR>
BhP_10.54.011/1 bho bhoḥ puruṣa-śārdūla daurmanasyam idaṃ tyaja<BR>
BhP_10.54.011/3 na priyāpriyayo rājan niṣṭhā dehiṣu dṛśyate<BR>
BhP_10.54.012/1 yathā dāru-mayī yoṣit nṛtyate kuhakecchayā<BR>
BhP_10.54.012/3 evam īśvara-tantro 'yam īhate sukha-duḥkhayoḥ<BR>
BhP_10.54.013/1 śaureḥ sapta-daśāhaṃ vai saṃyugāni parājitaḥ<BR>
BhP_10.54.013/3 trayo-viṃśatibhiḥ sainyair jigye ekam ahaṃ param<BR>
BhP_10.54.014/1 tathāpy ahaṃ na śocāmi na prahṛṣyāmi karhicit<BR>
BhP_10.54.014/3 kālena daiva-yuktena jānan vidrāvitaṃ jagat<BR>
BhP_10.54.015/1 adhunāpi vayaṃ sarve vīra-yūthapa-yūthapāḥ<BR>
BhP_10.54.015/3 parājitāḥ phalgu-tantrair yadubhiḥ kṛṣṇa-pālitaiḥ<BR>
BhP_10.54.016/1 ripavo jigyur adhunā kāla ātmānusāriṇi<BR>
BhP_10.54.016/3 tadā vayaṃ vijeṣyāmo yadā kālaḥ pradakṣiṇaḥ<BR>
BhP_10.54.017/0 śrī-śuka uvāca<BR>
BhP_10.54.017/1 evaṃ prabodhito mitraiś caidyo 'gāt sānugaḥ puram<BR>
BhP_10.54.017/3 hata-śeṣāḥ punas te 'pi yayuḥ svaṃ svaṃ puraṃ nṛpāḥ<BR>
BhP_10.54.018/1 rukmī tu rākṣasodvāhaṃ kṛṣṇa-dviḍ asahan svasuḥ<BR>
BhP_10.54.018/3 pṛṣṭhato 'nvagamat kṛṣṇam akṣauhiṇyā vṛto balī<BR>
BhP_10.54.019/1 rukmy amarṣī su-saṃrabdhaḥ śṛṇvatāṃ sarva-bhūbhujām<BR>
BhP_10.54.019/3 pratijajñe mahā-bāhur daṃśitaḥ sa-śarāsanaḥ<BR>
BhP_10.54.020/1 ahatvā samare kṛṣṇam apratyūhya ca rukmiṇīm<BR>
BhP_10.54.020/3 kuṇḍinaṃ na pravekṣyāmi satyam etad bravīmi vaḥ<BR>
BhP_10.54.021/1 ity uktvā ratham āruhya sārathiṃ prāha satvaraḥ<BR>
BhP_10.54.021/3 codayāśvān yataḥ kṛṣṇaḥ tasya me saṃyugaṃ bhavet<BR>
BhP_10.54.022/1 adyāhaṃ niśitair bāṇair gopālasya su-durmateḥ<BR>
BhP_10.54.022/3 neṣye vīrya-madaṃ yena svasā me prasabhaṃ hṛtā<BR>
BhP_10.54.023/1 vikatthamānaḥ kumatir īśvarasyāpramāṇa-vit<BR>
BhP_10.54.023/3 rathenaikena govindaṃ tiṣṭha tiṣṭhety athāhvayat<BR>
BhP_10.54.024/1 dhanur vikṛṣya su-dṛḍhaṃ jaghne kṛṣṇaṃ tribhiḥ śaraiḥ<BR>
BhP_10.54.024/3 āha cātra kṣaṇaṃ tiṣṭha yadūnāṃ kula-pāṃsana<BR>
BhP_10.54.025/1 yatra yāsi svasāraṃ me muṣitvā dhvāṅkṣa-vad dhaviḥ<BR>
BhP_10.54.025/3 hariṣye 'dya madaṃ manda māyinaḥ kūṭa-yodhinaḥ<BR>
BhP_10.54.026/1 yāvan na me hato bāṇaiḥ śayīthā muñca dārīkām<BR>
BhP_10.54.026/3 smayan kṛṣṇo dhanuś chittvā ṣaḍbhir vivyādha rukmiṇam<BR>
BhP_10.54.027/1 aṣṭabhiś caturo vāhān dvābhyāṃ sūtaṃ dhvajaṃ tribhiḥ<BR>
BhP_10.54.027/3 sa cānyad dhanur ādhāya kṛṣṇaṃ vivyādha pañcabhiḥ<BR>
BhP_10.54.028/1 tais tāditaḥ śaraughais tu ciccheda dhanur acyutaḥ<BR>
BhP_10.54.028/3 punar anyad upādatta tad apy acchinad avyayaḥ<BR>
BhP_10.54.029/1 parighaṃ paṭṭiśaṃ śūlaṃ carmāsī śakti-tomarau<BR>
BhP_10.54.029/3 yad yad āyudham ādatta tat sarvaṃ so 'cchinad dhariḥ<BR>
BhP_10.54.030/1 tato rathād avaplutya khaḍga-pāṇir jighāṃsayā<BR>
BhP_10.54.030/3 kṛṣṇam abhyadravat kruddhaḥ pataṅga iva pāvakam<BR>
BhP_10.54.031/1 tasya cāpatataḥ khaḍgaṃ tilaśaś carma ceṣubhiḥ<BR>
BhP_10.54.031/3 chittvāsim ādade tigmaṃ rukmiṇaṃ hantum udyataḥ<BR>
BhP_10.54.032/1 dṛṣṭvā bhrātṛ-vadhodyogaṃ rukmiṇī bhaya-vihvalā<BR>
BhP_10.54.032/3 patitvā pādayor bhartur uvāca karuṇaṃ satī<BR>
BhP_10.54.033/0 śrī-rukmiṇy uvāca<BR>
BhP_10.54.033/1 yogeśvarāprameyātman deva-deva jagat-pate<BR>
BhP_10.54.033/3 hantuṃ nārhasi kalyāṇa bhrātaraṃ me mahā-bhuja<BR>
BhP_10.54.034/0 śrī-śuka uvāca<BR>
BhP_10.54.034/1 tayā paritrāsa-vikampitāṅgayā śucāvaśuṣyan-mukha-ruddha-kaṇṭhayā<BR>
BhP_10.54.034/3 kātarya-visraṃsita-hema-mālayā gṛhīta-pādaḥ karuṇo nyavartata<BR>
BhP_10.54.035/1 cailena baddhvā tam asādhu-kārīṇaṃ sa-śmaśru-keśaṃ pravapan vyarūpayat<BR>
BhP_10.54.035/3 tāvan mamarduḥ para-sainyam adbhutaṃ yadu-pravīrā nalinīṃ yathā gajāḥ<BR>
BhP_10.54.036/1 kṛṣṇāntikam upavrajya dadṛśus tatra rukmiṇam<BR>
BhP_10.54.036/3 tathā-bhūtaṃ hata-prāyaṃ dṛṣṭvā saṅkarṣaṇo vibhuḥ<BR>
BhP_10.54.036/5 vimucya baddhaṃ karuṇo bhagavān kṛṣṇam abravīt<BR>
BhP_10.54.037/1 asādhv idaṃ tvayā kṛṣṇa kṛtam asmaj-jugupsitam<BR>
BhP_10.54.037/3 vapanaṃ śmaśru-keśānāṃ vairūpyaṃ suhṛdo vadhaḥ<BR>
BhP_10.54.038/1 maivāsmān sādhvy asūyethā bhrātur vairūpya-cintayā<BR>
BhP_10.54.038/3 sukha-duḥkha-do na cānyo 'sti yataḥ sva-kṛta-bhuk pumān<BR>
BhP_10.54.039/1 bandhur vadhārha-doṣo 'pi na bandhor vadham arhati<BR>
BhP_10.54.039/3 tyājyaḥ svenaiva doṣeṇa hataḥ kiṃ hanyate punaḥ<BR>
BhP_10.54.040/1 kṣatriyāṇām ayaṃ dharmaḥ prajāpati-vinirmitaḥ<BR>
BhP_10.54.040/3 bhrātāpi bhrātaraṃ hanyād yena ghoratamas tataḥ<BR>
BhP_10.54.041/1 rājyasya bhūmer vittasya striyo mānasya tejasaḥ<BR>
BhP_10.54.041/3 mānino 'nyasya vā hetoḥ śrī-madāndhāḥ kṣipanti hi<BR>
BhP_10.54.042/1 taveyaṃ viṣamā buddhiḥ sarva-bhūteṣu durhṛdām<BR>
BhP_10.54.042/3 yan manyase sadābhadraṃ suhṛdāṃ bhadram ajña-vat<BR>
BhP_10.54.043/1 ātma-moho nṛṇām eva kalpate deva-māyayā<BR>
BhP_10.54.043/3 suhṛd durhṛd udāsīna iti dehātma-māninām<BR>
BhP_10.54.044/1 eka eva paro hy ātmā sarveṣām api dehinām<BR>
BhP_10.54.044/3 nāneva gṛhyate mūḍhair yathā jyotir yathā nabhaḥ<BR>
BhP_10.54.045/1 deha ādy-antavān eṣa dravya-prāṇa-guṇātmakaḥ<BR>
BhP_10.54.045/3 ātmany avidyayā kḷptaḥ saṃsārayati dehinam<BR>
BhP_10.54.046/1 nātmano 'nyena saṃyogo viyogaś casataḥ sati<BR>
BhP_10.54.046/3 tad-dhetutvāt tat-prasiddher dṛg-rūpābhyāṃ yathā raveḥ<BR>
BhP_10.54.047/1 janmādayas tu dehasya vikriyā nātmanaḥ kvacit<BR>
BhP_10.54.047/3 kalānām iva naivendor mṛtir hy asya kuhūr iva<BR>
BhP_10.54.048/1 yathā śayāna ātmānaṃ viṣayān phalam eva ca<BR>
BhP_10.54.048/3 anubhuṅkte 'py asaty arthe tathāpnoty abudho bhavam<BR>
BhP_10.54.049/1 tasmād ajñāna-jaṃ śokam ātma-śoṣa-vimohanam<BR>
BhP_10.54.049/3 tattva-jñānena nirhṛtya sva-sthā bhava śuci-smite<BR>
BhP_10.54.050/0 śrī-śuka uvāca<BR>
BhP_10.54.050/1 evaṃ bhagavatā tanvī rāmeṇa pratibodhitā<BR>
BhP_10.54.050/3 vaimanasyaṃ parityajya mano buddhyā samādadhe<BR>
BhP_10.54.051/1 prāṇāvaśeṣa utsṛṣṭo dviḍbhir hata-bala-prabhaḥ<BR>
BhP_10.54.051/3 smaran virūpa-karaṇaṃ vitathātma-manorathaḥ<BR>
BhP_10.54.051/5 cakre bhojakaṭaṃ nāma nivāsāya mahat puram<BR>
BhP_10.54.052/1 ahatvā durmatiṃ kṛṣṇam apratyūhya yavīyasīm<BR>
BhP_10.54.052/3 kuṇḍinaṃ na pravekṣyāmīty uktvā tatrāvasad ruṣā<BR>
BhP_10.54.053/1 bhagavān bhīṣmaka-sutām evaṃ nirjitya bhūmi-pān<BR>
BhP_10.54.053/3 puram ānīya vidhi-vad upayeme kurūdvaha<BR>
BhP_10.54.054/1 tadā mahotsavo nṝṇāṃ yadu-puryāṃ gṛhe gṛhe<BR>
BhP_10.54.054/3 abhūd ananya-bhāvānāṃ kṛṣṇe yadu-patau nṛpa<BR>
BhP_10.54.055/1 narā nāryaś ca muditāḥ pramṛṣṭa-maṇi-kuṇḍalāḥ<BR>
BhP_10.54.055/3 pāribarham upājahrur varayoś citra-vāsasoḥ<BR>
BhP_10.54.056/1 sā vṛṣṇi-pury uttambhitendra-ketubhir<BR>
BhP_10.54.056/2 vicitra-mālyāmbara-ratna-toraṇaiḥ<BR>
BhP_10.54.056/3 babhau prati-dvāry upakḷpta-maṅgalair<BR>
BhP_10.54.056/4 āpūrṇa-kumbhāguru-dhūpa-dīpakaiḥ<BR>
BhP_10.54.057/1 sikta-mārgā mada-cyudbhir āhūta-preṣṭha-bhūbhujām<BR>
BhP_10.54.057/3 gajair dvāḥsu parāmṛṣṭa- rambhā-pūgopaśobhitā<BR>
BhP_10.54.058/1 kuru-sṛñjaya-kaikeya- vidarbha-yadu-kuntayaḥ<BR>
BhP_10.54.058/3 mitho mumudire tasmin sambhramāt paridhāvatām<BR>
BhP_10.54.059/1 rukmiṇyā haraṇaṃ śrutvā gīyamānaṃ tatas tataḥ<BR>
BhP_10.54.059/3 rājāno rāja-kanyāś ca babhūvur bhṛśa-vismitāḥ<BR>
BhP_10.54.060/1 dvārakāyām abhūd rājan mahā-modaḥ puraukasām<BR>
BhP_10.54.060/3 rukmiṇyā ramayopetaṃ dṛṣṭvā kṛṣṇaṃ śriyaḥ patim<BR>
BhP_10.55.001/0 śrī-śuka uvāca<BR>
BhP_10.55.001/1 kāmas tu vāsudevāṃśo dagdhaḥ prāg rudra-manyunā<BR>
BhP_10.55.001/3 dehopapattaye bhūyas tam eva pratyapadyata<BR>
BhP_10.55.002/1 sa eva jāto vaidarbhyāṃ kṛṣṇa-vīrya-samudbhavaḥ<BR>
BhP_10.55.002/3 pradyumna iti vikhyātaḥ sarvato 'navamaḥ pituḥ<BR>
BhP_10.55.003/1 taṃ śambaraḥ kāma-rūpī hṛtvā tokam anirdaśam<BR>
BhP_10.55.003/3 sa viditvātmanaḥ śatruṃ prāsyodanvaty agād gṛham<BR>
BhP_10.55.004/1 taṃ nirjagāra balavān mīnaḥ so 'py aparaiḥ saha<BR>
BhP_10.55.004/3 vṛto jālena mahatā gṛhīto matsya-jīvibhiḥ<BR>
BhP_10.55.005/1 taṃ śambarāya kaivartā upājahrur upāyanam<BR>
BhP_10.55.005/3 sūdā mahānasaṃ nītvā- vadyan sudhitinādbhutam<BR>
BhP_10.55.006/1 dṛṣṭvā tad-udare bālam māyāvatyai nyavedayan<BR>
BhP_10.55.006/3 nārado 'kathayat sarvaṃ tasyāḥ śaṅkita-cetasaḥ<BR>
BhP_10.55.006/5 bālasya tattvam utpattiṃ matsyodara-niveśanam<BR>
BhP_10.55.007/1 sā ca kāmasya vai patnī ratir nāma yaśasvinī<BR>
BhP_10.55.007/3 patyur nirdagdha-dehasya dehotpattim pratīkṣatī<BR>
BhP_10.55.008/1 nirūpitā śambareṇa sā sūdaudana-sādhane<BR>
BhP_10.55.008/3 kāmadevaṃ śiśuṃ buddhvā cakre snehaṃ tadārbhake<BR>
BhP_10.55.009/1 nāti-dīrgheṇa kālena sa kārṣṇi rūḍha-yauvanaḥ<BR>
BhP_10.55.009/3 janayām āsa nārīṇāṃ vīkṣantīnāṃ ca vibhramam<BR>
BhP_10.55.010/1 sā tam patiṃ padma-dalāyatekṣaṇaṃ pralamba-bāhuṃ nara-loka-sundaram<BR>
BhP_10.55.010/3 sa-vrīḍa-hāsottabhita-bhruvekṣatī prītyopatasthe ratir aṅga saurataiḥ<BR>
BhP_10.55.011/1 tām aha bhagavān kārṣṇir mātas te matir anyathā<BR>
BhP_10.55.011/3 mātṛ-bhāvam atikramya vartase kāminī yathā<BR>
BhP_10.55.012/0 ratir uvāca<BR>
BhP_10.55.012/1 bhavān nārāyaṇa-sutaḥ śambareṇa hṛto gṛhāt<BR>
BhP_10.55.012/3 ahaṃ te 'dhikṛtā patnī ratiḥ kāmo bhavān prabho<BR>
BhP_10.55.013/1 eṣa tvānirdaśaṃ sindhāv akṣipac chambaro 'suraḥ<BR>
BhP_10.55.013/3 matsyo 'grasīt tad-udarād itaḥ prāpto bhavān prabho<BR>
BhP_10.55.014/1 tam imaṃ jahi durdharṣaṃ durjayaṃ śatrum ātmanaḥ<BR>
BhP_10.55.014/3 māyā-śata-vidaṃ taṃ ca māyābhir mohanādibhiḥ<BR>
BhP_10.55.015/1 parīśocati te mātā kurarīva gata-prajā<BR>
BhP_10.55.015/3 putra-snehākulā dīnā vivatsā gaur ivāturā<BR>
BhP_10.55.016/1 prabhāṣyaivaṃ dadau vidyāṃ pradyumnāya mahātmane<BR>
BhP_10.55.016/3 māyāvatī mahā-māyāṃ sarva-māyā-vināśinīm<BR>
BhP_10.55.017/1 sa ca śambaram abhyetya saṃyugāya samāhvayat<BR>
BhP_10.55.017/3 aviṣahyais tam ākṣepaiḥ kṣipan sañjanayan kalim<BR>
BhP_10.55.018/1 so 'dhikṣipto durvācobhiḥ padāhata ivoragaḥ<BR>
BhP_10.55.018/3 niścakrāma gadā-pāṇir amarṣāt tāmra-locanaḥ<BR>
BhP_10.55.019/1 gadām āvidhya tarasā pradyumnāya mahātmane<BR>
BhP_10.55.019/3 prakṣipya vyanadan nādaṃ vajra-niṣpeṣa-niṣṭhuram<BR>
BhP_10.55.020/1 tām āpatantīṃ bhagavān pradyumno gadayā gadām<BR>
BhP_10.55.020/3 apāsya śatrave kruddhaḥ prāhiṇot sva-gadāṃ nṛpa<BR>
BhP_10.55.021/1 sa ca māyāṃ samāśritya daiteyīṃ maya-darśitam<BR>
BhP_10.55.021/3 mumuce 'stra-mayaṃ varṣaṃ kārṣṇau vaihāyaso 'suraḥ<BR>
BhP_10.55.022/1 bādhyamāno 'stra-varṣeṇa raukmiṇeyo mahā-rathaḥ<BR>
BhP_10.55.022/3 sattvātmikāṃ mahā-vidyāṃ sarva-māyopamardinīm<BR>
BhP_10.55.023/1 tato gauhyaka-gāndharva- paiśācoraga-rākṣasīḥ<BR>
BhP_10.55.023/3 prāyuṅkta śataśo daityaḥ kārṣṇir vyadhamayat sa tāḥ<BR>
BhP_10.55.024/1 niśātam asim udyamya sa-kirīṭaṃ sa-kuṇḍalam<BR>
BhP_10.55.024/3 śambarasya śiraḥ kāyāt tāmra-śmaśrv ojasāharat<BR>
BhP_10.55.025/1 ākīryamāṇo divi-jaiḥ stuvadbhiḥ kusumotkaraiḥ<BR>
BhP_10.55.025/3 bhāryayāmbara-cāriṇyā puraṃ nīto vihāyasā<BR>
BhP_10.55.026/1 antaḥ-pura-varaṃ rājan lalanā-śata-saṅkulam<BR>
BhP_10.55.026/3 viveśa patnyā gaganād vidyuteva balāhakaḥ<BR>
BhP_10.55.027/1 taṃ dṛṣṭvā jalada-śyāmaṃ pīta-kauśeya-vāsasam<BR>
BhP_10.55.027/3 pralamba-bāhuṃ tāmrākṣaṃ su-smitaṃ rucirānanam<BR>
BhP_10.55.028/1 sv-alaṅkṛta-mukhāmbhojaṃ nīla-vakrālakālibhiḥ<BR>
BhP_10.55.028/3 kṛṣṇaṃ matvā striyo hrītā nililyus tatra tatra ha<BR>
BhP_10.55.029/1 avadhārya śanair īṣad vailakṣaṇyena yoṣitaḥ<BR>
BhP_10.55.029/3 upajagmuḥ pramuditāḥ sa-strī ratnaṃ su-vismitāḥ<BR>
BhP_10.55.030/1 atha tatrāsitāpāṅgī vaidarbhī valgu-bhāṣiṇī<BR>
BhP_10.55.030/3 asmarat sva-sutaṃ naṣṭaṃ sneha-snuta-payodharā<BR>
BhP_10.55.031/1 ko nv ayam nara-vaidūryaḥ kasya vā kamalekṣaṇaḥ<BR>
BhP_10.55.031/3 dhṛtaḥ kayā vā jaṭhare keyaṃ labdhā tv anena vā<BR>
BhP_10.55.032/1 mama cāpy ātmajo naṣṭo nīto yaḥ sūtikā-gṛhāt<BR>
BhP_10.55.032/3 etat-tulya-vayo-rūpo yadi jīvati kutracit<BR>
BhP_10.55.033/1 kathaṃ tv anena samprāptaṃ sārūpyaṃ śārṅga-dhanvanaḥ<BR>
BhP_10.55.033/3 ākṛtyāvayavair gatyā svara-hāsāvalokanaiḥ<BR>
BhP_10.55.034/1 sa eva vā bhaven nūnaṃ yo me garbhe dhṛto 'rbhakaḥ<BR>
BhP_10.55.034/3 amuṣmin prītir adhikā vāmaḥ sphurati me bhujaḥ<BR>
BhP_10.55.035/1 evaṃ mīmāṃsamaṇāyāṃ vaidarbhyāṃ devakī-sutaḥ<BR>
BhP_10.55.035/3 devaky-ānakadundubhyām uttamaḥ-śloka āgamat<BR>
BhP_10.55.036/1 vijñātārtho 'pi bhagavāṃs tūṣṇīm āsa janārdanaḥ<BR>
BhP_10.55.036/3 nārado 'kathayat sarvaṃ śambarāharaṇādikam<BR>
BhP_10.55.037/1 tac chrutvā mahad āścaryaṃ kṛṣṇāntaḥ-pura-yoṣitaḥ<BR>
BhP_10.55.037/3 abhyanandan bahūn abdān naṣṭaṃ mṛtam ivāgatam<BR>
BhP_10.55.038/1 devakī vasudevaś ca kṛṣṇa-rāmau tathā striyaḥ<BR>
BhP_10.55.038/3 dampatī tau pariṣvajya rukmiṇī ca yayur mudam<BR>
BhP_10.55.039/1 naṣṭaṃ pradyumnam āyātam ākarṇya dvārakaukasaḥ<BR>
BhP_10.55.039/3 aho mṛta ivāyāto bālo diṣṭyeti hābruvan<BR>
BhP_10.55.040/1 yaṃ vai muhuḥ pitṛ-sarūpa-nijeśa-bhāvās<BR>
BhP_10.55.040/2 tan-mātaro yad abhajan raha-rūḍha-bhāvāḥ<BR>
BhP_10.55.040/3 citraṃ na tat khalu ramāspada-bimba-bimbe<BR>
BhP_10.55.040/4 kāme smare 'kṣa-viṣaye kim utānya-nāryaḥ<BR>
BhP_10.56.001/0 śrī-śuka uvāca<BR>
BhP_10.56.001/1 satrājitaḥ sva-tanayāṃ kṛṣṇāya kṛta-kilbiṣaḥ<BR>
BhP_10.56.001/3 syamantakena maṇinā svayam udyamya dattavān<BR>
BhP_10.56.002/0 śrī-rājovāca<BR>
BhP_10.56.002/1 satrājitaḥ kim akarod brahman kṛṣṇasya kilbiṣaḥ<BR>
BhP_10.56.002/3 syamantakaḥ kutas tasya kasmād dattā sutā hareḥ<BR>
BhP_10.56.003/0 śrī-śuka uvāca<BR>
BhP_10.56.003/1 āsīt satrājitaḥ sūryo bhaktasya paramaḥ sakhā<BR>
BhP_10.56.003/3 prītas tasmai maṇiṃ prādāt sa ca tuṣṭaḥ syamantakam<BR>
BhP_10.56.004/1 sa taṃ bibhran maṇiṃ kaṇṭhe bhrājamāno yathā raviḥ<BR>
BhP_10.56.004/3 praviṣṭo dvārakāṃ rājan tejasā nopalakṣitaḥ<BR>
BhP_10.56.005/1 taṃ vilokya janā dūrāt tejasā muṣṭa-dṛṣṭayaḥ<BR>
BhP_10.56.005/3 dīvyate 'kṣair bhagavate śaśaṃsuḥ sūrya-śaṅkitāḥ<BR>
BhP_10.56.006/1 nārāyaṇa namas te 'stu śaṅkha-cakra-gadā-dhara<BR>
BhP_10.56.006/3 dāmodarāravindākṣa govinda yadu-nandana<BR>
BhP_10.56.007/1 eṣa āyāti savitā tvāṃ didṛkṣur jagat-pate<BR>
BhP_10.56.007/3 muṣṇan gabhasti-cakreṇa nṛṇāṃ cakṣūṃṣi tigma-guḥ<BR>
BhP_10.56.008/1 nanv anvicchanti te mārgaṃ trī-lokyāṃ vibudharṣabhāḥ<BR>
BhP_10.56.008/3 jñātvādya gūḍhaṃ yaduṣu draṣṭuṃ tvāṃ yāty ajaḥ prabho<BR>
BhP_10.56.009/0 śrī-śuka uvāca<BR>
BhP_10.56.009/1 niśamya bāla-vacanaṃ prahasyāmbuja-locanaḥ<BR>
BhP_10.56.009/3 prāha nāsau ravir devaḥ satrājin maṇinā jvalan<BR>
BhP_10.56.010/1 satrājit sva-gṛhaṃ śrīmat kṛta-kautuka-maṅgalam<BR>
BhP_10.56.010/3 praviśya deva-sadane maṇiṃ viprair nyaveśayat<BR>
BhP_10.56.011/1 dine dine svarṇa-bhārān aṣṭau sa sṛjati prabho<BR>
BhP_10.56.011/3 durbhikṣa-māry-ariṣṭāni sarpādhi-vyādhayo 'śubhāḥ<BR>
BhP_10.56.011/5 na santi māyinas tatra yatrāste 'bhyarcito maṇiḥ<BR>
BhP_10.56.012/1 sa yācito maṇiṃ kvāpi yadu-rājāya śauriṇā<BR>
BhP_10.56.012/3 naivārtha-kāmukaḥ prādād yācñā-bhaṅgam atarkayan<BR>
BhP_10.56.013/1 tam ekadā maṇiṃ kaṇṭhe pratimucya mahā-prabham<BR>
BhP_10.56.013/3 praseno hayam āruhya mṛgāyāṃ vyacarad vane<BR>
BhP_10.56.014/1 prasenaṃ sa-hayaṃ hatvā maṇim ācchidya keśarī<BR>
BhP_10.56.014/3 giriṃ viśan jāmbavatā nihato maṇim icchatā<BR>
BhP_10.56.015/1 so 'pi cakre kumārasya maṇiṃ krīḍanakaṃ bile<BR>
BhP_10.56.015/3 apaśyan bhrātaraṃ bhrātā satrājit paryatapyata<BR>
BhP_10.56.016/1 prāyaḥ kṛṣṇena nihato maṇi-grīvo vanaṃ gataḥ<BR>
BhP_10.56.016/3 bhrātā mameti tac chrutvā karṇe karṇe 'japan janāḥ<BR>
BhP_10.56.017/1 bhagavāṃs tad upaśrutya duryaśo liptam ātmani<BR>
BhP_10.56.017/3 mārṣṭuṃ prasena-padavīm anvapadyata nāgaraiḥ<BR>
BhP_10.56.018/1 hataṃ prasenaṃ aśvaṃ ca vīkṣya keśariṇā vane<BR>
BhP_10.56.018/3 taṃ cādri-pṛṣṭhe nihatam ṛkṣeṇa dadṛśur janāḥ<BR>
BhP_10.56.019/1 ṛkṣa-rāja-bilaṃ bhīmam andhena tamasāvṛtam<BR>
BhP_10.56.019/3 eko viveśa bhagavān avasthāpya bahiḥ prajāḥ<BR>
BhP_10.56.020/1 tatra dṛṣṭvā maṇi-preṣṭhaṃ bāla-krīḍanakaṃ kṛtam<BR>
BhP_10.56.020/3 hartuṃ kṛta-matis tasminn avatasthe 'rbhakāntike<BR>
BhP_10.56.021/1 tam apūrvaṃ naraṃ dṛṣṭvā dhātrī cukrośa bhīta-vat<BR>
BhP_10.56.021/3 tac chrutvābhyadravat kruddho jāmbavān balināṃ varaḥ<BR>
BhP_10.56.022/1 sa vai bhagavatā tena yuyudhe svāmīnātmanaḥ<BR>
BhP_10.56.022/3 puruṣam prākṛtaṃ matvā kupito nānubhāva-vit<BR>
BhP_10.56.023/1 dvandva-yuddhaṃ su-tumulam ubhayor vijigīṣatoḥ<BR>
BhP_10.56.023/3 āyudhāśma-drumair dorbhiḥ kravyārthe śyenayor iva<BR>
BhP_10.56.024/1 āsīt tad aṣṭā-vimśāham itaretara-muṣṭibhiḥ<BR>
BhP_10.56.024/3 vajra-niṣpeṣa-paruṣair aviśramam ahar-niśam<BR>
BhP_10.56.025/1 kṛṣṇa-muṣṭi-viniṣpāta niṣpiṣṭāṅgoru bandhanaḥ<BR>
BhP_10.56.025/3 kṣīṇa-sattvaḥ svinna-gātras tam āhātīva vismitaḥ<BR>
BhP_10.56.026/1 jāne tvāṃ saṛva-bhūtānāṃ prāṇa ojaḥ saho balam<BR>
BhP_10.56.026/3 viṣṇuṃ purāṇa-puruṣaṃ prabhaviṣṇum adhīśvaram<BR>
BhP_10.56.027/1 tvaṃ hi viśva-sṛjām sraṣṭā sṛṣṭānām api yac ca sat<BR>
BhP_10.56.027/3 kālaḥ kalayatām īśaḥ para ātmā tathātmanām<BR>
BhP_10.56.028/1 yasyeṣad-utkalita-roṣa-kaṭākṣa-mokṣair<BR>
BhP_10.56.028/2 vartmādiśat kṣubhita-nakra-timiṅgalo 'bdhiḥ<BR>
BhP_10.56.028/3 setuḥ kṛtaḥ sva-yaśa ujjvalitā ca laṅkā<BR>
BhP_10.56.028/4 rakṣaḥ-śirāṃsi bhuvi petur iṣu-kṣatāni<BR>
BhP_10.56.029/1 iti vijñāta-viijñānam ṛkṣa-rājānam acyutaḥ<BR>
BhP_10.56.029/3 vyājahāra mahā-rāja bhagavān devakī-sutaḥ<BR>
BhP_10.56.030/1 abhimṛśyāravindākṣaḥ pāṇinā śaṃ-kareṇa tam<BR>
BhP_10.56.030/3 kṛpayā parayā bhaktaṃ megha-gambhīrayā girā<BR>
BhP_10.56.031/1 maṇi-hetor iha prāptā vayam ṛkṣa-pate bilam<BR>
BhP_10.56.031/3 mithyābhiśāpaṃ pramṛjann ātmano maṇināmunā<BR>
BhP_10.56.032/1 ity uktaḥ svāṃ duhitaraṃ kanyāṃ jāmbavatīṃ mudā<BR>
BhP_10.56.032/3 arhaṇārtham sa maṇinā kṛṣṇāyopajahāra ha<BR>
BhP_10.56.033/1 adṛṣṭvā nirgamaṃ śaureḥ praviṣṭasya bilaṃ janāḥ<BR>
BhP_10.56.033/3 pratīkṣya dvādaśāhāni duḥkhitāḥ sva-puraṃ yayuḥ<BR>
BhP_10.56.034/1 niśamya devakī devī rakmiṇy ānakadundubhiḥ<BR>
BhP_10.56.034/3 suhṛdo jñātayo 'śocan bilāt kṛṣṇam anirgatam<BR>
BhP_10.56.035/1 satrājitaṃ śapantas te duḥkhitā dvārakaukasaḥ<BR>
BhP_10.56.035/3 upatasthuś candrabhāgāṃ durgāṃ kṛṣṇopalabdhaye<BR>
BhP_10.56.036/1 teṣāṃ tu devy-upasthānāt pratyādiṣṭāśiṣā sa ca<BR>
BhP_10.56.036/3 prādurbabhūva siddhārthaḥ sa-dāro harṣayan hariḥ<BR>
BhP_10.56.037/1 upalabhya hṛṣīkeśaṃ mṛtaṃ punar ivāgatam<BR>
BhP_10.56.037/3 saha patnyā maṇi-grīvaṃ sarve jāta-mahotsavāḥ<BR>
BhP_10.56.038/1 satrājitaṃ samāhūya sabhāyāṃ rāja-sannidhau<BR>
BhP_10.56.038/3 prāptiṃ cākhyāya bhagavān maṇiṃ tasmai nyavedayat<BR>
BhP_10.56.039/1 sa cāti-vrīḍito ratnaṃ gṛhītvāvāṅ-mukhas tataḥ<BR>
BhP_10.56.039/3 anutapyamāno bhavanam agamat svena pāpmanā<BR>
BhP_10.56.040/1 so 'nudhyāyaṃs tad evāghaṃ balavad-vigrahākulaḥ<BR>
BhP_10.56.040/3 kathaṃ mṛjāmy ātma-rajaḥ prasīded vācyutaḥ katham<BR>
BhP_10.56.041/1 kim kṛtvā sādhu mahyaṃ syān na śaped vā jano yathā<BR>
BhP_10.56.041/3 adīrgha-darśanaṃ kṣudraṃ mūḍhaṃ draviṇa-lolupam<BR>
BhP_10.56.042/1 dāsye duhitaraṃ tasmai strī-ratnaṃ ratnam eva ca<BR>
BhP_10.56.042/3 upāyo 'yaṃ samīcīnas tasya śāntir na cānyathā<BR>
BhP_10.56.043/1 evaṃ vyavasito buddhyā satrājit sva-sutāṃ śubhām<BR>
BhP_10.56.043/3 maṇiṃ ca svayam udyamya kṛṣṇāyopajahāra ha<BR>
BhP_10.56.044/1 tāṃ satyabhāmāṃ bhagavān upayeme yathā-vidhi<BR>
BhP_10.56.044/3 bahubhir yācitāṃ śīla- rūpaudārya-guṇānvitām<BR>
BhP_10.56.045/1 bhagavān āha na maṇiṃ pratīcchāmo vayaṃ nṛpa<BR>
BhP_10.56.045/3 tavāstāṃ deva-bhaktasya vayaṃ ca phala-bhāginaḥ<BR>
BhP_10.57.001/0 śrī-bādarāyaṇir uvāca<BR>
BhP_10.57.001/1 vijñātārtho 'pi govindo dagdhān ākarṇya pāṇḍavān<BR>
BhP_10.57.001/3 kuntīṃ ca kulya-karaṇe saha-rāmo yayau kurūn<BR>
BhP_10.57.002/1 bhīṣmaṃ kṛpaṃ sa viduraṃ gāndhārīṃ droṇam eva ca<BR>
BhP_10.57.002/3 tulya-duḥkhau ca saṅgamya hā kaṣṭam iti hocatuḥ<BR>
BhP_10.57.003/1 labdhvaitad antaraṃ rājan śatadhanvānam ūcatuḥ<BR>
BhP_10.57.003/3 akrūra-kṛtavarmāṇau maniḥ kasmān na gṛhyate<BR>
BhP_10.57.004/1 yo 'smabhyaṃ sampratiśrutya kanyā-ratnaṃ vigarhya naḥ<BR>
BhP_10.57.004/3 kṛṣṇāyādān na satrājit kasmād bhrātaram anviyāt<BR>
BhP_10.57.005/1 evaṃ bhinna-matis tābhyāṃ satrājitam asattamaḥ<BR>
BhP_10.57.005/3 śayānam avadhīl lobhāt sa pāpaḥ kṣīṇa jīvitaḥ<BR>
BhP_10.57.006/1 strīṇāṃ vikrośamānānāṃ krandantīnām anātha-vat<BR>
BhP_10.57.006/3 hatvā paśūn saunika-van maṇim ādāya jagmivān<BR>
BhP_10.57.007/1 satyabhāmā ca pitaraṃ hataṃ vīkṣya śucārpitā<BR>
BhP_10.57.007/3 vyalapat tāta tāteti hā hatāsmīti muhyatī<BR>
BhP_10.57.008/1 taila-droṇyāṃ mṛtaṃ prāsya jagāma gajasāhvayam<BR>
BhP_10.57.008/3 kṛṣṇāya viditārthāya taptācakhyau pitur vadham<BR>
BhP_10.57.009/1 tad ākarṇyeśvarau rājann anusṛtya nṛ-lokatām<BR>
BhP_10.57.009/3 aho naḥ paramaṃ kaṣṭam ity asrākṣau vilepatuḥ<BR>
BhP_10.57.010/1 āgatya bhagavāṃs tasmāt sa-bhāryaḥ sāgrajaḥ puram<BR>
BhP_10.57.010/3 śatadhanvānam ārebhe hantuṃ hartuṃ maṇiṃ tataḥ<BR>
BhP_10.57.011/1 so 'pi kṛtodyamaṃ jñātvā bhītaḥ prāṇa-parīpsayā<BR>
BhP_10.57.011/3 sāhāyye kṛtavarmāṇam ayācata sa cābravīt<BR>
BhP_10.57.012/1 nāham īsvarayoḥ kuryāṃ helanaṃ rāma-kṛṣṇayoḥ<BR>
BhP_10.57.012/3 ko nu kṣemāya kalpeta tayor vṛjinam ācaran<BR>
BhP_10.57.013/1 kaṃsaḥ sahānugo 'pīto yad-dveṣāt tyājitaḥ śriyā<BR>
BhP_10.57.013/3 jarāsandhaḥ saptadaśa- saṃyugād viratho gataḥ<BR>
BhP_10.57.014/1 pratyākhyātaḥ sa cākrūraṃ pārṣṇi-grāham ayācata<BR>
BhP_10.57.014/3 so 'py āha ko virudhyeta vidvān īśvarayor balam<BR>
BhP_10.57.015/1 ya idaṃ līlayā viśvaṃ sṛjaty avati hanti ca<BR>
BhP_10.57.015/3 ceṣṭāṃ viśva-sṛjo yasya na vidur mohitājayā<BR>
BhP_10.57.016/1 yaḥ sapta-hāyanaḥ śailam utpāṭyaikena pāṇinā<BR>
BhP_10.57.016/3 dadhāra līlayā bāla ucchilīndhram ivārbhakaḥ<BR>
BhP_10.57.017/1 namas tasmai bhagavate kṛṣṇāyādbhuta-karmaṇe<BR>
BhP_10.57.017/3 anantāyādi-bhūtāya kūṭa-sthāyātmane namaḥ<BR>
BhP_10.57.018/1 pratyākhyātaḥ sa tenāpi śatadhanvā mahā-maṇim<BR>
BhP_10.57.018/3 tasmin nyasyāśvam āruhya śata-yojana-gaṃ yayau<BR>
BhP_10.57.019/1 garuḍa-dhvajam āruhya rathaṃ rāma-janārdanau<BR>
BhP_10.57.019/3 anvayātāṃ mahā-vegair aśvai rājan guru-druham<BR>
BhP_10.57.020/1 mithilāyām upavane visṛjya patitaṃ hayam<BR>
BhP_10.57.020/3 padbhyām adhāvat santrastaḥ kṛṣṇo 'py anvadravad ruṣā<BR>
BhP_10.57.021/1 padāter bhagavāṃs tasya padātis tigma-neminā<BR>
BhP_10.57.021/3 cakreṇa śira utkṛtya vāsasor vyacinon maṇim<BR>
BhP_10.57.022/1 alabdha-maṇir āgatya kṛṣṇa āhāgrajāntikam<BR>
BhP_10.57.022/3 vṛthā hataḥ śatadhanur maṇis tatra na vidyate<BR>
BhP_10.57.023/1 tata āha balo nūnaṃ sa maṇiḥ śatadhanvanā<BR>
BhP_10.57.023/3 kasmiṃścit puruṣe nyastas tam anveṣa puraṃ vraja<BR>
BhP_10.57.024/1 ahaṃ vaideham icchāmi draṣṭuṃ priyatamaṃ mama<BR>
BhP_10.57.024/3 ity uktvā mithilāṃ rājan viveśa yada-nandanaḥ<BR>
BhP_10.57.025/1 taṃ dṛṣṭvā sahasotthāya maithilaḥ prīta-mānasaḥ<BR>
BhP_10.57.025/3 arhayāṃ āsa vidhi-vad arhaṇīyaṃ samarhaṇaiḥ<BR>
BhP_10.57.026/1 uvāsa tasyāṃ katicin mithilāyāṃ samā vibhuḥ<BR>
BhP_10.57.026/3 mānitaḥ prīti-yuktena janakena mahātmanā<BR>
BhP_10.57.026/5 tato 'śikṣad gadāṃ kāle dhārtarāṣṭraḥ suyodhanaḥ<BR>
BhP_10.57.027/1 keśavo dvārakām etya nidhanaṃ śatadhanvanaḥ<BR>
BhP_10.57.027/3 aprāptiṃ ca maṇeḥ prāha priyāyāḥ priya-kṛd vibhuḥ<BR>
BhP_10.57.028/1 tataḥ sa kārayām āsa kriyā bandhor hatasya vai<BR>
BhP_10.57.028/3 sākaṃ suhṛdbhir bhagavān yā yāḥ syuḥ sāmparāyikīḥ<BR>
BhP_10.57.029/1 akrūraḥ kṛtavarmā ca śrutvā śatadhanor vadham<BR>
BhP_10.57.029/3 vyūṣatur bhaya-vitrastau dvārakāyāḥ prayojakau<BR>
BhP_10.57.030/1 akrūre proṣite 'riṣṭāny āsan vai dvārakaukasām<BR>
BhP_10.57.030/3 śārīrā mānasās tāpā muhur daivika-bhautikāḥ<BR>
BhP_10.57.031/1 ity aṅgopadiśanty eke vismṛtya prāg udāhṛtam<BR>
BhP_10.57.031/3 muni-vāsa-nivāse kiṃ ghaṭetāriṣṭa-darśanam<BR>
BhP_10.57.032/1 deve 'varṣati kāśīśaḥ śvaphalkāyāgatāya vai<BR>
BhP_10.57.032/3 sva-sutāṃ gāṇdinīṃ prādāt tato 'varṣat sma kāśiṣu<BR>
BhP_10.57.033/1 tat-sutas tat-prabhāvo 'sāv akrūro yatra yatra ha<BR>
BhP_10.57.033/3 devo 'bhivarṣate tatra nopatāpā na mārīkāḥ<BR>
BhP_10.57.034/1 iti vṛddha-vacaḥ śrutvā naitāvad iha kāraṇam<BR>
BhP_10.57.034/3 iti matvā samānāyya prāhākrūraṃ janārdanaḥ<BR>
BhP_10.57.035/1 pūjayitvābhibhāṣyainaṃ kathayitvā priyāḥ kathāḥ<BR>
BhP_10.57.035/3 vijñatākhila-citta jñaḥ smayamāna uvāca ha<BR>
BhP_10.57.036/1 nanu dāna-pate nyastas tvayy āste śatadhanvanā<BR>
BhP_10.57.036/3 syamantako maniḥ śrīmān viditaḥ pūrvam eva naḥ<BR>
BhP_10.57.037/1 satrājito 'napatyatvād gṛhṇīyur duhituḥ sutāḥ<BR>
BhP_10.57.037/3 dāyaṃ ninīyāpaḥ piṇḍān vimucyarṇaṃ ca śeṣitam<BR>
BhP_10.57.038/1 tathāpi durdharas tv anyais tvayy āstāṃ su-vrate maṇiḥ<BR>
BhP_10.57.038/3 kintu mām agrajaḥ samyaṅ na pratyeti maṇiṃ prati<BR>
BhP_10.57.039/1 darśayasva mahā-bhāga bandhūnāṃ śāntim āvaha<BR>
BhP_10.57.039/3 avyucchinnā makhās te 'dya vartante rukma-vedayaḥ<BR>
BhP_10.57.040/1 evaṃ sāmabhir ālabdhaḥ śvaphalka-tanayo maṇim<BR>
BhP_10.57.040/3 ādāya vāsasācchannaḥ dadau sūrya-sama-prabham<BR>
BhP_10.57.041/1 syamantakaṃ darśayitvā jñātibhyo raja ātmanaḥ<BR>
BhP_10.57.041/3 vimṛjya maṇinā bhūyas tasmai pratyarpayat prabhuḥ<BR>
BhP_10.57.042/1 yas tv etad bhagavata īśvarasya viṣṇor<BR>
BhP_10.57.042/2 vīryāḍhyaṃ vṛjina-haraṃ su-maṅgalaṃ ca<BR>
BhP_10.57.042/3 ākhyānaṃ paṭhati śṛṇoty anusmared vā<BR>
BhP_10.57.042/4 duṣkīrtiṃ duritam apohya yāti śāntim<BR>
BhP_10.58.001/0 śrī-śuka uvāca<BR>
BhP_10.58.001/1 ekadā pāṇḍavān draṣṭuṃ pratītān puruṣottamaḥ<BR>
BhP_10.58.001/3 indraprasthaṃ gataḥ śṛīmān yuyudhānādibhir vṛtaḥ<BR>
BhP_10.58.002/1 dṛṣṭvā tam āgataṃ pārthā mukundam akhileśvaram<BR>
BhP_10.58.002/3 uttasthur yugapad vīrāḥ prāṇā mukhyam ivāgatam<BR>
BhP_10.58.003/1 pariṣvajyācyutaṃ vīrā aṅga-saṅga-hatainasaḥ<BR>
BhP_10.58.003/3 sānurāga-smitaṃ vaktraṃ vīkṣya tasya mudaṃ yayuḥ<BR>
BhP_10.58.004/1 yudhiṣṭhirasya bhīmasya kṛtvā pādābhivandanam<BR>
BhP_10.58.004/3 phālgunaṃ parirabhyātha yamābhyāṃ cābhivanditaḥ<BR>
BhP_10.58.005/1 paramāsana āsīnaṃ kṛṣṇā kṛṣṇam aninditā<BR>
BhP_10.58.005/3 navoḍhā vrīḍitā kiñcic chanair etyābhyavandata<BR>
BhP_10.58.006/1 tathaiva sātyakiḥ pārthaiḥ pūjitaś cābhivanditaḥ<BR>
BhP_10.58.006/3 niṣasādāsane 'nye ca pūjitāḥ paryupāsata<BR>
BhP_10.58.007/1 pṛthām samāgatya kṛtābhivādanas tayāti-hārdārdra-dṛśābhirambhitaḥ<BR>
BhP_10.58.007/3 āpṛṣṭavāṃs tāṃ kuśalaṃ saha-snuṣāṃ pitṛ-ṣvasāram paripṛṣṭa-bāndhavaḥ<BR>
BhP_10.58.008/1 tam āha prema-vaiklavya- ruddha-kaṇṭhāśru-locanā<BR>
BhP_10.58.008/3 smarantī tān bahūn kleśān kleśāpāyātma-darśanam<BR>
BhP_10.58.009/1 tadaiva kuśalaṃ no 'bhūt sa-nāthās te kṛtā vayam<BR>
BhP_10.58.009/3 jñatīn naḥ smaratā kṛṣṇa bhrātā me preṣitas tvayā<BR>
BhP_10.58.010/1 na te 'sti sva-para-bhrāntir viśvasya suhṛd-ātmanaḥ<BR>
BhP_10.58.010/3 tathāpi smaratāṃ śaśvat kleśān haṃsi hṛdi sthitaḥ<BR>
BhP_10.58.011/0 yudhiṣṭhira uvāca<BR>
BhP_10.58.011/1 kiṃ na ācaritaṃ śreyo na vedāham adhīśvara<BR>
BhP_10.58.011/3 yogeśvarāṇāṃ durdarśo yan no dṛṣṭaḥ ku-medhasām<BR>
BhP_10.58.012/1 iti vai vārṣikān māsān rājñā so 'bhyarthitaḥ sukham<BR>
BhP_10.58.012/3 janayan nayanānandam indraprasthaukasāṃ vibhuḥ<BR>
BhP_10.58.013/1 ekadā ratham āruhya vijayo vānara-dhvajam<BR>
BhP_10.58.013/3 gāṇḍīvaṃ dhanur ādāya tūṇau cākṣaya-sāyakau<BR>
BhP_10.58.014/1 sākaṃ kṛṣṇena sannaddho vihartuṃ vipinaṃ mahat<BR>
BhP_10.58.014/3 bahu-vyāla-mṛgākīrṇaṃ prāviśat para-vīra-hā<BR>
BhP_10.58.015/1 tatrāvidhyac charair vyāghrān śūkarān mahiṣān rurūn<BR>
BhP_10.58.015/3 śarabhān gavayān khaḍgān hariṇān śaśa-śallakān<BR>
BhP_10.58.016/1 tān ninyuḥ kiṅkarā rājñe medhyān parvaṇy upāgate<BR>
BhP_10.58.016/3 tṛṭ-parītaḥ pariśrānto bibhatsur yamunām agāt<BR>
BhP_10.58.017/1 tatropaspṛśya viśadaṃ pītvā vāri mahā-rathau<BR>
BhP_10.58.017/3 kṛṣṇau dadṛśatuḥ kanyāṃ carantīṃ cāru-darśanām<BR>
BhP_10.58.018/1 tām āsādya varārohāṃ su-dvijāṃ rucirānanām<BR>
BhP_10.58.018/3 papraccha preṣitaḥ sakhyā phālgunaḥ pramadottamām<BR>
BhP_10.58.019/1 kā tvaṃ kasyāsi su-śroṇi kuto vā kiṃ cikīrṣasi<BR>
BhP_10.58.019/3 manye tvāṃ patim icchantīṃ sarvaṃ kathaya śobhane<BR>
BhP_10.58.020/0 śrī-kālindy uvāca<BR>
BhP_10.58.020/1 ahaṃ devasya savitur duhitā patim icchatī<BR>
BhP_10.58.020/3 viṣṇuṃ vareṇyaṃ vara-daṃ tapaḥ paramam āsthitaḥ<BR>
BhP_10.58.021/1 nānyaṃ patiṃ vṛṇe vīra tam ṛte śrī-niketanam<BR>
BhP_10.58.021/3 tuṣyatāṃ me sa bhagavān mukundo 'nātha-saṃśrayaḥ<BR>
BhP_10.58.022/1 kālindīti samākhyātā vasāmi yamunā-jale<BR>
BhP_10.58.022/3 nirmite bhavane pitrā yāvad acyuta-darśanam<BR>
BhP_10.58.023/1 tathāvadad guḍākeśo vāsudevāya so 'pi tām<BR>
BhP_10.58.023/3 ratham āropya tad-vidvān dharma-rājam upāgamat<BR>
BhP_10.58.024/1 yadaiva kṛṣṇaḥ sandiṣṭaḥ pārthānāṃ paramādbutam<BR>
BhP_10.58.024/3 kārayām āsa nagaraṃ vicitraṃ viśvakarmaṇā<BR>
BhP_10.58.025/1 bhagavāṃs tatra nivasan svānāṃ priya-cikīrṣayā<BR>
BhP_10.58.025/3 agnaye khāṇḍavaṃ dātum arjunasyāsa sārathiḥ<BR>
BhP_10.58.026/1 so 'gnis tuṣṭo dhanur adād dhayān śvetān rathaṃ nṛpa<BR>
BhP_10.58.026/3 arjunāyākṣayau tūṇau varma cābhedyam astribhiḥ<BR>
BhP_10.58.027/1 mayaś ca mocito vahneḥ sabhāṃ sakhya upāharat<BR>
BhP_10.58.027/3 yasmin duryodhanasyāsīj jala-sthala-dṛśi-bhramaḥ<BR>
BhP_10.58.028/1 sa tena samanujñātaḥ suhṛdbhiś cānumoditaḥ<BR>
BhP_10.58.028/3 āyayau dvārakāṃ bhūyaḥ sātyaki-pramakhair vṛtaḥ<BR>
BhP_10.58.029/1 athopayeme kālindīṃ su-puṇya-rtv-ṛkṣa ūrjite<BR>
BhP_10.58.029/3 vitanvan paramānandaṃ svānāṃ parama-maṅgalaḥ<BR>
BhP_10.58.030/1 vindyānuvindyāv āvantyau duryodhana-vaśānugau<BR>
BhP_10.58.030/3 svayaṃ-vare sva-bhaginīṃ kṛṣṇe saktāṃ nyaṣedhatām<BR>
BhP_10.58.031/1 rājādhidevyās tanayāṃ mitravindāṃ pitṛ-ṣvasuḥ<BR>
BhP_10.58.031/3 prasahya hṛtavān kṛṣṇo rājan rājñāṃ prapaśyatām<BR>
BhP_10.58.032/1 nagnajin nāma kauśalya āsīd rājāti-dhārmikaḥ<BR>
BhP_10.58.032/3 tasya satyābhavat kanyā devī nāgnajitī nṛpa<BR>
BhP_10.58.033/1 na tāṃ śekur nṛpā voḍhum ajitvā sapta-go-vṛṣān<BR>
BhP_10.58.033/3 tīkṣṇa-śṛṅgān su-durdharṣān vīrya-gandhāsahān khalān<BR>
BhP_10.58.034/1 tāṃ śrutvā vṛṣa-jil-labhyāṃ bhagavān sātvatāṃ patiḥ<BR>
BhP_10.58.034/3 jagāma kauśalya-puraṃ sainyena mahatā vṛtaḥ<BR>
BhP_10.58.035/1 sa kośala-patiḥ prītaḥ pratyutthānāsanādibhiḥ<BR>
BhP_10.58.035/3 arhaṇenāpi guruṇā pūjayan pratinanditaḥ<BR>
BhP_10.58.036/1 varaṃ vilokyābhimataṃ samāgataṃ narendra-kanyā cakame ramā-patim<BR>
BhP_10.58.036/3 bhūyād ayaṃ me patir āśiṣo 'nalaḥ karotu satyā yadi me dhṛto vrataḥ<BR>
BhP_10.58.037/1 yat-pāda-paṅkaja-rajaḥ śirasā bibharti<BR>
BhP_10.58.037/2 śṛīr abya-jaḥ sa-giriśaḥ saha loka-pālaiḥ<BR>
BhP_10.58.037/3 līlā-tanuḥ sva-kṛta-setu-parīpsayā yaḥ<BR>
BhP_10.58.037/4 kāle 'dadhat sa bhagavān mama kena tuṣyet<BR>
BhP_10.58.038/1 arcitaṃ punar ity āha nārāyaṇa jagat-pate<BR>
BhP_10.58.038/3 ātmānandena pūrṇasya karavāṇi kim alpakaḥ<BR>
BhP_10.58.039/0 śrī-śuka uvāca<BR>
BhP_10.58.039/1 tam āha bhagavān hṛṣṭaḥ kṛtāsana-parigrahaḥ<BR>
BhP_10.58.039/3 megha-gambhīrayā vācā sa-smitaṃ kuru-nandana<BR>
BhP_10.58.040/0 śrī-bhagavān uvāca<BR>
BhP_10.58.040/1 narendra yācñā kavibhir vigarhitā rājanya-bandhor nija-dharma-vartinaḥ<BR>
BhP_10.58.040/3 tathāpi yāce tava sauhṛdecchayā kanyāṃ tvadīyāṃ na hi śulka-dā vayam<BR>
BhP_10.58.041/0 śrī-rājovāca<BR>
BhP_10.58.041/1 ko 'nyas te 'bhyadhiko nātha kanyā-vara ihepsitaḥ<BR>
BhP_10.58.041/3 guṇaika-dhāmno yasyāṅge śrīr vasaty anapāyinī<BR>
BhP_10.58.042/1 kintv asmābhiḥ kṛtaḥ pūrvaṃ samayaḥ sātvatarṣabha<BR>
BhP_10.58.042/3 puṃsāṃ vīrya-parīkṣārthaṃ kanyā-vara-parīpsayā<BR>
BhP_10.58.043/1 saptaite go-vṛṣā vīra durdāntā duravagrahāḥ<BR>
BhP_10.58.043/3 etair bhagnāḥ su-bahavo bhinna-gātrā nṛpātmajāḥ<BR>
BhP_10.58.044/1 yad ime nigṛhītāḥ syus tvayaiva yadu-nandana<BR>
BhP_10.58.044/3 varo bhavān abhimato duhitur me śriyaḥ-pate<BR>
BhP_10.58.045/1 evaṃ samayam ākarṇya baddhvā parikaraṃ prabhuḥ<BR>
BhP_10.58.045/3 ātmānaṃ saptadhā kṛtvā nyagṛhṇāl līlayaiva tān<BR>
BhP_10.58.046/1 baddhvā tān dāmabhiḥ śaurir bhagna-darpān hataujasaḥ<BR>
BhP_10.58.046/3 vyakarsal līlayā baddhān bālo dāru-mayān yathā<BR>
BhP_10.58.047/1 tataḥ prītaḥ sutāṃ rājā dadau kṛṣṇāya vismitaḥ<BR>
BhP_10.58.047/3 tāṃ pratyagṛhṇād bhagavān vidhi-vat sadṛśīṃ prabhuḥ<BR>
BhP_10.58.048/1 rāja-patnyaś ca duhituḥ kṛṣṇaṃ labdhvā priyaṃ patim<BR>
BhP_10.58.048/3 lebhire paramānandaṃ jātaś ca paramotsavaḥ<BR>
BhP_10.58.049/1 śaṅkha-bhery-ānakā nedur gīta-vādya-dvijāśiṣaḥ<BR>
BhP_10.58.049/3 narā nāryaḥ pramuditāḥ suvāsaḥ-srag-alaṅkṛtāḥ<BR>
BhP_10.58.050/1 daśa-dhenu-sahasrāṇi pāribarham adād vibhuḥ<BR>
BhP_10.58.050/3 yuvatīnāṃ tri-sāhasraṃ niṣka-grīva-suvāsasam<BR>
BhP_10.58.051/1 nava-nāga-sahasrāṇi nāgāc chata-guṇān rathān<BR>
BhP_10.58.051/3 rathāc chata-guṇān aśvān aśvāc chata-guṇān narān<BR>
BhP_10.58.052/1 dampatī ratham āropya mahatyā senayā vṛtau<BR>
BhP_10.58.052/3 sneha-praklinna-hṛdayo yāpayām āsa kośalaḥ<BR>
BhP_10.58.053/1 śrutvaitad rurudhur bhūpā nayantaṃ pathi kanyakām<BR>
BhP_10.58.053/3 bhagna-vīryāḥ su-durmarṣā yadubhir go-vṛṣaiḥ purā<BR>
BhP_10.58.054/1 tān asyataḥ śara-vrātān bandhu-priya-kṛd arjunaḥ<BR>
BhP_10.58.054/3 gāṇḍīvī kālayām āsa siṃhaḥ kṣudra-mṛgān iva<BR>
BhP_10.58.055/1 pāribarham upāgṛhya dvārakām etya satyayā<BR>
BhP_10.58.055/3 reme yadūnām ṛṣabho bhagavān devakī-sutaḥ<BR>
BhP_10.58.056/1 śrutakīrteḥ sutāṃ bhadrāṃ upayeme pitṛ-ṣvasuḥ<BR>
BhP_10.58.056/3 kaikeyīṃ bhrātṛbhir dattāṃ kṛṣṇaḥ santardanādibhiḥ<BR>
BhP_10.58.057/1 sutāṃ ca madrādhipater lakṣmaṇāṃ lakṣaṇair yatām<BR>
BhP_10.58.057/3 svayaṃ-vare jahāraikaḥ sa suparṇaḥ sudhām iva<BR>
BhP_10.58.058/1 anyāś caivaṃ-vidhā bhāryāḥ kṛṣṇasyāsan sahasraśaḥ<BR>
BhP_10.58.058/3 bhaumaṃ hatvā tan-nirodhād āhṛtāś cāru-darśanāḥ<BR>
BhP_10.59.001/1 śrī-rājovāca yathā hato bhagavatā bhaumo yene ca tāḥ striyaḥ<BR>
BhP_10.59.001/3 niruddhā etad ācakṣva vikramaṃ śārṅga-dhanvanaḥ<BR>
BhP_10.59.002/0 śrī-śuka uvāca<BR>
BhP_10.59.002/1 indreṇa hṛta-chatreṇa hṛta-kuṇḍala-bandhunā<BR>
BhP_10.59.002/3 hṛtāmarādri-sthānena jñāpito bhauma-ceṣṭitam<BR>
BhP_10.59.003/1 sa-bhāryo garuḍārūḍhaḥ prāg-jyotiṣa-puraṃ yayau<BR>
BhP_10.59.003/3 giri-durgaiḥ śastra-durgair jalāgny-anila-durgamam<BR>
BhP_10.59.003/5 mura-pāśāyutair ghorair dṛḍhaiḥ sarvata āvṛtam<BR>
BhP_10.59.004/1 gadayā nirbibhedādrīn śastra-durgāṇi sāyakaiḥ<BR>
BhP_10.59.004/3 cakreṇāgniṃ jalaṃ vāyuṃ mura-pāśāṃs tathāsinā<BR>
BhP_10.59.005/1 śaṅkha-nādena yantrāṇi hṛdayāni manasvinām<BR>
BhP_10.59.005/3 prākāraṃ gadayā gurvyā nirbibheda gadādharaḥ<BR>
BhP_10.59.006/1 pāñcajanya-dhvaniṃ śrutvā yugāntaśani-bhīṣaṇam<BR>
BhP_10.59.006/3 muraḥ śayāna uttasthau daityaḥ pañca-śirā jalāt<BR>
BhP_10.59.007/1 tri-śūlam udyamya su-durnirīkṣaṇo yugānta-sūryānala-rocir ulbaṇaḥ<BR>
BhP_10.59.007/3 grasaṃs tri-lokīm iva pañcabhir mukhair abhyadravat tārkṣya-sutaṃ yathoragaḥ<BR>
BhP_10.59.008/1 āvidhya śūlaṃ tarasā garutmate nirasya vaktrair vyanadat sa pañcabhiḥ<BR>
BhP_10.59.008/3 sa rodasī sarva-diśo 'mbaraṃ mahān āpūrayann aṇḍa-kaṭāham āvṛṇot<BR>
BhP_10.59.009/1 tadāpatad vai tri-śikhaṃ garutmate hariḥ śarābhyām abhinat tridhojasā<BR>
BhP_10.59.009/3 mukheṣu taṃ cāpi śarair atāḍayat tasmai gadāṃ so 'pi ruṣā vyamuñcata<BR>
BhP_10.59.010/1 tām āpatantīṃ gadayā gadāṃ mṛdhe gadāgrajo nirbibhide sahasradhā<BR>
BhP_10.59.010/3 udyamya bāhūn abhidhāvato 'jitaḥ śirāṃsi cakreṇa jahāra līlayā<BR>
BhP_10.59.011/1 vyasuḥ papātāmbhasi kṛtta-śīrṣo nikṛtta-śṛṅgo 'drir ivendra-tejasā<BR>
BhP_10.59.011/3 tasyātmajāḥ sapta pitur vadhāturāḥ pratikriyāmarṣa-juṣaḥ samudyatāḥ<BR>
BhP_10.59.012/1 tāmro 'ntarikṣaḥ śravaṇo vibhāvasur<BR>
BhP_10.59.012/2 vasur nabhasvān aruṇaś ca saptamaḥ<BR>
BhP_10.59.012/3 pīṭhaṃ puraskṛtya camū-patiṃ mṛdhe<BR>
BhP_10.59.012/4 bhauma-prayuktā niragan dhṛtāyudhāḥ<BR>
BhP_10.59.013/1 prāyuñjatāsādya śarān asīn gadāḥ śakty-ṛṣṭi-śūlāny ajite ruṣolbaṇāḥ<BR>
BhP_10.59.013/3 tac-chastra-kūṭaṃ bhagavān sva-mārgaṇair amogha-vīryas tilaśaś cakarta ha<BR>
BhP_10.59.014/1 tān pīṭha-mukhyān anayad yama-kṣayaṃ<BR>
BhP_10.59.014/2 nikṛtta-śīrṣoru-bhujāṅghri-varmaṇaḥ<BR>
BhP_10.59.014/3 svānīka-pān acyuta-cakra-sāyakais<BR>
BhP_10.59.014/4 tathā nirastān narako dharā-sutaḥ<BR>
BhP_10.59.014/5 nirīkṣya durmarṣaṇa āsravan-madair<BR>
BhP_10.59.014/6 gajaiḥ payodhi-prabhavair nirākramāt<BR>
BhP_10.59.015/1 dṛṣṭvā sa-bhāryaṃ garuḍopari sthitaṃ<BR>
BhP_10.59.015/2 sūryopariṣṭāt sa-taḍid ghanaṃ yathā<BR>
BhP_10.59.015/3 kṛṣṇaṃ sa tasmai vyasṛjac chata-ghnīṃ<BR>
BhP_10.59.015/4 yodhāś ca sarve yugapac ca vivyadhuḥ<BR>
BhP_10.59.016/1 tad bhauma-sainyaṃ bhagavān gadāgrajo<BR>
BhP_10.59.016/2 vicitra-vājair niśitaiḥ śilīmukhaiḥ<BR>
BhP_10.59.016/3 nikṛtta-bāhūru-śirodhra-vigrahaṃ<BR>
BhP_10.59.016/4 cakāra tarhy eva hatāśva-kuñjaram<BR>
BhP_10.59.017/1 yāni yodhaiḥ prayuktāni śastrāstrāṇi kurūdvaha<BR>
BhP_10.59.017/3 haris tāny acchinat tīkṣṇaiḥ śarair ekaikaśas trībhiḥ<BR>
BhP_10.59.018/1 uhyamānaḥ suparṇena pakṣābhyāṃ nighnatā gajān<BR>
BhP_10.59.018/3 gurutmatā hanyamānās tuṇḍa-pakṣa-nakher gajāḥ<BR>
BhP_10.59.019/1 puram evāviśann ārtā narako yudhy ayudhyata<BR>
BhP_10.59.020/1 dṛṣṭvā vidrāvitaṃ sainyaṃ garuḍenārditaṃ svakaṃ<BR>
BhP_10.59.020/3 taṃ bhaumaḥ prāharac chaktyā vajraḥ pratihato yataḥ<BR>
BhP_10.59.020/5 nākampata tayā viddho mālāhata iva dvipaḥ<BR>
BhP_10.59.021/1 śūlaṃ bhaumo 'cyutaṃ hantum ādade vitathodyamaḥ<BR>
BhP_10.59.021/3 tad-visargāt pūrvam eva narakasya śiro hariḥ<BR>
BhP_10.59.021/5 apāharad gaja-sthasya cakreṇa kṣura-neminā<BR>
BhP_10.59.022/1 sa-kuṇḍalaṃ cāru-kirīṭa-bhūṣaṇaṃ babhau pṛthivyāṃ patitam samujjvalam<BR>
BhP_10.59.022/3 ha heti sādhv ity ṛṣayaḥ sureśvarā mālyair mukundaṃ vikiranta īdire<BR>
BhP_10.59.023/1 tataś ca bhūḥ kṛṣṇam upetya kuṇḍale<BR>
BhP_10.59.023/2 pratapta-jāmbūnada-ratna-bhāsvare<BR>
BhP_10.59.023/3 sa-vaijayantyā vana-mālayārpayat<BR>
BhP_10.59.023/4 prācetasaṃ chatram atho mahā-maṇim<BR>
BhP_10.59.024/1 astauṣīd atha viśveśaṃ devī deva-varārcitam<BR>
BhP_10.59.024/3 prāñjaliḥ praṇatā rājan bhakti-pravaṇayā dhiyā<BR>
BhP_10.59.025/0 bhūmir uvāca<BR>
BhP_10.59.025/1 namas te deva-deveśa śaṅkha-cakra-gadā-dhara<BR>
BhP_10.59.025/3 bhaktecchopātta-rūpāya paramātman namo 'stu te<BR>
BhP_10.59.026/1 namaḥ paṅkaja-nābhāya namaḥ paṅkaja-māline<BR>
BhP_10.59.026/3 namaḥ paṅkaja-netrāya namas tepaṅkajāṅghraye<BR>
BhP_10.59.027/1 namo bhagavate tubhyaṃ vāsudevāya viṣṇave<BR>
BhP_10.59.027/3 puruṣāyādi-bījāya pūrṇa-bodhāya te namaḥ<BR>
BhP_10.59.028/1 ajāya janayitre 'sya brahmaṇe 'nanta-śaktaye<BR>
BhP_10.59.028/3 parāvarātman bhūtātman paramātman namo 'stu te<BR>
BhP_10.59.029/1 tvaṃ vai sisṛkṣur aja utkaṭaṃ prabho<BR>
BhP_10.59.029/2 tamo nirodhāya bibharṣy asaṃvṛtaḥ<BR>
BhP_10.59.029/3 sthānāya sattvaṃ jagato jagat-pate<BR>
BhP_10.59.029/4 kālaḥ pradhānaṃ puruṣo bhavān paraḥ<BR>
BhP_10.59.030/1 ahaṃ payo jyotir athānilo nabho mātrāṇi devā mana indriyāṇi<BR>
BhP_10.59.030/3 kartā mahān ity akhilaṃ carācaraṃ tvayy advitīye bhagavan ayaṃ bhramaḥ<BR>
BhP_10.59.031/1 tasyātmajo 'yaṃ tava pāda-paṅkajaṃ bhītaḥ prapannārti-haropasāditaḥ<BR>
BhP_10.59.031/3 tat pālayainaṃ kuru hasta-paṅkajaṃ śirasy amuṣyākhila-kalmaṣāpaham<BR>
BhP_10.59.032/0 śrī-śuka uvāca<BR>
BhP_10.59.032/1 iti bhūmy-arthito vāgbhir bhagavān bhakti-namrayā<BR>
BhP_10.59.032/3 dattvābhayaṃ bhauma-gṛham prāviśat sakalarddhimat<BR>
BhP_10.59.033/1 tatra rājanya-kanyānāṃ ṣaṭ-sahasrādhikāyutam<BR>
BhP_10.59.033/3 bhaumāhṛtānāṃ vikramya rājabhyo dadṛśe hariḥ<BR>
BhP_10.59.034/1 tam praviṣṭaṃ striyo vīkṣya nara-varyaṃ vimohitāḥ<BR>
BhP_10.59.034/3 manasā vavrire 'bhīṣṭaṃ patiṃ daivopasāditam<BR>
BhP_10.59.035/1 bhūyāt patir ayaṃ mahyaṃ dhātā tad anumodatām<BR>
BhP_10.59.035/3 iti sarvāḥ pṛthak kṛṣṇe bhāvena hṛdayaṃ dadhuḥ<BR>
BhP_10.59.036/1 tāḥ prāhiṇod dvāravatīṃ su-mṛṣṭa-virajo-'mbarāḥ<BR>
BhP_10.59.036/3 nara-yānair mahā-kośān rathāśvān draviṇaṃ mahāt<BR>
BhP_10.59.037/1 airāvata-kulebhāṃś ca catur-dantāṃs tarasvinaḥ<BR>
BhP_10.59.037/3 pāṇḍurāṃś ca catuḥ-ṣaṣṭiṃ prerayām āsa keśavaḥ<BR>
BhP_10.59.038/1 gatvā surendra-bhavanaṃ dattvādityai ca kuṇḍale<BR>
BhP_10.59.038/3 pūjitas tridaśendreṇa mahendryāṇyā ca sa-priyaḥ<BR>
BhP_10.59.039/1 codito bhāryayotpāṭya pārījātaṃ garutmati<BR>
BhP_10.59.039/3 āropya sendrān vibudhān nirjityopānayat puram<BR>
BhP_10.59.040/1 sthāpitaḥ satyabhāmāyā gṛhodyānopaśobhanaḥ<BR>
BhP_10.59.040/3 anvagur bhramarāḥ svargāt tad-gandhāsava-lampaṭāḥ<BR>
BhP_10.59.041/1 yayāca ānamya kirīṭa-koṭibhiḥ pādau spṛśann acyutam artha-sādhanam<BR>
BhP_10.59.041/3 siddhārtha etena vigṛhyate mahān aho surāṇāṃ ca tamo dhig āḍhyatām<BR>
BhP_10.59.042/1 atho muhūrta ekasmin nānāgāreṣu tāḥ striyaḥ<BR>
BhP_10.59.042/3 yathopayeme bhagavān tāvad-rūpa-dharo 'vyayaḥ<BR>
BhP_10.59.043/1 gṛheṣu tāsām anapāyy atarka-kṛn nirasta-sāmyātiśayeṣv avasthitaḥ<BR>
BhP_10.59.043/3 reme ramābhir nija-kāma-sampluto yathetaro gārhaka-medhikāṃś caran<BR>
BhP_10.59.044/1 itthaṃ ramā-patim avāpya patiṃ striyas tā<BR>
BhP_10.59.044/2 brahmādayo 'pi na viduḥ padavīṃ yadīyām<BR>
BhP_10.59.044/3 bhejur mudāviratam edhitayānurāga<BR>
BhP_10.59.044/4 hāsāvaloka-nava-saṅgama-jalpa-lajjāḥ<BR>
BhP_10.59.045/1 pratyudgamāsana-varārhaṇa-pada-śauca-<BR>
BhP_10.59.045/2 tāmbūla-viśramaṇa-vījana-gandha-mālyaiḥ<BR>
BhP_10.59.045/3 keśa-prasāra-śayana-snapanopahāryaiḥ<BR>
BhP_10.59.045/4 dāsī-śatā api vibhor vidadhuḥ sma dāsyam<BR>
BhP_10.60.001/0 śrī-bādarāyaṇir uvāca<BR>
BhP_10.60.001/1 karhicit sukham āsīnaṃ sva-talpa-sthaṃ jagad-gurum<BR>
BhP_10.60.001/3 patiṃ paryacarad bhaiṣmī vyajanena sakhī-janaiḥ<BR>
BhP_10.60.002/1 yas tv etal līlayā viśvaṃ sṛjaty atty avatīśvaraḥ<BR>
BhP_10.60.002/3 sa hi jātaḥ sva-setūnāṃ gopīthāya yaduṣv ajaḥ<BR>
BhP_10.60.003/1 tasmin antar-gṛhe bhrājan- muktā-dāma-vilambinā<BR>
BhP_10.60.003/3 virājite vitānena dīpair maṇi-mayair api<BR>
BhP_10.60.004/1 mallikā-dāmabhiḥ puṣpair dvirepha-kula-nādite<BR>
BhP_10.60.004/3 jāla-randhra-praviṣṭaiś ca gobhiś candramaso 'malaiḥ<BR>
BhP_10.60.005/1 pārijāta-vanāmoda- vāyunodyāna-śālinā<BR>
BhP_10.60.005/3 dhūpair aguru-jai rājan jāla-randhra-vinirgataiḥ<BR>
BhP_10.60.006/1 payaḥ-phena-nibhe śubhre paryaṅke kaśipūttame<BR>
BhP_10.60.006/3 upatasthe sukhāsīnaṃ jagatām īśvaraṃ patim<BR>
BhP_10.60.007/1 vāla-vyajanam ādāya ratna-daṇḍaṃ sakhī-karāt<BR>
BhP_10.60.007/3 tena vījayatī devī upāsāṃ cakra īśvaram<BR>
BhP_10.60.008/1 sopācyutaṃ kvaṇayatī maṇi-nūpurābhyāṃ<BR>
BhP_10.60.008/2 reje 'ṅgulīya-valaya-vyajanāgra-hastā<BR>
BhP_10.60.008/3 vastrānta-gūḍha-kuca-kuṅkuma-śoṇa-hāra-<BR>
BhP_10.60.008/4 bhāsā nitamba-dhṛtayā ca parārdhya-kāñcyā<BR>
BhP_10.60.009/1 tāṃ rūpiṇīṃ śrīyam ananya-gatiṃ nirīkṣya<BR>
BhP_10.60.009/2 yā līlayā dhṛta-tanor anurūpa-rūpā<BR>
BhP_10.60.009/3 prītaḥ smayann alaka-kuṇḍala-niṣka-kaṇṭha-<BR>
BhP_10.60.009/4 vaktrollasat-smita-sudhāṃ harir ābabhāṣe<BR>
BhP_10.60.010/0 śrī-bhagavān uvāca<BR>
BhP_10.60.010/1 rāja-putrīpsitā bhūpair loka-pāla-vibhūtibhiḥ<BR>
BhP_10.60.010/3 mahānubhāvaiḥ śrīmadbhī rūpaudārya-balorjitaiḥ<BR>
BhP_10.60.011/1 tān prāptān arthino hitvā caidyādīn smara-durmadān<BR>
BhP_10.60.011/3 dattā bhrātrā sva-pitrā ca kasmān no vavṛṣe 'samān<BR>
BhP_10.60.012/1 rājabhyo bibhyataḥ su-bhru samudraṃ śaraṇaṃ gatān<BR>
BhP_10.60.012/3 balavadbhiḥ kṛta-dveṣān prāyas tyakta-nṛpāsanān<BR>
BhP_10.60.013/1 aspaṣṭa-vartmanām puṃsām aloka-patham īyuṣām<BR>
BhP_10.60.013/3 āsthitāḥ padavīṃ su-bhru prāyaḥ sīdanti yoṣitaḥ<BR>
BhP_10.60.014/1 niṣkiñcanā vayaṃ śaśvan niṣkiñcana-jana-priyāḥ<BR>
BhP_10.60.014/3 tasmā tprāyeṇa na hy āḍhyā māṃ bhajanti su-madhyame<BR>
BhP_10.60.015/1 yayor ātma-samaṃ vittaṃ janmaiśvaryākṛtir bhavaḥ<BR>
BhP_10.60.015/3 tayor vivāho maitrī ca nottamādhamayoḥ kvacit<BR>
BhP_10.60.016/1 vaidarbhy etad avijñāya tvayādīrgha-samīkṣayā<BR>
BhP_10.60.016/3 vṛtā vayaṃ guṇair hīnā bhikṣubhiḥ ślāghitā mudhā<BR>
BhP_10.60.017/1 athātmano 'nurūpaṃ vai bhajasva kṣatriyarṣabham<BR>
BhP_10.60.017/3 yena tvam āśiṣaḥ satyā ihāmutra ca lapsyase<BR>
BhP_10.60.018/1 caidya-śālva-jarāsandha dantavakrādayo nṛpāḥ<BR>
BhP_10.60.018/3 mama dviṣanti vāmoru rukmī cāpi tavāgrajaḥ<BR>
BhP_10.60.019/1 teṣāṃ vīrya-madāndhānāṃ dṛptānāṃ smaya-nuttaye<BR>
BhP_10.60.019/3 ānitāsi mayā bhadre tejopaharatāsatām<BR>
BhP_10.60.020/1 udāsīnā vayaṃ nūnaṃ na stry-apatyārtha-kāmukāḥ<BR>
BhP_10.60.020/3 ātma-labdhyāsmahe pūrṇā gehayor jyotir-akriyāḥ<BR>
BhP_10.60.021/0 śrī-śuka uvāca<BR>
BhP_10.60.021/1 etāvad uktvā bhagavān ātmānaṃ vallabhām iva<BR>
BhP_10.60.021/3 manyamānām aviśleṣāt tad-darpa-ghna upāramat<BR>
BhP_10.60.022/1 iti trilokeśa-pates tadātmanaḥ priyasya devy aśruta-pūrvam apriyam<BR>
BhP_10.60.022/3 āśrutya bhītā hṛdi jāta-vepathuś cintāṃ durantāṃ rudatī jagāma ha<BR>
BhP_10.60.023/1 padā su-jātena nakhāruṇa-śrīyā bhuvaṃ likhanty aśrubhir añjanāsitaiḥ<BR>
BhP_10.60.023/3 āsiñcatī kuṅkuma-rūṣitau stanau tasthāv adho-mukhy ati-duḥkha-ruddha-vāk<BR>
BhP_10.60.024/1 tasyāḥ su-duḥkha-bhaya-śoka-vinaṣṭa-buddher<BR>
BhP_10.60.024/2 hastāc chlathad-valayato vyajanaṃ papāta<BR>
BhP_10.60.024/3 dehaś ca viklava-dhiyaḥ sahasaiva muhyan<BR>
BhP_10.60.024/4 rambheva vāyu-vihato pravikīrya keśān<BR>
BhP_10.60.025/1 tad dṛṣṭvā bhagavān kṛṣṇaḥ priyāyāḥ prema-bandhanam<BR>
BhP_10.60.025/3 hāsya-prauḍhim ajānantyāḥ karuṇaḥ so 'nvakampata<BR>
BhP_10.60.026/1 paryaṅkād avaruhyāśu tām utthāpya catur-bhujaḥ<BR>
BhP_10.60.026/3 keśān samuhya tad-vaktraṃ prāmṛjat padma-pāṇinā<BR>
BhP_10.60.027/1 pramṛjyāśru-kale netre stanau copahatau śucā<BR>
BhP_10.60.027/3 āśliṣya bāhunā rājan ananya-viṣayāṃ satīm<BR>
BhP_10.60.028/1 sāntvayām āsa sāntva-jñaḥ kṛpayā kṛpaṇāṃ prabhuḥ<BR>
BhP_10.60.028/3 hāsya-prauḍhi-bhramac-cittām atad-arhāṃ satāṃ gatiḥ<BR>
BhP_10.60.029/0 śrī-bhagavān uvāca<BR>
BhP_10.60.029/1 mā mā vaidarbhy asūyethā jāne tvāṃ mat-parāyaṇām<BR>
BhP_10.60.029/3 tvad-vacaḥ śrotu-kāmena kṣvelyācaritam aṅgane<BR>
BhP_10.60.030/1 mukhaṃ ca prema-saṃrambha- sphuritādharam īkṣitum<BR>
BhP_10.60.030/3 kaṭā-kṣepāruṇāpāṅgaṃ sundara-bhru-kuṭī-taṭam<BR>
BhP_10.60.031/1 ayaṃ hi paramo lābho gṛheṣu gṛha-medhinām<BR>
BhP_10.60.031/3 yan narmair īyate yāmaḥ priyayā bhīru bhāmini<BR>
BhP_10.60.032/0 śrī-śuka uvāca<BR>
BhP_10.60.032/1 saivaṃ bhagavatā rājan vaidarbhī parisāntvitā<BR>
BhP_10.60.032/3 jñātvā tat-parihāsoktiṃ priya-tyāga-bhayaṃ jahau<BR>
BhP_10.60.033/1 babhāṣa ṛṣabhaṃ puṃsāṃ vīkṣantī bhagavan-mukham<BR>
BhP_10.60.033/3 sa-vrīḍa-hāsa-rucira- snigdhāpāṅgena bhārata<BR>
BhP_10.60.034/0 śrī-rukmiṇy uvāca<BR>
BhP_10.60.034/1 nanv evam etad aravinda-vilocanāha yad vai bhavān bhagavato 'sadṛśī vibhūmnaḥ<BR>
BhP_10.60.034/3 kva sve mahimny abhirato bhagavāṃs try-adhīśaḥ kvāhaṃ guṇa-prakṛtir ajña-gṛhīta-pādā<BR>
BhP_10.60.035/1 satyaṃ bhayād iva guṇebhya urukramāntaḥ<BR>
BhP_10.60.035/2 śete samudra upalambhana-mātra ātmā<BR>
BhP_10.60.035/3 nityaṃ kad-indriya-gaṇaiḥ kṛta-vigrahas tvaṃ<BR>
BhP_10.60.035/4 tvat-sevakair nṛpa-padaṃ vidhutaṃ tamo 'ndham<BR>
BhP_10.60.036/1 tvat-pāda-padma-makaranda-juṣāṃ munīnāṃ<BR>
BhP_10.60.036/2 vartmāsphuṭaṃ nr-paśubhir nanu durvibhāvyam<BR>
BhP_10.60.036/3 yasmād alaukikam ivehitam īśvarasya<BR>
BhP_10.60.036/4 bhūmaṃs tavehitam atho anu ye bhavantam<BR>
BhP_10.60.037/1 niṣkiñcano nanu bhavān na yato 'sti kiñcid<BR>
BhP_10.60.037/2 yasmai baliṃ bali-bhujo 'pi haranty ajādyāḥ<BR>
BhP_10.60.037/3 na tvā vidanty asu-tṛpo 'ntakam āḍhyatāndhāḥ<BR>
BhP_10.60.037/4 preṣṭho bhavān bali-bhujām api te 'pi tubhyam<BR>
BhP_10.60.038/1 tvaṃ vai samasta-puruṣārtha-mayaḥ phalātmā<BR>
BhP_10.60.038/2 yad-vāñchayā su-matayo visṛjanti kṛtsnam<BR>
BhP_10.60.038/3 teṣāṃ vibho samucito bhavataḥ samājaḥ<BR>
BhP_10.60.038/4 puṃsaḥ striyāś ca ratayoḥ sukha-duḥkhinor na<BR>
BhP_10.60.039/1 tvaṃ nyasta-daṇḍa-munibhir gaditānubhāva<BR>
BhP_10.60.039/2 ātmātma-daś ca jagatām iti me vṛto 'si<BR>
BhP_10.60.039/3 hitvā bhavad-bhruva udīrita-kāla-vega-<BR>
BhP_10.60.039/4 dhvastāśiṣo 'bja-bhava-nāka-patīn kuto 'nye<BR>
BhP_10.60.040/1 jāḍyaṃ vacas tava gadāgraja yas tu bhūpān<BR>
BhP_10.60.040/2 vidrāvya śārṅga-ninadena jahartha māṃ tvam<BR>
BhP_10.60.040/3 siṃho yathā sva-balim īśa paśūn sva-bhāgaṃ<BR>
BhP_10.60.040/4 tebhyo bhayād yad udadhiṃ śaraṇaṃ prapannaḥ<BR>
BhP_10.60.041/1 yad-vāñchayā nṛpa-śikhāmaṇayo 'nga-vainya-<BR>
BhP_10.60.041/2 jāyanta-nāhuṣa-gayādaya aikya-patyam<BR>
BhP_10.60.041/3 rājyaṃ visṛjya viviśur vanam ambujākṣa<BR>
BhP_10.60.041/4 sīdanti te 'nupadavīṃ ta ihāsthitāḥ kim<BR>
BhP_10.60.042/1 kānyaṃ śrayeta tava pāda-saroja-gandham<BR>
BhP_10.60.042/2 āghrāya san-mukharitaṃ janatāpavargam<BR>
BhP_10.60.042/3 lakṣmy-ālayaṃ tv avigaṇayya guṇālayasya<BR>
BhP_10.60.042/4 martyā sadoru-bhayam artha-viviita-dṛṣṭiḥ<BR>
BhP_10.60.043/1 taṃ tvānurūpam abhajaṃ jagatām adhīśam<BR>
BhP_10.60.043/2 ātmānam atra ca paratra ca kāma-pūram<BR>
BhP_10.60.043/3 syān me tavāṅghrir araṇaṃ sṛtibhir bhramantyā<BR>
BhP_10.60.043/4 yo vai bhajantam upayāty anṛtāpavargaḥ<BR>
BhP_10.60.044/1 tasyāḥ syur acyuta nṛpā bhavatopadiṣṭāḥ<BR>
BhP_10.60.044/2 strīṇāṃ gṛheṣu khara-go-śva-viḍāla-bhṛtyāḥ<BR>
BhP_10.60.044/3 yat-karṇa-mūlam an-karṣaṇa nopayāyād<BR>
BhP_10.60.044/4 yuṣmat-kathā mṛḍa-viriñca-sabhāsu gītā<BR>
BhP_10.60.045/1 tvak-śmaśru-roma-nakha-keśa-pinaddham antar<BR>
BhP_10.60.045/2 māṃsāsthi-rakta-kṛmi-viṭ-kapha-pitta-vātam<BR>
BhP_10.60.045/3 jīvac-chavaṃ bhajati kānta-matir vimūḍhā<BR>
BhP_10.60.045/4 yā te padābja-makarandam ajighratī strī<BR>
BhP_10.60.046/1 astv ambujākṣa mama te caraṇānurāga<BR>
BhP_10.60.046/2 ātman ratasya mayi cānatirikta-dṛṣṭeḥ<BR>
BhP_10.60.046/3 yarhy asya vṛddhaya upātta-rajo-'ti-mātro<BR>
BhP_10.60.046/4 mām īkṣase tad u ha naḥ paramānukampā<BR>
BhP_10.60.047/1 naivālīkam ahaṃ manye vacas te madhusūdana<BR>
BhP_10.60.047/3 ambāyā eva hi prāyaḥ kanyāyāḥ syād ratiḥ kvacit<BR>
BhP_10.60.048/1 vyūḍhāyāś cāpi puṃścalyā mano 'bhyeti navaṃ navam<BR>
BhP_10.60.048/3 budho 'satīṃ na bibhṛyāt tāṃ bibhrad ubhaya-cyutaḥ<BR>
BhP_10.60.049/0 śrī-bhagavān uvāca<BR>
BhP_10.60.049/1 sādhvy etac-chrotu-kāmais tvaṃ rāja-putrī pralambhitā<BR>
BhP_10.60.049/3 mayoditaṃ yad anvāttha sarvaṃ tat satyam eva hi<BR>
BhP_10.60.050/1 yān yān kāmayase kāmān mayy akāmāya bhāmini<BR>
BhP_10.60.050/3 santi hy ekānta-bhaktāyās tava kalyāṇi nityada<BR>
BhP_10.60.051/1 upalabdhaṃ pati-prema pāti-vratyaṃ ca te 'naghe<BR>
BhP_10.60.051/3 yad vākyaiś cālyamānāyā na dhīr mayy apakarṣitā<BR>
BhP_10.60.052/1 ye māṃ bhajanti dāmpatye tapasā vrata-caryayā<BR>
BhP_10.60.052/3 kāmātmāno 'pavargeśaṃ mohitā mama māyayā<BR>
BhP_10.60.053/1 māṃ prāpya māniny apavarga-sampadaṃ<BR>
BhP_10.60.053/2 vāñchanti ye sampada eva tat-patim<BR>
BhP_10.60.053/3 te manda-bhāgā niraye 'pi ye nṛṇāṃ<BR>
BhP_10.60.053/4 mātrātmakatvāt nirayaḥ su-saṅgamaḥ<BR>
BhP_10.60.054/1 diṣṭyā gṛheśvary asakṛn mayi tvayā kṛtānuvṛttir bhava-mocanī khalaiḥ<BR>
BhP_10.60.054/3 su-duṣkarāsau sutarāṃ durāśiṣo hy asuṃ-bharāyā nikṛtiṃ juṣaḥ striyāḥ<BR>
BhP_10.60.055/1 na tvādṛśīm praṇayinīṃ gṛhiṇīṃ gṛheṣu<BR>
BhP_10.60.055/2 paśyāmi mānini yayā sva-vivāha-kāle<BR>
BhP_10.60.055/3 prāptān nṛpān na vigaṇayya raho-haro me<BR>
BhP_10.60.055/4 prasthāpito dvija upaśruta-sat-kathasya<BR>
BhP_10.60.056/1 bhrātur virūpa-karaṇaṃ yudhi nirjitasya<BR>
BhP_10.60.056/2 prodvāha-parvaṇi ca tad-vadham akṣa-goṣṭhyām<BR>
BhP_10.60.056/3 duḥkhaṃ samuttham asaho 'smad-ayoga-bhītyā<BR>
BhP_10.60.056/4 naivābravīḥ kim api tena vayaṃ jitās te<BR>
BhP_10.60.057/1 dūtas tvayātma-labhane su-vivikta-mantraḥ<BR>
BhP_10.60.057/2 prasthāpito mayi cirāyati śūnyam etat<BR>
BhP_10.60.057/3 matvā jihāsa idaṃ aṅgam ananya-yogyaṃ<BR>
BhP_10.60.057/4 tiṣṭheta tat tvayi vayaṃ pratinandayāmaḥ<BR>
BhP_10.60.058/0 śrī-śuka uvāca<BR>
BhP_10.60.058/1 evaṃ saurata-saṃlāpair bhagavān jagad-īśvaraḥ<BR>
BhP_10.60.058/3 sva-rato ramayā reme nara-lokaṃ viḍambayan<BR>
BhP_10.60.059/1 tathānyāsām api vibhur gṛhesu gṛhavān iva<BR>
BhP_10.60.059/3 āsthito gṛha-medhīyān dharmān loka-gurur hariḥ<BR>
BhP_10.61.001/0 śrī-śuka uvāca<BR>
BhP_10.61.001/1 ekaikaśas tāḥ kṛṣṇasya putrān daśa-daśābaāḥ<BR>
BhP_10.61.001/3 ajījanann anavamān pituḥ sarvātma-sampadā<BR>
BhP_10.61.002/1 gṛhād anapagaṃ vīkṣya rāja-putryo 'cyutaṃ sthitam<BR>
BhP_10.61.002/3 preṣṭhaṃ nyamaṃsata svaṃ svaṃ na tat-tattva-vidaḥ striyaḥ<BR>
BhP_10.61.003/1 cārv-abja-kośa-vadanāyata-bāhu-netra-<BR>
BhP_10.61.003/2 sa-prema-hāsa-rasa-vīkṣita-valgu-jalpaiḥ<BR>
BhP_10.61.003/3 sammohitā bhagavato na mano vijetuṃ<BR>
BhP_10.61.003/4 svair vibhramaiḥ samaśakan vanitā vibhūmnaḥ<BR>
BhP_10.61.004/1 smāyāvaloka-lava-darśita-bhāva-hāri<BR>
BhP_10.61.004/2 bhrū-maṇḍala-prahita-saurata-mantra-śauṇḍaiḥ<BR>
BhP_10.61.004/3 patnyas tu śoḍaśa-sahasram anaṅga-bāṇair<BR>
BhP_10.61.004/4 yasyendriyaṃ vimathitum karaṇair na śekuḥ<BR>
BhP_10.61.005/1 itthaṃ ramā-patim avāpya patiṃ striyas tā<BR>
BhP_10.61.005/2 brahmādayo 'pi na viduḥ padavīṃ yadīyām<BR>
BhP_10.61.005/3 bhejur mudāviratam edhitayānurāga-<BR>
BhP_10.61.005/4 hāsāvaloka-nava-saṅgama-lālasādyam<BR>
BhP_10.61.006/1 pratyudgamāsana-varārhaṇa-pāda-śauca-<BR>
BhP_10.61.006/2 tāmbūla-viśramaṇa-vījana-gandha-mālyaiḥ<BR>
BhP_10.61.006/3 keśa-prasāra-śayana-snapanopahāryaiḥ<BR>
BhP_10.61.006/4 dāsī-śatā api vibhor vidadhuḥ sma dāsyam<BR>
BhP_10.61.007/1 tāsāṃ yā daśa-putrāṇāṃ kṛṣṇa-strīṇāṃ puroditāḥ<BR>
BhP_10.61.007/3 aṣṭau mahiṣyas tat-putrān pradyumnādīn gṛṇāmi te<BR>
BhP_10.61.008/1 cārudeṣṇaḥ sudeṣṇaś ca cārudehaś ca vīryavān<BR>
BhP_10.61.008/3 sucāruś cāruguptaś ca bhadracārus tathāparaḥ<BR>
BhP_10.61.009/1 cārucandro vicāruś ca cāruś ca daśamo hareḥ<BR>
BhP_10.61.009/3 pradyumna-pramukhā jātā rukmiṇyāṃ nāvamāḥ pituḥ<BR>
BhP_10.61.010/1 bhānuḥ subhānuḥ svarbhānuḥ prabhānur bhānumāṃs tathā<BR>
BhP_10.61.010/3 candrabhānur bṛhadbhānur atibhānus tathāṣṭamaḥ<BR>
BhP_10.61.011/1 śrībhānuḥ pratibhānuś ca satyabhāmātmajā daśa<BR>
BhP_10.61.011/3 sāmbaḥ sumitraḥ purujic chatajic ca sahasrajit<BR>
BhP_10.61.012/1 viyayaś citraketuś ca vasumān draviḍaḥ kratuḥ<BR>
BhP_10.61.012/3 jāmbavatyāḥ sutā hy ete sāmbādyāḥ pitṛ-sammatāḥ<BR>
BhP_10.61.013/1 vīraś candro 'śvasenaś ca citragur vegavān vṛṣaḥ<BR>
BhP_10.61.013/3 āmaḥ śaṅkur vasuḥ śrīmān kuntir nāgnajiteḥ sutāḥ<BR>
BhP_10.61.014/1 śrutaḥ kavir vṛṣo vīraḥ subāhur bhadra ekalaḥ<BR>
BhP_10.61.014/3 śāntir darśaḥ pūrṇamāsaḥ kālindyāḥ somako 'varaḥ<BR>
BhP_10.61.015/1 praghoṣo gātravān siṃho balaḥ prabala ūrdhagaḥ<BR>
BhP_10.61.015/3 mādryāḥ putrā mahāśaktiḥ saha ojo 'parājitaḥ<BR>
BhP_10.61.016/1 vṛko harṣo 'nilo gṛdhro vardhanonnāda eva ca<BR>
BhP_10.61.016/3 mahāṃsaḥ pāvano vahnir mitravindātmajāḥ kṣudhiḥ<BR>
BhP_10.61.017/1 saṅgrāmajid bṛhatsenaḥ śūraḥ praharaṇo 'rijit<BR>
BhP_10.61.017/3 jayaḥ subhadro bhadrāyā vāma āyuś ca satyakaḥ<BR>
BhP_10.61.018/1 dīptimāṃs tāmrataptādyā rohiṇyās tanayā hareḥ<BR>
BhP_10.61.018/3 pradyamnāc cāniruddho 'bhūd rukmavatyāṃ mahā-balaḥ<BR>
BhP_10.61.018/5 putryāṃ tu rukmiṇo rājan nāmnā bhojakaṭe pure<BR>
BhP_10.61.019/1 eteṣāṃ putra-pautrāś ca babhūvuḥ koṭiśo nṛpa<BR>
BhP_10.61.019/3 mātaraḥ kṛṣṇa-jātīnāṃ sahasrāṇi ca ṣoḍaśa<BR>
BhP_10.61.020/0 śrī-rājovāca<BR>
BhP_10.61.020/1 kathaṃ rukmy arī-putrāya prādād duhitaraṃ yudhi<BR>
BhP_10.61.020/3 kṛṣṇena paribhūtas taṃ hantuṃ randhraṃ pratīkṣate<BR>
BhP_10.61.020/5 etad ākhyāhi me vidvan dviṣor vaivāhikaṃ mithaḥ<BR>
BhP_10.61.021/1 anāgatam atītaṃ ca vartamānam atīndriyam<BR>
BhP_10.61.021/3 viprakṛṣṭaṃ vyavahitaṃ samyak paśyanti yoginaḥ<BR>
BhP_10.61.022/0 śrī-śuka uvāca<BR>
BhP_10.61.022/1 vṛtaḥ svayaṃ-vare sākṣād anaṇgo 'ṇga-yutas tayā<BR>
BhP_10.61.022/3 rājñaḥ sametān nirjitya jahāraika-ratho yudhi<BR>
BhP_10.61.023/1 yady apy anusmaran vairaṃ rukmī kṛṣṇāvamānitaḥ<BR>
BhP_10.61.023/3 vyatarad bhāgineyāya sutāṃ kurvan svasuḥ priyam<BR>
BhP_10.61.024/1 rukmiṇyās tanayāṃ rājan kṛtavarma-suto balī<BR>
BhP_10.61.024/3 upayeme viśālākṣīṃ kanyāṃ cārumatīṃ kila<BR>
BhP_10.61.025/1 dauhitrāyāniruddhāya pautrīṃ rukmy ādadād dhareḥ<BR>
BhP_10.61.025/3 rocanāṃ baddha-vairo 'pi svasuḥ priya-cikīrṣayā<BR>
BhP_10.61.025/5 jānann adharmaṃ tad yaunaṃ sneha-pāśānubandhanaḥ<BR>
BhP_10.61.026/1 tasminn abhyudaye rājan rukmiṇī rāma-keśavau<BR>
BhP_10.61.026/3 puraṃ bhojakaṭaṃ jagmuḥ sāmba-pradyumnakādayaḥ<BR>
BhP_10.61.027/1 tasmin nivṛtta udvāhe kāliṅga-pramukhā nṛpāḥ<BR>
BhP_10.61.027/3 dṛptās te rukmiṇaṃ procur balam akṣair vinirjaya<BR>
BhP_10.61.028/1 anakṣa-jño hy ayaṃ rājann api tad-vyasanaṃ mahat<BR>
BhP_10.61.028/3 ity ukto balam āhūya tenākṣair rukmy adīvyata<BR>
BhP_10.61.029/1 śataṃ sahasram ayutaṃ rāmas tatrādade paṇam<BR>
BhP_10.61.029/3 taṃ tu rukmy ajayat tatra kāliṅgaḥ prāhasad balam<BR>
BhP_10.61.029/5 dantān sandarśayann uccair nāmṛṣyat tad dhalāyudhaḥ<BR>
BhP_10.61.030/1 tato lakṣaṃ rukmy agṛhṇād glahaṃ tatrājayad balaḥ<BR>
BhP_10.61.030/3 jitavān aham ity āha rukmī kaitavam āśritaḥ<BR>
BhP_10.61.031/1 manyunā kṣubhitaḥ śrīmān samudra iva parvaṇi<BR>
BhP_10.61.031/3 jātyāruṇākṣo 'ti-ruṣā nyarbudaṃ glaham ādade<BR>
BhP_10.61.032/1 taṃ cāpi jitavān rāmo dharmeṇa chalam āśritaḥ<BR>
BhP_10.61.032/3 rukmī jitaṃ mayātreme vadantu prāśnikā iti<BR>
BhP_10.61.033/1 tadābravīn nabho-vāṇī balenaiva jito glahaḥ<BR>
BhP_10.61.033/3 dharmato vacanenaiva rukmī vadati vai mṛṣā<BR>
BhP_10.61.034/1 tām anādṛtya vaidarbho duṣṭa-rājanya-coditaḥ<BR>
BhP_10.61.034/3 saṅkarṣaṇaṃ parihasan babhāṣe kāla-coditaḥ<BR>
BhP_10.61.035/1 naivākṣa-kovidā yūyaṃ gopālā vana-gocarāḥ<BR>
BhP_10.61.035/3 akṣair dīvyanti rājāno bāṇaiś ca na bhavādṛśāḥ<BR>
BhP_10.61.036/1 rukmiṇaivam adhikṣipto rājabhiś copahāsitaḥ<BR>
BhP_10.61.036/3 kruddhaḥ parigham udyamya jaghne taṃ nṛmṇa-saṃsadi<BR>
BhP_10.61.037/1 kaliṅga-rājaṃ tarasā gṛhītvā daśame pade<BR>
BhP_10.61.037/3 dantān apātayat kruddho yo 'hasad vivṛtair dvijaiḥ<BR>
BhP_10.61.038/1 anye nirbhinna-bāhūru- śiraso rudhirokṣitāḥ<BR>
BhP_10.61.038/3 rājāno dudravar bhītā balena paṅghārditāḥ<BR>
BhP_10.61.039/1 nihate rukmiṇi śyāle nābravīt sādhv asādhu vā<BR>
BhP_10.61.039/3 rakmiṇī-balayo rājan sneha-bhaṅga-bhayād dhariḥ<BR>
BhP_10.61.040/1 tato 'niruddhaṃ saha sūryayā varaṃ rathaṃ samāropya yayuḥ kuśasthalīm<BR>
BhP_10.61.040/3 rāmādayo bhojakaṭād daśārhāḥ siddhākhilārthā madhusūdanāśrayāḥ<BR>
BhP_10.62.001/0 śrī-rājovāca<BR>
BhP_10.62.001/1 bāṇasya tanayām ūṣām upayeme yadūttamaḥ<BR>
BhP_10.62.001/3 tatra yuddham abhūd ghoraṃ hari-śaṅkarayor mahat<BR>
BhP_10.62.001/5 etat sarvaṃ mahā-yogin samākhyātuṃ tvam arhasi<BR>
BhP_10.62.002/0 śrī-śuka uvāca<BR>
BhP_10.62.002/1 bāṇaḥ putra-śata-jyeṣṭho baler āsīn mahātmanaḥ<BR>
BhP_10.62.002/3 yena vāmana-rūpāya haraye 'dāyi medinī<BR>
BhP_10.62.002/5 tasyaurasaḥ suto bānaḥ śiva-bhakti-rataḥ sadā<BR>
BhP_10.62.002/1 mānyo vadānyo dhīmāṃś ca satya-sandho dṛḍha-vrataḥ<BR>
BhP_10.62.002/3 śoṇitākhye pure ramye sa rājyam akarot purā<BR>
BhP_10.62.002/5 tasya śambhoḥ prasādena kiṅkarā iva te 'marāḥ<BR>
BhP_10.62.002/1 sahasra-bāhur vādyena tāṇdave 'toṣayan mṛḍam<BR>
BhP_10.62.003/1 bhagavān sarva-bhūteśaḥ śaraṇyo bhakta-vatsalaḥ<BR>
BhP_10.62.003/3 vareṇa chandayām āsa sa taṃ vavre purādhipam<BR>
BhP_10.62.004/1 sa ekadāha giriśaṃ pārśva-sthaṃ vīrya-durmadaḥ<BR>
BhP_10.62.004/3 kirīṭenārka-varṇena saṃspṛśaṃs tat-padāmbujam<BR>
BhP_10.62.005/1 namasye tvāṃ mahā-deva lokānāṃ gurum īśvaram<BR>
BhP_10.62.005/3 puṃsām apūrṇa-kāmānāṃ kāma-pūrāmarāṅghripam<BR>
BhP_10.62.006/1 doḥ-sahasraṃ tvayā dattaṃ paraṃ bhārāya me 'bhavat<BR>
BhP_10.62.006/3 tri-lokyāṃ pratiyoddhāraṃ na labhe tvad ṛte samam<BR>
BhP_10.62.007/1 kaṇḍūtyā nibhṛtair dorbhir yuyutsur dig-gajān aham<BR>
BhP_10.62.007/3 ādyāyāṃ cūrṇayann adrīn bhītās te 'pi pradudruvuḥ<BR>
BhP_10.62.008/1 tac chrutvā bhagavān kruddhaḥ ketus te bhajyate yadā<BR>
BhP_10.62.008/3 tvad-darpa-ghnaṃ bhaven mūḍha saṃyugaṃ mat-samena te<BR>
BhP_10.62.009/1 ity uktaḥ kumatir hṛṣṭaḥ sva-gṛhaṃ prāviśan nṛpa<BR>
BhP_10.62.009/3 pratīkṣan giriśādeśaṃ sva-vīrya-naśanam kudhīḥ<BR>
BhP_10.62.010/1 tasyoṣā nāma duhitā svapne prādyumninā ratim<BR>
BhP_10.62.010/3 kanyālabhata kāntena prāg adṛṣṭa-śrutena sā<BR>
BhP_10.62.011/1 sā tatra tam apaśyantī kvāsi kānteti vādinī<BR>
BhP_10.62.011/3 sakhīnāṃ madhya uttasthau vihvalā vrīḍitā bhṛśam<BR>
BhP_10.62.012/1 bāṇasya mantrī kumbhāṇḍaś citralekhā ca tat-sutā<BR>
BhP_10.62.012/3 sakhy apṛcchat sakhīm ūṣāṃ kautūhala-samanvitā<BR>
BhP_10.62.013/1 kaṃ tvaṃ mṛgayase su-bhru kīdṛśas te manorathaḥ<BR>
BhP_10.62.013/3 hasta-grāhaṃ na te 'dyāpi rāja-putry upalakṣaye<BR>
BhP_10.62.014/1 dṛṣṭaḥ kaścin naraḥ svapne śyāmaḥ kamala-locanaḥ<BR>
BhP_10.62.014/3 pīta-vāsā bṛhad-bāhur yoṣitāṃ hṛdayaṃ-gamaḥ<BR>
BhP_10.62.015/1 tam ahaṃ mṛgaye kāntaṃ pāyayitvādharaṃ madhu<BR>
BhP_10.62.015/3 kvāpi yātaḥ spṛhayatīṃ kṣiptvā māṃ vṛjinārṇave<BR>
BhP_10.62.016/0 citralekhovāca<BR>
BhP_10.62.016/1 vyasanaṃ te 'pakarṣāmi tri-lokyāṃ yadi bhāvyate<BR>
BhP_10.62.016/3 tam āneṣye varaṃ yas te mano-hartā tam ādiśa<BR>
BhP_10.62.017/1 ity uktvā deva-gandharva siddha-cāraṇa-pannagān<BR>
BhP_10.62.017/3 daitya-vidyādharān yakṣān manujāṃś ca yathālikhat<BR>
BhP_10.62.018/1 manujeṣu ca sā vṛṣnīn śūram ānakadundubhim<BR>
BhP_10.62.018/3 vyalikhad rāma-kṛṣṇau ca pradyumnaṃ vīkṣya lajjitā<BR>
BhP_10.62.019/1 aniruddhaṃ vilikhitaṃ vīkṣyoṣāvāṅ-mukhī hriyā<BR>
BhP_10.62.019/3 so 'sāv asāv iti prāha smayamānā mahī-pate<BR>
BhP_10.62.020/1 citralekhā tam ājñāya pautraṃ kṛṣṇasya yoginī<BR>
BhP_10.62.020/3 yayau vihāyasā rājan dvārakāṃ kṛṣṇa-pālitām<BR>
BhP_10.62.021/1 tatra suptaṃ su-paryaṅke prādyumniṃ yogam āsthitā<BR>
BhP_10.62.021/3 gṛhītvā śoṇita-puraṃ sakhyai priyam adarśayat<BR>
BhP_10.62.022/1 sā ca taṃ sundara-varaṃ vilokya muditānanā<BR>
BhP_10.62.022/3 duṣprekṣye sva-gṛhe pumbhī reme prādyumninā samam<BR>
BhP_10.62.023/1 parārdhya-vāsaḥ-srag-gandha- dhūpa-dīpāsanādibhiḥ<BR>
BhP_10.62.023/3 pāna-bhojana-bhakṣyaiś ca vākyaiḥ śuśrūṣaṇārcitaḥ<BR>
BhP_10.62.024/1 gūḍhaḥ kanyā-pure śaśvat- pravṛddha-snehayā tayā<BR>
BhP_10.62.024/3 nāhar-gaṇān sa bubudhe ūṣayāpahṛtendriyaḥ<BR>
BhP_10.62.025/1 tāṃ tathā yadu-vīreṇa bhujyamānāṃ hata-vratām<BR>
BhP_10.62.025/3 hetubhir lakṣayāṃ cakrur āpṛītāṃ duravacchadaiḥ<BR>
BhP_10.62.026/1 bhaṭā āvedayāṃ cakrū rājaṃs te duhitur vayam<BR>
BhP_10.62.026/3 viceṣṭitaṃ lakṣayāma kanyāyāḥ kula-dūṣaṇam<BR>
BhP_10.62.027/1 anapāyibhir asmābhir guptāyāś ca gṛhe prabho<BR>
BhP_10.62.027/3 kanyāyā dūṣaṇaṃ pumbhir duṣprekṣyāyā na vidmahe<BR>
BhP_10.62.028/1 tataḥ pravyathito bāṇo duhituḥ śruta-dūṣaṇaḥ<BR>
BhP_10.62.028/3 tvaritaḥ kanyakāgāraṃ prāpto 'drākṣīd yadūdvaham<BR>
BhP_10.62.029/1 kāmātmajaṃ taṃ bhuvanaika-sundaraṃ śyāmaṃ piśaṅgāmbaram ambujekṣaṇam<BR>
BhP_10.62.029/3 bṛhad-bhujaṃ kuṇḍala-kuntala-tviṣā smitāvalokena ca maṇḍitānanam<BR>
BhP_10.62.030/1 dīvyantam akṣaiḥ priyayābhinṛmṇayā tad-aṅga-saṅga-stana-kuṅkuma-srajam<BR>
BhP_10.62.030/3 bāhvor dadhānaṃ madhu-mallikāśritāṃ tasyāgra āsīnam avekṣya vismitaḥ<BR>
BhP_10.62.031/1 sa taṃ praviṣṭaṃ vṛtam ātatāyibhir bhaṭair anīkair avalokya mādhavaḥ<BR>
BhP_10.62.031/3 udyamya maurvaṃ parighaṃ vyavasthito yathāntako daṇḍa-dharo jighāṃsayā<BR>
BhP_10.62.032/1 jighṛkṣayā tān paritaḥ prasarpataḥ śuno yathā śūkara-yūthapo 'hanat<BR>
BhP_10.62.032/3 te hanyamānā bhavanād vinirgatā nirbhinna-mūrdhoru-bhujāḥ pradudruvuḥ<BR>
BhP_10.62.033/1 taṃ nāga-pāśair bali-nandano balī ghnantaṃ sva-sainyaṃ kupito babandha ha<BR>
BhP_10.62.033/3 ūṣā bhṛśaṃ śoka-viṣāda-vihvalā baddhaṃ niśamyāśru-kalākṣy arautsīt<BR>
BhP_10.63.001/0 śṛī-śuka uvāca<BR>
BhP_10.63.001/1 apaśyatāṃ cāniruddhaṃ tad-bandhūnāṃ ca bhārata<BR>
BhP_10.63.001/3 catvāro vārṣikā māsā vyatīyur anuśocatām<BR>
BhP_10.63.002/1 nāradāt tad upākarṇya vārtāṃ baddhasya karma ca<BR>
BhP_10.63.002/3 prayayuḥ śoṇita-puraṃ vṛṣṇayaḥ kṛṣṇa-daivatāḥ<BR>
BhP_10.63.003/1 pradyumno yuyudhānaś ca gadaḥ sāmbo 'tha sāraṇaḥ<BR>
BhP_10.63.003/3 nandopananda-bhadrādyā rāma-kṛṣṇānuvartinaḥ<BR>
BhP_10.63.004/1 akṣauhiṇībhir dvādaśabhiḥ sametāḥ sarvato diśam<BR>
BhP_10.63.004/3 rurudhur bāṇa-nagaraṃ samantāt sātvatarṣabhāḥ<BR>
BhP_10.63.005/1 bhajyamāna-purodyāna- prākārāṭṭāla-gopuram<BR>
BhP_10.63.005/3 prekṣamāṇo ruṣāviṣṭas tulya-sainyo 'bhiniryayau<BR>
BhP_10.63.006/1 bāṇārthe bhagavān rudraḥ sa-sutaḥ pramathair vṛtaḥ<BR>
BhP_10.63.006/3 āruhya nandi-vṛṣabhaṃ yuyudhe rāma-kṛṣṇayoḥ<BR>
BhP_10.63.007/1 āsīt su-tumulaṃ yuddham adbhutaṃ roma-harṣaṇam<BR>
BhP_10.63.007/3 kṛṣṇa-śaṅkarayo rājan pradyumna-guhayor api<BR>
BhP_10.63.008/1 kumbhāṇḍa-kūpakarṇābhyāṃ balena saha saṃyugaḥ<BR>
BhP_10.63.008/3 sāmbasya bāṇa-putreṇa bāṇena saha sātyakeḥ<BR>
BhP_10.63.009/1 brahmādayaḥ surādhīśā munayaḥ siddha-cāraṇāḥ<BR>
BhP_10.63.009/3 gandharvāpsaraso yakṣā vimānair draṣṭum āgaman<BR>
BhP_10.63.010/1 śaṅkarānucarān śaurir bhūta-pramatha-guhyakān<BR>
BhP_10.63.010/3 ḍākinīr yātudhānāṃś ca vetālān sa-vināyakān<BR>
BhP_10.63.011/1 preta-mātṛ-piśācāṃś ca kuṣmāṇḍān brahma-rākṣasān<BR>
BhP_10.63.011/3 drāvayām āsa tīkṣṇāgraiḥ śaraiḥ śārṅga-dhanuś-cyutaiḥ<BR>
BhP_10.63.012/1 pṛthag-vidhāni prāyuṅkta piṇāky astrāṇi śārṅgiṇe<BR>
BhP_10.63.012/3 praty-astraiḥ śamayām āsa śārṅga-pāṇir avismitaḥ<BR>
BhP_10.63.013/1 brahmāstrasya ca brahmāstraṃ vāyavyasya ca pārvatam<BR>
BhP_10.63.013/3 āgneyasya ca pārjanyaṃ naijaṃ pāśupatasya ca<BR>
BhP_10.63.014/1 mohayitvā tu giriśaṃ jṛmbhaṇāstreṇa jṛmbhitam<BR>
BhP_10.63.014/3 bāṇasya pṛtanāṃ śaurir jaghānāsi-gadeṣubhiḥ<BR>
BhP_10.63.015/1 skandaḥ pradyumna-bāṇaughair ardyamānaḥ samantataḥ<BR>
BhP_10.63.015/3 asṛg vimuñcan gātrebhyaḥ śikhināpakramad raṇāt<BR>
BhP_10.63.016/1 kumbhāṇḍa-kūpakarṇaś ca petatur muṣalārditau<BR>
BhP_10.63.016/3 dudruvus tad-anīkani hata-nāthāni sarvataḥ<BR>
BhP_10.63.017/1 viśīryamāṇam sva-balaṃ dṛṣṭvā bāṇo 'ty-amarṣitaḥ<BR>
BhP_10.63.017/3 kṛṣṇam abhyadravat saṅkhye rathī hitvaiva sātyakim<BR>
BhP_10.63.018/1 dhanūṃṣy ākṛṣya yugapad bāṇaḥ pañca-śatāni vai<BR>
BhP_10.63.018/3 ekaikasmin śarau dvau dvau sandadhe raṇa-durmadaḥ<BR>
BhP_10.63.019/1 tāni ciccheda bhagavān dhanūṃsi yugapad dhariḥ<BR>
BhP_10.63.019/3 sārathiṃ ratham aśvāṃś ca hatvā śaṅkham apūrayat<BR>
BhP_10.63.020/1 tan-mātā koṭarā nāma nagnā makta-śiroruhā<BR>
BhP_10.63.020/3 puro 'vatasthe kṛṣṇasya putra-prāṇa-rirakṣayā<BR>
BhP_10.63.021/1 tatas tiryaṅ-mukho nagnām anirīkṣan gadāgrajaḥ<BR>
BhP_10.63.021/3 bāṇaś ca tāvad virathaś chinna-dhanvāviśat puram<BR>
BhP_10.63.022/1 vidrāvite bhūta-gaṇe jvaras tu trī-śirās trī-pāt<BR>
BhP_10.63.022/3 abhyadhāvata dāśārhaṃ dahann iva diśo daśa<BR>
BhP_10.63.023/1 atha nārāyaṇaḥ devaḥ taṃ dṛṣṭvā vyasṛjaj jvaram<BR>
BhP_10.63.023/3 māheśvaro vaiṣṇavaś ca yuyudhāte jvarāv ubhau<BR>
BhP_10.63.024/1 māheśvaraḥ samākrandan vaiṣṇavena balārditaḥ<BR>
BhP_10.63.024/3 alabdhvābhayam anyatra bhīto māheśvaro jvaraḥ<BR>
BhP_10.63.024/5 śaraṇārthī hṛṣīkeśaṃ tuṣṭāva prayatāñjaliḥ<BR>
BhP_10.63.025/0 jvara uvāca<BR>
BhP_10.63.025/1 namāmi tvānanta-śaktiṃ pareśam sarvātmānaṃ kevalaṃ jñapti-mātram<BR>
BhP_10.63.025/3 viśvotpatti-sthāna-saṃrodha-hetuṃ yat tad brahma brahma-liṅgam praśāntam<BR>
BhP_10.63.026/1 kālo daivaṃ karma jīvaḥ svabhāvo dravyaṃ kṣetraṃ prāṇa ātmā vikāraḥ<BR>
BhP_10.63.026/3 tat-saṅghāto bīja-roha-pravāhas tvan-māyaiṣā tan-niṣedhaṃ prapadye<BR>
BhP_10.63.027/1 nānā-bhāvair līlayaivopapannair devān sādhūn loka-setūn bibharṣi<BR>
BhP_10.63.027/3 haṃsy unmārgān hiṃsayā vartamānān janmaitat te bhāra-hārāya bhūmeḥ<BR>
BhP_10.63.028/1 tapto 'ham te tejasā duḥsahena śāntogreṇāty-ulbaṇena jvareṇa<BR>
BhP_10.63.028/3 tāvat tāpo dehināṃ te 'nghri-mūlaṃ no severan yāvad āśānubaddhāḥ<BR>
BhP_10.63.029/0 śrī-bhagavān uvāca<BR>
BhP_10.63.029/1 tri-śiras te prasanno 'smi vyetu te maj-jvarād bhayam<BR>
BhP_10.63.029/3 yo nau smarati saṃvādaṃ tasya tvan na bhaved bhayam<BR>
BhP_10.63.030/1 ity ukto 'cyutam ānamya gato māheśvaro jvaraḥ<BR>
BhP_10.63.030/3 bāṇas tu ratham ārūḍhaḥ prāgād yotsyan janārdanam<BR>
BhP_10.63.031/1 tato bāhu-sahasreṇa nānāyudha-dharo 'suraḥ<BR>
BhP_10.63.031/3 mumoca parama-kruddho bāṇāṃś cakrāyudhe nṛpa<BR>
BhP_10.63.032/1 tasyāsyato 'strāṇy asakṛc cakreṇa kṣura-neminā<BR>
BhP_10.63.032/3 ciccheda bhagavān bāhūn śākhā iva vanaspateḥ<BR>
BhP_10.63.033/1 bāhuṣu chidyamāneṣu bāṇasya bhagavān bhavaḥ<BR>
BhP_10.63.033/3 bhaktānakampy upavrajya cakrāyudham abhāṣata<BR>
BhP_10.63.034/0 śrī-rudra uvāca<BR>
BhP_10.63.034/1 tvaṃ hi brahma paraṃ jyotir gūḍhaṃ brahmaṇi vāṅ-maye<BR>
BhP_10.63.034/3 yaṃ paśyanty amalātmāna ākāśam iva kevalam<BR>
BhP_10.63.035/1 nābhir nabho 'gnir mukham ambu reto<BR>
BhP_10.63.035/2 dyauḥ śīrṣam āśāḥ śrutir aṅghrir urvī<BR>
BhP_10.63.035/3 candro mano yasya dṛg arka ātmā<BR>
BhP_10.63.035/4 ahaṃ samudro jaṭharaṃ bhujendraḥ<BR>
BhP_10.63.036/1 romāṇi yasyauṣadhayo 'mbu-vāhāḥ<BR>
BhP_10.63.036/2 keśā viriñco dhiṣaṇā visargaḥ<BR>
BhP_10.63.036/3 prajā-patir hṛdayaṃ yasya dharmaḥ<BR>
BhP_10.63.036/4 sa vai bhavān puruṣo loka-kalpaḥ<BR>
BhP_10.63.037/1 tavāvatāro 'yam akuṇṭha-dhāman dharmasya guptyai jagato hitāya<BR>
BhP_10.63.037/3 vayaṃ ca sarve bhavatānubhāvitā vibhāvayāmo bhuvanāni sapta<BR>
BhP_10.63.038/1 tvam eka ādyaḥ puruṣo 'dvitīyas turyaḥ sva-dṛg dhetur ahetur īśaḥ<BR>
BhP_10.63.038/3 pratīyase 'thāpi yathā-vikāraṃ sva-māyayā sarva-guṇa-prasiddhyai<BR>
BhP_10.63.039/1 yathaiva sūryaḥ pihitaś chāyayā svayā<BR>
BhP_10.63.039/2 chāyāṃ ca rūpāṇi ca sañcakāsti<BR>
BhP_10.63.039/3 evaṃ guṇenāpihito guṇāṃs tvam<BR>
BhP_10.63.039/4 ātma-pradīpo guṇinaś ca bhūman<BR>
BhP_10.63.040/1 yan-māyā-mohita-dhiyaḥ putra-dāra-gṛhādiṣu<BR>
BhP_10.63.040/3 unmajjanti nimajjanti prasaktā vṛjinārṇave<BR>
BhP_10.63.041/1 deva-dattam imaṃ labdhvā nṛ-lokam ajitendriyaḥ<BR>
BhP_10.63.041/3 yo nādriyeta tvat-pādau sa śocyo hy ātma-vañcakaḥ<BR>
BhP_10.63.042/1 yas tvāṃ visṛjate martya ātmānaṃ priyam īśvaram<BR>
BhP_10.63.042/3 viparyayendriyārthārthaṃ viṣam atty amṛtaṃ tyajan<BR>
BhP_10.63.043/1 ahaṃ brahmātha vibudhā munayaś cāmalāśayāḥ<BR>
BhP_10.63.043/3 sarvātmanā prapannās tvām ātmānaṃ preṣṭham īśvaram<BR>
BhP_10.63.044/1 taṃ tvā jagat-sthity-udayānta-hetuṃ<BR>
BhP_10.63.044/2 samaṃ prasāntaṃ suhṛd-ātma-daivam<BR>
BhP_10.63.044/3 ananyam ekaṃ jagad-ātma-ketaṃ<BR>
BhP_10.63.044/4 bhavāpavargāya bhajāma devam<BR>
BhP_10.63.045/1 ayaṃ mameṣṭo dayito 'nuvartī mayābhayaṃ dattam amuṣya deva<BR>
BhP_10.63.045/3 sampādyatāṃ tad bhavataḥ prasādo yathā hi te daitya-patau prasādaḥ<BR>
BhP_10.63.046/0 śrī-bhagavān uvāca<BR>
BhP_10.63.046/1 yad āttha bhagavaṃs tvaṃ naḥ karavāma priyaṃ tava<BR>
BhP_10.63.046/3 bhavato yad vyavasitaṃ tan me sādhv anumoditam<BR>
BhP_10.63.047/1 avadhyo 'yaṃ mamāpy eṣa vairocani-suto 'suraḥ<BR>
BhP_10.63.047/3 prahrādāya varo datto na vadhyo me tavānvayaḥ<BR>
BhP_10.63.048/1 darpopaśamanāyāsya pravṛkṇā bāhavo mayā<BR>
BhP_10.63.048/3 sūditaṃ ca balaṃ bhūri yac ca bhārāyitaṃ bhuvaḥ<BR>
BhP_10.63.049/1 catvāro 'sya bhujāḥ śiṣṭā bhaviṣyaty ajarāmaraḥ<BR>
BhP_10.63.049/3 pārṣada-mukhyo bhavato na kutaścid-bhayo 'suraḥ<BR>
BhP_10.63.050/1 iti labdhvābhayaṃ kṛṣṇaṃ praṇamya śirasāsuraḥ<BR>
BhP_10.63.050/3 prādyumniṃ ratham āropya sa-vadhvo samupānayat<BR>
BhP_10.63.051/1 akṣauhiṇyā parivṛtaṃ su-vāsaḥ-samalaṅkṛtam<BR>
BhP_10.63.051/3 sa-patnīkaṃ puras-kṛtya yayau rudrānumoditaḥ<BR>
BhP_10.63.052/1 sva-rājadhānīṃ samalaṅkṛtāṃ dhvajaiḥ<BR>
BhP_10.63.052/2 sa-toraṇair ukṣita-mārga-catvarām<BR>
BhP_10.63.052/3 viveśa śaṅkhānaka-dundubhi-svanair<BR>
BhP_10.63.052/4 abhyudyataḥ paura-suhṛd-dvijātibhiḥ<BR>
BhP_10.63.053/1 ya evaṃ kṛṣṇa-vijayaṃ śaṅkareṇa ca saṃyugam<BR>
BhP_10.63.053/3 saṃsmaret prātar utthāya na tasya syāt parājayaḥ<BR>
BhP_10.64.001/0 śrī-bādarāyaṇir uvāca<BR>
BhP_10.64.001/1 ekadopavanaṃ rājan jagmur yadu-kumārakāḥ<BR>
BhP_10.64.001/3 vihartuṃ sāmba-pradyumna cāru-bhānu-gadādayaḥ<BR>
BhP_10.64.002/1 krīḍitvā su-ciraṃ tatra vicinvantaḥ pipāsitāḥ<BR>
BhP_10.64.002/3 jalaṃ nirudake kūpe dadṛśuḥ sattvam adbhutam<BR>
BhP_10.64.003/1 kṛkalāsaṃ giri-nibhaṃ vīkṣya vismita-mānasāḥ<BR>
BhP_10.64.003/3 tasya coddharaṇe yatnaṃ cakrus te kṛpayānvitāḥ<BR>
BhP_10.64.004/1 carma-jais tāntavaiḥ pāśair baddhvā patitam arbhakāḥ<BR>
BhP_10.64.004/3 nāśaknuran samuddhartuṃ kṛṣṇāyācakhyur utsukāḥ<BR>
BhP_10.64.005/1 tatrāgatyāravindākṣo bhagavān viśva-bhāvanaḥ<BR>
BhP_10.64.005/3 vīkṣyojjahāra vāmena taṃ kareṇa sa līlayā<BR>
BhP_10.64.006/1 sa uttamaḥ-śloka-karābhimṛṣṭo vihāya sadyaḥ kṛkalāsa-rūpam<BR>
BhP_10.64.006/3 santapta-cāmīkara-cāru-varṇaḥ svargy adbhutālaṅkaraṇāmbara-srak<BR>
BhP_10.64.007/1 papraccha vidvān api tan-nidānaṃ janeṣu vikhyāpayituṃ mukundaḥ<BR>
BhP_10.64.007/3 kas tvaṃ mahā-bhāga vareṇya-rūpo devottamaṃ tvāṃ gaṇayāmi nūnam<BR>
BhP_10.64.008/1 daśām imāṃ vā katamena karmaṇā samprāpito 'sy atad-arhaḥ su-bhadra<BR>
BhP_10.64.008/3 ātmānam ākhyāhi vivitsatāṃ no yan manyase naḥ kṣamam atra vaktum<BR>
BhP_10.64.009/0 śrī-śuka uvāca<BR>
BhP_10.64.009/1 iti sma rājā sampṛṣṭaḥ kṛṣṇenānanta-mūrtinā<BR>
BhP_10.64.009/3 mādhavaṃ praṇipatyāha kirīṭenārka-varcasā<BR>
BhP_10.64.010/0 nṛga uvāca<BR>
BhP_10.64.010/1 nṛgo nāma narendro 'ham ikṣvāku-tanayaḥ prabho<BR>
BhP_10.64.010/3 dāniṣv ākhyāyamāneṣu yadi te karṇam aspṛśam<BR>
BhP_10.64.011/1 kiṃ nu te 'viditaṃ nātha sarva-bhūtātma-sākṣiṇaḥ<BR>
BhP_10.64.011/3 kālenāvyāhata-dṛśo vakṣye 'thāpi tavājñayā<BR>
BhP_10.64.012/1 yāvatyaḥ sikatā bhūmer yāvatyo divi tārakāḥ<BR>
BhP_10.64.012/3 yāvatyo varṣa-dhārāś ca tāvatīr adadaṃ sma gāḥ<BR>
BhP_10.64.013/1 payasvinīs taruṇīḥ śīla-rūpa- guṇopapannāḥ kapilā hema-sṛṅgīḥ<BR>
BhP_10.64.013/3 nyāyārjitā rūpya-khurāḥ sa-vatsā dukūla-mālābharaṇā dadāv aham<BR>
BhP_10.64.014/1 sv-alaṅkṛtebhyo guṇa-śīlavadbhyaḥ sīdat-kuṭumbebhya ṛta-vratebhyaḥ<BR>
BhP_10.64.014/3 tapaḥ-śruta-brahma-vadānya-sadbhyaḥ prādāṃ yuvabhyo dvija-puṅgavebhyaḥ<BR>
BhP_10.64.015/1 go-bhū-hiraṇyāyatanāśva-hastinaḥ kanyāḥ sa-dāsīs tila-rūpya-śayyāḥ<BR>
BhP_10.64.015/3 vāsāṃsi ratnāni paricchadān rathān iṣṭaṃ ca yajñaiś caritaṃ ca pūrtam<BR>
BhP_10.64.016/1 kasyacid dvija-mukhyasya bhraṣṭā gaur mama go-dhane<BR>
BhP_10.64.016/3 sampṛktāviduṣā sā ca mayā dattā dvijātaye<BR>
BhP_10.64.017/1 tāṃ nīyamānāṃ tat-svāmī dṛṣṭrovāca mameti tam<BR>
BhP_10.64.017/3 mameti parigrāhy āha nṛgo me dattavān iti<BR>
BhP_10.64.018/1 viprau vivadamānau mām ūcatuḥ svārtha-sādhakau<BR>
BhP_10.64.018/3 bhavān dātāpaharteti tac chrutvā me 'bhavad bhramaḥ<BR>
BhP_10.64.019/1 anunītāv ubhau viprau dharma-kṛcchra-gatena vai<BR>
BhP_10.64.019/3 gavāṃ lakṣaṃ prakṛṣṭānāṃ dāsyāmy eṣā pradīyatām<BR>
BhP_10.64.020/1 bhavantāv anugṛhṇītāṃ kiṅkarasyāvijānataḥ<BR>
BhP_10.64.020/3 samuddharataṃ māṃ kṛcchrāt patantaṃ niraye 'śucau<BR>
BhP_10.64.021/1 nāhaṃ pratīcche vai rājann ity uktvā svāmy apākramat<BR>
BhP_10.64.021/3 nānyad gavām apy ayutam icchāmīty aparo yayau<BR>
BhP_10.64.022/1 etasminn antare yāmair dūtair nīto yama-kṣayam<BR>
BhP_10.64.022/3 yamena pṛṣṭas tatrāhaṃ deva-deva jagat-pate<BR>
BhP_10.64.023/1 pūrvaṃ tvam aśubhaṃ bhuṅkṣa utāho nṛpate śubham<BR>
BhP_10.64.023/3 nāntaṃ dānasya dharmasya paśye lokasya bhāsvataḥ<BR>
BhP_10.64.024/1 pūrvaṃ devāśubhaṃ bhuñja iti prāha pateti saḥ<BR>
BhP_10.64.024/3 tāvad adrākṣam ātmānaṃ kṛkalāsaṃ patan prabho<BR>
BhP_10.64.025/1 brahmaṇyasya vadānyasya tava dāsasya keśava<BR>
BhP_10.64.025/3 smṛtir nādyāpi vidhvastā bhavat-sandarśanārthinaḥ<BR>
BhP_10.64.026/1 sa tvaṃ kathaṃ mama vibho 'kṣi-pathaḥ parātmā<BR>
BhP_10.64.026/2 yogeśvaraḥ śruti-dṛśāmala-hṛd-vibhāvyaḥ<BR>
BhP_10.64.026/3 sākṣād adhokṣaja uru-vyasanāndha-buddheḥ<BR>
BhP_10.64.026/4 syān me 'nudṛśya iha yasya bhavāpavargaḥ<BR>
BhP_10.64.027/1 deva-deva jagan-nātha govinda puruṣottama<BR>
BhP_10.64.027/3 nārāyaṇa hṛṣīkeśa puṇya-ślokācyutāvyaya<BR>
BhP_10.64.028/1 anujānīhi māṃ kṛṣṇa yāntaṃ deva-gatiṃ prabho<BR>
BhP_10.64.028/3 yatra kvāpi sataś ceto bhūyān me tvat-padāspadam<BR>
BhP_10.64.029/1 namas te sarva-bhāvāya brahmaṇe 'nanta-śaktaye<BR>
BhP_10.64.029/3 kṛṣṇāya vāsudevāya yogānāṃ pataye namaḥ<BR>
BhP_10.64.030/1 ity uktvā taṃ parikramya pādau spṛṣṭvā sva-maulinā<BR>
BhP_10.64.030/3 anujñāto vimānāgryam āruhat paśyatāṃ nṛṇām<BR>
BhP_10.64.031/1 kṛṣṇaḥ parijanaṃ prāha bhagavān devakī-sutaḥ<BR>
BhP_10.64.031/3 brahmaṇya-devo dharmātmā rājanyān anuśikṣayan<BR>
BhP_10.64.032/1 durjaraṃ bata brahma-svaṃ bhuktam agner manāg api<BR>
BhP_10.64.032/3 tejīyaso 'pi kim uta rājñāṃ īśvara-māninām<BR>
BhP_10.64.033/1 nāhaṃ hālāhalaṃ manye viṣaṃ yasya pratikriyā<BR>
BhP_10.64.033/3 brahma-svaṃ hi viṣaṃ proktaṃ nāsya pratividhir bhuvi<BR>
BhP_10.64.034/1 hinasti viṣam attāraṃ vahnir adbhiḥ praśāmyati<BR>
BhP_10.64.034/3 kulaṃ sa-mūlaṃ dahati brahma-svāraṇi-pāvakaḥ<BR>
BhP_10.64.035/1 brahma-svaṃ duranujñātaṃ bhuktaṃ hanti tri-pūruṣam<BR>
BhP_10.64.035/3 prasahya tu balād bhuktaṃ daśa pūrvān daśāparān<BR>
BhP_10.64.036/1 rājāno rāja-lakṣmyāndhā nātma-pātaṃ vicakṣate<BR>
BhP_10.64.036/3 nirayaṃ ye 'bhimanyante brahma-svaṃ sādhu bāliśāḥ<BR>
BhP_10.64.037/1 gṛhṇanti yāvataḥ pāṃśūn krandatām aśru-bindavaḥ<BR>
BhP_10.64.037/3 viprāṇāṃ hṛta-vṛttīnām vadānyānāṃ kuṭumbinām<BR>
BhP_10.64.038/1 rājāno rāja-kulyāś ca tāvato 'bdān niraṅkuśāḥ<BR>
BhP_10.64.038/3 kumbhī-pākeṣu pacyante brahma-dāyāpahāriṇaḥ<BR>
BhP_10.64.039/1 sva-dattāṃ para-dattāṃ vā brahma-vṛttiṃ harec ca yaḥ<BR>
BhP_10.64.039/3 ṣaṣṭi-varṣa-sahasrāṇi viṣṭhāyāṃ jāyate kṛmiḥ<BR>
BhP_10.64.040/1 na me brahma-dhanaṃ bhūyād yad gṛdhvālpāyuṣo narāḥ<BR>
BhP_10.64.040/3 parājitāś cyutā rājyād bhavanty udvejino 'hayaḥ<BR>
BhP_10.64.041/1 vipraṃ kṛtāgasam api naiva druhyata māmakāḥ<BR>
BhP_10.64.041/3 ghnantaṃ bahu śapantaṃ vā namas-kuruta nityaśaḥ<BR>
BhP_10.64.042/1 yathāhaṃ praṇame viprān anukālaṃ samāhitaḥ<BR>
BhP_10.64.042/3 tathā namata yūyaṃ ca yo 'nyathā me sa daṇḍa-bhāk<BR>
BhP_10.64.043/1 brāhmaṇārtho hy apahṛto hartāraṃ pātayaty adhaḥ<BR>
BhP_10.64.043/3 ajānantam api hy enaṃ nṛgaṃ brāhmaṇa-gaur iva<BR>
BhP_10.64.044/1 evaṃ viśrāvya bhagavān mukundo dvārakaukasaḥ<BR>
BhP_10.64.044/3 pāvanaḥ sarva-lokānāṃ viveśa nija-mandiram<BR>
BhP_10.65.001/0 śrī-śuka uvāca<BR>
BhP_10.65.001/1 balabhadraḥ kuru-śreṣṭha bhagavān ratham āsthitaḥ<BR>
BhP_10.65.001/3 suhṛd-didṛkṣur utkaṇṭhaḥ prayayau nanda-gokulam<BR>
BhP_10.65.002/1 pariṣvaktaś cirotkaṇṭhair gopair gopībhir eva ca<BR>
BhP_10.65.002/3 rāmo 'bhivādya pitarāv āśīrbhir abhinanditaḥ<BR>
BhP_10.65.003/1 ciraṃ naḥ pāhi dāśārha sānujo jagad-īśvaraḥ<BR>
BhP_10.65.003/3 ity āropyāṅkam āliṅgya netraiḥ siṣicatur jalaiḥ<BR>
BhP_10.65.004/1 gopa-vṛddhāṃś ca vidhi-vad yaviṣṭhair abhivanditaḥ<BR>
BhP_10.65.004/3 yathā-vayo yathā-sakhyaṃ yathā-sambandham ātmanaḥ<BR>
BhP_10.65.005/1 samupetyātha gopālān hāsya-hasta-grahādibhiḥ<BR>
BhP_10.65.005/3 viśrāntam sukham āsīnaṃ papracchuḥ paryupāgatāḥ<BR>
BhP_10.65.006/1 pṛṣṭāś cānāmayaṃ sveṣu prema-gadgadayā girā<BR>
BhP_10.65.006/3 kṛṣṇe kamala-patrākṣe sannyastākhila-rādhasaḥ<BR>
BhP_10.65.007/1 kaccin no bāndhavā rāma sarve kuśalam āsate<BR>
BhP_10.65.007/3 kaccit smaratha no rāma yūyaṃ dāra-sutānvitāḥ<BR>
BhP_10.65.008/1 diṣṭyā kaṃso hataḥ pāpo diṣṭyā muktāḥ suhṛj-janāḥ<BR>
BhP_10.65.008/3 nihatya nirjitya ripūn diṣṭyā durgaṃ samāśrītāḥ<BR>
BhP_10.65.009/1 gopyo hasantyaḥ papracchū rāma-sandarśanādṛtāḥ<BR>
BhP_10.65.009/3 kaccid āste sukhaṃ kṛṣṇaḥ pura-strī-jana-vallabhaḥ<BR>
BhP_10.65.010/1 kaccit smarati vā bandhūn pitaraṃ mātaraṃ ca saḥ<BR>
BhP_10.65.010/3 apy asau mātaraṃ draṣṭuṃ sakṛd apy āgamiṣyati<BR>
BhP_10.65.010/5 api vā smarate 'smākam anusevāṃ mahā-bhujaḥ<BR>
BhP_10.65.011/1 mātaraṃ pitaraṃ bhrātṝn patīn putrān svasṝn api<BR>
BhP_10.65.011/3 yad-arthe jahima dāśārha dustyajān sva-janān prabho<BR>
BhP_10.65.012/1 tā naḥ sadyaḥ parityajya gataḥ sañchinna-sauhṛdaḥ<BR>
BhP_10.65.012/3 kathaṃ nu tādṛśaṃ strībhir na śraddhīyeta bhāṣitam<BR>
BhP_10.65.013/1 kathaṃ nu gṛhṇanty anavasthitātmano<BR>
BhP_10.65.013/2 vacaḥ kṛta-ghnasya budhāḥ pura-striyaḥ<BR>
BhP_10.65.013/3 gṛhṇanti vai citra-kathasya sundara-<BR>
BhP_10.65.013/4 smitāvalokocchvasita-smarāturāḥ<BR>
BhP_10.65.014/1 kiṃ nas tat-kathayā gopyaḥ kathāḥ kathayatāparāḥ<BR>
BhP_10.65.014/3 yāty asmābhir vinā kālo yadi tasya tathaiva naḥ<BR>
BhP_10.65.015/1 iti prahasitaṃ śaurer jalpitaṃ cāru-vīkṣitam<BR>
BhP_10.65.015/3 gatiṃ prema-pariṣvaṅgaṃ smarantyo ruruduḥ striyaḥ<BR>
BhP_10.65.016/1 saṅkarṣaṇas tāḥ kṛṣṇasya sandeśair hṛdayaṃ-gamaiḥ<BR>
BhP_10.65.016/3 sāntvayām āsa bhagavān nānānunaya-kovidaḥ<BR>
BhP_10.65.017/1 dvau māsau tatra cāvātsīn madhuṃ mādhavaṃ eva ca<BR>
BhP_10.65.017/3 rāmaḥ kṣapāsu bhagavān gopīnāṃ ratim āvahan<BR>
BhP_10.65.018/1 pūrṇa-candra-kalā-mṛṣṭe kaumudī-gandha-vāyunā<BR>
BhP_10.65.018/3 yamunopavane reme sevite strī-gaṇair vṛtaḥ<BR>
BhP_10.65.019/1 varuṇa-preṣitā devī vāruṇī vṛkṣa-koṭarāt<BR>
BhP_10.65.019/3 patantī tad vanaṃ sarvaṃ sva-gandhenādhyavāsayat<BR>
BhP_10.65.020/1 taṃ gandhaṃ madhu-dhārāyā vāyunopahṛtaṃ balaḥ<BR>
BhP_10.65.020/3 āghrāyopagatas tatra lalanābhiḥ samaṃ papau<BR>
BhP_10.65.021/1 upagīyamāno gandharvair vanitā-śobhi-maṇḍale<BR>
BhP_10.65.021/3 reme kareṇu-yūtheśo māhendra iva vāraṇaḥ<BR>
BhP_10.65.022/1 nedur dundubhayo vyomni vavṛṣuḥ kusumair mudā<BR>
BhP_10.65.022/3 gandharvā munayo rāmaṃ tad-vīryair īḍire tadā<BR>
BhP_10.65.023/1 upagīyamāna-carito vanitābhir halāyudha<BR>
BhP_10.65.023/3 vaneṣu vyacarat kṣīvo mada-vihvala-locanaḥ<BR>
BhP_10.65.024/1 sragvy eka-kuṇḍalo matto vaijayantyā ca mālayā<BR>
BhP_10.65.024/3 bibhrat smita-mukhāmbhojaṃ sveda-prāleya-bhūṣitam<BR>
BhP_10.65.025/1 sa ājuhāva yamunāṃ jala-krīḍārtham īśvaraḥ<BR>
BhP_10.65.025/3 nijaṃ vākyam anādṛtya matta ity āpagāṃ balaḥ<BR>
BhP_10.65.025/1 anāgatāṃ halāgreṇa kupito vicakarṣa ha<BR>
BhP_10.65.026/1 pāpe tvaṃ mām avajñāya yan nāyāsi mayāhutā<BR>
BhP_10.65.026/3 neṣye tvāṃ lāṅgalāgreṇa śatadhā kāma-cāriṇīm<BR>
BhP_10.65.027/1 evaṃ nirbhartsitā bhītā yamunā yadu-nandanam<BR>
BhP_10.65.027/3 uvāca cakitā vācaṃ patitā pādayor nṛpa<BR>
BhP_10.65.028/1 rāma rāma mahā-bāho na jāne tava vikramam<BR>
BhP_10.65.028/3 yasyaikāṃśena vidhṛtā jagatī jagataḥ pate<BR>
BhP_10.65.029/1 paraṃ bhāvaṃ bhagavato bhagavan mām ajānatīm<BR>
BhP_10.65.029/3 moktum arhasi viśvātman prapannāṃ bhakta-vatsala<BR>
BhP_10.65.030/1 tato vyamuñcad yamunāṃ yācito bhagavān balaḥ<BR>
BhP_10.65.030/3 vijagāha jalaṃ strībhiḥ kareṇubhir ivebha-rāṭ<BR>
BhP_10.65.031/1 kāmaṃ vihṛtya salilād uttīrṇāyāsītāmbare<BR>
BhP_10.65.031/3 bhūṣaṇāni mahārhāṇi dadau kāntiḥ śubhāṃ srajam<BR>
BhP_10.65.032/1 vasitvā vāsasī nīle mālāṃ āmucya kāñcanīm<BR>
BhP_10.65.032/3 reye sv-alaṅkṛto lipto māhendra iva vāraṇaḥ<BR>
BhP_10.65.033/1 adyāpi dṛśyate rājan yamunākṛṣṭa-vartmanā<BR>
BhP_10.65.033/3 balasyānanta-vīryasya vīryaṃ sūcayatīva hi<BR>
BhP_10.65.034/1 evaṃ sarvā niśā yātā ekeva ramato vraje<BR>
BhP_10.65.034/3 rāmasyākṣipta-cittasya mādhuryair vraja-yoṣitām<BR>
BhP_10.66.001/0 śrī-śuka uvāca<BR>
BhP_10.66.001/1 nanda-vrajaṃ gate rāme karūṣādhipatir nṛpa<BR>
BhP_10.66.001/3 vāsudevo 'ham ity ajño dūtaṃ kṛṣṇāya prāhiṇot<BR>
BhP_10.66.002/1 tvaṃ vāsudevo bhagavān avatīṛno jagat-patiḥ<BR>
BhP_10.66.002/3 iti prastobhito bālair mena ātmānam acyutam<BR>
BhP_10.66.003/1 dūtaṃ ca prāhiṇon mandaḥ kṛṣṇāyāvyakta-vartmane<BR>
BhP_10.66.003/3 dvārakāyāṃ yathā bālo nṛpo bāla-kṛto 'budhaḥ<BR>
BhP_10.66.004/1 dūtas tu dvārakām etya sabhāyām āsthitaṃ prabhum<BR>
BhP_10.66.004/3 kṛṣṇaṃ kamala-patrākṣaṃ rāja-sandeśam abravīt<BR>
BhP_10.66.005/1 vāsudevo 'vatīrno 'ham eka eva na cāparaḥ<BR>
BhP_10.66.005/3 bhūtānām anukampārthaṃ tvaṃ tu mithyābhidhāṃ tyaja<BR>
BhP_10.66.006/1 yāni tvam asmac-cihnāni mauḍhyād bibharṣi sātvata<BR>
BhP_10.66.006/3 tyaktvaihi māṃ tvaṃ śaraṇaṃ no ced dehi mamāhavam<BR>
BhP_10.66.007/0 śrī-śuka uvāca<BR>
BhP_10.66.007/1 katthanaṃ tad upākarṇya pauṇḍrakasyālpa-medhasaḥ<BR>
BhP_10.66.007/3 ugrasenādayaḥ sabhyā uccakair jahasus tadā<BR>
BhP_10.66.008/1 uvāca dūtaṃ bhagavān parihāsa-kathām anu<BR>
BhP_10.66.008/3 utsrakṣye mūḍha cihnāni yais tvam evaṃ vikatthase<BR>
BhP_10.66.009/1 mukhaṃ tad apidhāyājña kaṅka-gṛdhra-vaṭair vṛtaḥ<BR>
BhP_10.66.009/3 śayiṣyase hatas tatra bhavitā śaraṇaṃ śunām<BR>
BhP_10.66.010/1 iti dūtas tam ākṣepaṃ svāmine sarvam āharat<BR>
BhP_10.66.010/3 kṛṣṇo 'pi ratham āsthāya kāśīm upajagāma ha<BR>
BhP_10.66.011/1 pauṇḍrako 'pi tad-udyogam upalabhya mahā-rathaḥ<BR>
BhP_10.66.011/3 akṣauhiṇībhyāṃ saṃyukto niścakrāma purād drutam<BR>
BhP_10.66.012/1 tasya kāśī-patir mitraṃ pārṣṇi-grāho 'nvayān nṛpa<BR>
BhP_10.66.012/3 akṣauhiṇībhis tisṛbhir apaśyat pauṇḍrakaṃ hariḥ<BR>
BhP_10.66.013/1 śaṅkhāry-asi-gadā-śārṅga- śrīvatsādy-upalakṣitam<BR>
BhP_10.66.013/3 bibhrāṇaṃ kaustubha-maṇiṃ vana-mālā-vibhūṣitam<BR>
BhP_10.66.014/1 kauśeya-vāsasī pīte vasānaṃ garuḍa-dhvajam<BR>
BhP_10.66.014/3 amūlya-mauly-ābharaṇaṃ sphuran-makara-kuṇḍalam<BR>
BhP_10.66.015/1 dṛṣṭvā tam ātmanas tulyaṃ veṣaṃ kṛtrimam āsthitam<BR>
BhP_10.66.015/3 yathā naṭaṃ raṅga-gataṃ vijahāsa bhṛśaṃ harīḥ<BR>
BhP_10.66.016/1 śulair gadābhiḥ parighaiḥ śakty-ṛṣṭi-prāsa-tomaraiḥ<BR>
BhP_10.66.016/3 asibhiḥ paṭṭiśair bāṇaiḥ prāharann arayo harim<BR>
BhP_10.66.017/1 kṛṣṇas tu tat pauṇḍraka-kāśirājayor<BR>
BhP_10.66.017/2 balaṃ gaja-syandana-vāji-patti-mat<BR>
BhP_10.66.017/3 gadāsi-cakreṣubhir ārdayad bhṛśaṃ<BR>
BhP_10.66.017/4 yathā yugānte huta-bhuk pṛthak prajāḥ<BR>
BhP_10.66.018/1 āyodhanaṃ tad ratha-vāji-kuñjara- dvipat-kharoṣṭrair ariṇāvakhaṇḍitaiḥ<BR>
BhP_10.66.018/3 babhau citaṃ moda-vahaṃ manasvinām ākrīḍanaṃ bhūta-pater ivolbaṇam<BR>
BhP_10.66.019/1 athāha pauṇḍrakaṃ śaurir bho bho pauṇḍraka yad bhavān<BR>
BhP_10.66.019/3 dūta-vākyena mām āha tāny astraṇy utsṛjāmi te<BR>
BhP_10.66.020/1 tyājayiṣye 'bhidhānaṃ me yat tvayājña mṛṣā dhṛtam<BR>
BhP_10.66.020/3 vrajāmi śaranaṃ te 'dya yadi necchāmi saṃyugam<BR>
BhP_10.66.021/1 iti kṣiptvā śitair bāṇair virathī-kṛtya pauṇḍrakam<BR>
BhP_10.66.021/3 śiro 'vṛścad rathāṅgena vajreṇendro yathā gireḥ<BR>
BhP_10.66.022/1 tathā kāśī-pateḥ kāyāc chira utkṛtya patribhiḥ<BR>
BhP_10.66.022/3 nyapātayat kāśī-puryāṃ padma-kośam ivānilaḥ<BR>
BhP_10.66.023/1 evaṃ matsariṇam hatvā pauṇḍrakaṃ sa-sakhaṃ hariḥ<BR>
BhP_10.66.023/3 dvārakām āviśat siddhair gīyamāna-kathāmṛtaḥ<BR>
BhP_10.66.024/1 sa nityaṃ bhagavad-dhyāna- pradhvastākhila-bandhanaḥ<BR>
BhP_10.66.024/3 bibhrāṇaś ca hare rājan svarūpaṃ tan-mayo 'bhavat<BR>
BhP_10.66.025/1 śiraḥ patitam ālokya rāja-dvāre sa-kuṇḍalam<BR>
BhP_10.66.025/3 kim idaṃ kasya vā vaktram iti saṃśiśire janāḥ<BR>
BhP_10.66.026/1 rājñaḥ kāśī-pater jñātvā mahiṣyaḥ putra-bāndhavāḥ<BR>
BhP_10.66.026/3 paurāś ca hā hatā rājan nātha nātheti prārudan<BR>
BhP_10.66.027/1 sudakṣiṇas tasya sutaḥ kṛtvā saṃsthā-vidhiṃ pateḥ<BR>
BhP_10.66.027/3 nihatya pitṛ-hantāraṃ yāsyāmy apacitiṃ pituḥ<BR>
BhP_10.66.028/1 ity ātmanābhisandhāya sopādhyāyo maheśvaram<BR>
BhP_10.66.028/3 su-dakṣiṇo 'rcayām āsa parameṇa samādhinā<BR>
BhP_10.66.029/1 prīto 'vimukte bhagavāṃs tasmai varam adād vibhuḥ<BR>
BhP_10.66.029/3 pitṛ-hantṛ-vadhopāyaṃ sa vavre varam īpsitam<BR>
BhP_10.66.030/1 dakṣiṇāgniṃ paricara brāhmaṇaiḥ samam ṛtvijam<BR>
BhP_10.66.030/3 abhicāra-vidhānena sa cāgniḥ pramathair vṛtaḥ<BR>
BhP_10.66.031/1 sādhayiṣyati saṅkalpam abrahmaṇye prayojitaḥ<BR>
BhP_10.66.031/3 ity ādiṣṭas tathā cakre kṛṣṇāyābhicaran vratī<BR>
BhP_10.66.032/1 tato 'gnir utthitaḥ kuṇḍān mūrtimān ati-bhīṣaṇaḥ<BR>
BhP_10.66.032/3 tapta-tāmra-śikhā-śmaśrur aṅgārodgāri-locanaḥ<BR>
BhP_10.66.033/1 daṃṣṭrogra-bhru-kuṭī-daṇḍa- kaṭhorāsyaḥ sva-jihvayā<BR>
BhP_10.66.033/3 ālihan sṛkvaṇī nagno vidhunvaṃs tri-śikhaṃ jvalat<BR>
BhP_10.66.034/1 padbhyāṃ tāla-pramāṇābhyāṃ kampayann avanī-talam<BR>
BhP_10.66.034/3 so 'bhyadhāvad vṛto bhūtair dvārakāṃ pradahan diśaḥ<BR>
BhP_10.66.035/1 tam ābhicāra-dahanam āyāntaṃ dvārakaukasaḥ<BR>
BhP_10.66.035/3 vilokya tatrasuḥ sarve vana-dāhe mṛgā yathā<BR>
BhP_10.66.036/1 akṣaiḥ sabhāyāṃ krīḍantaṃ bhagavantaṃ bhayāturāḥ<BR>
BhP_10.66.036/3 trāhi trāhi tri-lokeśa vahneḥ pradahataḥ puram<BR>
BhP_10.66.037/1 śrutvā taj jana-vaiklavyaṃ dṛṣṭvā svānāṃ ca sādhvasam<BR>
BhP_10.66.037/3 śaraṇyaḥ samprahasyāha mā bhaiṣṭety avitāsmy aham<BR>
BhP_10.66.038/1 sarvasyāntar-bahiḥ-sākṣī kṛtyāṃ māheśvarīṃ vibhuḥ<BR>
BhP_10.66.038/3 vijñāya tad-vighātārthaṃ pārśva-sthaṃ cakram ādiśat<BR>
BhP_10.66.039/1 tat sūrya-koṭi-pratimaṃ sudarśanaṃ jājvalyamānaṃ pralayānala-prabham<BR>
BhP_10.66.039/3 sva-tejasā khaṃ kakubho 'tha rodasī cakraṃ mukundāstraṃ athāgnim ārdayat<BR>
BhP_10.66.040/1 kṛtyānalaḥ pratihataḥ sa rathānga-pāṇer<BR>
BhP_10.66.040/2 astraujasā sa nṛpa bhagna-mukho nivṛttaḥ<BR>
BhP_10.66.040/3 vārāṇasīṃ parisametya sudakṣiṇaṃ taṃ<BR>
BhP_10.66.040/4 sartvig-janaṃ samadahat sva-kṛto 'bhicāraḥ<BR>
BhP_10.66.041/1 cakraṃ ca viṣṇos tad-anupraviṣṭaṃ vārānasīṃ sāṭṭa-sabhālayāpaṇām<BR>
BhP_10.66.041/3 sa-gopurāṭṭālaka-koṣṭha-saṅkulāṃ sa-kośa-hasty-aśva-rathānna-śālinīm<BR>
BhP_10.66.042/1 dagdhvā vārāṇasīṃ sarvāṃ viṣṇoś cakraṃ sudarśanam<BR>
BhP_10.66.042/3 bhūyaḥ pārśvam upātiṣṭhat kṛṣṇasyākliṣṭa-karmaṇaḥ<BR>
BhP_10.66.043/1 ya enaṃ śrāvayen martya uttamaḥ-śloka-vikramam<BR>
BhP_10.66.043/3 samāhito vā śṛṇuyāt sarva-pāpaiḥ pramucyate<BR>
BhP_10.67.001/0 śrī-rājovāca<BR>
BhP_10.67.001/1 bhuyo 'haṃ śrotum icchāmi rāmasyādbhuta-karmaṇaḥ<BR>
BhP_10.67.001/3 anantasyāprameyasya yad anyat kṛtavān prabhuḥ<BR>
BhP_10.67.002/0 śrī-śuka uvāca<BR>
BhP_10.67.002/1 narakasya sakhā kaścid dvivido nāma vānaraḥ<BR>
BhP_10.67.002/3 sugrīva-sacivaḥ so 'tha bhrātā maindasya vīryavān<BR>
BhP_10.67.003/1 sakhyuḥ so 'pacitiṃ kurvan vānaro rāṣṭra-viplavam<BR>
BhP_10.67.003/3 pura-grāmākarān ghoṣān adahad vahnim utsṛjan<BR>
BhP_10.67.004/1 kvacit sa śailān utpāṭya tair deśān samacūrṇayat<BR>
BhP_10.67.004/3 ānartān sutarām eva yatrāste mitra-hā hariḥ<BR>
BhP_10.67.005/1 kvacit samudra-madhya-stho dorbhyām utkṣipya taj-jalam<BR>
BhP_10.67.005/3 deśān nāgāyuta-prāṇo velā-kūle nyamajjayat<BR>
BhP_10.67.006/1 āśramān ṛṣi-mukhyānāṃ kṛtvā bhagna-vanaspatīn<BR>
BhP_10.67.006/3 adūṣayac chakṛn-mūtrair agnīn vaitānikān khalaḥ<BR>
BhP_10.67.007/1 puruṣān yoṣito dṛptaḥ kṣmābhṛd-dronī-guhāsu saḥ<BR>
BhP_10.67.007/3 nikṣipya cāpyadhāc chailaiḥ peśaṣkārīva kīṭakam<BR>
BhP_10.67.008/1 evaṃ deśān viprakurvan dūṣayaṃś ca kula-striyaḥ<BR>
BhP_10.67.008/3 śrutvā su-lalitaṃ gītaṃ giriṃ raivatakaṃ yayau<BR>
BhP_10.67.009/1 tatrāpaśyad yadu-patiṃ rāmaṃ puṣkara-mālinam<BR>
BhP_10.67.009/3 sudarśanīya-sarvāṅgaṃ lalanā-yūtha-madhya-gam<BR>
BhP_10.67.010/1 gāyantaṃ vāruṇīṃ pītvā mada-vihvala-locanam<BR>
BhP_10.67.010/3 vibhrājamānaṃ vapuṣā prabhinnam iva vāraṇam<BR>
BhP_10.67.011/1 duṣṭaḥ śākhā-mṛgaḥ śākhām ārūḍhaḥ kampayan drumān<BR>
BhP_10.67.011/3 cakre kilakilā-śabdam ātmānaṃ sampradarśayan<BR>
BhP_10.67.012/1 tasya dhārṣṭyaṃ kaper vīkṣya taruṇyo jāti-cāpalāḥ<BR>
BhP_10.67.012/3 hāsya-priyā vijahasur baladeva-parigrahāḥ<BR>
BhP_10.67.013/1 tā helayām āsa kapir bhrū-kṣepair sammukhādibhiḥ<BR>
BhP_10.67.013/3 darśayan sva-gudaṃ tāsāṃ rāmasya ca nirīkṣitaḥ<BR>
BhP_10.67.014/1 taṃ grāvṇā prāharat kruddho balaḥ praharatāṃ varaḥ<BR>
BhP_10.67.014/3 sa vañcayitvā grāvāṇaṃ madirā-kalaśaṃ kapiḥ<BR>
BhP_10.67.015/1 gṛhītvā helayām āsa dhūrtas taṃ kopayan hasan<BR>
BhP_10.67.015/3 nirbhidya kalaśaṃ duṣṭo vāsāṃsy āsphālayad balam<BR>
BhP_10.67.015/5 kadarthī-kṛtya balavān vipracakre madoddhataḥ<BR>
BhP_10.67.016/1 taṃ tasyāvinayaṃ dṛṣṭvā deśāṃś ca tad-upadrutān<BR>
BhP_10.67.016/3 kruddho muṣalam ādatta halaṃ cāri-jighāṃsayā<BR>
BhP_10.67.017/1 dvivido 'pi mahā-vīryaḥ śālam udyamya pāṇinā<BR>
BhP_10.67.017/3 abhyetya tarasā tena balaṃ mūrdhany atāḍayat<BR>
BhP_10.67.018/1 taṃ tu saṅkarṣaṇo mūrdhni patantam acalo yathā<BR>
BhP_10.67.018/3 pratijagrāha balavān sunandenāhanac ca tam<BR>
BhP_10.67.019/1 mūṣalāhata-mastiṣko vireje rakta-dhārayā<BR>
BhP_10.67.019/3 girir yathā gairikayā prahāraṃ nānucintayan<BR>
BhP_10.67.020/1 punar anyaṃ samutkṣipya kṛtvā niṣpatram ojasā<BR>
BhP_10.67.020/3 tenāhanat su-saṅkruddhas taṃ balaḥ śatadhācchinat<BR>
BhP_10.67.021/1 tato 'nyena ruṣā jaghne taṃ cāpi śatadhācchinat<BR>
BhP_10.67.022/1 evaṃ yudhyan bhagavatā bhagne bhagne punaḥ punaḥ<BR>
BhP_10.67.022/3 ākṛṣya sarvato vṛkṣān nirvṛkṣam akarod vanam<BR>
BhP_10.67.023/1 tato 'muñcac chilā-varṣaṃ balasyopary amarṣitaḥ<BR>
BhP_10.67.023/3 tat sarvaṃ cūrṇayāṃ āsa līlayā muṣalāyudhaḥ<BR>
BhP_10.67.024/1 sa bāhū tāla-saṅkāśau muṣṭī-kṛtya kapīśvaraḥ<BR>
BhP_10.67.024/3 āsādya rohiṇī-putraṃ tābhyāṃ vakṣasy arūrujat<BR>
BhP_10.67.025/1 yādavendro 'pi taṃ dorbhyāṃ tyaktvā muṣala-lāṅgale<BR>
BhP_10.67.025/3 jatrāv abhyardayat kruddhaḥ so 'patad rudhiraṃ vaman<BR>
BhP_10.67.026/1 cakampe tena patatā sa-ṭaṅkaḥ sa-vanaspatiḥ<BR>
BhP_10.67.026/3 parvataḥ kuru-śārdūla vāyunā naur ivāmbhasi<BR>
BhP_10.67.027/1 jaya-śabdo namaḥ-śabdaḥ sādhu sādhv iti cāmbare<BR>
BhP_10.67.027/3 sura-siddha-munīndrāṇām āsīt kusuma-varṣiṇām<BR>
BhP_10.67.028/1 evaṃ nihatya dvividaṃ jagad-vyatikarāvaham<BR>
BhP_10.67.028/3 saṃstūyamāno bhagavān janaiḥ sva-puram āviśat<BR>
BhP_10.68.001/0 śrī-śuka uvāca<BR>
BhP_10.68.001/1 duryodhana-sutāṃ rājan lakṣmaṇāṃ samitiṃ-jayaḥ<BR>
BhP_10.68.001/3 svayaṃvara-sthām aharat sāmbo jāmbavatī-sutaḥ<BR>
BhP_10.68.002/1 kauravāḥ kupitā ūcur durvinīto 'yam arbhakaḥ<BR>
BhP_10.68.002/3 kadarthī-kṛtya naḥ kanyām akāmām aharad balāt<BR>
BhP_10.68.003/1 badhnītemaṃ durvinītaṃ kiṃ kariṣyanti vṛṣṇayaḥ<BR>
BhP_10.68.003/3 ye 'smat-prasādopacitāṃ dattāṃ no bhuñjate mahīm<BR>
BhP_10.68.004/1 nigṛhītaṃ sutaṃ śrutvā yady eṣyantīha vṛṣṇayaḥ<BR>
BhP_10.68.004/3 bhagna-darpāḥ śamaṃ yānti prāṇā iva su-saṃyatāḥ<BR>
BhP_10.68.005/1 iti karṇaḥ śalo bhūrir yajñaketuḥ suyodhanaḥ<BR>
BhP_10.68.005/3 sāmbam ārebhire yoddhuṃ kuru-vṛddhānumoditāḥ<BR>
BhP_10.68.006/1 dṛṣṭvānudhāvataḥ sāmbo dhārtarāṣṭrān mahā-rathaḥ<BR>
BhP_10.68.006/3 pragṛhya ruciraṃ cāpaṃ tasthau siṃha ivaikalaḥ<BR>
BhP_10.68.007/1 taṃ te jighṛkṣavaḥ kruddhās tiṣṭha tiṣṭheti bhāṣiṇaḥ<BR>
BhP_10.68.007/3 āsādya dhanvino bāṇaiḥ karṇāgraṇyaḥ samākiran<BR>
BhP_10.68.008/1 so 'paviddhaḥ kuru-śreṣṭha kurubhir yadu-nandanaḥ<BR>
BhP_10.68.008/3 nāmṛṣyat tad acintyārbhaḥ siṃha kṣudra-mṛgair iva<BR>
BhP_10.68.009/1 visphūrjya ruciraṃ cāpaṃ sarvān vivyādha sāyakaiḥ<BR>
BhP_10.68.009/3 karṇādīn ṣaḍ rathān vīras tāvadbhir yugapat pṛthak<BR>
BhP_10.68.010/1 caturbhiś caturo vāhān ekaikena ca sārathīn<BR>
BhP_10.68.010/3 rathinaś ca maheṣvāsāṃs tasya tat te 'bhyapūjayan<BR>
BhP_10.68.011/1 taṃ tu te virathaṃ cakruś catvāraś caturo hayān<BR>
BhP_10.68.011/3 ekas tu sārathiṃ jaghne cicchedaṇyaḥ śarāsanam<BR>
BhP_10.68.012/1 taṃ baddhvā virathī-kṛtya kṛcchreṇa kuravo yudhi<BR>
BhP_10.68.012/3 kumāraṃ svasya kanyāṃ ca sva-puraṃ jayino 'viśan<BR>
BhP_10.68.013/1 tac chrutvā nāradoktena rājan sañjāta-manyavaḥ<BR>
BhP_10.68.013/3 kurūn praty udyamaṃ cakrur ugrasena-pracoditāḥ<BR>
BhP_10.68.014/1 sāntvayitvā tu tān rāmaḥ sannaddhān vṛṣṇi-puṅgavān<BR>
BhP_10.68.014/3 naicchat kurūṇāṃ vṛṣṇīnāṃ kaliṃ kali-malāpahaḥ<BR>
BhP_10.68.015/1 jagāma hāstina-puraṃ rathenāditya-varcasā<BR>
BhP_10.68.015/3 brāhmaṇaiḥ kula-vṛddhaiś ca vṛtaś candra iva grahaiḥ<BR>
BhP_10.68.016/1 gatvā gajāhvayaṃ rāmo bāhyopavanam āsthitaḥ<BR>
BhP_10.68.016/3 uddhavaṃ preṣayām āsa dhṛtarāṣṭraṃ bubhutsayā<BR>
BhP_10.68.017/1 so 'bhivandyāmbikā-putraṃ bhīṣmaṃ droṇaṃ ca bāhlikam<BR>
BhP_10.68.017/3 duryodhanaṃ ca vidhi-vad rāmam āgataṃ abravīt<BR>
BhP_10.68.018/1 te 'ti-prītās tam ākarṇya prāptaṃ rāmaṃ suhṛt-tamam<BR>
BhP_10.68.018/3 tam arcayitvābhiyayuḥ sarve maṅgala-pāṇayaḥ<BR>
BhP_10.68.019/1 taṃ saṅgamya yathā-nyāyaṃ gām arghyaṃ ca nyavedayan<BR>
BhP_10.68.019/3 teṣāṃ ye tat-prabhāva-jñāḥ praṇemuḥ śirasā balam<BR>
BhP_10.68.020/1 bandhūn kuśalinaḥ śrutvā pṛṣṭvā śivam anāmayam<BR>
BhP_10.68.020/3 parasparam atho rāmo babhāṣe 'viklavaṃ vacaḥ<BR>
BhP_10.68.021/1 ugrasenaḥ kṣiteśeśo yad va ājñāpayat prabhuḥ<BR>
BhP_10.68.021/3 tad avyagra-dhiyaḥ śrutvā kurudhvam avilambitam<BR>
BhP_10.68.022/1 yad yūyaṃ bahavas tv ekaṃ jitvādharmeṇa dhārmikam<BR>
BhP_10.68.022/3 abadhnītātha tan mṛṣye bandhūnām aikya-kāmyayā<BR>
BhP_10.68.023/1 vīrya-śaurya-balonnaddham ātma-śakti-samaṃ vacaḥ<BR>
BhP_10.68.023/3 kuravo baladevasya niśamyocuḥ prakopitāḥ<BR>
BhP_10.68.024/1 aho mahac citram idaṃ kāla-gatyā duratyayā<BR>
BhP_10.68.024/3 ārurukṣaty upānad vai śiro mukuṭa-sevitam<BR>
BhP_10.68.025/1 ete yaunena sambaddhāḥ saha-śayyāsanāśanāḥ<BR>
BhP_10.68.025/3 vṛṣṇayas tulyatāṃ nītā asmad-datta-nṛpāsanāḥ<BR>
BhP_10.68.026/1 cāmara-vyajane śaṅkham ātapatraṃ ca pāṇḍuram<BR>
BhP_10.68.026/3 kirīṭam āsanaṃ śayyāṃ bhuñjate 'smad-upekṣayā<BR>
BhP_10.68.027/1 alaṃ yadūnāṃ naradeva-lāñchanair dātuḥ pratīpaiḥ phaṇinām ivāmṛtam<BR>
BhP_10.68.027/3 ye 'smat-prasādopacitā hi yādavā ājñāpayanty adya gata-trapā bata<BR>
BhP_10.68.028/1 katham indro 'pi kurubhir bhīṣma-droṇārjunādibhiḥ<BR>
BhP_10.68.028/3 adattam avarundhīta siṃha-grastam ivoraṇaḥ<BR>
BhP_10.68.029/0 śrī-bādarāyaṇir uvāca<BR>
BhP_10.68.029/1 janma-bandhu-śrīyonnaddha- madās te bharatarṣabha<BR>
BhP_10.68.029/3 āśrāvya rāmaṃ durvācyam asabhyāḥ puram āviśan<BR>
BhP_10.68.030/1 dṛṣṭvā kurūnāṃ dauḥśīlyaṃ śrutvāvācyāni cācyutaḥ<BR>
BhP_10.68.030/3 avocat kopa-saṃrabdho duṣprekṣyaḥ prahasan muhuḥ<BR>
BhP_10.68.031/1 nūnaṃ nānā-madonnaddhāḥ śāntiṃ necchanty asādhavaḥ<BR>
BhP_10.68.031/3 teṣāṃ hi praśamo daṇḍaḥ paśūnāṃ laguḍo yathā<BR>
BhP_10.68.032/1 aho yadūn su-saṃrabdhān kṛṣṇaṃ ca kupitaṃ śanaiḥ<BR>
BhP_10.68.032/3 sāntvayitvāham eteṣāṃ śamam icchann ihāgataḥ<BR>
BhP_10.68.033/1 ta ime manda-matayaḥ kalahābhiratāḥ khalāḥ<BR>
BhP_10.68.033/3 taṃ mām avajñāya muhur durbhāṣān mānino 'bruvan<BR>
BhP_10.68.034/1 nograsenaḥ kila vibhur bhoja-vṛṣṇy-andhakeśvaraḥ<BR>
BhP_10.68.034/3 śakrādayo loka-pālā yasyādeśānuvartinaḥ<BR>
BhP_10.68.035/1 sudharmākramyate yena pārijāto 'marāṅghripaḥ<BR>
BhP_10.68.035/3 ānīya bhujyate so 'sau na kilādhyāsanārhaṇaḥ<BR>
BhP_10.68.036/1 yasya pāda-yugaṃ sākṣāc chrīr upāste 'khileśvarī<BR>
BhP_10.68.036/3 sa nārhati kila śrīśo naradeva-paricchadān<BR>
BhP_10.68.037/1 yasyāṅghri-paṅkaja-rajo 'khila-loka-pālair<BR>
BhP_10.68.037/2 mauly-uttamair dhṛtam upāsita-tīrtha-tīrtham<BR>
BhP_10.68.037/3 brahmā bhavo 'ham api yasya kalāḥ kalāyāḥ<BR>
BhP_10.68.037/4 śrīś codvahema ciram asya nṛpāsanaṃ kva<BR>
BhP_10.68.038/1 bhuñjate kurubhir dattaṃ bhū-khaṇḍaṃ vṛṣṇayaḥ kila<BR>
BhP_10.68.038/3 upānahaḥ kila vayaṃ svayaṃ tu kuravaḥ śiraḥ<BR>
BhP_10.68.039/1 aho aiśvarya-mattānāṃ mattānām iva māninām<BR>
BhP_10.68.039/3 asambaddhā giṛo rukṣāḥ kaḥ sahetānuśāsītā<BR>
BhP_10.68.040/1 adya niṣkauravaṃ pṛthvīṃ kariṣyāmīty amarṣitaḥ<BR>
BhP_10.68.040/3 gṛhītvā halam uttasthau dahann iva jagat-trayam<BR>
BhP_10.68.041/1 lāṅgalāgreṇa nagaram udvidārya gajāhvayam<BR>
BhP_10.68.041/3 vicakarṣa sa gaṅgāyāṃ prahariṣyann amarṣitaḥ<BR>
BhP_10.68.042/1 jala-yānam ivāghūrṇaṃ gaṅgāyāṃ nagaraṃ patat<BR>
BhP_10.68.042/3 ākṛṣyamāṇam ālokya kauravāḥ jāta-sambhramāḥ<BR>
BhP_10.68.043/1 tam eva śaraṇaṃ jagmuḥ sa-kuṭumbā jijīviṣavaḥ<BR>
BhP_10.68.043/3 sa-lakṣmaṇaṃ puras-kṛtya sāmbaṃ prāñjalayaḥ prabhum<BR>
BhP_10.68.044/1 rāma rāmākhilādhāra prabhāvaṃ na vidāma te<BR>
BhP_10.68.044/3 mūḍhānāṃ naḥ ku-buddhīnāṃ kṣantum arhasy atikramam<BR>
BhP_10.68.045/1 sthity-utpatty-apyayānāṃ tvam eko hetur nirāśrayaḥ<BR>
BhP_10.68.045/3 lokān krīḍanakān īśa krīḍatas te vadanti hi<BR>
BhP_10.68.046/1 tvam eva mūrdhnīdam ananta līlayā bhū-maṇḍalaṃ bibharṣi sahasra-mūrdhan<BR>
BhP_10.68.046/3 ante ca yaḥ svātma-niruddha-viśvaḥ śeṣe 'dvitīyaḥ pariśiṣyamāṇaḥ<BR>
BhP_10.68.047/1 kopas te 'khila-śikṣārthaṃ na dveṣān na ca matsarāt<BR>
BhP_10.68.047/3 bibhrato bhagavan sattvaṃ sthiti-pālana-tatparaḥ<BR>
BhP_10.68.048/1 namas te sarva-bhūtātman sarva-śakti-dharāvyaya<BR>
BhP_10.68.048/3 viśva-karman namas te 'stu tvāṃ vayaṃ śaraṇaṃ gatāḥ<BR>
BhP_10.68.049/0 śrī-śuka uvāca<BR>
BhP_10.68.049/1 evaṃ prapannaiḥ saṃvignair vepamānāyanair balaḥ<BR>
BhP_10.68.049/3 prasāditaḥ su-prasanno mā bhaiṣṭety abhayaṃ dadau<BR>
BhP_10.68.050/1 duryodhanaḥ pāribarhaṃ kuñjarān ṣaṣṭi-hāyanān<BR>
BhP_10.68.050/3 dadau ca dvādaśa-śatāny ayutāni turaṅgamān<BR>
BhP_10.68.051/1 rathānāṃ ṣaṭ-sahasrāṇi raukmāṇāṃ sūrya-varcasām<BR>
BhP_10.68.051/3 dāsīnāṃ niṣka-kaṇṭhīnāṃ sahasraṃ duhitṛ-vatsalaḥ<BR>
BhP_10.68.052/1 pratigṛhya tu tat sarvaṃ bhagavān sātvatarṣabhaḥ<BR>
BhP_10.68.052/3 sa-sutaḥ sa-snuṣaḥ prāyāt suhṛdbhir abhinanditaḥ<BR>
BhP_10.68.053/1 tataḥ praviṣṭaḥ sva-puraṃ halāyudhaḥ<BR>
BhP_10.68.053/2 sametya bandhūn anurakta-cetasaḥ<BR>
BhP_10.68.053/3 śaśaṃsa sarvaṃ yadu-puṅgavānāṃ<BR>
BhP_10.68.053/4 madhye sabhāyāṃ kuruṣu sva-ceṣṭitam<BR>
BhP_10.68.054/1 adyāpi ca puraṃ hy etat sūcayad rāma-vikramam<BR>
BhP_10.68.054/3 samunnataṃ dakṣiṇato gaṅgāyām anudṛśyate<BR>
BhP_10.69.001/0 śrī-śuka uvāca<BR>
BhP_10.69.001/1 narakaṃ nihataṃ śrutvā tathodvāhaṃ ca yoṣitām<BR>
BhP_10.69.001/3 kṛṣṇenaikena bahvīnāṃ tad-didṛkṣuḥ sma nāradaḥ<BR>
BhP_10.69.002/1 citraṃ bataitad ekena vapuṣā yugapat pṛthak<BR>
BhP_10.69.002/3 gṛheṣu dvy-aṣṭa-sāhasraṃ striya eka udāvahat<BR>
BhP_10.69.003/1 ity utsuko dvāravatīṃ devarṣir draṣṭum āgamat<BR>
BhP_10.69.003/3 puṣpitopavanārāma- dvijāli-kula-nāditām<BR>
BhP_10.69.004/1 utphullendīvarāmbhoja- kahlāra-kumudotpalaiḥ<BR>
BhP_10.69.004/3 churiteṣu saraḥsūccaiḥ kūjitāṃ haṃsa-sārasaiḥ<BR>
BhP_10.69.005/1 prāsāda-lakṣair navabhir juṣṭāṃ sphāṭika-rājataiḥ<BR>
BhP_10.69.005/3 mahā-marakata-prakhyaiḥ svarṇa-ratna-paricchadaiḥ<BR>
BhP_10.69.006/1 vibhakta-rathyā-patha-catvarāpaṇaiḥ śālā-sabhābhī rucirāṃ surālayaiḥ<BR>
BhP_10.69.006/3 saṃsikta-mārgāṅgana-vīthi-dehalīṃ patat-patāka-dhvaja-vāritātapām<BR>
BhP_10.69.007/1 tasyām antaḥ-puraṃ śrīmad arcitaṃ sarva-dhiṣṇya-paiḥ<BR>
BhP_10.69.007/3 hareḥ sva-kauśalaṃ yatra tvaṣṭrā kārtsnyena darśitam<BR>
BhP_10.69.008/1 tatra ṣoḍaśabhiḥ sadma- sahasraiḥ samalaṅkṛtam<BR>
BhP_10.69.008/3 viveśaikatomaṃ śaureḥ patnīnāṃ bhavanaṃ mahat<BR>
BhP_10.69.009/1 viṣṭabdhaṃ vidruma-stambhair vaidūrya-phalakottamaiḥ<BR>
BhP_10.69.009/3 indranīla-mayaiḥ kuḍyair jagatyā cāhata-tviṣā<BR>
BhP_10.69.010/1 vitānair nirmitais tvaṣṭrā muktā-dāma-vilambibhiḥ<BR>
BhP_10.69.010/3 dāntair āsana-paryaṅkair maṇy-uttama-pariṣkṛtaiḥ<BR>
BhP_10.69.011/1 dāsībhir niṣka-kaṇṭhībhiḥ su-vāsobhir alaṅkṛtam<BR>
BhP_10.69.011/3 pumbhiḥ sa-kañcukoṣṇīṣa su-vastra-maṇi-kuṇḍalaiḥ<BR>
BhP_10.69.012/1 ratna-pradīpa-nikara-dyutibhir nirasta- dhvāntaṃ vicitra-valabhīṣu śikhaṇḍino 'ṅga<BR>
BhP_10.69.012/3 nṛtyanti yatra vihitāguru-dhūpam akṣair niryāntam īkṣya ghana-buddhaya unnadantaḥ<BR>
BhP_10.69.013/1 tasmin samāna-guṇa-rūpa-vayaḥ-su-veṣa-<BR>
BhP_10.69.013/2 dāsī-sahasra-yutayānusavaṃ gṛhiṇyā<BR>
BhP_10.69.013/3 vipro dadarśa camara-vyajanena rukma-<BR>
BhP_10.69.013/4 daṇḍena sātvata-patiṃ parivījayantyā<BR>
BhP_10.69.014/1 taṃ sannirīkṣya bhagavān sahasotthita-śrī-<BR>
BhP_10.69.014/2 paryaṅkataḥ sakala-dharma-bhṛtāṃ variṣṭhaḥ<BR>
BhP_10.69.014/3 ānamya pāda-yugalaṃ śirasā kirīṭa-<BR>
BhP_10.69.014/4 juṣṭena sāñjalir avīviśad āsane sve<BR>
BhP_10.69.015/1 tasyāvanijya caraṇau tad-apaḥ sva-mūrdhnā<BR>
BhP_10.69.015/2 bibhraj jagad-gurutamo 'pi satāṃ patir hi<BR>
BhP_10.69.015/3 brahmaṇya-deva iti yad guṇa-nāma yuktaṃ<BR>
BhP_10.69.015/4 tasyaiva yac-caraṇa-śaucam aśeṣa-tīrtham<BR>
BhP_10.69.016/1 sampūjya deva-ṛṣi-varyam ṛṣiḥ purāṇo<BR>
BhP_10.69.016/2 nārāyaṇo nara-sakho vidhinoditena<BR>
BhP_10.69.016/3 vāṇyābhibhāṣya mitayāmṛta-miṣṭayā taṃ<BR>
BhP_10.69.016/4 prāha prabho bhagavate karavāma he kim<BR>
BhP_10.69.017/0 śrī-nārada uvāca<BR>
BhP_10.69.017/1 naivādbhutaṃ tvayi vibho 'khila-loka-nāthe<BR>
BhP_10.69.017/2 maitrī janeṣu sakaleṣu damaḥ khalānām<BR>
BhP_10.69.017/3 niḥśreyasāya hi jagat-sthiti-rakṣaṇābhyāṃ<BR>
BhP_10.69.017/4 svairāvatāra urugāya vidāma suṣṭhu<BR>
BhP_10.69.018/1 dṛṣṭaṃ tavāṅghri-yugalaṃ janatāpavargaṃ<BR>
BhP_10.69.018/2 brahmādibhir hṛdi vicintyam agādha-bodhaiḥ<BR>
BhP_10.69.018/3 saṃsāra-kūpa-patitottaraṇāvalambaṃ<BR>
BhP_10.69.018/4 dhyāyaṃś carāmy anugṛhāṇa yathā smṛtiḥ syāt<BR>
BhP_10.69.019/1 tato 'nyad āviśad gehaṃ kṛṣṇa-patnyāḥ sa nāradaḥ<BR>
BhP_10.69.019/3 yogeśvareśvarasyāṅga yoga-māyā-vivitsayā<BR>
BhP_10.69.020/1 dīvyantam akṣais tatrāpi priyayā coddhavena ca<BR>
BhP_10.69.020/3 pūjitaḥ parayā bhaktyā pratyutthānāsanādibhiḥ<BR>
BhP_10.69.021/1 pṛṣṭaś cāviduṣevāsau kadāyāto bhavān iti<BR>
BhP_10.69.021/3 kriyate kiṃ nu pūrṇānām apūrṇair asmad-ādibhiḥ<BR>
BhP_10.69.022/1 athāpi brūhi no brahman janmaitac chobhanaṃ kuru<BR>
BhP_10.69.022/3 sa tu vismita utthāya tūṣṇīm anyad agād gṛham<BR>
BhP_10.69.023/1 tatrāpy acaṣṭa govindaṃ lālayantaṃ sutān śiśūn<BR>
BhP_10.69.023/3 tato 'nyasmin gṛhe 'paśyan majjanāya kṛtodyamam<BR>
BhP_10.69.024/1 juhvantaṃ ca vitānāgnīn yajantaṃ pañcabhir makhaiḥ<BR>
BhP_10.69.024/3 bhojayantaṃ dvijān kvāpi bhuñjānam avaśeṣitam<BR>
BhP_10.69.025/1 kvāpi sandhyām upāsīnaṃ japantaṃ brahma vāg-yatam<BR>
BhP_10.69.025/3 ekatra cāsi-carmābhyāṃ carantam asi-vartmasu<BR>
BhP_10.69.026/1 aśvair gajai rathaiḥ kvāpi vicarantaṃ gadāgrajam<BR>
BhP_10.69.026/3 kvacic chayānaṃ paryaṅke stūyamānaṃ ca vandibhiḥ<BR>
BhP_10.69.027/1 mantrayantaṃ ca kasmiṃścin mantribhiś coddhavādibhiḥ<BR>
BhP_10.69.027/3 jala-krīḍā-rataṃ kvāpi vāramukhyābalāvṛtam<BR>
BhP_10.69.028/1 kutracid dvija-mukhyebhyo dadataṃ gāḥ sv-alaṅkṛtāḥ<BR>
BhP_10.69.028/3 itihāsa-purāṇāni śṛṇvantaṃ maṅgalāni ca<BR>
BhP_10.69.029/1 hasantaṃ hāsa-kathayā kadācit priyayā gṛhe<BR>
BhP_10.69.029/3 kvāpi dharmaṃ sevamānam artha-kāmau ca kutracit<BR>
BhP_10.69.030/1 dhyāyantam ekam āsīnaṃ puruṣaṃ prakṛteḥ param<BR>
BhP_10.69.030/3 śuśrūṣantaṃ gurūn kvāpi kāmair bhogaiḥ saparyayā<BR>
BhP_10.69.031/1 kurvantaṃ vigrahaṃ kaiścit sandhiṃ cānyatra keśavam<BR>
BhP_10.69.031/3 kutrāpi saha rāmeṇa cintayantaṃ satāṃ śivam<BR>
BhP_10.69.032/1 putrāṇāṃ duhitṝṇāṃ ca kāle vidhy-upayāpanam<BR>
BhP_10.69.032/3 dārair varais tat-sadṛśaiḥ kalpayantaṃ vibhūtibhiḥ<BR>
BhP_10.69.033/1 prasthāpanopanayanair apatyānāṃ mahotsavān<BR>
BhP_10.69.033/3 vīkṣya yogeśvareśasya yeṣāṃ lokā visismire<BR>
BhP_10.69.034/1 yajantaṃ sakalān devān kvāpi kratubhir ūrjitaiḥ<BR>
BhP_10.69.034/3 pūrtayantaṃ kvacid dharmaṃ kūrpārāma-maṭhādibhiḥ<BR>
BhP_10.69.035/1 carantaṃ mṛgayāṃ kvāpi hayam āruhya saindhavam<BR>
BhP_10.69.035/3 ghnantaṃ tatra paśūn medhyān parītaṃ yadu-puṅgavaiḥ<BR>
BhP_10.69.036/1 avyakta-lingaṃ prakṛtiṣv antaḥ-pura-gṛhādiṣu<BR>
BhP_10.69.036/3 kvacic carantaṃ yogeśaṃ tat-tad-bhāva-bubhutsayā<BR>
BhP_10.69.037/1 athovāca hṛṣīkeśaṃ nāradaḥ prahasann iva<BR>
BhP_10.69.037/3 yoga-māyodayaṃ vīkṣya mānuṣīm īyuṣo gatim<BR>
BhP_10.69.038/1 vidāma yoga-māyās te durdarśā api māyinām<BR>
BhP_10.69.038/3 yogeśvarātman nirbhātā bhavat-pāda-niṣevayā<BR>
BhP_10.69.039/1 anujānīhi māṃ deva lokāṃs te yaśasāplutān<BR>
BhP_10.69.039/3 paryaṭāmi tavodgāyan līlā bhuvana-pāvanīḥ<BR>
BhP_10.69.040/0 śrī-bhagavān uvāca<BR>
BhP_10.69.040/1 brahman dhannasya vaktāhaṃ kartā tad-anumoditā<BR>
BhP_10.69.040/3 tac chikṣayan lokam imam āsthitaḥ putra mā khidaḥ<BR>
BhP_10.69.041/0 śrī-śuka uvāca<BR>
BhP_10.69.041/1 ity ācarantaṃ sad-dharmān pāvanān gṛha-medhinām<BR>
BhP_10.69.041/3 tam eva sarva-geheṣu santam ekaṃ dadarśa ha<BR>
BhP_10.69.042/1 kṛṣṇasyānanta-vīryasya yoga-māyā-mahodayam<BR>
BhP_10.69.042/3 muhur dṛṣṭvā ṛṣir abhūd vismito jāta-kautukaḥ<BR>
BhP_10.69.043/1 ity artha-kāma-dharmeṣu kṛṣṇena śraddhitātmanā<BR>
BhP_10.69.043/3 samyak sabhājitaḥ prītas tam evānusmaran yayau<BR>
BhP_10.69.044/1 evaṃ manuṣya-padavīm anuvartamāno nārāyaṇo 'khila-bhavāya gṛhīta-śaktiḥ<BR>
BhP_10.69.044/3 reme 'ṇga ṣoḍaśa-sahasra-varāṅganānāṃ sa-vrīḍa-sauhṛda-nirīkṣaṇa-hāsa-juṣṭaḥ<BR>
BhP_10.69.045/1 yānīha viśva-vilayodbhava-vṛtti-hetuḥ<BR>
BhP_10.69.045/2 karmāṇy ananya-viṣayāṇi harīś cakāra<BR>
BhP_10.69.045/3 yas tv aṅga gāyati śṛṇoty anumodate vā<BR>
BhP_10.69.045/4 bhaktir bhaved bhagavati hy apavarga-mārge<BR>
BhP_10.70.001/0 śrī-śuka uvāca<BR>
BhP_10.70.001/1 athoṣasy upavṛttāyāṃ kukkuṭān kūjato 'śapan<BR>
BhP_10.70.001/3 gṛhīta-kaṇṭhyaḥ patibhir mādhavyo virahāturāḥ<BR>
BhP_10.70.002/1 vayāṃsy aroruvan kṛṣṇaṃ bodhayantīva vandinaḥ<BR>
BhP_10.70.002/3 gāyatsv aliṣv anidrāṇi mandāra-vana-vāyubhiḥ<BR>
BhP_10.70.003/1 muhūrtaṃ taṃ tu vaidarbhī nāmṛṣyad ati-śobhanam<BR>
BhP_10.70.003/3 parirambhaṇa-viśleṣāt priya-bāhv-antaraṃ gatā<BR>
BhP_10.70.004/1 brāhme muhūrta utthāya vāry upaspṛśya mādhavaḥ<BR>
BhP_10.70.004/3 dadhyau prasanna-karaṇa ātmānaṃ tamasaḥ param<BR>
BhP_10.70.005/1 ekaṃ svayaṃ-jyotir ananyam avyayaṃ sva-saṃsthayā nitya-nirasta-kalmaṣam<BR>
BhP_10.70.005/3 brahmākhyam asyodbhava-nāśa-hetubhiḥ sva-śaktibhir lakṣita-bhāva-nirvṛtim<BR>
BhP_10.70.006/1 athāpluto 'mbhasy amale yathā-vidhi<BR>
BhP_10.70.006/2 kriyā-kalāpaṃ paridhāya vāsasī<BR>
BhP_10.70.006/3 cakāra sandhyopagamādi sattamo<BR>
BhP_10.70.006/4 hutānalo brahma jajāpa vāg-yataḥ<BR>
BhP_10.70.007/1 upasthāyārkam udyantaṃ tarpayitvātmanaḥ kalāḥ<BR>
BhP_10.70.007/3 devān ṛṣīn pitṝn vṛddhān viprān abhyarcya cātmavān<BR>
BhP_10.70.008/1 dhenūnāṃ rukma-śṛṅgīnāṃ sādhvīnāṃ mauktika-srajām<BR>
BhP_10.70.008/3 payasvinīnāṃ gṛṣṭīnāṃ sa-vatsānāṃ su-vāsasām<BR>
BhP_10.70.009/1 dadau rūpya-khurāgrāṇāṃ kṣaumājina-tilaiḥ saha<BR>
BhP_10.70.009/3 alaṅkṛtebhyo viprebhyo badvaṃ badvaṃ dine dine<BR>
BhP_10.70.010/1 go-vipra-devatā-vṛddha- gurūn bhūtāni sarvaśaḥ<BR>
BhP_10.70.010/3 namaskṛtyātma-sambhūtīr maṅgalāni samaspṛśat<BR>
BhP_10.70.011/1 ātmānaṃ bhūṣayām āsa nara-loka-vibhūṣaṇam<BR>
BhP_10.70.011/3 vāsobhir bhūṣaṇaiḥ svīyair divya-srag-anulepanaiḥ<BR>
BhP_10.70.012/1 avekṣyājyaṃ tathādarśaṃ go-vṛṣa-dvija-devatāḥ<BR>
BhP_10.70.012/3 kāmāṃś ca sarva-varṇānāṃ paurāntaḥ-pura-cāriṇām<BR>
BhP_10.70.012/5 pradāpya prakṛtīḥ kāmaiḥ pratoṣya pratyanandata<BR>
BhP_10.70.013/1 saṃvibhajyāgrato viprān srak-tāmbūlānulepanaiḥ<BR>
BhP_10.70.013/3 suhṛdaḥ prakṛtīr dārān upāyuṅkta tataḥ svayam<BR>
BhP_10.70.014/1 tāvat sūta upānīya syandanaṃ paramādbhutam<BR>
BhP_10.70.014/3 sugrīvādyair hayair yuktaṃ praṇamyāvasthito 'grataḥ<BR>
BhP_10.70.015/1 gṛhītvā pāṇinā pāṇī sārathes tam athāruhat<BR>
BhP_10.70.015/3 sātyaky-uddhava-saṃyuktaḥ pūrvādrim iva bhāskaraḥ<BR>
BhP_10.70.016/1 īkṣito 'ntaḥ-pura-strīṇāṃ sa-vrīḍa-prema-vīkṣitaiḥ<BR>
BhP_10.70.016/3 kṛcchrād visṛṣṭo niragāj jāta-hāso haran manaḥ<BR>
BhP_10.70.017/1 sudharmākhyāṃ sabhāṃ sarvair vṛṣṇibhiḥ parivāritaḥ<BR>
BhP_10.70.017/3 prāviśad yan-niviṣṭānāṃ na santy aṅga ṣaḍ ūrmayaḥ<BR>
BhP_10.70.018/1 tatropavistaḥ paramāsane vibhur babhau sva-bhāsā kakubho 'vabhāsayan<BR>
BhP_10.70.018/3 vṛto nṛ-siṃhair yadubhir yadūttamo yathoḍu-rājo divi tārakā-gaṇaiḥ<BR>
BhP_10.70.019/1 tatropamantriṇo rājan nānā-hāsya-rasair vibhum<BR>
BhP_10.70.019/3 upatasthur naṭācāryā nartakyas tāṇḍavaiḥ pṛthak<BR>
BhP_10.70.020/1 mṛdaṅga-vīṇā-muraja- veṇu-tāla-dara-svanaiḥ<BR>
BhP_10.70.020/3 nanṛtur jagus tuṣṭuvuś ca sūta-māgadha-vandinaḥ<BR>
BhP_10.70.021/1 tatrāhur brāhmaṇāḥ kecid āsīnā brahma-vādinaḥ<BR>
BhP_10.70.021/3 pūrveṣāṃ puṇya-yaśasāṃ rājñāṃ cākathayan kathāḥ<BR>
BhP_10.70.022/1 tatraikaḥ puruṣo rājann āgato 'pūrva-darśanaḥ<BR>
BhP_10.70.022/3 vijñāpito bhagavate pratīhāraiḥ praveśitaḥ<BR>
BhP_10.70.023/1 sa namaskṛtya kṛṣṇāya pareśāya kṛtāñjaliḥ<BR>
BhP_10.70.023/3 rājñām āvedayad duḥkhaṃ jarāsandha-nirodha-jam<BR>
BhP_10.70.024/1 ye ca dig-vijaye tasya sannatiṃ na yayur nṛpāḥ<BR>
BhP_10.70.024/3 prasahya ruddhās tenāsann ayute dve girivraje<BR>
BhP_10.70.025/0 rājāna ūcuḥ<BR>
BhP_10.70.025/1 kṛṣṇa kṛṣṇāprameyātman prapanna-bhaya-bhañjana<BR>
BhP_10.70.025/3 vayaṃ tvāṃ śaraṇaṃ yāmo bhava-bhītāḥ pṛthag-dhiyaḥ<BR>
BhP_10.70.026/1 loko vikarma-nirataḥ kuśale pramattaḥ<BR>
BhP_10.70.026/2 karmaṇy ayaṃ tvad-udite bhavad-arcane sve<BR>
BhP_10.70.026/3 yas tāvad asya balavān iha jīvitāśāṃ<BR>
BhP_10.70.026/4 sadyaś chinatty animiṣāya namo 'stu tasmai<BR>
BhP_10.70.027/1 loke bhavāñ jagad-inaḥ kalayāvatīrṇaḥ<BR>
BhP_10.70.027/2 sad-rakṣaṇāya khala-nigrahaṇāya cānyaḥ<BR>
BhP_10.70.027/3 kaścit tvadīyam atiyāti nideśam īśa<BR>
BhP_10.70.027/4 kiṃ vā janaḥ sva-kṛtam ṛcchati tan na vidmaḥ<BR>
BhP_10.70.028/1 svapnāyitaṃ nṛpa-sukhaṃ para-tantram īśa<BR>
BhP_10.70.028/2 śaśvad-bhayena mṛtakena dhuraṃ vahāmaḥ<BR>
BhP_10.70.028/3 hitvā tad ātmani sukhaṃ tvad-anīha-labhyaṃ<BR>
BhP_10.70.028/4 kliśyāmahe 'ti-kṛpaṇās tava māyayeha<BR>
BhP_10.70.029/1 tan no bhavān praṇata-śoka-harāṅghri-yugmo<BR>
BhP_10.70.029/2 baddhān viyuṅkṣva magadhāhvaya-karma-pāśāt<BR>
BhP_10.70.029/3 yo bhū-bhujo 'yuta-mataṅgaja-vīryam eko<BR>
BhP_10.70.029/4 bibhrad rurodha bhavane mṛga-rāḍ ivāvīḥ<BR>
BhP_10.70.030/1 yo vai tvayā dvi-nava-kṛtva udātta-cakra<BR>
BhP_10.70.030/2 bhagno mṛdhe khalu bhavantam ananta-vīryam<BR>
BhP_10.70.030/3 jitvā nṛ-loka-nirataṃ sakṛd ūḍha-darpo<BR>
BhP_10.70.030/4 yuṣmat-prajā rujati no 'jita tad vidhehi<BR>
BhP_10.70.031/0 dūta uvāca<BR>
BhP_10.70.031/1 iti māgadha-saṃruddhā bhavad-darśana-kaṅkṣiṇaḥ<BR>
BhP_10.70.031/3 prapannāḥ pāda-mūlaṃ te dīnānāṃ śaṃ vidhīyatām<BR>
BhP_10.70.032/0 śrī-śuka uvāca<BR>
BhP_10.70.032/1 rāja-dūte bruvaty evaṃ devarṣiḥ parama-dyutiḥ<BR>
BhP_10.70.032/3 bibhrat piṅga-jaṭā-bhāraṃ prādurāsīd yathā raviḥ<BR>
BhP_10.70.033/1 taṃ dṛṣṭvā bhagavān kṛṣṇaḥ sarva-lokeśvareśvaraḥ<BR>
BhP_10.70.033/3 vavanda utthitaḥ śīrṣṇā sa-sabhyaḥ sānugo mudā<BR>
BhP_10.70.034/1 sabhājayitvā vidhi-vat kṛtāsana-parigraham<BR>
BhP_10.70.034/3 babhāṣe sunṛtair vākyaiḥ śraddhayā tarpayan munim<BR>
BhP_10.70.035/1 api svid adya lokānāṃ trayāṇām akuto-bhayam<BR>
BhP_10.70.035/3 nanu bhūyān bhagavato lokān paryaṭato guṇaḥ<BR>
BhP_10.70.036/1 na hi te 'viditaṃ kiñcil lokeṣv īśvara-kartṛṣu<BR>
BhP_10.70.036/3 atha pṛcchāmahe yuṣmān pāṇḍavānāṃ cikīrṣitam<BR>
BhP_10.70.037/0 śrī-nārada uvāca<BR>
BhP_10.70.037/1 dṛṣṭā māyā te bahuśo duratyayā māyā vibho viśva-sṛjaś ca māyinaḥ<BR>
BhP_10.70.037/3 bhūteṣu bhūmaṃś carataḥ sva-śaktibhir vahner iva cchanna-ruco na me 'dbhutam<BR>
BhP_10.70.038/1 tavehitaṃ ko 'rhati sādhu vedituṃ sva-māyayedaṃ sṛjato niyacchataḥ<BR>
BhP_10.70.038/3 yad vidyamānātmatayāvabhāsate tasmai namas te sva-vilakṣaṇātmane<BR>
BhP_10.70.039/1 jīvasya yaḥ saṃsarato vimokṣaṇaṃ na jānato 'nartha-vahāc charīrataḥ<BR>
BhP_10.70.039/3 līlāvatāraiḥ sva-yaśaḥ pradīpakaṃ prājvālayat tvā tam ahaṃ prapadye<BR>
BhP_10.70.040/1 athāpy āśrāvaye brahma nara-loka-viḍambanam<BR>
BhP_10.70.040/3 rājñaḥ paitṛ-ṣvasreyasya bhaktasya ca cikīrṣitam<BR>
BhP_10.70.041/1 yakṣyati tvāṃ makhendreṇa rājasūyena pāṇḍavaḥ<BR>
BhP_10.70.041/3 pārameṣṭhya-kāmo nṛpatis tad bhavān anumodatām<BR>
BhP_10.70.042/1 tasmin deva kratu-vare bhavantaṃ vai surādayaḥ<BR>
BhP_10.70.042/3 didṛkṣavaḥ sameṣyanti rājānaś ca yaśasvinaḥ<BR>
BhP_10.70.043/1 śravaṇāt kīrtanād dhyānāt pūyante 'nte-vasāyinaḥ<BR>
BhP_10.70.043/3 tava brahma-mayasyeśa kim utekṣābhimarśinaḥ<BR>
BhP_10.70.044/1 yasyāmalaṃ divi yaśaḥ prathitaṃ rasāyāṃ<BR>
BhP_10.70.044/2 bhūmau ca te bhuvana-maṅgala dig-vitānam<BR>
BhP_10.70.044/3 mandākinīti divi bhogavatīti cādho<BR>
BhP_10.70.044/4 gaṅgeti ceha caraṇāmbu punāti viśvam<BR>
BhP_10.70.045/0 śrī-śuka uvāca<BR>
BhP_10.70.045/1 tatra teṣv ātma-pakṣeṣv a- gṛṇatsu vijigīṣayā<BR>
BhP_10.70.045/3 vācaḥ peśaiḥ smayan bhṛtyam uddhavaṃ prāha keśavaḥ<BR>
BhP_10.70.046/0 śrī-bhagavān uvāca<BR>
BhP_10.70.046/1 tvaṃ hi naḥ paramaṃ cakṣuḥ suhṛn mantrārtha-tattva-vit<BR>
BhP_10.70.046/3 athātra brūhy anuṣṭheyaṃ śraddadhmaḥ karavāma tat<BR>
BhP_10.70.047/1 ity upāmantrito bhartrā sarva-jñenāpi mugdha-vat<BR>
BhP_10.70.047/3 nideśaṃ śirasādhāya uddhavaḥ pratyabhāṣata<BR>
BhP_10.71.001/0 śrī-śuka uvāca<BR>
BhP_10.71.001/1 ity udīritam ākarṇya devaṛṣer uddhavo 'bravīt<BR>
BhP_10.71.001/3 sabhyānāṃ matam ājñāya kṛṣṇasya ca mahā-matiḥ<BR>
BhP_10.71.002/0 śrī-uddhava uvāca<BR>
BhP_10.71.002/1 yad uktam ṛṣinā deva sācivyaṃ yakṣyatas tvayā<BR>
BhP_10.71.002/3 kāryaṃ paitṛ-ṣvasreyasya rakṣā ca śaraṇaiṣiṇām<BR>
BhP_10.71.003/1 yaṣṭavyam rājasūyena dik-cakra-jayinā vibho<BR>
BhP_10.71.003/3 ato jarā-suta-jaya ubhayārtho mato mama<BR>
BhP_10.71.004/1 asmākaṃ ca mahān artho hy etenaiva bhaviṣyati<BR>
BhP_10.71.004/3 yaśaś ca tava govinda rājño baddhān vimuñcataḥ<BR>
BhP_10.71.005/1 sa vai durviṣaho rājā nāgāyuta-samo bale<BR>
BhP_10.71.005/3 balinām api cānyeṣāṃ bhīmaṃ sama-balaṃ vinā<BR>
BhP_10.71.006/1 dvai-rathe sa tu jetavyo mā śatākṣauhiṇī-yutaḥ<BR>
BhP_10.71.006/3 brāhmaṇyo 'bhyarthito viprair na pratyākhyāti karhicit<BR>
BhP_10.71.007/1 brahma-veṣa-dharo gatvā taṃ bhikṣeta vṛkodaraḥ<BR>
BhP_10.71.007/3 haniṣyati na sandeho dvai-rathe tava sannidhau<BR>
BhP_10.71.008/1 nimittaṃ param īśasya viśva-sarga-nirodhayoḥ<BR>
BhP_10.71.008/3 hiraṇyagarbhaḥ śarvaś ca kālasyārūpiṇas tava<BR>
BhP_10.71.009/1 gāyanti te viśada-karma gṛheṣu devyo<BR>
BhP_10.71.009/2 rājñāṃ sva-śatru-vadham ātma-vimokṣaṇaṃ ca<BR>
BhP_10.71.009/3 gopyaś ca kuñjara-pater janakātmajāyāḥ<BR>
BhP_10.71.009/4 pitroś ca labdha-śaraṇā munayo vayaṃ ca<BR>
BhP_10.71.010/1 jarāsandha-vadhaḥ kṛṣṇa bhūry-arthāyopakalpate<BR>
BhP_10.71.010/3 prāyaḥ pāka-vipākena tava cābhimataḥ kratuḥ<BR>
BhP_10.71.011/0 śrī-śuka uvāca<BR>
BhP_10.71.011/1 ity uddhava-vaco rājan sarvato-bhadram acyutam<BR>
BhP_10.71.011/3 devarṣir yadu-vṛddhāś ca kṛṣṇaś ca pratyapūjayan<BR>
BhP_10.71.012/1 athādiśat prayāṇāya bhagavān devakī-sutaḥ<BR>
BhP_10.71.012/3 bhṛtyān dāruka-jaitrādīn anujñāpya gurūn vibhuḥ<BR>
BhP_10.71.013/1 nirgamayyāvarodhān svān sa-sutān sa-paricchadān<BR>
BhP_10.71.013/3 saṅkarṣaṇam anujñāpya yadu-rājaṃ ca śatru-han<BR>
BhP_10.71.013/5 sūtopanītaṃ sva-ratham āruhad garuḍa-dhvajam<BR>
BhP_10.71.014/1 tato ratha-dvipa-bhaṭa-sādi-nāyakaiḥ<BR>
BhP_10.71.014/2 karālayā parivṛta ātma-senayā<BR>
BhP_10.71.014/3 mṛdaṅga-bhery-ānaka-śaṅkha-gomukhaiḥ<BR>
BhP_10.71.014/4 praghoṣa-ghoṣita-kakubho nirakramat<BR>
BhP_10.71.015/1 nṛ-vāji-kāñcana-śibikābhir acyutaṃ sahātmajāḥ patim anu su-vratā yayuḥ<BR>
BhP_10.71.015/3 varāmbarābharaṇa-vilepana-srajaḥ su-saṃvṛtā nṛbhir asi-carma-pāṇibhiḥ<BR>
BhP_10.71.016/1 naroṣṭra-go-mahiṣa-kharāśvatary-anaḥ<BR>
BhP_10.71.016/2 kareṇubhiḥ parijana-vāra-yoṣitaḥ<BR>
BhP_10.71.016/3 sv-alaṅkṛtāḥ kaṭa-kuṭi-kambalāmbarādy-<BR>
BhP_10.71.016/4 upaskarā yayur adhiyujya sarvataḥ<BR>
BhP_10.71.017/1 balaṃ bṛhad-dhvaja-paṭa-chatra-cāmarair<BR>
BhP_10.71.017/2 varāyudhābharaṇa-kirīṭa-varmabhiḥ<BR>
BhP_10.71.017/3 divāṃśubhis tumula-ravaṃ babhau raver<BR>
BhP_10.71.017/4 yathārṇavaḥ kṣubhita-timiṅgilormibhiḥ<BR>
BhP_10.71.018/1 atho munir yadu-patinā sabhājitaḥ praṇamya taṃ hṛdi vidadhad vihāyasā<BR>
BhP_10.71.018/3 niśamya tad-vyavasitam āhṛtārhaṇo mukunda-sandaraśana-nirvṛtendriyaḥ<BR>
BhP_10.71.019/1 rāja-dūtam uvācedaṃ bhagavān prīṇayan girā<BR>
BhP_10.71.019/3 mā bhaiṣṭa dūta bhadraṃ vo ghātayiṣyāmi māgadham<BR>
BhP_10.71.020/1 ity uktaḥ prasthito dūto yathā-vad avadan nṛpān<BR>
BhP_10.71.020/3 te 'pi sandarśanaṃ śaureḥ pratyaikṣan yan mumukṣavaḥ<BR>
BhP_10.71.021/1 ānarta-sauvīra-marūṃs tīrtvā vinaśanaṃ hariḥ<BR>
BhP_10.71.021/3 girīn nadīr atīyāya pura-grāma-vrajākarān<BR>
BhP_10.71.022/1 tato dṛṣadvatīṃ tīrtvā mukundo 'tha sarasvatīm<BR>
BhP_10.71.022/3 pañcālān atha matsyāṃś ca śakra-prastham athāgamat<BR>
BhP_10.71.023/1 tam upāgatam ākarṇya prīto durdarśanaṃ nṛnām<BR>
BhP_10.71.023/3 ajāta-śatrur niragāt sopadhyāyaḥ suhṛd-vṛtaḥ<BR>
BhP_10.71.024/1 gīta-vāditra-ghoṣeṇa brahma-ghoṣeṇa bhūyasā<BR>
BhP_10.71.024/3 abhyayāt sa hṛṣīkeśaṃ prāṇāḥ prāṇam ivādṛtaḥ<BR>
BhP_10.71.025/1 dṛṣṭvā viklinna-hṛdayaḥ kṛṣṇaṃ snehena pāṇḍavaḥ<BR>
BhP_10.71.025/3 cirād dṛṣṭaṃ priyatamaṃ sasvaje 'tha punaḥ punaḥ<BR>
BhP_10.71.026/1 dorbhyāṃ pariṣvajya ramāmalālayaṃ mukunda-gātraṃ nṛ-patir hatāśubhaḥ<BR>
BhP_10.71.026/3 lebhe parāṃ nirvṛtim aśru-locano hṛṣyat-tanur vismṛta-loka-vibhramaḥ<BR>
BhP_10.71.027/1 taṃ mātuleyaṃ parirabhya nirvṛto bhīmaḥ smayan prema-jalākulendriyaḥ<BR>
BhP_10.71.027/3 yamau kirīṭī ca suhṛttamaṃ mudā pravṛddha-bāṣpāḥ parirebhire 'cyutam<BR>
BhP_10.71.028/1 arjunena pariṣvakto yamābhyām abhivāditaḥ<BR>
BhP_10.71.028/3 brāhmaṇebhyo namaskṛtya vṛddhebhyaś ca yathārhataḥ<BR>
BhP_10.71.028/5 mānino mānayām āsa kuru-sṛñjaya-kaikayān<BR>
BhP_10.71.029/1 sūta-māgadha-gandharvā vandinaś copamantriṇaḥ<BR>
BhP_10.71.029/3 mṛdaṅga-śaṅkha-paṭaha vīṇā-paṇava-gomukhaiḥ<BR>
BhP_10.71.029/5 brāhmaṇāś cāravindākṣaṃ tuṣṭuvur nanṛtur jaguḥ<BR>
BhP_10.71.030/1 evaṃ suhṛdbhiḥ paryastaḥ puṇya-śloka-śikhāmaṇiḥ<BR>
BhP_10.71.030/3 saṃstūyamāno bhagavān viveśālaṅkṛtaṃ puram<BR>
BhP_10.71.031/1 saṃsikta-vartma kariṇāṃ mada-gandha-toyaiś<BR>
BhP_10.71.031/2 citra-dhvajaiḥ kanaka-toraṇa-pūrṇa-kumbhaiḥ<BR>
BhP_10.71.031/3 mṛṣṭātmabhir nava-dukūla-vibhūṣaṇa-srag-<BR>
BhP_10.71.031/4 gandhair nṛbhir yuvatibhiś ca virājamānam<BR>
BhP_10.71.032/1 uddīpta-dīpa-balibhiḥ prati-sadma jāla<BR>
BhP_10.71.032/2 niryāta-dhūpa-ruciraṃ vilasat-patākam<BR>
BhP_10.71.032/3 mūrdhanya-hema-kalaśai rajatoru-śṛṅgair<BR>
BhP_10.71.032/4 juṣṭaṃ dadarśa bhavanaiḥ kuru-rāja-dhāma<BR>
BhP_10.71.033/1 prāptaṃ niśamya nara-locana-pāna-pātram<BR>
BhP_10.71.033/2 autsukya-viślathita-keśa-dukūla-bandhāḥ<BR>
BhP_10.71.033/3 sadyo visṛjya gṛha-karma patīṃś ca talpe<BR>
BhP_10.71.033/4 draṣṭuṃ yayur yuvatayaḥ sma narendra-mārge<BR>
BhP_10.71.034/1 tasmin su-saṅkula ibhāśva-ratha-dvipadbhiḥ<BR>
BhP_10.71.034/2 kṛṣṇam sa-bhāryam upalabhya gṛhādhirūḍhāḥ<BR>
BhP_10.71.034/3 nāryo vikīrya kusumair manasopaguhya<BR>
BhP_10.71.034/4 su-svāgataṃ vidadhur utsmaya-vīkṣitena<BR>
BhP_10.71.035/1 ūcuḥ striyaḥ pathi nirīkṣya mukunda-patnīs<BR>
BhP_10.71.035/2 tārā yathoḍupa-sahāḥ kim akāry amūbhiḥ<BR>
BhP_10.71.035/3 yac cakṣuṣāṃ puruṣa-maulir udāra-hāsa<BR>
BhP_10.71.035/4 līlāvaloka-kalayotsavam ātanoti<BR>
BhP_10.71.036/1 tatra tatropasaṅgamya paurā maṅgala-pāṇayaḥ<BR>
BhP_10.71.036/3 cakruḥ saparyāṃ kṛṣṇāya śreṇī-mukhyā hatainasaḥ<BR>
BhP_10.71.037/1 antaḥ-pura-janaiḥ prītyā mukundaḥ phulla-locanaiḥ<BR>
BhP_10.71.037/3 sa-sambhramair abhyupetaḥ prāviśad rāja-mandiram<BR>
BhP_10.71.038/1 pṛthā vilokya bhrātreyaṃ kṛṣṇaṃ tri-bhuvaneśvaram<BR>
BhP_10.71.038/3 prītātmotthāya paryaṅkāt sa-snuṣā pariṣasvaje<BR>
BhP_10.71.039/1 govindaṃ gṛham ānīya deva-deveśam ādṛtaḥ<BR>
BhP_10.71.039/3 pūjāyāṃ nāvidat kṛtyaṃ pramodopahato nṛpaḥ<BR>
BhP_10.71.040/1 pitṛ-svasur guru-strīṇāṃ kṛṣṇaś cakre 'bhivādanam<BR>
BhP_10.71.040/3 svayaṃ ca kṛṣṇayā rājan bhaginyā cābhivanditaḥ<BR>
BhP_10.71.041/1 śvaśṛvā sañcoditā kṛṣṇā kṛṣṇa-patnīś ca sarvaśaḥ<BR>
BhP_10.71.041/3 ānarca rukmiṇīṃ satyāṃ bhadrāṃ jāmbavatīṃ tathā<BR>
BhP_10.71.042/1 kālindīṃ mitravindāṃ ca śaibyāṃ nāgnajitīṃ satīm<BR>
BhP_10.71.042/3 anyāś cābhyāgatā yās tu vāsaḥ-sraṅ-maṇḍanādibhiḥ<BR>
BhP_10.71.043/1 sukhaṃ nivāsayām āsa dharma-rājo janārdanam<BR>
BhP_10.71.043/3 sa-sainyaṃ sānugāmatyaṃ sa-bhāryaṃ ca navaṃ navam<BR>
BhP_10.71.044/1 tarpayitvā khāṇḍavena vahniṃ phālguna-saṃyutaḥ<BR>
BhP_10.71.044/3 mocayitvā mayaṃ yena rājñe divyā sabhā kṛtā<BR>
BhP_10.71.045/1 uvāsa katicin māsān rājñaḥ priya-cikīrṣayā<BR>
BhP_10.71.045/3 viharan ratham āruhya phālgunena bhaṭair vṛtaḥ<BR>
BhP_10.72.001/0 śrī-śuka uvāca<BR>
BhP_10.72.001/1 ekadā tu sabhā-madhya āsthito munibhir vṛtaḥ<BR>
BhP_10.72.001/3 brāhmaṇaiḥ kṣatriyair vaiśyair bhrātṛbhiś ca yudhiṣṭhiraḥ<BR>
BhP_10.72.002/1 ācāryaiḥ kula-vṛddhaiś ca jñāti-sambandhi-bāndhavaiḥ<BR>
BhP_10.72.002/3 śṛṇvatām eva caiteṣām ābhāṣyedam uvāca ha<BR>
BhP_10.72.003/0 śrī-yudhiṣṭhira uvāca<BR>
BhP_10.72.003/1 kratu-rājena govinda rājasūyena pāvanīḥ<BR>
BhP_10.72.003/3 yakṣye vibhūtīr bhavatas tat sampādaya naḥ prabho<BR>
BhP_10.72.004/1 tvat-pāduke avirataṃ pari ye caranti<BR>
BhP_10.72.004/2 dhyāyanty abhadra-naśane śucayo gṛṇanti<BR>
BhP_10.72.004/3 vindanti te kamala-nābha bhavāpavargam<BR>
BhP_10.72.004/4 āśāsate yadi ta āśiṣa īśa nānye<BR>
BhP_10.72.005/1 tad deva-deva bhavataś caraṇāravinda-<BR>
BhP_10.72.005/2 sevānubhāvam iha paśyatu loka eṣaḥ<BR>
BhP_10.72.005/3 ye tvāṃ bhajanti na bhajanty uta vobhayeṣāṃ<BR>
BhP_10.72.005/4 niṣṭhāṃ pradarśaya vibho kuru-sṛñjayānām<BR>
BhP_10.72.006/1 na brahmaṇaḥ sva-para-bheda-matis tava syāt<BR>
BhP_10.72.006/2 sarvātmanaḥ sama-dṛśaḥ sva-sukhānubhūteḥ<BR>
BhP_10.72.006/3 saṃsevatāṃ sura-taror iva te prasādaḥ<BR>
BhP_10.72.006/4 sevānurūpam udayo na viparyayo 'tra<BR>
BhP_10.72.007/0 śrī-bhagavān uvāca<BR>
BhP_10.72.007/1 samyag vyavasitaṃ rājan bhavatā śatru-karśana<BR>
BhP_10.72.007/3 kalyāṇī yena te kīrtir lokān anubhaviṣyati<BR>
BhP_10.72.008/1 ṛṣīṇāṃ pitṛ-devānāṃ suhṛdām api naḥ prabho<BR>
BhP_10.72.008/3 sarveṣām api bhūtānām īpsitaḥ kratu-rāḍ ayam<BR>
BhP_10.72.009/1 vijitya nṛpatīn sarvān kṛtvā ca jagatīṃ vaśe<BR>
BhP_10.72.009/3 sambhṛtya sarva-sambhārān āharasva mahā-kratum<BR>
BhP_10.72.010/1 ete te bhrātaro rājaṃl loka-pālāṃśa-sambhavāḥ<BR>
BhP_10.72.010/3 jito 'smy ātmavatā te 'haṃ durjayo yo 'kṛtātmabhiḥ<BR>
BhP_10.72.011/1 na kaścin mat-paraṃ loke tejasā yaśasā śriyā<BR>
BhP_10.72.011/3 vibhūtibhir vābhibhaved devo 'pi kim u pārthivaḥ<BR>
BhP_10.72.012/0 śrī-śuka uvāca<BR>
BhP_10.72.012/1 niśamya bhagavad-gītaṃ prītaḥ phulla-mukhāmbujaḥ<BR>
BhP_10.72.012/3 bhrātṝn dig-vijaye 'yuṅkta viṣṇu-tejopabṛṃhitān<BR>
BhP_10.72.013/1 sahadevaṃ dakṣiṇasyām ādiśat saha sṛñjayaiḥ<BR>
BhP_10.72.013/3 diśi pratīcyāṃ nakulam udīcyāṃ savyasācinam<BR>
BhP_10.72.013/5 prācyāṃ vṛkodaraṃ matsyaiḥ kekayaiḥ saha madrakaiḥ<BR>
BhP_10.72.014/1 te vijitya nṛpān vīrā ājahrur digbhya ojasā<BR>
BhP_10.72.014/3 ajāta-śatrave bhūri draviṇaṃ nṛpa yakṣyate<BR>
BhP_10.72.015/1 śrutvājitaṃ jarāsandhaṃ nṛpater dhyāyato hariḥ<BR>
BhP_10.72.015/3 āhopāyaṃ tam evādya uddhavo yam uvāca ha<BR>
BhP_10.72.016/1 bhīmaseno 'rjunaḥ kṛṣṇo brahma-linga-dharās trayaḥ<BR>
BhP_10.72.016/3 jagmur girivrajaṃ tāta bṛhadratha-suto yataḥ<BR>
BhP_10.72.017/1 te gatvātithya-velāyāṃ gṛheṣu gṛha-medhinam<BR>
BhP_10.72.017/3 brahmaṇyaṃ samayāceran rājanyā brahma-liṅginaḥ<BR>
BhP_10.72.018/1 rājan viddhy atithīn prāptān arthino dūram āgatān<BR>
BhP_10.72.018/3 tan naḥ prayaccha bhadraṃ te yad vayaṃ kāmayāmahe<BR>
BhP_10.72.019/1 kiṃ durmarṣaṃ titikṣūṇāṃ kim akāryam asādhubhiḥ<BR>
BhP_10.72.019/3 kiṃ na deyaṃ vadānyānāṃ kaḥ paraḥ sama-darśinām<BR>
BhP_10.72.020/1 yo 'nityena śarīreṇa satāṃ geyaṃ yaśo dhruvam<BR>
BhP_10.72.020/3 nācinoti svayaṃ kalpaḥ sa vācyaḥ śocya eva saḥ<BR>
BhP_10.72.021/1 hariścandro rantideva uñchavṛttiḥ śibir baliḥ<BR>
BhP_10.72.021/3 vyādhaḥ kapoto bahavo hy adhruveṇa dhruvaṃ gatāḥ<BR>
BhP_10.72.022/0 śrī-śuka uvāca<BR>
BhP_10.72.022/1 svarair ākṛtibhis tāṃs tu prakoṣṭhair jyā-hatair api<BR>
BhP_10.72.022/3 rājanya-bandhūn vijñāya dṛṣṭa-pūrvān acintayat<BR>
BhP_10.72.023/1 rājanya-bandhavo hy ete brahma-liṅgāni bibhrati<BR>
BhP_10.72.023/3 dadāni bhikṣitaṃ tebhya ātmānam api dustyajam<BR>
BhP_10.72.024/1 baler nu śrūyate kīrtir vitatā dikṣv akalmaṣā<BR>
BhP_10.72.024/3 aiśvaryād bhraṃśitasyāpi vipra-vyājena viṣṇunā<BR>
BhP_10.72.025/1 śriyaṃ jihīrṣatendrasya viṣṇave dvija-rūpiṇe<BR>
BhP_10.72.025/3 jānann api mahīm prādād vāryamāṇo 'pi daitya-rāṭ<BR>
BhP_10.72.026/1 jīvatā brāhmaṇārthāya ko nv arthaḥ kṣatra-bandhunā<BR>
BhP_10.72.026/3 dehena patamānena nehatā vipulaṃ yaśaḥ<BR>
BhP_10.72.027/1 ity udāra-matiḥ prāha kṛṣṇārjuna-vṛkodarān<BR>
BhP_10.72.027/3 he viprā vriyatāṃ kāmo dadāmy ātma-śiro 'pi vaḥ<BR>
BhP_10.72.028/0 śrī-bhagavān uvāca<BR>
BhP_10.72.028/1 yuddhaṃ no dehi rājendra dvandvaśo yadi manyase<BR>
BhP_10.72.028/3 yuddhārthino vayaṃ prāptā rājanyā nānya-kāṅkṣiṇaḥ<BR>
BhP_10.72.029/1 asau vṛkodaraḥ pārthas tasya bhrātārjuno hy ayam<BR>
BhP_10.72.029/3 anayor mātuleyaṃ māṃ kṛṣṇaṃ jānīhi te ripum<BR>
BhP_10.72.030/1 evam āvedito rājā jahāsoccaiḥ sma māgadhaḥ<BR>
BhP_10.72.030/3 āha cāmarṣito mandā yuddhaṃ tarhi dadāmi vaḥ<BR>
BhP_10.72.031/1 na tvayā bhīruṇā yotsye yudhi viklava-tejasā<BR>
BhP_10.72.031/3 mathurāṃ sva-purīṃ tyaktvā samudraṃ śaraṇaṃ gataḥ<BR>
BhP_10.72.032/1 ayaṃ tu vayasātulyo nāti-sattvo na me samaḥ<BR>
BhP_10.72.032/3 arjuno na bhaved yoddhā bhīmas tulya-balo mama<BR>
BhP_10.72.033/1 ity uktvā bhīmasenāya prādāya mahatīṃ gadām<BR>
BhP_10.72.033/3 dvitīyāṃ svayam ādāya nirjagāma purād bahiḥ<BR>
BhP_10.72.034/1 tataḥ samekhale vīrau saṃyuktāv itaretaram<BR>
BhP_10.72.034/3 jaghnatur vajra-kalpābhyāṃ gadābhyāṃ raṇa-durmadau<BR>
BhP_10.72.035/1 maṇḍalāni vicitrāṇi savyaṃ dakṣiṇam eva ca<BR>
BhP_10.72.035/3 caratoḥ śuśubhe yuddhaṃ naṭayor iva raṅgiṇoḥ<BR>
BhP_10.72.036/1 tataś caṭa-caṭā-śabdo vajra-niṣpesa-sannibhaḥ<BR>
BhP_10.72.036/3 gadayoḥ kṣiptayo rājan dantayor iva dantinoḥ<BR>
BhP_10.72.037/1 te vai gade bhuja-javena nipātyamāne<BR>
BhP_10.72.037/2 anyonyato 'ṃsa-kaṭi-pāda-karoru-jatrum<BR>
BhP_10.72.037/3 cūrṇī-babhūvatur upetya yathārka-śākhe<BR>
BhP_10.72.037/4 saṃyudhyator dviradayor iva dīpta-manvyoḥ<BR>
BhP_10.72.038/1 itthaṃ tayoḥ prahatayor gadayor nṛ-vīrau<BR>
BhP_10.72.038/2 kruddhau sva-muṣṭibhir ayaḥ-sparaśair apiṣṭām<BR>
BhP_10.72.038/3 śabdas tayoḥ praharator ibhayor ivāsīn<BR>
BhP_10.72.038/4 nirghāta-vajra-paruṣas tala-tāḍanotthaḥ<BR>
BhP_10.72.039/1 tayor evaṃ praharatoḥ sama-śikṣā-balaujasoḥ<BR>
BhP_10.72.039/3 nirviśeṣam abhūd yuddham akṣīṇa-javayor nṛpa<BR>
BhP_10.72.040/1 śatror janma-mṛtī vidvāñ jīvitaṃ ca jarā-kṛtam<BR>
BhP_10.72.040/3 pārtham āpyāyayan svena tejasācintayad dhariḥ<BR>
BhP_10.72.041/1 sañcintyārī-vadhopāyaṃ bhīmasyāmogha-darśanaḥ<BR>
BhP_10.72.041/3 darśayām āsa viṭapaṃ pāṭayann iva saṃjñayā<BR>
BhP_10.72.042/1 tad vijñāya mahā-sattvo bhīmaḥ praharatāṃ varaḥ<BR>
BhP_10.72.042/3 gṛhītvā pādayoḥ śatruṃ pātayām āsa bhū-tale<BR>
BhP_10.72.043/1 ekam pādaṃ padākramya dorbhyām anyaṃ pragṛhya saḥ<BR>
BhP_10.72.043/3 gudataḥ pāṭayām āsa śākham iva mahā-gajaḥ<BR>
BhP_10.72.044/1 eka-pādoru-vṛṣaṇa- kaṭi-pṛṣṭha-stanāṃsake<BR>
BhP_10.72.044/3 eka-bāhv-akṣi-bhrū-karṇe śakale dadṛśuḥ prajāḥ<BR>
BhP_10.72.045/1 hāhā-kāro mahān āsīn nihate magadheśvare<BR>
BhP_10.72.045/3 pūjayām āsatur bhīmaṃ parirabhya jayācyatau<BR>
BhP_10.72.046/1 sahadevaṃ tat-tanayaṃ bhagavān bhūta-bhāvanaḥ<BR>
BhP_10.72.046/3 abhyaṣiñcad ameyātmā magadhānāṃ patiṃ prabhuḥ<BR>
BhP_10.72.046/5 mocayām āsa rājanyān saṃruddhā māgadhena ye<BR>
BhP_10.73.001/0 śrī-śuka uvāca<BR>
BhP_10.73.001/1 ayute dve śatāny aṣṭau niruddhā yudhi nirjitāḥ<BR>
BhP_10.73.001/3 te nirgatā giridroṇyāṃ malinā mala-vāsasaḥ<BR>
BhP_10.73.002/1 kṣut-kṣāmāḥ śuṣka-vadanāḥ saṃrodha-parikarśitāḥ<BR>
BhP_10.73.002/3 dadṛśus te ghana-śyāmaṃ pīta-kauśeya-vāsasam<BR>
BhP_10.73.003/1 śrīvatsāṅkaṃ catur-bāhuṃ padma-garbhāruṇekṣaṇam<BR>
BhP_10.73.003/3 cāru-prasanna-vadanaṃ sphuran-makara-kuṇḍalam<BR>
BhP_10.73.004/1 padma-hastaṃ gadā-śaṅkha rathāṅgair upalakṣitam<BR>
BhP_10.73.004/3 kirīṭa-hāra-kaṭaka- kaṭi-sūtrāṅgadāñcitam<BR>
BhP_10.73.005/1 bhrājad-vara-maṇi-grīvaṃ nivītaṃ vana-mālayā<BR>
BhP_10.73.005/3 pibanta iva cakṣurbhyāṃ lihanta iva jihvayā<BR>
BhP_10.73.006/1 jighranta iva nāsābhyāṃ rambhanta iva bāhubhiḥ<BR>
BhP_10.73.006/3 praṇemur hata-pāpmāno mūrdhabhiḥ pādayor hareḥ<BR>
BhP_10.73.007/1 kṛṣṇa-sandarśanāhlāda dhvasta-saṃrodhana-klamāḥ<BR>
BhP_10.73.007/3 praśaśaṃsur hṛṣīkeśaṃ gīrbhiḥ prāñjalayo nṛpāḥ<BR>
BhP_10.73.008/0 rājāna ūcuḥ<BR>
BhP_10.73.008/1 namas te deva-deveśa prapannārti-harāvyaya<BR>
BhP_10.73.008/3 prapannān pāhi naḥ kṛṣṇa nirviṇṇān ghora-saṃsṛteḥ<BR>
BhP_10.73.009/1 nainaṃ nāthānusūyāmo māgadhaṃ madhusūdana<BR>
BhP_10.73.009/3 anugraho yad bhavato rājñāṃ rājya-cyutir vibho<BR>
BhP_10.73.010/1 rājyaiśvarya-madonnaddho na śreyo vindate nṛpaḥ<BR>
BhP_10.73.010/3 tvan-māyā-mohito 'nityā manyate sampado 'calāḥ<BR>
BhP_10.73.011/1 mṛga-tṛṣṇāṃ yathā bālā manyanta udakāśayam<BR>
BhP_10.73.011/3 evaṃ vaikārikīṃ māyām ayuktā vastu cakṣate<BR>
BhP_10.73.012/1 vayaṃ purā śrī-mada-naṣṭa-dṛṣṭayo jigīṣayāsyā itaretara-spṛdhaḥ<BR>
BhP_10.73.012/3 ghnantaḥ prajāḥ svā ati-nirghṛṇāḥ prabho mṛtyuṃ puras tvāvigaṇayya durmadāḥ<BR>
BhP_10.73.013/1 ta eva kṛṣṇādya gabhīra-raṃhasā durante-vīryeṇa vicālitāḥ śriyaḥ<BR>
BhP_10.73.013/3 kālena tanvā bhavato 'nukampayā vinaṣṭa-darpāś caraṇau smarāma te<BR>
BhP_10.73.014/1 atho na rājyam mṛga-tṛṣṇi-rūpitaṃ dehena śaśvat patatā rujāṃ bhuvā<BR>
BhP_10.73.014/3 upāsitavyaṃ spṛhayāmahe vibho kriyā-phalaṃ pretya ca karṇa-rocanam<BR>
BhP_10.73.015/1 taṃ naḥ samādiśopāyaṃ yena te caraṇābjayoḥ<BR>
BhP_10.73.015/3 smṛtir yathā na viramed api saṃsaratām iha<BR>
BhP_10.73.016/1 kṛṣṇāya vāsudevāya haraye paramātmane<BR>
BhP_10.73.016/3 praṇata-kleśa-nāśāya govindāya namo namaḥ<BR>
BhP_10.73.017/0 śrī-śuka uvāca<BR>
BhP_10.73.017/1 saṃstūyamāno bhagavān rājabhir mukta-bandhanaiḥ<BR>
BhP_10.73.017/3 tān āha karuṇas tāta śaraṇyaḥ ślakṣṇayā girā<BR>
BhP_10.73.018/0 śrī-bhagavān uvāca<BR>
BhP_10.73.018/1 adya prabhṛti vo bhūpā mayy ātmany akhileśvare<BR>
BhP_10.73.018/3 su-dṛḍhā jāyate bhaktir bāḍham āśaṃsitaṃ tathā<BR>
BhP_10.73.019/1 diṣṭyā vyavasitaṃ bhūpā bhavanta ṛta-bhāṣiṇaḥ<BR>
BhP_10.73.019/3 śrīy-aiśvarya-madonnāhaṃ paśya unmādakaṃ nṛṇām<BR>
BhP_10.73.020/1 haihayo nahuṣo veṇo rāvaṇo narako 'pare<BR>
BhP_10.73.020/3 śrī-madād bhraṃśitāḥ sthānād deva-daitya-nareśvarāḥ<BR>
BhP_10.73.021/1 bhavanta etad vijñāya dehādy utpādyam anta-vat<BR>
BhP_10.73.021/3 māṃ yajanto 'dhvarair yuktāḥ prajā dharmeṇa rakṣyatha<BR>
BhP_10.73.022/1 santanvantaḥ prajā-tantūn sukhaṃ duḥkhaṃ bhavābhavau<BR>
BhP_10.73.022/3 prāptaṃ prāptaṃ ca sevanto mac-cittā vicariṣyatha<BR>
BhP_10.73.023/1 udāsīnāś ca dehādāv ātmārāmā dhṛta-vratāḥ<BR>
BhP_10.73.023/3 mayy āveśya manaḥ samyaṅ mām ante brahma yāsyatha<BR>
BhP_10.73.024/0 śrī-śuka uvāca<BR>
BhP_10.73.024/1 ity ādiśya nṛpān kṛṣṇo bhagavān bhuvaneśvaraḥ<BR>
BhP_10.73.024/3 teṣāṃ nyayuṅkta puruṣān striyo majjana-karmaṇi<BR>
BhP_10.73.025/1 saparyāṃ kārayām āsa sahadevena bhārata<BR>
BhP_10.73.025/3 naradevocitair vastrair bhūṣaṇaiḥ srag-vilepanaiḥ<BR>
BhP_10.73.026/1 bhojayitvā varānnena su-snātān samalaṅkṛtān<BR>
BhP_10.73.026/3 bhogaiś ca vividhair yuktāṃs tāmbūlādyair nṛpocitaiḥ<BR>
BhP_10.73.027/1 te pūjitā mukundena rājāno mṛṣṭa-kuṇḍalāḥ<BR>
BhP_10.73.027/3 virejur mocitāḥ kleśāt prāvṛḍ-ante yathā grahāḥ<BR>
BhP_10.73.028/1 rathān sad-aśvān āropya maṇi-kāñcana-bhūṣitān<BR>
BhP_10.73.028/3 prīṇayya sunṛtair vākyaiḥ sva-deśān pratyayāpayat<BR>
BhP_10.73.029/1 ta evaṃ mocitāḥ kṛcchrāt kṛṣṇena su-mahātmanā<BR>
BhP_10.73.029/3 yayus tam eva dhyāyantaḥ kṛtāni ca jagat-pateḥ<BR>
BhP_10.73.030/1 jagaduḥ prakṛtibhyas te mahā-puruṣa-ceṣṭitam<BR>
BhP_10.73.030/3 yathānvaśāsad bhagavāṃs tathā cakrur atandritāḥ<BR>
BhP_10.73.031/1 jarāsandhaṃ ghātayitvā bhīmasenena keśavaḥ<BR>
BhP_10.73.031/3 pārthābhyāṃ saṃyutaḥ prāyāt sahadevena pūjitaḥ<BR>
BhP_10.73.032/1 gatvā te khāṇḍava-prasthaṃ śaṅkhān dadhmur jitārayaḥ<BR>
BhP_10.73.032/3 harṣayantaḥ sva-suhṛdo durhṛdāṃ cāsukhāvahāḥ<BR>
BhP_10.73.033/1 tac chrutvā prīta-manasa indraprastha-nivāsinaḥ<BR>
BhP_10.73.033/3 menire māgadhaṃ śāntaṃ rājā cāpta-manorathaḥ<BR>
BhP_10.73.034/1 abhivandyātha rājānaṃ bhīmārjuna-janārdanāḥ<BR>
BhP_10.73.034/3 sarvam āśrāvayāṃ cakrur ātmanā yad anuṣṭhitam<BR>
BhP_10.73.035/1 niśamya dharma-rājas tat keśavenānukampitam<BR>
BhP_10.73.035/3 ānandāśru-kalāṃ muñcan premṇā novāca kiñcana<BR>
BhP_10.74.001/0 śrī-śuka uvāca<BR>
BhP_10.74.001/1 evaṃ yudhiṣṭhiro rājā jarāsandha-vadhaṃ vibhoḥ<BR>
BhP_10.74.001/3 kṛṣṇasya cānubhāvaṃ taṃ śrutvā prītas tam abravīt<BR>
BhP_10.74.002/0 śrī-yudhiṣṭhira uvāca<BR>
BhP_10.74.002/1 ye syus trai-lokya-guravaḥ sarve lokā maheśvarāḥ<BR>
BhP_10.74.002/3 vahanti durlabhaṃ labdvā śirasaivānuśāsanam<BR>
BhP_10.74.003/1 sa bhavān aravindākṣo dīnānām īśa-māninām<BR>
BhP_10.74.003/3 dhatte 'nuśāsanaṃ bhūmaṃs tad atyanta-viḍambanam<BR>
BhP_10.74.004/1 na hy ekasyādvitīyasya brahmaṇaḥ paramātmanaḥ<BR>
BhP_10.74.004/3 karmabhir vardhate tejo hrasate ca yathā raveḥ<BR>
BhP_10.74.005/1 na vai te 'jita bhaktānāṃ mamāham iti mādhava<BR>
BhP_10.74.005/3 tvaṃ taveti ca nānā-dhīḥ paśūnām iva vaikṛtī<BR>
BhP_10.74.006/0 śrī-śuka uvāca<BR>
BhP_10.74.006/1 ity uktvā yajñiye kāle vavre yuktān sa ṛtvijaḥ<BR>
BhP_10.74.006/3 kṛṣṇānumoditaḥ pārtho brāhmaṇān brahma-vādinaḥ<BR>
BhP_10.74.007/1 dvaipāyano bharadvājaḥ sumantur gotamo 'sitaḥ<BR>
BhP_10.74.007/3 vasiṣṭhaś cyavanaḥ kaṇvo maitreyaḥ kavaṣas tritaḥ<BR>
BhP_10.74.008/1 viśvāmitro vāmadevaḥ sumatir jaiminiḥ kratuḥ<BR>
BhP_10.74.008/3 pailaḥ parāśaro gargo vaiśampāyana eva ca<BR>
BhP_10.74.009/1 atharvā kaśyapo dhaumyo rāmo bhārgava āsuriḥ<BR>
BhP_10.74.009/3 vītihotro madhucchandā vīraseno 'kṛtavraṇaḥ<BR>
BhP_10.74.010/1 upahūtās tathā cānye droṇa-bhīṣma-kṛpādayaḥ<BR>
BhP_10.74.010/3 dhṛtarāṣṭraḥ saha-suto viduraś ca mahā-matiḥ<BR>
BhP_10.74.011/1 brāhmaṇāḥ kṣatriyā vaiśyāḥ śūdrā yajña-didṛkṣavaḥ<BR>
BhP_10.74.011/3 tatreyuḥ sarva-rājāno rājñāṃ prakṛtayo nṛpa<BR>
BhP_10.74.012/1 tatas te deva-yajanaṃ brāhmaṇāḥ svarṇa-lāṅgalaiḥ<BR>
BhP_10.74.012/3 kṛṣṭvā tatra yathāmnāyaṃ dīkṣayāṃ cakrire nṛpam<BR>
BhP_10.74.013/1 haimāḥ kilopakaraṇā varuṇasya yathā purā<BR>
BhP_10.74.013/3 indrādayo loka-pālā viriñci-bhava-saṃyutāḥ<BR>
BhP_10.74.014/1 sa-gaṇāḥ siddha-gandharvā vidyādhara-mahoragāḥ<BR>
BhP_10.74.014/3 munayo yakṣa-rakṣāṃsi khaga-kinnara-cāraṇāḥ<BR>
BhP_10.74.015/1 rājānaś ca samāhūtā rāja-patnyaś ca sarvaśaḥ<BR>
BhP_10.74.015/3 rājasūyaṃ samīyuḥ sma rājñaḥ pāṇḍu-sutasya vai<BR>
BhP_10.74.015/5 menire kṛṣṇa-bhaktasya sūpapannam avismitāḥ<BR>
BhP_10.74.016/1 ayājayan mahā-rājaṃ yājakā deva-varcasaḥ<BR>
BhP_10.74.016/3 rājasūyena vidhi-vat pracetasam ivāmarāḥ<BR>
BhP_10.74.017/1 sūtye 'hany avanī-pālo yājakān sadasas-patīn<BR>
BhP_10.74.017/3 apūjayan mahā-bhāgān yathā-vat su-samāhitaḥ<BR>
BhP_10.74.018/1 sadasyāgryārhaṇārhaṃ vai vimṛśantaḥ sabhā-sadaḥ<BR>
BhP_10.74.018/3 nādhyagacchann anaikāntyāt sahadevas tadābravīt<BR>
BhP_10.74.019/1 arhati hy acyutaḥ śraiṣṭhyaṃ bhagavān sātvatāṃ patiḥ<BR>
BhP_10.74.019/3 eṣa vai devatāḥ sarvā deśa-kāla-dhanādayaḥ<BR>
BhP_10.74.020/1 yad-ātmakam idaṃ viśvaṃ kratavaś ca yad-ātmakāḥ<BR>
BhP_10.74.020/3 agnir āhutayo mantrā sāṅkhyaṃ yogaś ca yat-paraḥ<BR>
BhP_10.74.021/1 eka evādvitīyo 'sāv aitad-ātmyam idaṃ jagat<BR>
BhP_10.74.021/3 ātmanātmāśrayaḥ sabhyāḥ sṛjaty avati hanty ajaḥ<BR>
BhP_10.74.022/1 vividhānīha karmāṇi janayan yad-avekṣayā<BR>
BhP_10.74.022/3 īhate yad ayaṃ sarvaḥ śreyo dharmādi-lakṣaṇam<BR>
BhP_10.74.023/1 tasmāt kṛṣṇāya mahate dīyatāṃ paramārhaṇam<BR>
BhP_10.74.023/3 evaṃ cet sarva-bhūtānām ātmanaś cārhaṇaṃ bhavet<BR>
BhP_10.74.024/1 sarva-bhūtātma-bhūtāya kṛṣṇāyānanya-darśine<BR>
BhP_10.74.024/3 deyaṃ śāntāya pūrṇāya dattasyānantyam icchatā<BR>
BhP_10.74.025/1 ity uktvā sahadevo 'bhūt tūṣṇīṃ kṛṣṇānubhāva-vit<BR>
BhP_10.74.025/3 tac chrutvā tuṣṭuvuḥ sarve sādhu sādhv iti sattamāḥ<BR>
BhP_10.74.026/1 śrutvā dvijeritaṃ rājā jñātvā hārdaṃ sabhā-sadām<BR>
BhP_10.74.026/3 samarhayad dhṛṣīkeśaṃ prītaḥ praṇaya-vihvalaḥ<BR>
BhP_10.74.027/1 tat-pādāv avanijyāpaḥ śirasā loka-pāvanīḥ<BR>
BhP_10.74.027/3 sa-bhāryaḥ sānujāmātyaḥ sa-kuṭumbo vahan mudā<BR>
BhP_10.74.028/1 vāsobhiḥ pīta-kauṣeyair bhūṣaṇaiś ca mahā-dhanaiḥ<BR>
BhP_10.74.028/3 arhayitvāśru-pūrṇākṣo nāśakat samavekṣitum<BR>
BhP_10.74.029/1 itthaṃ sabhājitaṃ vīkṣya sarve prāñjalayo janāḥ<BR>
BhP_10.74.029/3 namo jayeti nemus taṃ nipetuḥ puṣpa-vṛṣṭayaḥ<BR>
BhP_10.74.030/1 itthaṃ niśamya damaghoṣa-sutaḥ sva-pīṭhād<BR>
BhP_10.74.030/2 utthāya kṛṣṇa-guṇa-varṇana-jāta-manyuḥ<BR>
BhP_10.74.030/3 utkṣipya bāhum idam āha sadasy amarṣī<BR>
BhP_10.74.030/4 saṃśrāvayan bhagavate paruṣāṇy abhītaḥ<BR>
BhP_10.74.031/1 īśo duratyayaḥ kāla iti satyavatī srutiḥ<BR>
BhP_10.74.031/3 vṛddhānām api yad buddhir bāla-vākyair vibhidyate<BR>
BhP_10.74.032/1 yūyaṃ pātra-vidāṃ śreṣṭhā mā mandhvaṃ bāla-bhāṣītam<BR>
BhP_10.74.032/3 sadasas-patayaḥ sarve kṛṣṇo yat sammato 'rhaṇe<BR>
BhP_10.74.033/1 tapo-vidyā-vrata-dharān jñāna-vidhvasta-kalmaṣān<BR>
BhP_10.74.033/3 paramaṛṣīn brahma-niṣṭhāṃl loka-pālaiś ca pūjitān<BR>
BhP_10.74.034/1 sadas-patīn atikramya gopālaḥ kula-pāṃsanaḥ<BR>
BhP_10.74.034/3 yathā kākaḥ puroḍāśaṃ saparyāṃ katham arhati<BR>
BhP_10.74.035/1 varṇāśrama-kulāpetaḥ sarva-dharma-bahiṣ-kṛtaḥ<BR>
BhP_10.74.035/3 svaira-vartī guṇair hīnaḥ saparyāṃ katham arhati<BR>
BhP_10.74.036/1 yayātinaiṣāṃ hi kulaṃ śaptaṃ sadbhir bahiṣ-kṛtam<BR>
BhP_10.74.036/3 vṛthā-pāna-rataṃ śaśvat saparyāṃ katham arhati<BR>
BhP_10.74.037/1 brahmarṣi-sevitān deśān hitvaite 'brahma-varcasam<BR>
BhP_10.74.037/3 samudraṃ durgam āśritya bādhante dasyavaḥ prajāḥ<BR>
BhP_10.74.038/1 evam-ādīny abhadrāṇi babhāṣe naṣṭa-maṅgalaḥ<BR>
BhP_10.74.038/3 novāca kiñcid bhagavān yathā siṃhaḥ śivā-rutam<BR>
BhP_10.74.039/1 bhagavan-nindanaṃ śrutvā duḥsahaṃ tat sabhā-sadaḥ<BR>
BhP_10.74.039/3 karṇau pidhāya nirjagmuḥ śapantaś cedi-paṃ ruṣā<BR>
BhP_10.74.040/1 nindāṃ bhagavataḥ śṛṇvaṃs tat-parasya janasya vā<BR>
BhP_10.74.040/3 tato nāpaiti yaḥ so 'pi yāty adhaḥ sukṛtāc cyutaḥ<BR>
BhP_10.74.041/1 tataḥ pāṇḍu-sutāḥ kruddhā matsya-kaikaya-sṛñjayāḥ<BR>
BhP_10.74.041/3 udāyudhāḥ samuttasthuḥ śiśupāla-jighāṃsavaḥ<BR>
BhP_10.74.042/1 tataś caidyas tv asambhrānto jagṛhe khaḍga-carmaṇī<BR>
BhP_10.74.042/3 bhartsayan kṛṣṇa-pakṣīyān rājñaḥ sadasi bhārata<BR>
BhP_10.74.043/1 tāvad utthāya bhagavān svān nivārya svayaṃ ruṣā<BR>
BhP_10.74.043/3 śiraḥ kṣurānta-cakreṇa jahāra patato ripoḥ<BR>
BhP_10.74.044/1 śabdaḥ kolāhalo 'thāsīc chiśupāle hate mahān<BR>
BhP_10.74.044/3 tasyānuyāyino bhūpā dudruvur jīvitaiṣiṇaḥ<BR>
BhP_10.74.045/1 caidya-dehotthitaṃ jyotir vāsudevam upāviśat<BR>
BhP_10.74.045/3 paśyatāṃ sarva-bhūtānām ulkeva bhuvi khāc cyutā<BR>
BhP_10.74.046/1 janma-trayānuguṇita- vaira-saṃrabdhayā dhiyā<BR>
BhP_10.74.046/3 dhyāyaṃs tan-mayatāṃ yāto bhāvo hi bhava-kāraṇam<BR>
BhP_10.74.047/1 ṛtvigbhyaḥ sa-sadasyebhyo dakṣināṃ vipulām adāt<BR>
BhP_10.74.047/3 sarvān sampūjya vidhi-vac cakre 'vabhṛtham eka-rāṭ<BR>
BhP_10.74.048/1 sādhayitvā kratuḥ rājñaḥ kṛṣṇo yogeśvareśvaraḥ<BR>
BhP_10.74.048/3 uvāsa katicin māsān suhṛdbhir abhiyācitaḥ<BR>
BhP_10.74.049/1 tato 'nujñāpya rājānam anicchantam apīśvaraḥ<BR>
BhP_10.74.049/3 yayau sa-bhāryaḥ sāmātyaḥ sva-puraṃ devakī-sutaḥ<BR>
BhP_10.74.050/1 varṇitaṃ tad upākhyānaṃ mayā te bahu-vistaram<BR>
BhP_10.74.050/3 vaikuṇṭha-vāsinor janma vipra-śāpāt punaḥ punaḥ<BR>
BhP_10.74.051/1 rājasūyāvabhṛthyena snāto rājā yudhiṣṭhiraḥ<BR>
BhP_10.74.051/3 brahma-kṣatra-sabhā-madhye śuśubhe sura-rāḍ iva<BR>
BhP_10.74.052/1 rājñā sabhājitāḥ sarve sura-mānava-khecarāḥ<BR>
BhP_10.74.052/3 kṛṣṇaṃ kratuṃ ca śaṃsantaḥ sva-dhāmāni yayur mudā<BR>
BhP_10.74.053/1 duryodhanam ṛte pāpaṃ kaliṃ kuru-kulāmayam<BR>
BhP_10.74.053/3 yo na sehe śrīyaṃ sphītāṃ dṛṣṭvā pāṇḍu-sutasya tām<BR>
BhP_10.74.054/1 ya idaṃ kīrtayed viṣṇoḥ karma caidya-vadhādikam<BR>
BhP_10.74.054/3 rāja-mokṣaṃ vitānaṃ ca sarva-pāpaiḥ pramucyate<BR>
BhP_10.75.001/0 śrī-rājovāca10750011 ajāta-śatros tam dṛṣṭvā rājasūya-mahodayam<BR>
BhP_10.75.001/3 sarve mumudire brahman nṛ-devā ye samāgatāḥ<BR>
BhP_10.75.002/1 duryodhanaṃ varjayitvā rājānaḥ sarṣayaḥ surāḥ<BR>
BhP_10.75.002/3 iti śrutaṃ no bhagavaṃs tatra kāraṇam ucyatām<BR>
BhP_10.75.003/0 śrī-bādarāyaṇir uvāca<BR>
BhP_10.75.003/1 pitāmahasya te yajñe rājasūye mahātmanaḥ<BR>
BhP_10.75.003/3 bāndhavāḥ paricaryāyāṃ tasyāsan prema-bandhanāḥ<BR>
BhP_10.75.004/1 bhīmo mahānasādhyakṣo dhanādhyakṣaḥ suyodhanaḥ<BR>
BhP_10.75.004/3 sahadevas tu pūjāyāṃ nakulo dravya-sādhane<BR>
BhP_10.75.005/1 guru-śuśrūṣaṇe jiṣṇuḥ kṛṣṇaḥ pādāvanejane<BR>
BhP_10.75.005/3 pariveṣaṇe drupada-jā karṇo dāne mahā-manāḥ<BR>
BhP_10.75.006/1 yuyudhāno vikarṇaś ca hārdikyo vidurādayaḥ<BR>
BhP_10.75.006/3 bāhlīka-putrā bhūry-ādyā ye ca santardanādayaḥ<BR>
BhP_10.75.007/1 nirūpitā mahā-yajñe nānā-karmasu te tadā<BR>
BhP_10.75.007/3 pravartante sma rājendra rājñaḥ priya-cikīrṣavaḥ<BR>
BhP_10.75.008/1 ṛtvik-sadasya-bahu-vitsu suhṛttameṣu<BR>
BhP_10.75.008/2 sv-iṣṭeṣu sūnṛta-samarhaṇa-dakṣiṇābhiḥ<BR>
BhP_10.75.008/3 caidye ca sātvata-pateś caraṇaṃ praviṣṭe<BR>
BhP_10.75.008/4 cakrus tatas tv avabhṛtha-snapanaṃ dyu-nadyām<BR>
BhP_10.75.009/1 mṛdaṅga-śaṅkha-paṇava- dhundhury-ānaka-gomukhāḥ<BR>
BhP_10.75.009/3 vāditrāṇi vicitrāṇi nedur āvabhṛthotsave<BR>
BhP_10.75.010/1 nārtakyo nanṛtur hṛṣṭā gāyakā yūthaśo jaguḥ<BR>
BhP_10.75.010/3 vīṇā-veṇu-talonnādas teṣāṃ sa divam aspṛśat<BR>
BhP_10.75.011/1 citra-dhvaja-patākāgrair ibhendra-syandanārvabhiḥ<BR>
BhP_10.75.011/3 sv-alaṅkṛtair bhaṭair bhūpā niryayū rukma-mālinaḥ<BR>
BhP_10.75.012/1 yadu-sṛñjaya-kāmboja- kuru-kekaya-kośalāḥ<BR>
BhP_10.75.012/3 kampayanto bhuvaṃ sainyair yayamāna-puraḥ-sarāḥ<BR>
BhP_10.75.013/1 sadasyartvig-dvija-śreṣṭhā brahma-ghoṣeṇa bhūyasā<BR>
BhP_10.75.013/3 devarṣi-pitṛ-gandharvās tuṣṭuvuḥ puṣpa-varṣiṇaḥ<BR>
BhP_10.75.014/1 sv-alaṇkṛtā narā nāryo gandha-srag-bhūṣaṇāmbaraiḥ<BR>
BhP_10.75.014/3 vilimpantyo 'bhisiñcantyo vijahrur vividhai rasaiḥ<BR>
BhP_10.75.015/1 taila-gorasa-gandhoda- haridrā-sāndra-kuṅkumaiḥ<BR>
BhP_10.75.015/3 pumbhir liptāḥ pralimpantyo vijahrur vāra-yoṣitaḥ<BR>
BhP_10.75.016/1 guptā nṛbhir niragamann upalabdhum etad<BR>
BhP_10.75.016/2 devyo yathā divi vimāna-varair nṛ-devyo<BR>
BhP_10.75.016/3 tā mātuleya-sakhibhiḥ pariṣicyamānāḥ<BR>
BhP_10.75.016/4 sa-vrīḍa-hāsa-vikasad-vadanā virejuḥ<BR>
BhP_10.75.017/1 tā devarān uta sakhīn siṣicur dṛtībhiḥ<BR>
BhP_10.75.017/2 klinnāmbarā vivṛta-gātra-kucoru-madhyāḥ<BR>
BhP_10.75.017/3 autsukya-mukta-kavarāc cyavamāna-mālyāḥ<BR>
BhP_10.75.017/4 kṣobhaṃ dadhur mala-dhiyāṃ rucirair vihāraiḥ<BR>
BhP_10.75.018/1 sa samrāḍ ratham āruḍhaḥ sad-aśvaṃ rukma-mālinam<BR>
BhP_10.75.018/3 vyarocata sva-patnībhiḥ kriyābhiḥ kratu-rāḍ iva<BR>
BhP_10.75.019/1 patnī-samyājāvabhṛthyaiś caritvā te tam ṛtvijaḥ<BR>
BhP_10.75.019/3 ācāntaṃ snāpayāṃ cakrur gaṅgāyāṃ saha kṛṣṇayā<BR>
BhP_10.75.020/1 deva-dundubhayo nedur nara-dundubhibhiḥ samam<BR>
BhP_10.75.020/3 mumucuḥ puṣpa-varṣāṇi devarṣi-pitṛ-mānavāḥ<BR>
BhP_10.75.021/1 sasnus tatra tataḥ sarve varṇāśrama-yutā narāḥ<BR>
BhP_10.75.021/3 mahā-pātaky api yataḥ sadyo mucyeta kilbiṣāt<BR>
BhP_10.75.022/1 atha rājāhate kṣaume paridhāya sv-alaṅkṛtaḥ<BR>
BhP_10.75.022/3 ṛtvik-sadasya-viprādīn ānarcābharaṇāmbaraiḥ<BR>
BhP_10.75.023/1 bandhūñ jñātīn nṛpān mitra- suhṛdo 'nyāṃś ca sarvaśaḥ<BR>
BhP_10.75.023/3 abhīkṣnaṃ pūjayām āsa nārāyaṇa-paro nṛpaḥ<BR>
BhP_10.75.024/1 sarve janāḥ sura-ruco maṇi-kuṇḍala-srag-<BR>
BhP_10.75.024/2 uṣṇīṣa-kañcuka-dukūla-mahārghya-hārāḥ<BR>
BhP_10.75.024/3 nāryaś ca kuṇḍala-yugālaka-vṛnda-juṣṭa-<BR>
BhP_10.75.024/4 vaktra-śriyaḥ kanaka-mekhalayā virejuḥ<BR>
BhP_10.75.025/1 athartvijo mahā-śīlāḥ sadasyā brahma-vādinaḥ<BR>
BhP_10.75.025/3 brahma-kṣatriya-viṭ-śudrā- rājāno ye samāgatāḥ<BR>
BhP_10.75.026/1 devarṣi-pitṛ-bhūtāni loka-pālāḥ sahānugāḥ<BR>
BhP_10.75.026/3 pūjitās tam anujñāpya sva-dhāmāni yayur nṛpa<BR>
BhP_10.75.027/1 hari-dāsasya rājarṣe rājasūya-mahodayam<BR>
BhP_10.75.027/3 naivātṛpyan praśaṃsantaḥ piban martyo 'mṛtaṃ yathā<BR>
BhP_10.75.028/1 tato yudhiṣṭhiro rājā suhṛt-sambandhi-bāndhavān<BR>
BhP_10.75.028/3 premṇā nivārayām āsa kṛṣṇaṃ ca tyāga-kātaraḥ<BR>
BhP_10.75.029/1 bhagavān api tatrāṅga nyāvātsīt tat-priyaṃ-karaḥ<BR>
BhP_10.75.029/3 prasthāpya yadu-vīrāṃś ca sāmbādīṃś ca kuśasthalīm<BR>
BhP_10.75.030/1 itthaṃ rājā dharma-suto manoratha-mahārṇavam<BR>
BhP_10.75.030/3 su-dustaraṃ samuttīrya kṛṣṇenāsīd gata-jvaraḥ<BR>
BhP_10.75.031/1 ekadāntaḥ-pure tasya vīkṣya duryodhanaḥ śriyam<BR>
BhP_10.75.031/3 atapyad rājasūyasya mahitvaṃ cācyutātmanaḥ<BR>
BhP_10.75.032/1 yasmiṃs narendra-ditijendra-surendra-lakṣmīr<BR>
BhP_10.75.032/2 nānā vibhānti kila viśva-sṛjopakḷptāḥ<BR>
BhP_10.75.032/3 tābhiḥ patīn drupada-rāja-sutopatasthe<BR>
BhP_10.75.032/4 yasyāṃ viṣakta-hṛdayaḥ kuru-rāḍ atapyat<BR>
BhP_10.75.033/1 yasmin tadā madhu-pater mahiṣī-sahasraṃ<BR>
BhP_10.75.033/2 śroṇī-bhareṇa śanakaiḥ kvaṇad-aṅghri-śobham<BR>
BhP_10.75.033/3 madhye su-cāru kuca-kuṅkuma-śoṇa-hāraṃ<BR>
BhP_10.75.033/4 śrīman-mukhaṃ pracala-kuṇḍala-kuntalāḍhyam<BR>
BhP_10.75.034/1 sabhāyāṃ maya-kḷptāyāṃ kvāpi dharma-suto 'dhirāṭ<BR>
BhP_10.75.034/3 vṛto 'nugair bandhubhiś ca kṛṣṇenāpi sva-cakṣuṣā<BR>
BhP_10.75.035/1 āsīnaḥ kāñcane sākṣād āsane maghavān iva<BR>
BhP_10.75.035/3 pārameṣṭhya-śrīyā juṣṭaḥ stūyamānaś ca vandibhiḥ<BR>
BhP_10.75.036/1 tatra duryodhano mānī parīto bhrātṛbhir nṛpa<BR>
BhP_10.75.036/3 kirīṭa-mālī nyaviśad asi-hastaḥ kṣipan ruṣā<BR>
BhP_10.75.037/1 sthale 'bhyagṛhṇād vastrāntaṃ jalaṃ matvā sthale 'patat<BR>
BhP_10.75.037/3 jale ca sthala-vad bhrāntyā maya-māyā-vimohitaḥ<BR>
BhP_10.75.038/1 jahāsa bhīmas taṃ dṛṣṭvā striyo nṛpatayo pare<BR>
BhP_10.75.038/3 nivāryamāṇā apy aṅga rājñā kṛṣṇānumoditāḥ<BR>
BhP_10.75.039/1 sa vrīḍito 'vag-vadano ruṣā jvalan niṣkramya tūṣṇīṃ prayayau gajāhvayam<BR>
BhP_10.75.039/3 hā-heti śabdaḥ su-mahān abhūt satām ajāta-śatrur vimanā ivābhavat<BR>
BhP_10.75.039/5 babhūva tūṣṇīṃ bhagavān bhuvo bharaṃ samujjihīrṣur bhramati sma yad-dṛśā<BR>
BhP_10.75.040/1 etat te 'bhihitaṃ rājan yat pṛṣṭo 'ham iha tvayā<BR>
BhP_10.75.040/3 suyodhanasya daurātmyaṃ rājasūye mahā-kratau<BR>
BhP_10.76.001/0 śrī-śuka uvāca<BR>
BhP_10.76.001/1 athānyad api kṛṣṇasya śṛṇu karmādbhutaṃ nṛpa<BR>
BhP_10.76.001/3 krīḍā-nara-śarīrasya yathā saubha-patir hataḥ<BR>
BhP_10.76.002/1 śiśupāla-sakhaḥ śālvo rukmiṇy-udvāha āgataḥ<BR>
BhP_10.76.002/3 yadubhir nirjitaḥ saṅkhye jarāsandhādayas tathā<BR>
BhP_10.76.003/1 śālvaḥ pratijñām akaroc chṛṇvatāṃ sarva-bhūbhujām<BR>
BhP_10.76.003/3 ayādavāṃ kṣmāṃ kariṣye pauruṣaṃ mama paśyata<BR>
BhP_10.76.004/1 iti mūḍhaḥ pratijñāya devaṃ paśu-patiṃ prabhum<BR>
BhP_10.76.004/3 ārādhayām āsa nṛpaḥ pāṃśu-muṣṭiṃ sakṛd grasan<BR>
BhP_10.76.005/1 saṃvatsarānte bhagavān āśu-toṣa umā-patiḥ<BR>
BhP_10.76.005/3 vareṇa cchandayām āsa śālvaṃ śaraṇam āgatam<BR>
BhP_10.76.006/1 devāsura-manuṣyāṇāṃ gandharvoraga-rakṣasām<BR>
BhP_10.76.006/3 abhedyaṃ kāma-gaṃ vavre sa yānaṃ vṛṣṇi-bhīṣaṇam<BR>
BhP_10.76.007/1 tatheti giriśādiṣṭo mayaḥ para-puraṃ-jayaḥ<BR>
BhP_10.76.007/3 puraṃ nirmāya śālvāya prādāt saubham ayas-mayam<BR>
BhP_10.76.008/1 sa labdhvā kāma-gaṃ yānaṃ tamo-dhāma durāsadam<BR>
BhP_10.76.008/3 yayas dvāravatīṃ śālvo vairaṃ vṛṣṇi-kṛtaṃ smaran<BR>
BhP_10.76.009/1 nirudhya senayā śālvo mahatyā bharatarṣabha<BR>
BhP_10.76.009/3 purīṃ babhañjopavanān udyānāni ca sarvaśaḥ<BR>
BhP_10.76.010/1 sa-gopurāṇi dvārāṇi prāsādāṭṭāla-tolikāḥ<BR>
BhP_10.76.010/3 vihārān sa vimānāgryān nipetuḥ śastra-vṛṣṭayaḥ<BR>
BhP_10.76.011/1 śilā-drumāś cāśanayaḥ sarpā āsāra-śarkarāḥ<BR>
BhP_10.76.011/3 pracaṇḍaś cakravāto 'bhūd rajasācchāditā diśaḥ<BR>
BhP_10.76.012/1 ity ardyamānā saubhena kṛṣṇasya nagarī bhṛśam<BR>
BhP_10.76.012/3 nābhyapadyata śaṃ rājaṃs tri-pureṇa yathā mahī<BR>
BhP_10.76.013/1 pradyumno bhagavān vīkṣya bādhyamānā nijāḥ prajāḥ<BR>
BhP_10.76.013/3 ma bhaiṣṭety abhyadhād vīro rathārūḍho mahā-yaśāḥ<BR>
BhP_10.76.014/1 sātyakiś cārudeṣṇaś ca sāmbo 'krūraḥ sahānujaḥ<BR>
BhP_10.76.014/3 hārdikyo bhānuvindaś ca gadaś ca śuka-sāraṇau<BR>
BhP_10.76.015/1 apare ca maheṣv-āsā ratha-yūthapa-yūthapāḥ<BR>
BhP_10.76.015/3 niryayur daṃśitā guptā rathebhāśva-padātibhiḥ<BR>
BhP_10.76.016/1 tataḥ pravavṛte yuddhaṃ śālvānāṃ yadubhiḥ saha<BR>
BhP_10.76.016/3 yathāsurāṇāṃ vibudhais tumulaṃ loma-harṣaṇam<BR>
BhP_10.76.017/1 tāś ca saubha-pater māyā divyāstrai rukmiṇī-sutaḥ<BR>
BhP_10.76.017/3 kṣaṇena nāśayām āsa naiśaṃ tama ivoṣṇa-guḥ<BR>
BhP_10.76.018/1 vivyādha pañca-viṃśatyā svarṇa-puṅkhair ayo-mukhaiḥ<BR>
BhP_10.76.018/3 śālvasya dhvajinī-pālaṃ śaraiḥ sannata-parvabhiḥ<BR>
BhP_10.76.019/1 śatenātāḍayac chālvam ekaikenāsya sainikān<BR>
BhP_10.76.019/3 daśabhir daśabhir netṝn vāhanāni tribhis tribhiḥ<BR>
BhP_10.76.020/1 tad adbhutaṃ mahat karma pradyumnasya mahātmanaḥ<BR>
BhP_10.76.020/3 dṛṣṭvā taṃ pūjayām āsuḥ sarve sva-para-sainikāḥ<BR>
BhP_10.76.021/1 bahu-rūpaika-rūpaṃ tad dṛśyate na ca dṛśyate<BR>
BhP_10.76.021/3 māyā-mayaṃ maya-kṛtaṃ durvibhāvyaṃ parair abhūt<BR>
BhP_10.76.022/1 kvacid bhūmau kvacid vyomni giri-mūrdhni jale kvacit<BR>
BhP_10.76.022/3 alāta-cakra-vad bhrāmyat saubhaṃ tad duravasthitam<BR>
BhP_10.76.023/1 yatra yatropalakṣyeta sa-saubhaḥ saha-sainikaḥ<BR>
BhP_10.76.023/3 śālvas tatas tato 'muñcañ charān sātvata-yūthapāḥ<BR>
BhP_10.76.024/1 śarair agny-arka-saṃsparśair āśī-viṣa-durāsadaiḥ<BR>
BhP_10.76.024/3 pīḍyamāna-purānīkaḥ śālvo 'muhyat pareritaiḥ<BR>
BhP_10.76.025/1 śālvānīkapa-śastraughair vṛṣṇi-vīrā bhṛśārditāḥ<BR>
BhP_10.76.025/3 na tatyajū raṇaṃ svaṃ svaṃ loka-dvaya-jigīṣavaḥ<BR>
BhP_10.76.026/1 śālvāmātyo dyumān nāma pradyumnaṃ prak prapīḍitaḥ<BR>
BhP_10.76.026/3 āsādya gadayā maurvyā vyāhatya vyanadad balī<BR>
BhP_10.76.027/1 pradyumnaṃ gadayā sīrṇa- vakṣaḥ-sthalam ariṃ-damam<BR>
BhP_10.76.027/3 apovāha raṇāt sūto dharma-vid dārukātmajaḥ<BR>
BhP_10.76.028/1 labdha-samjño muhūrtena kārṣṇiḥ sārathim abravīt<BR>
BhP_10.76.028/3 aho asādhv idaṃ sūta yad raṇān me 'pasarpaṇam<BR>
BhP_10.76.029/1 na yadūnāṃ kule jātaḥ śrūyate raṇa-vicyutaḥ<BR>
BhP_10.76.029/3 vinā mat klība-cittena sūtena prāpta-kilbiṣāt<BR>
BhP_10.76.030/1 kiṃ nu vakṣye 'bhisaṅgamya pitarau rāma-keśavau<BR>
BhP_10.76.030/3 yuddhāt samyag apakrāntaḥ pṛṣṭas tatrātmanaḥ kṣamam<BR>
BhP_10.76.031/1 vyaktaṃ me kathayiṣyanti hasantyo bhrātṛ-jāmayaḥ<BR>
BhP_10.76.031/3 klaibyaṃ kathaṃ kathaṃ vīra tavānyaiḥ kathyatāṃ mṛdhe<BR>
BhP_10.76.032/0 sārathir uvāca<BR>
BhP_10.76.032/1 dharmaṃ vijānatāyuṣman kṛtam etan mayā vibho<BR>
BhP_10.76.032/3 sūtaḥ kṛcchra-gataṃ rakṣed rathinaṃ sārathiṃ rathī<BR>
BhP_10.76.033/1 etad viditvā tu bhavān mayāpovāhito raṇāt<BR>
BhP_10.76.033/3 upasṛṣṭaḥ pareṇeti mūrcchito gadayā hataḥ<BR>
BhP_10.77.001/0 śrī-śuka uvāca<BR>
BhP_10.77.001/1 sa upaspṛśya salilaṃ daṃśito dhṛta-kārmukaḥ<BR>
BhP_10.77.001/3 naya māṃ dyumataḥ pārśvaṃ vīrasyety āha sārathim<BR>
BhP_10.77.002/1 vidhamantaṃ sva-sainyāni dyumantaṃ rukmiṇī-sutaḥ<BR>
BhP_10.77.002/3 pratihatya pratyavidhyān nārācair aṣṭabhiḥ smayan<BR>
BhP_10.77.003/1 caturbhiś caturo vāhān sūtam ekena cāhanat<BR>
BhP_10.77.003/3 dvābhyaṃ dhanuś ca ketuṃ ca śareṇānyena vai śiraḥ<BR>
BhP_10.77.004/1 gada-sātyaki-sāmbādyā jaghnuḥ saubha-pater balam<BR>
BhP_10.77.004/3 petuḥ samudre saubheyāḥ sarve sañchinna-kandharāḥ<BR>
BhP_10.77.005/1 evaṃ yadūnāṃ śālvānāṃ nighnatām itaretaram<BR>
BhP_10.77.005/3 yuddhaṃ tri-nava-rātraṃ tad abhūt tumulam ulbaṇam<BR>
BhP_10.77.006/1 indraprasthaṃ gataḥ kṛṣṇa āhūto dharma-sūnunā<BR>
BhP_10.77.006/3 rājasūye 'tha nivṛtte śiśupāle ca saṃsthite<BR>
BhP_10.77.007/1 kuru-vṛddhān anujñāpya munīṃś ca sa-sutāṃ pṛthām<BR>
BhP_10.77.007/3 nimittāny ati-ghorāṇi paśyan dvāravatīṃ yayau<BR>
BhP_10.77.008/1 āha cāham ihāyāta ārya-miśrābhisaṅgataḥ<BR>
BhP_10.77.008/3 rājanyāś caidya-pakṣīyā nūnaṃ hanyuḥ purīṃ mama<BR>
BhP_10.77.009/1 vīkṣya tat kadanaṃ svānāṃ nirūpya pura-rakṣaṇam<BR>
BhP_10.77.009/3 saubhaṃ ca śālva-rājaṃ ca dārukaṃ prāha keśavaḥ<BR>
BhP_10.77.010/1 rathaṃ prāpaya me sūta śālvasyāntikam āśu vai<BR>
BhP_10.77.010/3 sambhramas te na kartavyo māyāvī saubha-rāḍ ayam<BR>
BhP_10.77.011/1 ity uktaś codayām āsa ratham āsthāya dārukaḥ<BR>
BhP_10.77.011/3 viśantaṃ dadṛśuḥ sarve sve pare cāruṇānujam<BR>
BhP_10.77.012/1 śālvaś ca kṛṣṇam ālokya hata-prāya-baleśvaraḥ<BR>
BhP_10.77.012/3 prāharat kṛṣṇa-sūtaya śaktiṃ bhīma-ravāṃ mṛdhe<BR>
BhP_10.77.013/1 tām āpatantīṃ nabhasi maholkām iva raṃhasā<BR>
BhP_10.77.013/3 bhāsayantīṃ diśaḥ śauriḥ sāyakaiḥ śatadhācchinat<BR>
BhP_10.77.014/1 taṃ ca ṣoḍaśabhir viddhvā bānaiḥ saubhaṃ ca khe bhramat<BR>
BhP_10.77.014/3 avidhyac chara-sandohaiḥ khaṃ sūrya iva raśmibhiḥ<BR>
BhP_10.77.015/1 śālvaḥ śaures tu doḥ savyaṃ sa-śārṅgaṃ śārṅga-dhanvanaḥ<BR>
BhP_10.77.015/3 bibheda nyapatad dhastāc chārṅgam āsīt tad adbhutam<BR>
BhP_10.77.016/1 hāhā-kāro mahān āsīd bhūtānāṃ tatra paśyatām<BR>
BhP_10.77.016/3 ninadya saubha-rāḍ uccair idam āha janārdanam<BR>
BhP_10.77.017/1 yat tvayā mūḍha naḥ sakhyur bhrātur bhāryā hṛtekṣatām<BR>
BhP_10.77.017/3 pramattaḥ sa sabhā-madhye tvayā vyāpāditaḥ sakhā<BR>
BhP_10.77.018/1 taṃ tvādya niśitair bāṇair aparājita-māninam<BR>
BhP_10.77.018/3 nayāmy apunar-āvṛttiṃ yadi tiṣṭher mamāgrataḥ<BR>
BhP_10.77.019/0 śrī-bhagavān uvāca<BR>
BhP_10.77.019/1 vṛthā tvaṃ katthase manda na paśyasy antike 'ntakam<BR>
BhP_10.77.019/3 paurusaṃ darśayanti sma śūrā na bahu-bhāṣiṇaḥ<BR>
BhP_10.77.020/1 ity uktvā bhagavāñ chālvaṃ gadayā bhīma-vegayā<BR>
BhP_10.77.020/3 tatāḍa jatrau saṃrabdhaḥ sa cakampe vamann asṛk<BR>
BhP_10.77.021/1 gadāyāṃ sannivṛttāyāṃ śālvas tv antaradhīyata<BR>
BhP_10.77.021/3 tato muhūrta āgatya puruṣaḥ śirasācyutam<BR>
BhP_10.77.021/5 devakyā prahito 'smīti natvā prāha vaco rudan<BR>
BhP_10.77.022/1 kṛṣṇa kṛṣṇa mahā-bāho pitā te pitṛ-vatsala<BR>
BhP_10.77.022/3 baddhvāpanītaḥ śālvena saunikena yathā paśuḥ<BR>
BhP_10.77.023/1 niśamya vipriyaṃ kṛṣṇo mānusīṃ prakṛtiṃ gataḥ<BR>
BhP_10.77.023/3 vimanasko ghṛṇī snehād babhāṣe prākṛto yathā<BR>
BhP_10.77.024/1 kathaṃ rāmam asambhrāntaṃ jitvājeyaṃ surāsuraiḥ<BR>
BhP_10.77.024/3 śālvenālpīyasā nītaḥ pitā me balavān vidhiḥ<BR>
BhP_10.77.025/1 iti bruvāṇe govinde saubha-rāṭ pratyupasthitaḥ<BR>
BhP_10.77.025/3 vasudevam ivānīya kṛṣṇaṃ cedam uvāca saḥ<BR>
BhP_10.77.026/1 eṣa te janitā tāto yad-artham iha jīvasi<BR>
BhP_10.77.026/3 vadhiṣye vīkṣatas te 'mum īśaś cet pāhi bāliśa<BR>
BhP_10.77.027/1 evaṃ nirbhartsya māyāvī khaḍgenānakadundubheḥ<BR>
BhP_10.77.027/3 utkṛtya śira ādāya kha-sthaṃ saubhaṃ samāviśat<BR>
BhP_10.77.028/1 tato muhūrtaṃ prakṛtāv upaplutaḥ sva-bodha āste sva-janānuṣaṅgataḥ<BR>
BhP_10.77.028/3 mahānubhāvas tad abudhyad āsurīṃ māyāṃ sa śālva-prasṛtāṃ mayoditām<BR>
BhP_10.77.029/1 na tatra dūtaṃ na pituḥ kalevaraṃ prabuddha ājau samapaśyad acyutaḥ<BR>
BhP_10.77.029/3 svāpnaṃ yathā cāmbara-cāriṇaṃ ripuṃ saubha-stham ālokya nihantum udyataḥ<BR>
BhP_10.77.030/1 evaṃ vadanti rājarṣe ṛṣayaḥ ke ca nānvitāḥ<BR>
BhP_10.77.030/3 yat sva-vāco virudhyeta nūnaṃ te na smaranty uta<BR>
BhP_10.77.031/1 kva śoka-mohau sneho vā bhayaṃ vā ye 'jña-sambhavāḥ<BR>
BhP_10.77.031/3 kva cākhaṇḍita-vijñāna- jñānaiśvaryas tv akhaṇḍitaḥ<BR>
BhP_10.77.032/1 yat-pāda-sevorjitayātma-vidyayā hinvanty anādyātma-viparyaya-graham<BR>
BhP_10.77.032/3 labhanta ātmīyam anantam aiśvaraṃ kuto nu mohaḥ paramasya sad-gateḥ<BR>
BhP_10.77.033/1 taṃ śastra-pūgaiḥ praharantam ojasā<BR>
BhP_10.77.033/2 śālvaṃ śaraiḥ śaurir amogha-vikramaḥ<BR>
BhP_10.77.033/3 viddhvācchinad varma dhanuḥ śiro-maṇiṃ<BR>
BhP_10.77.033/4 saubhaṃ ca śatror gadayā ruroja ha<BR>
BhP_10.77.034/1 tat kṛṣṇa-hasteritayā vicūrṇitaṃ papāta toye gadayā sahasradhā<BR>
BhP_10.77.034/3 visṛjya tad bhū-talam āsthito gadām udyamya śālvo 'cyutam abhyagād drutam<BR>
BhP_10.77.035/1 ādhāvataḥ sa-gadaṃ tasya bāhuṃ bhallena chittvātha rathāṅgam adbhutam<BR>
BhP_10.77.035/3 vadhāya śālvasya layārka-sannibhaṃ bibhrad babhau sārka ivodayācalaḥ<BR>
BhP_10.77.036/1 jahāra tenaiva śiraḥ sa-kuṇḍalaṃ kirīṭa-yuktaṃ puru-māyino hariḥ<BR>
BhP_10.77.036/3 vajreṇa vṛtrasya yathā purandaro babhūva hāheti vacas tadā nṛṇām<BR>
BhP_10.77.037/1 tasmin nipatite pāpe saubhe ca gadayā hate<BR>
BhP_10.77.037/3 nedur dundubhayo rājan divi deva-gaṇeritāḥ<BR>
BhP_10.77.037/5 sakhīnām apacitiṃ kurvan dantavakro ruṣābhyagāt<BR>
BhP_10.78.001/0 śrī-śuka uvāca<BR>
BhP_10.78.001/1 śiśupālasya śālvasya pauṇḍrakasyāpi durmatiḥ<BR>
BhP_10.78.001/3 para-loka-gatānāṃ ca kurvan pārokṣya-sauhṛdam<BR>
BhP_10.78.002/1 ekaḥ padātiḥ saṅkruddho gadā-pāṇiḥ prakampayan<BR>
BhP_10.78.002/3 padbhyām imāṃ mahā-rāja mahā-sattvo vyadṛśyata<BR>
BhP_10.78.003/1 taṃ tathāyāntam ālokya gadām ādāya satvaraḥ<BR>
BhP_10.78.003/3 avaplutya rathāt kṛṣṇaḥ sindhuṃ veleva pratyadhāt<BR>
BhP_10.78.004/1 gadām udyamya kārūṣo mukundaṃ prāha durmadaḥ<BR>
BhP_10.78.004/3 diṣṭyā diṣṭyā bhavān adya mama dṛṣṭi-pathaṃ gataḥ<BR>
BhP_10.78.005/1 tvaṃ mātuleyo naḥ kṛṣṇa mitra-dhruṅ māṃ jighāṃsasi<BR>
BhP_10.78.005/3 atas tvāṃ gadayā manda haniṣye vajra-kalpayā<BR>
BhP_10.78.006/1 tarhy ānṛṇyam upaimy ajña mitrāṇāṃ mitra-vatsalaḥ<BR>
BhP_10.78.006/3 bandhu-rūpam ariṃ hatvā vyādhiṃ deha-caraṃ yathā<BR>
BhP_10.78.007/1 evaṃ rūkṣais tudan vākyaiḥ kṛṣṇaṃ totrair iva dvipam<BR>
BhP_10.78.007/3 gadayātāḍayan mūrdhni siṃha-vad vyanadac ca saḥ<BR>
BhP_10.78.008/1 gadayābhihato 'py ājau na cacāla yadūdvahaḥ<BR>
BhP_10.78.008/3 kṛṣṇo 'pi tam ahan gurvyā kaumodakyā stanāntare<BR>
BhP_10.78.009/1 gadā-nirbhinna-hṛdaya udvaman rudhiraṃ mukhāt<BR>
BhP_10.78.009/3 prasārya keśa-bāhv-aṅghrīn dharaṇyāṃ nyapatad vyasuḥ<BR>
BhP_10.78.010/1 tataḥ sūkṣmataraṃ jyotiḥ kṛṣṇam āviśad adbhutam<BR>
BhP_10.78.010/3 paśyatāṃ sarva-bhūtānāṃ yathā caidya-vadhe nṛpa<BR>
BhP_10.78.011/1 vidūrathas tu tad-bhrātā bhrātṛ-śoka-pariplutaḥ<BR>
BhP_10.78.011/3 āgacchad asi-carmābhyām ucchvasaṃs taj-jighāṃsayā<BR>
BhP_10.78.012/1 tasya cāpatataḥ kṛṣṇaś cakreṇa kṣura-neminā<BR>
BhP_10.78.012/3 śiro jahāra rājendra sa-kirīṭaṃ sa-kuṇḍalam<BR>
BhP_10.78.013/1 evaṃ saubhaṃ ca śālvaṃ ca dantavakraṃ sahānujam<BR>
BhP_10.78.013/3 hatvā durviṣahān anyair īḍitaḥ sura-mānavaiḥ<BR>
BhP_10.78.014/1 munibhiḥ siddha-gandharvair vidyādhara-mahoragaiḥ<BR>
BhP_10.78.014/3 apsarobhiḥ pitṛ-gaṇair yakṣaiḥ kinnara-cāraṇaiḥ<BR>
BhP_10.78.015/1 upagīyamāna-vijayaḥ kusumair abhivarṣitaḥ<BR>
BhP_10.78.015/3 vṛtaś ca vṛṣṇi-pravarair viveśālaṅkṛtāṃ purīm<BR>
BhP_10.78.016/1 evaṃ yogeśvaraḥ kṛṣṇo bhagavān jagad-īśvaraḥ<BR>
BhP_10.78.016/3 īyate paśu-dṛṣṭīnāṃ nirjito jayatīti saḥ<BR>
BhP_10.78.017/1 śrutvā yuddhodyamaṃ rāmaḥ kurūṇāṃ saha pāṇḍavaiḥ<BR>
BhP_10.78.017/3 tīrthābhiṣeka-vyājena madhya-sthaḥ prayayau kila<BR>
BhP_10.78.018/1 snātvā prabhāse santarpya devarṣi-pitṛ-mānavān<BR>
BhP_10.78.018/3 sarasvatīṃ prati-srotaṃ yayau brāhmaṇa-saṃvṛtaḥ<BR>
BhP_10.78.019/1 pṛthūdakaṃ bindu-saras tritakūpaṃ sudarśanam<BR>
BhP_10.78.019/3 viśālaṃ brahma-tīrthaṃ ca cakraṃ prācīṃ sarasvatīm<BR>
BhP_10.78.020/1 yamunām anu yāny eva gaṅgām anu ca bhārata<BR>
BhP_10.78.020/3 jagāma naimiṣaṃ yatra ṛṣayaḥ satram āsate<BR>
BhP_10.78.021/1 tam āgatam abhipretya munayo dīrgha-satriṇaḥ<BR>
BhP_10.78.021/3 abhinandya yathā-nyāyaṃ praṇamyotthāya cārcayan<BR>
BhP_10.78.022/1 so 'rcitaḥ sa-parīvāraḥ kṛtāsana-parigrahaḥ<BR>
BhP_10.78.022/3 romaharṣaṇam āsīnaṃ maharṣeḥ śiṣyam aikṣata<BR>
BhP_10.78.023/1 apratyutthāyinaṃ sūtam akṛta-prahvaṇāñjalim<BR>
BhP_10.78.023/3 adhyāsīnaṃ ca tān viprāṃś cukopodvīkṣya mādhavaḥ<BR>
BhP_10.78.024/1 yasmād asāv imān viprān adhyāste pratiloma-jaḥ<BR>
BhP_10.78.024/3 dharma-pālāṃs tathaivāsmān vadham arhati durmatiḥ<BR>
BhP_10.78.025/1 ṛṣer bhagavato bhūtvā śiṣyo 'dhītya bahūni ca<BR>
BhP_10.78.025/3 setihāsa-purāṇāni dharma-śāstrāṇi sarvaśaḥ<BR>
BhP_10.78.026/1 adāntasyāvinītasya vṛthā paṇḍita-māninaḥ<BR>
BhP_10.78.026/3 na guṇāya bhavanti sma naṭasyevājitātmanaḥ<BR>
BhP_10.78.027/1 etad-artho hi loke 'sminn avatāro mayā kṛtaḥ<BR>
BhP_10.78.027/3 vadhyā me dharma-dhvajinas te hi pātakino 'dhikāḥ<BR>
BhP_10.78.028/1 etāvad uktvā bhagavān nivṛtto 'sad-vadhād api<BR>
BhP_10.78.028/3 bhāvitvāt taṃ kuśāgreṇa kara-sthenāhanat prabhuḥ<BR>
BhP_10.78.029/1 hāheti-vādinaḥ sarve munayaḥ khinna-mānasāḥ<BR>
BhP_10.78.029/3 ūcuḥ saṅkarṣaṇaṃ devam adharmas te kṛtaḥ prabho<BR>
BhP_10.78.030/1 asya brahmāsanaṃ dattam asmābhir yadu-nandana<BR>
BhP_10.78.030/3 āyuś cātmāklamaṃ tāvad yāvat satraṃ samāpyate<BR>
BhP_10.78.031/1 ajānataivācaritas tvayā brahma-vadho yathā<BR>
BhP_10.78.031/3 yogeśvarasya bhavato nāmnāyo 'pi niyāmakaḥ<BR>
BhP_10.78.032/1 yady etad-brahma-hatyāyāḥ pāvanaṃ loka-pāvana<BR>
BhP_10.78.032/3 cariṣyati bhavāṃl loka- saṅgraho 'nanya-coditaḥ<BR>
BhP_10.78.033/0 śrī-bhagavān uvāca<BR>
BhP_10.78.033/1 cariṣye vadha-nirveśaṃ lokānugraha-kāmyayā<BR>
BhP_10.78.033/3 niyamaḥ prathame kalpe yāvān sa tu vidhīyatām<BR>
BhP_10.78.034/1 dīrgham āyur bataitasya sattvam indriyam eva ca<BR>
BhP_10.78.034/3 āśāsitaṃ yat tad brūte sādhaye yoga-māyayā<BR>
BhP_10.78.035/0 ṛṣaya ūcuḥ<BR>
BhP_10.78.035/1 astrasya tava vīryasya mṛtyor asmākam eva ca<BR>
BhP_10.78.035/3 yathā bhaved vacaḥ satyaṃ tathā rāma vidhīyatām<BR>
BhP_10.78.036/0 śrī-bhagavān uvāca<BR>
BhP_10.78.036/1 ātmā vai putra utpanna iti vedānuśāsanam<BR>
BhP_10.78.036/3 tasmād asya bhaved vaktā āyur-indriya-sattva-vān<BR>
BhP_10.78.037/1 kiṃ vaḥ kāmo muni-śreṣṭhā brūtāhaṃ karavāṇy atha<BR>
BhP_10.78.037/3 ajānatas tv apacitiṃ yathā me cintyatāṃ budhāḥ<BR>
BhP_10.78.038/0 ṛṣaya ūcuḥ<BR>
BhP_10.78.038/1 ilvalasya suto ghoro balvalo nāma dānavaḥ<BR>
BhP_10.78.038/3 sa dūṣayati naḥ satram etya parvaṇi parvaṇi<BR>
BhP_10.78.039/1 taṃ pāpaṃ jahi dāśārha tan naḥ śuśrūṣaṇaṃ param<BR>
BhP_10.78.039/3 pūya-śoṇita-vin-mūtra- surā-māṃsābhivarṣiṇam<BR>
BhP_10.78.040/1 tataś ca bhārataṃ varṣaṃ parītya su-samāhitaḥ<BR>
BhP_10.78.040/3 caritvā dvādaśa-māsāṃs tīrtha-snāyī viśudhyasi<BR>
BhP_10.79.001/0 śrī-śuka uvāca<BR>
BhP_10.79.001/1 tataḥ parvaṇy upāvṛtte pracaṇḍaḥ pāṃśu-varṣaṇaḥ<BR>
BhP_10.79.001/3 bhīmo vāyur abhūd rājan pūya-gandhas tu sarvaśaḥ<BR>
BhP_10.79.002/1 tato 'medhya-mayaṃ varṣaṃ balvalena vinirmitam<BR>
BhP_10.79.002/3 abhavad yajña-śālāyāṃ so 'nvadṛśyata śūla-dhṛk<BR>
BhP_10.79.003/1 taṃ vilokya bṛhat-kāyaṃ bhinnāñjana-cayopamam<BR>
BhP_10.79.003/3 tapta-tāmra-śikhā-śmaśruṃ daṃṣṭrogra-bhru-kuṭī-mukham<BR>
BhP_10.79.004/1 sasmāra mūṣalaṃ rāmaḥ para-sainya-vidāraṇam<BR>
BhP_10.79.004/3 halaṃ ca daitya-damanaṃ te tūrṇam upatasthatuḥ<BR>
BhP_10.79.005/1 tam ākṛṣya halāgreṇa balvalaṃ gagane-caram<BR>
BhP_10.79.005/3 mūṣalenāhanat kruddho mūrdhni brahma-druhaṃ balaḥ<BR>
BhP_10.79.006/1 so 'patad bhuvi nirbhinna- lalāṭo 'sṛk samutsṛjan<BR>
BhP_10.79.006/3 muñcann ārta-svaraṃ śailo yathā vajra-hato 'ruṇaḥ<BR>
BhP_10.79.007/1 saṃstutya munayo rāmaṃ prayujyāvitathāśiṣaḥ<BR>
BhP_10.79.007/3 abhyaṣiñcan mahā-bhāgā vṛtra-ghnaṃ vibudhā yathā<BR>
BhP_10.79.008/1 vaijayantīṃ dadur mālāṃ śrī-dhāmāmlāna-paṅkajāṃ<BR>
BhP_10.79.008/3 rāmāya vāsasī divye divyāny ābharaṇāni ca<BR>
BhP_10.79.009/1 atha tair abhyanujñātaḥ kauśikīm etya brāhmaṇaiḥ<BR>
BhP_10.79.009/3 snātvā sarovaram agād yataḥ sarayūr āsravat<BR>
BhP_10.79.010/1 anu-srotena sarayūṃ prayāgam upagamya saḥ<BR>
BhP_10.79.010/3 snātvā santarpya devādīn jagāma pulahāśramam<BR>
BhP_10.79.011/1 gomatīṃ gaṇḍakīṃ snātvā vipāśāṃ śoṇa āplutaḥ<BR>
BhP_10.79.011/3 gayāṃ gatvā pitṝn iṣṭvā gaṅgā-sāgara-saṅgame<BR>
BhP_10.79.012/1 upaspṛśya mahendrādrau rāmaṃ dṛṣṭvābhivādya ca<BR>
BhP_10.79.012/3 sapta-godāvarīṃ veṇāṃ pampāṃ bhīmarathīṃ tataḥ<BR>
BhP_10.79.013/1 skandaṃ dṛṣṭvā yayau rāmaḥ śrī-śailaṃ giriśālayam<BR>
BhP_10.79.013/3 draviḍeṣu mahā-puṇyaṃ dṛṣṭvādriṃ veṅkaṭaṃ prabhuḥ<BR>
BhP_10.79.014/1 kāma-koṣṇīṃ purīṃ kāñcīṃ kāverīṃ ca sarid-varām<BR>
BhP_10.79.014/3 śrī-rangākhyaṃ mahā-puṇyaṃ yatra sannihito hariḥ<BR>
BhP_10.79.015/1 ṛṣabhādriṃ hareḥ kṣetraṃ dakṣiṇāṃ mathurāṃ tathā<BR>
BhP_10.79.015/3 sāmudraṃ setum agamat mahā-pātaka-nāśanam<BR>
BhP_10.79.016/1 tatrāyutam adād dhenūr brāhmaṇebhyo halāyudhaḥ<BR>
BhP_10.79.016/3 kṛtamālāṃ tāmraparṇīṃ malayaṃ ca kulācalam<BR>
BhP_10.79.017/1 tatrāgastyaṃ samāsīnaṃ namaskṛtyābhivādya ca<BR>
BhP_10.79.017/3 yojitas tena cāśīrbhir anujñāto gato 'rṇavam<BR>
BhP_10.79.017/5 dakṣiṇaṃ tatra kanyākhyāṃ durgāṃ devīṃ dadarśa saḥ<BR>
BhP_10.79.018/1 tataḥ phālgunam āsādya pañcāpsarasam uttamam<BR>
BhP_10.79.018/3 viṣṇuḥ sannihito yatra snātvāsparśad gavāyutam<BR>
BhP_10.79.019/1 tato 'bhivrajya bhagavān keralāṃs tu trigartakān<BR>
BhP_10.79.019/3 gokarṇākhyaṃ śiva-kṣetraṃ sānnidhyaṃ yatra dhūrjaṭeḥ<BR>
BhP_10.79.020/1 āryāṃ dvaipāyanīṃ dṛṣṭvā śūrpārakam agād balaḥ<BR>
BhP_10.79.020/3 tāpīṃ payoṣṇīṃ nirvindhyām upaspṛśyātha daṇḍakam<BR>
BhP_10.79.021/1 praviśya revām agamad yatra māhiṣmatī purī<BR>
BhP_10.79.021/3 manu-tīrtham upaspṛśya prabhāsaṃ punar āgamat<BR>
BhP_10.79.022/1 śrutvā dvijaiḥ kathyamānaṃ kuru-pāṇḍava-saṃyuge<BR>
BhP_10.79.022/3 sarva-rājanya-nidhanaṃ bhāraṃ mene hṛtaṃ bhuvaḥ<BR>
BhP_10.79.023/1 sa bhīma-duryodhanayor gadābhyāṃ yudhyator mṛdhe<BR>
BhP_10.79.023/3 vārayiṣyan vinaśanaṃ jagāma yadu-nandanaḥ<BR>
BhP_10.79.024/1 yudhiṣṭhiras tu taṃ dṛṣṭvā yamau kṛṣṇārjunāv api<BR>
BhP_10.79.024/3 abhivādyābhavaṃs tuṣṇīṃ kiṃ vivakṣur ihāgataḥ<BR>
BhP_10.79.025/1 gadā-pāṇī ubhau dṛṣṭvā saṃrabdhau vijayaiṣiṇau<BR>
BhP_10.79.025/3 maṇḍalāni vicitrāṇi carantāv idam abravīt<BR>
BhP_10.79.026/1 yuvāṃ tulya-balau vīrau he rājan he vṛkodara<BR>
BhP_10.79.026/3 ekaṃ prāṇādhikaṃ manye utaikaṃ śikṣayādhikam<BR>
BhP_10.79.027/1 tasmād ekatarasyeha yuvayoḥ sama-vīryayoḥ<BR>
BhP_10.79.027/3 na lakṣyate jayo 'nyo vā viramatv aphalo raṇaḥ<BR>
BhP_10.79.028/1 na tad-vākyaṃ jagṛhatur baddha-vairau nṛpārthavat<BR>
BhP_10.79.028/3 anusmarantāv anyonyaṃ duruktaṃ duṣkṛtāni ca<BR>
BhP_10.79.029/1 diṣṭaṃ tad anumanvāno rāmo dvāravatīṃ yayau<BR>
BhP_10.79.029/3 ugrasenādibhiḥ prītair jñātibhiḥ samupāgataḥ<BR>
BhP_10.79.030/1 taṃ punar naimiṣaṃ prāptam ṛṣayo 'yājayan mudā<BR>
BhP_10.79.030/3 kratv-aṅgaṃ kratubhiḥ sarvair nivṛttākhila-vigraham<BR>
BhP_10.79.031/1 tebhyo viśuddhaṃ vijñānaṃ bhagavān vyatarad vibhuḥ<BR>
BhP_10.79.031/3 yenaivātmany ado viśvam ātmānaṃ viśva-gaṃ viduḥ<BR>
BhP_10.79.032/1 sva-patyāvabhṛtha-snāto jñāti-bandhu-suhṛd-vṛtaḥ<BR>
BhP_10.79.032/3 reje sva-jyotsnayevenduḥ su-vāsāḥ suṣṭhv alaṅkṛtaḥ<BR>
BhP_10.79.033/1 īdṛg-vidhāny asaṅkhyāni balasya bala-śālinaḥ<BR>
BhP_10.79.033/3 anantasyāprameyasya māyā-martyasya santi hi<BR>
BhP_10.79.034/1 yo 'nusmareta rāmasya karmāṇy adbhuta-karmaṇaḥ<BR>
BhP_10.79.034/3 sāyaṃ prātar anantasya viṣṇoḥ sa dayito bhavet<BR>
BhP_10.80.001/0 śrī-rājovāca<BR>
BhP_10.80.001/1 bhagavan yāni cānyāni mukundasya mahātmanaḥ<BR>
BhP_10.80.001/3 vīryāṇy ananta-vīryasya śrotum icchāmi he prabho<BR>
BhP_10.80.002/1 ko nu śrutvāsakṛd brahmann uttamaḥśloka-sat-kathāḥ<BR>
BhP_10.80.002/3 virameta viśeṣa-jño viṣaṇṇaḥ kāma-mārgaṇaiḥ<BR>
BhP_10.80.003/1 sā vāg yayā tasya guṇān gṛṇīte karau ca tat-karma-karau manaś ca<BR>
BhP_10.80.003/3 smared vasantaṃ sthira-jaṅgameṣu śṛṇoti tat-puṇya-kathāḥ sa karṇaḥ<BR>
BhP_10.80.004/1 śiras tu tasyobhaya-liṅgam ānamet tad eva yat paśyati tad dhi cakṣuḥ<BR>
BhP_10.80.004/3 aṅgāni viṣṇor atha taj-janānāṃ pādodakaṃ yāni bhajanti nityam<BR>
BhP_10.80.005/0 sūta uvāca<BR>
BhP_10.80.005/1 viṣṇu-rātena sampṛṣṭo bhagavān bādarāyaṇiḥ<BR>
BhP_10.80.005/3 vāsudeve bhagavati nimagna-hṛdayo 'bravīt<BR>
BhP_10.80.006/0 śrī-śuka uvāca<BR>
BhP_10.80.006/1 kṛṣṇasyāsīt sakhā kaścid brāhmaṇo brahma-vittamaḥ<BR>
BhP_10.80.006/3 virakta indriyārtheṣu praśāntātmā jitendriyaḥ<BR>
BhP_10.80.007/1 yadṛcchayopapannena vartamāno gṛhāśramī<BR>
BhP_10.80.007/3 tasya bhāryā ku-cailasya kṣut-kṣāmā ca tathā-vidhā<BR>
BhP_10.80.008/1 pati-vratā patiṃ prāha mlāyatā vadanena sā<BR>
BhP_10.80.008/3 daridraṃ sīdamānā vai vepamānābhigamya ca<BR>
BhP_10.80.009/1 nanu brahman bhagavataḥ sakhā sākṣāc chriyaḥ patiḥ<BR>
BhP_10.80.009/3 brahmaṇyaś ca śaraṇyaś ca bhagavān sātvatarṣabhaḥ<BR>
BhP_10.80.010/1 tam upaihi mahā-bhāga sādhūnāṃ ca parāyaṇam<BR>
BhP_10.80.010/3 dāsyati draviṇaṃ bhūri sīdate te kuṭumbine<BR>
BhP_10.80.011/1 āste 'dhunā dvāravatyāṃ bhoja-vṛṣṇy-andhakeśvaraḥ<BR>
BhP_10.80.011/3 smarataḥ pāda-kamalam ātmānam api yacchati<BR>
BhP_10.80.011/5 kiṃ nv artha-kāmān bhajato nāty-abhīṣṭān jagad-guruḥ<BR>
BhP_10.80.012/1 sa evaṃ bhāryayā vipro bahuśaḥ prārthito muhuḥ<BR>
BhP_10.80.012/3 ayaṃ hi paramo lābha uttamaḥśloka-darśanam<BR>
BhP_10.80.013/1 iti sañcintya manasā gamanāya matiṃ dadhe<BR>
BhP_10.80.013/3 apy asty upāyanaṃ kiñcid gṛhe kalyāṇi dīyatām<BR>
BhP_10.80.014/1 yācitvā caturo muṣṭīn viprān pṛthuka-taṇḍulān<BR>
BhP_10.80.014/3 caila-khaṇḍena tān baddhvā bhartre prādād upāyanam<BR>
BhP_10.80.015/1 sa tān ādāya viprāgryaḥ prayayau dvārakāṃ kila<BR>
BhP_10.80.015/3 kṛṣṇa-sandarśanaṃ mahyaṃ kathaṃ syād iti cintayan<BR>
BhP_10.80.016/1 trīṇi gulmāny atīyāya tisraḥ kakṣāś ca sa-dvijaḥ<BR>
BhP_10.80.016/3 vipro 'gamyāndhaka-vṛṣṇīnāṃ gṛheṣv acyuta-dharmiṇām<BR>
BhP_10.80.017/1 gṛhaṃ dvy-aṣṭa-sahasrāṇāṃ mahiṣīṇāṃ harer dvijaḥ<BR>
BhP_10.80.017/3 viveśaikatamaṃ śrīmad brahmānandaṃ gato yathā<BR>
BhP_10.80.018/1 taṃ vilokyācyuto dūrāt priyā-paryaṅkam āsthitaḥ<BR>
BhP_10.80.018/3 sahasotthāya cābhyetya dorbhyāṃ paryagrahīn mudā<BR>
BhP_10.80.019/1 sakhyuḥ priyasya viprarṣer aṅga-saṅgāti-nirvṛtaḥ<BR>
BhP_10.80.019/3 prīto vyamuñcad ab-bindūn netrābhyāṃ puṣkarekṣaṇaḥ<BR>
BhP_10.80.020/1 athopaveśya paryaṅke svayam sakhyuḥ samarhaṇam<BR>
BhP_10.80.020/3 upahṛtyāvanijyāsya pādau pādāvanejanīḥ<BR>
BhP_10.80.021/1 agrahīc chirasā rājan bhagavāṃl loka-pāvanaḥ<BR>
BhP_10.80.021/3 vyalimpad divya-gandhena candanāguru-kuṅkamaiḥ<BR>
BhP_10.80.022/1 dhūpaiḥ surabhibhir mitraṃ pradīpāvalibhir mudā<BR>
BhP_10.80.022/3 arcitvāvedya tāmbūlaṃ gāṃ ca svāgatam abravīt<BR>
BhP_10.80.023/1 ku-cailaṃ malinaṃ kṣāmaṃ dvijaṃ dhamani-santatam<BR>
BhP_10.80.023/3 devī paryacarat sākṣāc cāmara-vyajanena vai<BR>
BhP_10.80.024/1 antaḥ-pura-jano dṛṣṭvā kṛṣṇenāmala-kīrtinā<BR>
BhP_10.80.024/3 vismito 'bhūd ati-prītyā avadhūtaṃ sabhājitam<BR>
BhP_10.80.025/1 kim anena kṛtaṃ puṇyam avadhūtena bhikṣuṇā<BR>
BhP_10.80.025/3 śriyā hīnena loke 'smin garhitenādhamena ca<BR>
BhP_10.80.026/1 yo 'sau tri-loka-guruṇā śrī-nivāsena sambhṛtaḥ<BR>
BhP_10.80.026/3 paryaṅka-sthāṃ śriyaṃ hitvā pariṣvakto 'gra-jo yathā<BR>
BhP_10.80.027/1 kathayāṃ cakratur gāthāḥ pūrvā guru-kule satoḥ<BR>
BhP_10.80.027/3 ātmanor lalitā rājan karau gṛhya parasparam<BR>
BhP_10.80.028/0 śrī-bhagavān uvāca<BR>
BhP_10.80.028/1 api brahman guru-kulād bhavatā labdha-dakṣiṇāt<BR>
BhP_10.80.028/3 samāvṛttena dharma-jña bhāryoḍhā sadṛśī na vā<BR>
BhP_10.80.029/1 prāyo gṛheṣu te cittam akāma-vihitaṃ tathā<BR>
BhP_10.80.029/3 naivāti-prīyase vidvan dhaneṣu viditaṃ hi me<BR>
BhP_10.80.030/1 kecit kurvanti karmāṇi kāmair ahata-cetasaḥ<BR>
BhP_10.80.030/3 tyajantaḥ prakṛtīr daivīr yathāhaṃ loka-saṅgraham<BR>
BhP_10.80.031/1 kaccid guru-kule vāsaṃ brahman smarasi nau yataḥ<BR>
BhP_10.80.031/3 dvijo vijñāya vijñeyaṃ tamasaḥ pāram aśnute<BR>
BhP_10.80.032/1 sa vai sat-karmaṇāṃ sākṣād dvijāter iha sambhavaḥ<BR>
BhP_10.80.032/3 ādyo 'ṅga yatrāśramiṇāṃ yathāhaṃ jñāna-do guruḥ<BR>
BhP_10.80.033/1 nanv artha-kovidā brahman varṇāśrama-vatām iha<BR>
BhP_10.80.033/3 ye mayā guruṇā vācā taranty añjo bhavārṇavam<BR>
BhP_10.80.034/1 nāham ijyā-prajātibhyāṃ tapasopaśamena vā<BR>
BhP_10.80.034/3 tuṣyeyaṃ sarva-bhūtātmā guru-śuśrūṣayā yathā<BR>
BhP_10.80.035/1 api naḥ smaryate brahman vṛttaṃ nivasatāṃ gurau<BR>
BhP_10.80.035/3 guru-dāraiś coditānām indhanānayane kvacit<BR>
BhP_10.80.036/1 praviṣṭānāṃ mahāraṇyam apartau su-mahad dvija<BR>
BhP_10.80.036/3 vāta-varṣam abhūt tīvraṃ niṣṭhurāḥ stanayitnavaḥ<BR>
BhP_10.80.037/1 sūryaś cāstaṃ gatas tāvat tamasā cāvṛtā diśaḥ<BR>
BhP_10.80.037/3 nimnaṃ kūlaṃ jala-mayaṃ na prājñāyata kiñcana<BR>
BhP_10.80.038/1 vayaṃ bhṛśam tatra mahānilāmbubhir nihanyamānā mahur ambu-samplave<BR>
BhP_10.80.038/3 diśo 'vidanto 'tha parasparaṃ vane gṛhīta-hastāḥ paribabhrimāturāḥ<BR>
BhP_10.80.039/1 etad viditvā udite ravau sāndīpanir guruḥ<BR>
BhP_10.80.039/3 anveṣamāṇo naḥ śiṣyān ācāryo 'paśyad āturān<BR>
BhP_10.80.040/1 aho he putrakā yūyam asmad-arthe 'ti-duḥkhitāḥ<BR>
BhP_10.80.040/3 ātmā vai prāṇinām preṣṭhas tam anādṛtya mat-parāḥ<BR>
BhP_10.80.041/1 etad eva hi sac-chiṣyaiḥ kartavyaṃ guru-niṣkṛtam<BR>
BhP_10.80.041/3 yad vai viśuddha-bhāvena sarvārthātmārpaṇaṃ gurau<BR>
BhP_10.80.042/1 tuṣṭo 'haṃ bho dvija-śreṣṭhāḥ satyāḥ santu manorathāḥ<BR>
BhP_10.80.042/3 chandāṃsy ayāta-yāmāni bhavantv iha paratra ca<BR>
BhP_10.80.043/1 itthaṃ-vidhāny anekāni vasatāṃ guru-veśmani<BR>
BhP_10.80.043/3 guror anugraheṇaiva pumān pūrṇaḥ praśāntaye<BR>
BhP_10.80.044/0 śrī-brāhmaṇa uvāca<BR>
BhP_10.80.044/1 kim asmābhir anirvṛttaṃ deva-deva jagad-guro<BR>
BhP_10.80.044/3 bhavatā satya-kāmena yeṣāṃ vāso guror abhūt<BR>
BhP_10.80.045/1 yasya cchando-mayaṃ brahma deha āvapanaṃ vibho<BR>
BhP_10.80.045/3 śreyasāṃ tasya guruṣu vāso 'tyanta-viḍambanam<BR>
BhP_10.81.001/0 śrī-śuka uvāca<BR>
BhP_10.81.001/1 sa itthaṃ dvija-mukhyena saha saṅkathayan hariḥ<BR>
BhP_10.81.001/3 sarva-bhūta-mano-'bhijñaḥ smayamāna uvāca tam<BR>
BhP_10.81.002/1 brahmaṇyo brāhmaṇaṃ kṛṣṇo bhagavān prahasan priyam<BR>
BhP_10.81.002/3 premṇā nirīkṣaṇenaiva prekṣan khalu satāṃ gatiḥ<BR>
BhP_10.81.003/0 śrī-bhagavān uvāca<BR>
BhP_10.81.003/1 kim upāyanam ānītaṃ brahman me bhavatā gṛhāt<BR>
BhP_10.81.003/3 aṇv apy upāhṛtaṃ bhaktaiḥ premṇā bhury eva me bhavet<BR>
BhP_10.81.003/5 bhūry apy abhaktopahṛtaṃ na me toṣāya kalpate<BR>
BhP_10.81.004/1 patraṃ puṣpaṃ phalaṃ toyaṃ yo me bhaktyā prayacchati<BR>
BhP_10.81.004/3 tad ahaṃ bhakty-upahṛtam aśnāmi prayatātmanaḥ<BR>
BhP_10.81.005/1 ity ukto 'pi dviyas tasmai vrīḍitaḥ pataye śriyaḥ<BR>
BhP_10.81.005/3 pṛthuka-prasṛtiṃ rājan na prāyacchad avāṅ-mukhaḥ<BR>
BhP_10.81.006/1 sarva-bhūtātma-dṛk sākṣāt tasyāgamana-kāraṇam<BR>
BhP_10.81.006/3 vijṅāyācintayan nāyaṃ śrī-kāmo mābhajat purā<BR>
BhP_10.81.007/1 patnyāḥ pati-vratāyās tu sakhā priya-cikīrṣayā<BR>
BhP_10.81.007/3 prāpto mām asya dāsyāmi sampado 'martya-durlabhāḥ<BR>
BhP_10.81.008/1 itthaṃ vicintya vasanāc cīra-baddhān dvi-janmanaḥ<BR>
BhP_10.81.008/3 svayaṃ jahāra kim idam iti pṛthuka-taṇḍulān<BR>
BhP_10.81.009/1 nanv etad upanītaṃ me parama-prīṇanaṃ sakhe<BR>
BhP_10.81.009/3 tarpayanty aṅga māṃ viśvam ete pṛthuka-taṇḍulāḥ<BR>
BhP_10.81.010/1 iti muṣṭiṃ sakṛj jagdhvā dvitīyāṃ jagdhum ādade<BR>
BhP_10.81.010/3 tāvac chrīr jagṛhe hastaṃ tat-parā parameṣṭhinaḥ<BR>
BhP_10.81.011/1 etāvatālaṃ viśvātman sarva-sampat-samṛddhaye<BR>
BhP_10.81.011/3 asmin loke 'tha vāmuṣmin puṃsas tvat-toṣa-kāraṇam<BR>
BhP_10.81.012/1 brāhmaṇas tāṃ tu rajanīm uṣitvācyuta-mandire<BR>
BhP_10.81.012/3 bhuktvā pītvā sukhaṃ mene ātmānaṃ svar-gataṃ yathā<BR>
BhP_10.81.013/1 śvo-bhūte viśva-bhāvena sva-sukhenābhivanditaḥ<BR>
BhP_10.81.013/3 jagāma svālayaṃ tāta pathy anavrajya nanditaḥ<BR>
BhP_10.81.014/1 sa cālabdhvā dhanaṃ kṛṣṇān na tu yācitavān svayam<BR>
BhP_10.81.014/3 sva-gṛhān vrīḍito 'gacchan mahad-darśana-nirvṛtaḥ<BR>
BhP_10.81.015/1 aho brahmaṇya-devasya dṛṣṭā brahmaṇyatā mayā<BR>
BhP_10.81.015/3 yad daridratamo lakṣmīm āśliṣṭo bibhratorasi<BR>
BhP_10.81.016/1 kvāhaṃ daridraḥ pāpīyān kva kṛṣṇaḥ śrī-niketanaḥ<BR>
BhP_10.81.016/3 brahma-bandhur iti smāhaṃ bāhubhyāṃ parirambhitaḥ<BR>
BhP_10.81.017/1 nivāsitaḥ priyā-juṣṭe paryaṅke bhrātaro yathā<BR>
BhP_10.81.017/3 mahiṣyā vījitaḥ śrānto bāla-vyajana-hastayā<BR>
BhP_10.81.018/1 śuśrūṣayā paramayā pāda-saṃvāhanādibhiḥ<BR>
BhP_10.81.018/3 pūjito deva-devena vipra-devena deva-vat<BR>
BhP_10.81.019/1 svargāpavargayoḥ puṃsāṃ rasāyāṃ bhuvi sampadām<BR>
BhP_10.81.019/3 sarvāsām api siddhīnāṃ mūlaṃ tac-caraṇārcanam<BR>
BhP_10.81.020/1 adhano 'yaṃ dhanaṃ prāpya mādyann uccair na māṃ smaret<BR>
BhP_10.81.020/3 iti kāruṇiko nūnaṃ dhanaṃ me 'bhūri nādadāt<BR>
BhP_10.81.021/1 iti tac cintayann antaḥ prāpto niya-gṛhāntikam<BR>
BhP_10.81.021/3 sūryānalendu-saṅkāśair vimānaiḥ sarvato vṛtam<BR>
BhP_10.81.022/1 vicitropavanodyānaiḥ kūjad-dvija-kulākulaiḥ<BR>
BhP_10.81.022/3 protphulla-kamudāmbhoja- kahlārotpala-vāribhiḥ<BR>
BhP_10.81.023/1 juṣṭaṃ sv-alaṅkṛtaiḥ pumbhiḥ strībhiś ca hariṇākṣibhiḥ<BR>
BhP_10.81.023/3 kim idaṃ kasya vā sthānaṃ kathaṃ tad idam ity abhūt<BR>
BhP_10.81.024/1 evaṃ mīmāṃsamānaṃ taṃ narā nāryo 'mara-prabhāḥ<BR>
BhP_10.81.024/3 pratyagṛhṇan mahā-bhāgaṃ gīta-vādyena bhūyasā<BR>
BhP_10.81.025/1 patim āgatam ākarṇya patny uddharṣāti-sambhramā<BR>
BhP_10.81.025/3 niścakrāma gṛhāt tūrṇaṃ rūpiṇī śrīr ivālayāt<BR>
BhP_10.81.026/1 pati-vratā patiṃ dṛṣṭvā premotkaṇṭhāśru-locanā<BR>
BhP_10.81.026/3 mīlitākṣy anamad buddhyā manasā pariṣasvaje<BR>
BhP_10.81.027/1 patnīṃ vīkṣya visphurantīṃ devīṃ vaimānikīm iva<BR>
BhP_10.81.027/3 dāsīnāṃ niṣka-kaṇṭhīnāṃ madhye bhāntīṃ sa vismitaḥ<BR>
BhP_10.81.028/1 prītaḥ svayaṃ tayā yuktaḥ praviṣṭo nija-mandiram<BR>
BhP_10.81.028/3 maṇi-stambha-śatopetaṃ mahendra-bhavanaṃ yathā<BR>
BhP_10.81.029/1 payaḥ-phena-nibhāḥ śayyā dāntā rukma-paricchadāḥ<BR>
BhP_10.81.029/3 paryaṅkā hema-daṇḍāni cāmara-vyajanāni ca<BR>
BhP_10.81.030/1 āsanāni ca haimāni mṛdūpastaraṇāni ca<BR>
BhP_10.81.030/3 muktādāma-vilambīni vitānāni dyumanti ca<BR>
BhP_10.81.031/1 svaccha-sphaṭika-kuḍyeṣu mahā-mārakateṣu ca<BR>
BhP_10.81.032/3 ratna-dīpān bhrājamānān lalanā ratna-saṃyutāḥ<BR>
BhP_10.81.032/1 vilokya brāhmaṇas tatra samṛddhīḥ sarva-sampadām<BR>
BhP_10.81.032/3 tarkayām āsa nirvyagraḥ sva-samṛddhim ahaitukīm<BR>
BhP_10.81.033/1 nūnaṃ bataitan mama durbhagasya śaśvad daridrasya samṛddhi-hetuḥ<BR>
BhP_10.81.033/3 mahā-vibhūter avalokato 'nyo naivopapadyeta yadūttamasya<BR>
BhP_10.81.034/1 nanv abruvāṇo diśate samakṣaṃ yāciṣṇave bhūry api bhūri-bhojaḥ<BR>
BhP_10.81.034/3 parjanya-vat tat svayam īkṣamāṇo dāśārhakāṇām ṛṣabhaḥ sakhā me<BR>
BhP_10.81.035/1 kiñcit karoty urv api yat sva-dattaṃ<BR>
BhP_10.81.035/2 suhṛt-kṛtaṃ phalgv api bhūri-kārī<BR>
BhP_10.81.035/3 mayopaṇītaṃ pṛthukaika-muṣṭiṃ<BR>
BhP_10.81.035/4 pratyagrahīt prīti-yuto mahātmā<BR>
BhP_10.81.036/1 tasyaiva me sauhṛda-sakhya-maitrī- dāsyaṃ punar janmani janmani syāt<BR>
BhP_10.81.036/3 mahānubhāvena guṇālayena viṣajjatas tat-puruṣa-prasaṅgaḥ<BR>
BhP_10.81.037/1 bhaktāya citrā bhagavān hi sampado rājyaṃ vibhūtīr na samarthayaty ajaḥ<BR>
BhP_10.81.037/3 adīrgha-bodhāya vicakṣaṇaḥ svayaṃ paśyan nipātaṃ dhanināṃ madodbhavam<BR>
BhP_10.81.038/1 itthaṃ vyavasito buddhyā bhakto 'tīva janārdane<BR>
BhP_10.81.038/3 viṣayān jāyayā tyakṣyan bubhuje nāti-lampaṭaḥ<BR>
BhP_10.81.039/1 tasya vai deva-devasya harer yajña-pateḥ prabhoḥ<BR>
BhP_10.81.039/3 brāhmaṇāḥ prabhavo daivaṃ na tebhyo vidyate param<BR>
BhP_10.81.040/1 evaṃ sa vipro bhagavat-suhṛt tadā dṛṣṭvā sva-bhṛtyair ajitaṃ parājitam<BR>
BhP_10.81.040/3 tad-dhyāna-vegodgrathitātma-bandhanas tad-dhāma lebhe 'cirataḥ satāṃ gatim<BR>
BhP_10.81.041/1 etad brahmaṇya-devasya śrutvā brahmaṇyatāṃ naraḥ<BR>
BhP_10.81.041/3 labdha-bhāvo bhagavati karma-bandhād vimucyate<BR>
BhP_10.82.001/0 śrī-śuka uvāca<BR>
BhP_10.82.001/1 athaikadā dvāravatyāṃ vasato rāma-kṛṣṇayoḥ<BR>
BhP_10.82.001/3 sūryoparāgaḥ su-mahān āsīt kalpa-kṣaye yathā<BR>
BhP_10.82.002/1 taṃ jñātvā manujā rājan purastād eva sarvataḥ<BR>
BhP_10.82.002/3 samanta-pañcakaṃ kṣetraṃ yayuḥ śreyo-vidhitsayā<BR>
BhP_10.82.003/1 niḥkṣatriyāṃ mahīṃ kurvan rāmaḥ śastra-bhṛtāṃ varaḥ<BR>
BhP_10.82.003/3 nṛpāṇāṃ rudhiraugheṇa yatra cakre mahā-hradān<BR>
BhP_10.82.004/1 īje ca bhagavān rāmo yatrāspṛṣṭo 'pi karmaṇā<BR>
BhP_10.82.004/3 lokaṃ saṅgrāhayann īśo yathānyo 'ghāpanuttaye<BR>
BhP_10.82.005/1 mahatyāṃ tīrtha-yātrāyāṃ tatrāgan bhāratīḥ prajāḥ<BR>
BhP_10.82.005/3 vṛṣṇayaś ca tathākrūra- vasudevāhukādayaḥ<BR>
BhP_10.82.006/1 yayur bhārata tat kṣetraṃ svam aghaṃ kṣapayiṣṇavaḥ<BR>
BhP_10.82.006/3 gada-pradyumna-sāmbādyāḥ sucandra-śuka-sāraṇaiḥ<BR>
BhP_10.82.006/5 āste 'niruddho rakṣāyāṃ kṛtavarmā ca yūtha-paḥ<BR>
BhP_10.82.007/1 te rathair deva-dhiṣṇyābhair hayaiś ca tarala-plavaiḥ<BR>
BhP_10.82.007/3 gajair nadadbhir abhrābhair nṛbhir vidyādhara-dyubhiḥ<BR>
BhP_10.82.008/1 vyarocanta mahā-tejāḥ pathi kāñcana-mālinaḥ<BR>
BhP_10.82.008/3 divya-srag-vastra-sannāhāḥ kalatraiḥ khe-carā iva<BR>
BhP_10.82.009/1 tatra snātvā mahā-bhāgā upoṣya su-samāhitāḥ<BR>
BhP_10.82.009/3 brāhmaṇebhyo dadur dhenūr vāsaḥ-srag-rukma-mālinīḥ<BR>
BhP_10.82.010/1 rāma-hradeṣu vidhi-vat punar āplutya vṛṣṇayaḥ<BR>
BhP_10.82.010/3 dadaḥ sv-annaṃ dvijāgryebhyaḥ kṛṣṇe no bhaktir astv iti<BR>
BhP_10.82.011/1 svayaṃ ca tad-anujñātā vṛṣṇayaḥ kṛṣṇa-devatāḥ<BR>
BhP_10.82.011/3 bhuktvopaviviśuḥ kāmaṃ snigdha-cchāyāṅghripāṅghriṣu<BR>
BhP_10.82.012/1 tatrāgatāṃs te dadṛśuḥ suhṛt-sambandhino nṛpān<BR>
BhP_10.82.012/3 matsyośīnara-kauśalya- vidarbha-kuru-sṛñjayān<BR>
BhP_10.82.013/1 kāmboja-kaikayān madrān kuntīn ānarta-keralān<BR>
BhP_10.82.013/3 anyāṃś caivātma-pakṣīyān parāṃś ca śataśo nṛpa<BR>
BhP_10.82.013/5 nandādīn suhṛdo gopān gopīś cotkaṇṭhitāś ciram<BR>
BhP_10.82.014/1 anyonya-sandarśana-harṣa-raṃhasā protphulla-hṛd-vaktra-saroruha-śriyaḥ<BR>
BhP_10.82.014/3 āśliṣya gāḍhaṃ nayanaiḥ sravaj-jalā hṛṣyat-tvaco ruddha-giro yayur mudam<BR>
BhP_10.82.015/1 striyaś ca saṃvīkṣya mitho 'ti-sauhṛda-<BR>
BhP_10.82.015/2 smitāmalāpāṅga-dṛśo 'bhirebhire<BR>
BhP_10.82.015/3 stanaiḥ stanān kuṅkuma-paṅka-rūṣitān<BR>
BhP_10.82.015/4 nihatya dorbhiḥ praṇayāśru-locanāḥ<BR>
BhP_10.82.016/1 tato 'bhivādya te vṛddhān yaviṣṭhair abhivāditāḥ<BR>
BhP_10.82.016/3 sv-āgataṃ kuśalaṃ pṛṣṭvā cakruḥ kṛṣṇa-kathā mithaḥ<BR>
BhP_10.82.017/1 pṛthā bhrātṝn svasṝr vīkṣya tat-putrān pitarāv api<BR>
BhP_10.82.017/3 bhrātṛ-patnīr mukundaṃ ca jahau saṅkathayā śucaḥ<BR>
BhP_10.82.018/0 kunty uvāca<BR>
BhP_10.82.018/1 ārya bhrātar ahaṃ manye ātmānam akṛtāśiṣam<BR>
BhP_10.82.018/3 yad vā āpatsu mad-vārtāṃ nānusmaratha sattamāḥ<BR>
BhP_10.82.019/1 suhṛdo jñātayaḥ putrā bhrātaraḥ pitarāv api<BR>
BhP_10.82.019/3 nānusmaranti sva-janaṃ yasya daivam adakṣiṇam<BR>
BhP_10.82.020/0 śrī-vasudeva uvāca<BR>
BhP_10.82.020/1 amba māsmān asūyethā daiva-krīḍanakān narān<BR>
BhP_10.82.020/3 īśasya hi vaśe lokaḥ kurute kāryate 'tha vā<BR>
BhP_10.82.021/1 kaṃsa-pratāpitāḥ sarve vayaṃ yātā diśaṃ diśam<BR>
BhP_10.82.021/3 etarhy eva punaḥ sthānaṃ daivenāsāditāḥ svasaḥ<BR>
BhP_10.82.022/0 śrī-śuka uvāca<BR>
BhP_10.82.022/1 vasudevograsenādyair yadubhis te 'rcitā nṛpāḥ<BR>
BhP_10.82.022/3 āsann acyuta-sandarśa- paramānanda-nirvṛtāḥ<BR>
BhP_10.82.023/1 bhīṣmo droṇo 'mbikā-putro gāndhārī sa-sutā tathā<BR>
BhP_10.82.023/3 sa-dārāḥ pāṇḍavāḥ kuntī sañjayo viduraḥ kṛpaḥ<BR>
BhP_10.82.024/1 kuntībhojo virāṭaś ca bhīṣmako nagnajin mahān<BR>
BhP_10.82.024/3 purujid drupadaḥ śalyo dhṛṣṭaketuḥ sa kāśi-rāṭ<BR>
BhP_10.82.025/1 damaghoṣo viśālākṣo maithilo madra-kekayau<BR>
BhP_10.82.025/3 yudhāmanyuḥ suśarmā ca sa-sutā bāhlikādayaḥ<BR>
BhP_10.82.026/1 rājāno ye ca rājendra yudhiṣṭhiram anuvratāḥ<BR>
BhP_10.82.026/3 śrī-niketaṃ vapuḥ śaureḥ sa-strīkaṃ vīkṣya vismitāḥ<BR>
BhP_10.82.027/1 atha te rāma-kṛṣṇābhyāṃ samyak prāpta-samarhaṇāḥ<BR>
BhP_10.82.027/3 praśaśaṃsur mudā yuktā vṛṣṇīn kṛṣṇa-parigrahān<BR>
BhP_10.82.028/1 aho bhoja-pate yūyaṃ janma-bhājo nṛṇām iha<BR>
BhP_10.82.028/3 yat paśyathāsakṛt kṛṣṇaṃ durdarśam api yoginām<BR>
BhP_10.82.029/1 yad-viśrutiḥ śruti-nutedam alaṃ punāti<BR>
BhP_10.82.029/2 pādāvanejana-payaś ca vacaś ca śāstram<BR>
BhP_10.82.029/3 bhūḥ kāla-bharjita-bhagāpi yad-aṅghri-padma-<BR>
BhP_10.82.029/4 sparśottha-śaktir abhivarṣati no 'khilārthān<BR>
BhP_10.82.030/1 tad-darśana-sparśanānupatha-prajalpa-<BR>
BhP_10.82.030/2 śayyāsanāśana-sayauna-sapiṇḍa-bandhaḥ<BR>
BhP_10.82.030/3 yeṣāṃ gṛhe niraya-vartmani vartatāṃ vaḥ<BR>
BhP_10.82.030/4 svargāpavarga-viramaḥ svayam āsa viṣṇuḥ<BR>
BhP_10.82.031/0 śrī-śuka uvāca<BR>
BhP_10.82.031/1 nandas tatra yadūn prāptān jñātvā kṛṣṇa-purogamān<BR>
BhP_10.82.031/3 tatrāgamad vṛto gopair anaḥ-sthārthair didṛkṣayā<BR>
BhP_10.82.032/1 taṃ dṛṣṭvā vṛṣṇayo hṛṣṭās tanvaḥ prāṇam ivotthitāḥ<BR>
BhP_10.82.032/3 pariṣasvajire gāḍhaṃ cira-darśana-kātarāḥ<BR>
BhP_10.82.033/1 vasudevaḥ pariṣvajya samprītaḥ prema-vihvalaḥ<BR>
BhP_10.82.033/3 smaran kaṃsa-kṛtān kleśān putra-nyāsaṃ ca gokule<BR>
BhP_10.82.034/1 kṛṣṇa-rāmau pariṣvajya pitarāv abhivādya ca<BR>
BhP_10.82.034/3 na kiñcanocatuḥ premṇā sāśru-kaṇṭhau kurūdvaha<BR>
BhP_10.82.035/1 tāv ātmāsanam āropya bāhubhyāṃ parirabhya ca<BR>
BhP_10.82.035/3 yaśodā ca mahā-bhāgā sutau vijahatuḥ śucaḥ<BR>
BhP_10.82.036/1 rohiṇī devakī cātha pariṣvajya vrajeśvarīm<BR>
BhP_10.82.036/3 smarantyau tat-kṛtāṃ maitrīṃ bāṣpa-kaṇṭhyau samūcatuḥ<BR>
BhP_10.82.037/1 kā vismareta vāṃ maitrīm anivṛttāṃ vrajeśvari<BR>
BhP_10.82.037/3 avāpyāpy aindram aiśvaryaṃ yasyā neha pratikriyā<BR>
BhP_10.82.038/1 etāv adṛṣṭa-pitarau yuvayoḥ sma pitroḥ<BR>
BhP_10.82.038/2 samprīṇanābhyudaya-poṣaṇa-pālanāni<BR>
BhP_10.82.038/3 prāpyoṣatur bhavati pakṣma ha yadvad akṣṇor<BR>
BhP_10.82.038/4 nyastāv akutra ca bhayau na satāṃ paraḥ svaḥ<BR>
BhP_10.82.039/0 śrī-śuka uvāca<BR>
BhP_10.82.039/1 gopyaś ca kṛṣṇam upalabhya cirād abhīṣṭaṃ<BR>
BhP_10.82.039/2 yat-prekṣaṇe dṛśiṣu pakṣma-kṛtaṃ śapanti<BR>
BhP_10.82.039/3 dṛgbhir hṛdī-kṛtam alaṃ parirabhya sarvās<BR>
BhP_10.82.039/4 tad-bhāvam āpur api nitya-yujāṃ durāpam<BR>
BhP_10.82.040/1 bhagavāṃs tās tathā-bhūtā vivikta upasaṅgataḥ<BR>
BhP_10.82.040/3 āśliṣyānāmayaṃ pṛṣṭvā prahasann idam abravīt<BR>
BhP_10.82.041/1 api smaratha naḥ sakhyaḥ svānām artha-cikīrṣayā<BR>
BhP_10.82.041/3 gatāṃś cirāyitāñ chatru- pakṣa-kṣapaṇa-cetasaḥ<BR>
BhP_10.82.042/1 apy avadhyāyathāsmān svid akṛta-jñāviśaṅkayā<BR>
BhP_10.82.042/3 nūnaṃ bhūtāni bhagavān yunakti viyunakti ca<BR>
BhP_10.82.043/1 vāyur yathā ghanānīkaṃ tṛṇaṃ tūlaṃ rajāṃsi ca<BR>
BhP_10.82.043/3 saṃyojyākṣipate bhūyas tathā bhūtāni bhūta-kṛt<BR>
BhP_10.82.044/1 mayi bhaktir hi bhūtānām amṛtatvāya kalpate<BR>
BhP_10.82.044/3 diṣṭyā yad āsīn mat-sneho bhavatīnāṃ mad-āpanaḥ<BR>
BhP_10.82.045/1 ahaṃ hi sarva-bhūtānām ādir anto 'ntaraṃ bahiḥ<BR>
BhP_10.82.045/3 bhautikānāṃ yathā khaṃ vār bhūr vāyur jyotir aṅganāḥ<BR>
BhP_10.82.046/1 evaṃ hy etāni bhūtāni bhūteṣv ātmātmanā tataḥ<BR>
BhP_10.82.046/3 ubhayaṃ mayy atha pare paśyatābhātam akṣare<BR>
BhP_10.82.047/0 śrī-śuka uvāca<BR>
BhP_10.82.047/1 adhyātma-śikṣayā gopya evaṃ kṛṣṇena śikṣitāḥ<BR>
BhP_10.82.047/3 tad-anusmaraṇa-dhvasta- jīva-kośās tam adhyagan<BR>
BhP_10.82.048/1 āhuś ca te nalina-nābha padāravindaṃ<BR>
BhP_10.82.048/2 yogeśvarair hṛdi vicintyam agādha-bodhaiḥ<BR>
BhP_10.82.048/3 saṃsāra-kūpa-patitottaraṇāvalambaṃ<BR>
BhP_10.82.048/4 gehaṃ juṣām api manasy udiyāt sadā naḥ<BR>
BhP_10.83.001/0 śrī-śuka uvāca<BR>
BhP_10.83.001/1 tathānugṛhya bhagavān gopīnāṃ sa gurur gatiḥ<BR>
BhP_10.83.001/3 yudhiṣṭhiram athāpṛcchat sarvāṃś ca suhṛdo 'vyayam<BR>
BhP_10.83.002/1 ta evaṃ loka-nāthena paripṛṣṭāḥ su-sat-kṛtāḥ<BR>
BhP_10.83.002/3 pratyūcur hṛṣṭa-manasas tat-pādekṣā-hatāṃhasaḥ<BR>
BhP_10.83.003/1 kuto 'śivaṃ tvac-caraṇāmbujāsavaṃ mahan-manasto mukha-niḥsṛtaṃ kvacit<BR>
BhP_10.83.003/3 pibanti ye karṇa-puṭair alaṃ prabho dehaṃ-bhṛtāṃ deha-kṛd-asmṛti-cchidam<BR>
BhP_10.83.004/1 hi tvātma dhāma-vidhutātma-kṛta-try-avasthām<BR>
BhP_10.83.004/2 ānanda-samplavam akhaṇḍam akuṇṭha-bodham<BR>
BhP_10.83.004/3 kālopasṛṣṭa-nigamāvana ātta-yoga-<BR>
BhP_10.83.004/4 māyākṛtiṃ paramahaṃsa-gatiṃ natāḥ sma<BR>
BhP_10.83.005/0 śrī-ṛṣir uvāca<BR>
BhP_10.83.005/1 ity uttamaḥ-śloka-śikhā-maṇiṃ janeṣv<BR>
BhP_10.83.005/2 abhiṣṭuvatsv andhaka-kaurava-striyaḥ<BR>
BhP_10.83.005/3 sametya govinda-kathā mitho 'gṛnaṃs<BR>
BhP_10.83.005/4 tri-loka-gītāḥ śṛṇu varṇayāmi te<BR>
BhP_10.83.006/0 śrī-draupady uvāca<BR>
BhP_10.83.006/1 he vaidarbhy acyuto bhadre he jāmbavati kauśale<BR>
BhP_10.83.006/3 he satyabhāme kālindi śaibye rohiṇi lakṣmaṇe<BR>
BhP_10.83.007/1 he kṛṣṇa-patnya etan no brūte vo bhagavān svayam<BR>
BhP_10.83.007/3 upayeme yathā lokam anukurvan sva-māyayā<BR>
BhP_10.83.008/0 śrī-rukmiṇy uvāca<BR>
BhP_10.83.008/1 caidyāya mārpayitum udyata-kārmukeṣu<BR>
BhP_10.83.008/2 rājasv ajeya-bhaṭa-śekharitāṅghri-reṇuḥ<BR>
BhP_10.83.008/3 ninye mṛgendra iva bhāgam ajāvi-yūthāt<BR>
BhP_10.83.008/4 tac-chrī-niketa-caraṇo 'stu mamārcanāya<BR>
BhP_10.83.009/0 śrī-satyabhāmovāca<BR>
BhP_10.83.009/1 yo me sanābhi-vadha-tapta-hṛdā tatena<BR>
BhP_10.83.009/2 liptābhiśāpam apamārṣṭum upājahāra<BR>
BhP_10.83.009/3 jitvarkṣa-rājam atha ratnam adāt sa tena<BR>
BhP_10.83.009/4 bhītaḥ pitādiśata māṃ prabhave 'pi dattām<BR>
BhP_10.83.010/0 śrī-jāmbavaty uvāca<BR>
BhP_10.83.010/1 prājñāya deha-kṛd amuṃ nija-nātha-daivaṃ<BR>
BhP_10.83.010/2 sītā-patiṃ tri-navahāny amunābhyayudhyat<BR>
BhP_10.83.010/3 jñātvā parīkṣita upāharad arhaṇaṃ māṃ<BR>
BhP_10.83.010/4 pādau pragṛhya maṇināham amuṣya dāsī<BR>
BhP_10.83.011/0 śrī-kālindy uvāca<BR>
BhP_10.83.011/1 tapaś carantīm ājñāya sva-pāda-sparśanāśayā<BR>
BhP_10.83.011/3 sakhyopetyāgrahīt pāṇiṃ yo 'haṃ tad-gṛha-mārjanī<BR>
BhP_10.83.012/0 śrī-mitravindovāca<BR>
BhP_10.83.012/1 yo māṃ svayaṃ-vara upetya vijitya bhū-pān<BR>
BhP_10.83.012/2 ninye śva-yūtha-gaṃ ivātma-baliṃ dvipāriḥ<BR>
BhP_10.83.012/3 bhrātṝṃś ca me 'pakurutaḥ sva-puraṃ śriyaukas<BR>
BhP_10.83.012/4 tasyāstu me 'nu-bhavam aṅghry-avanejanatvam<BR>
BhP_10.83.013/0 śrī-satyovāca<BR>
BhP_10.83.013/1 saptokṣaṇo 'ti-bala-vīrya-su-tīkṣṇa-śṛṅgān<BR>
BhP_10.83.013/2 pitrā kṛtān kṣitipa-vīrya-parīkṣaṇāya<BR>
BhP_10.83.013/3 tān vīra-durmada-hanas tarasā nigṛhya<BR>
BhP_10.83.013/4 krīḍan babandha ha yathā śiśavo 'ja-tokān<BR>
BhP_10.83.014/1 ya itthaṃ vīrya-śulkāṃ māṃ<BR>
BhP_10.83.014/2 dāsībhiś catur-angiṇīm<BR>
BhP_10.83.014/3 pathi nirjitya rājanyān<BR>
BhP_10.83.014/4 ninye tad-dāsyam astu me<BR>
BhP_10.83.015/0 śrī-bhadrovāca10830151 pitā me mātuleyāya svayam āhūya dattavān<BR>
BhP_10.83.015/3 kṛṣṇe kṛṣṇāya tac-cittām akṣauhiṇyā sakhī-janaiḥ<BR>
BhP_10.83.016/1 asya me pāda-saṃsparśo bhavej janmani janmani<BR>
BhP_10.83.016/3 karmabhir bhrāmyamāṇāyā yena tac chreya ātmanaḥ<BR>
BhP_10.83.017/0 śrī-lakṣmaṇovāca<BR>
BhP_10.83.017/1 mamāpi rājñy acyuta-janma-karma śrutvā muhur nārada-gītam āsa ha<BR>
BhP_10.83.017/3 cittaṃ mukunde kila padma-hastayā vṛtaḥ su-sammṛśya vihāya loka-pān<BR>
BhP_10.83.018/1 jñātvā mama mataṃ sādhvi pitā duhitṛ-vatsalaḥ<BR>
BhP_10.83.018/3 bṛhatsena iti khyātas tatropāyam acīkarat<BR>
BhP_10.83.019/1 yathā svayaṃ-vare rājñi matsyaḥ pārthepsayā kṛtaḥ<BR>
BhP_10.83.019/3 ayaṃ tu bahir ācchanno dṛśyate sa jale param<BR>
BhP_10.83.020/1 śrutvaitat sarvato bhū-pā āyayur mat-pituḥ puram<BR>
BhP_10.83.020/3 sarvāstra-śastra-tattva-jñāḥ sopādhyāyāḥ sahasraśaḥ<BR>
BhP_10.83.021/1 pitrā sampūjitāḥ sarve yathā-vīryaṃ yathā-vayaḥ<BR>
BhP_10.83.021/3 ādaduḥ sa-śaraṃ cāpaṃ veddhuṃ parṣadi mad-dhiyaḥ<BR>
BhP_10.83.022/1 ādāya vyasṛjan kecit sajyaṃ kartum anīśvarāḥ<BR>
BhP_10.83.022/3 ā-koṣṭhaṃ jyāṃ samutkṛṣya petur eke 'munāhatāḥ<BR>
BhP_10.83.023/1 sajyaṃ kṛtvāpare vīrā māgadhāmbaṣṭha-cedipāḥ<BR>
BhP_10.83.023/3 bhīmo duryodhanaḥ karṇo nāvidaṃs tad-avasthitim<BR>
BhP_10.83.024/1 matsyābhāsaṃ jale vīkṣya jñātvā ca tad-avasthitim<BR>
BhP_10.83.024/3 pārtho yatto 'sṛjad bāṇaṃ nācchinat paspṛśe param<BR>
BhP_10.83.025/1 rājanyeṣu nivṛtteṣu bhagna-māneṣu māniṣu<BR>
BhP_10.83.025/3 bhagavān dhanur ādāya sajyaṃ kṛtvātha līlayā<BR>
BhP_10.83.026/1 tasmin sandhāya viśikhaṃ matsyaṃ vīkṣya sakṛj jale<BR>
BhP_10.83.026/3 chittveṣuṇāpātayat taṃ sūrye cābhijiti sthite<BR>
BhP_10.83.027/1 divi dundubhayo nedur jaya-śabda-yutā bhuvi<BR>
BhP_10.83.027/3 devāś ca kusumāsārān mumucur harṣa-vihvalāḥ<BR>
BhP_10.83.028/1 tad raṅgam āviśam ahaṃ kala-nūpurābhyāṃ<BR>
BhP_10.83.028/2 padbhyāṃ pragṛhya kanakoijvala-ratna-mālām<BR>
BhP_10.83.028/3 nūtne nivīya paridhāya ca kauśikāgrye<BR>
BhP_10.83.028/4 sa-vrīḍa-hāsa-vadanā kavarī-dhṛta-srak<BR>
BhP_10.83.029/1 unnīya vaktram uru-kuntala-kuṇḍala-tviḍ-<BR>
BhP_10.83.029/2 gaṇḍa-sthalaṃ śiśira-hāsa-kaṭākṣa-mokṣaiḥ<BR>
BhP_10.83.029/3 rājño nirīkṣya paritaḥ śanakair murārer<BR>
BhP_10.83.029/4 aṃse 'nurakta-hṛdayā nidadhe sva-mālām<BR>
BhP_10.83.030/1 tāvan mṛdaṅga-paṭahāḥ śaṅkha-bhery-ānakādayaḥ<BR>
BhP_10.83.030/3 ninedur naṭa-nartakyo nanṛtur gāyakā jaguḥ<BR>
BhP_10.83.031/1 evaṃ vṛte bhagavati mayeśe nṛpa-yūthapāḥ<BR>
BhP_10.83.031/3 na sehire yājñaseni spardhanto hṛc-chayāturāḥ<BR>
BhP_10.83.032/1 māṃ tāvad ratham āropya haya-ratna-catuṣṭayam<BR>
BhP_10.83.032/3 śārṅgam udyamya sannaddhas tasthāv ājau catur-bhujaḥ<BR>
BhP_10.83.033/1 dārukaś codayām āsa kāñcanopaskaraṃ ratham<BR>
BhP_10.83.033/3 miṣatāṃ bhū-bhujāṃ rājñi mṛgāṇāṃ mṛga-rāḍ iva<BR>
BhP_10.83.034/1 te 'nvasajjanta rājanyā niṣeddhuṃ pathi kecana<BR>
BhP_10.83.034/3 saṃyattā uddhṛteṣv-āsā grāma-siṃhā yathā harim<BR>
BhP_10.83.035/1 te śārṅga-cyuta-bāṇaughaiḥ kṛtta-bāhv-aṅghri-kandharāḥ<BR>
BhP_10.83.035/3 nipetuḥ pradhane kecid eke santyajya dudruvuḥ<BR>
BhP_10.83.036/1 tataḥ purīṃ yadu-patir aty-alaṅkṛtāṃ<BR>
BhP_10.83.036/2 ravi-cchada-dhvaja-paṭa-citra-toraṇām<BR>
BhP_10.83.036/3 kuśasthalīṃ divi bhuvi cābhisaṃstutāṃ<BR>
BhP_10.83.036/4 samāviśat taraṇir iva sva-ketanam<BR>
BhP_10.83.037/1 pitā me pūjayām āsa suhṛt-sambandhi-bāndhavān<BR>
BhP_10.83.037/3 mahārha-vāso-'laṅkāraiḥ śayyāsana-paricchadaiḥ<BR>
BhP_10.83.038/1 dāsībhiḥ sarva-sampadbhir bhaṭebha-ratha-vājibhiḥ<BR>
BhP_10.83.038/3 āyudhāni mahārhāṇi dadau pūrṇasya bhaktitaḥ<BR>
BhP_10.83.039/1 ātmārāmasya tasyemā vayaṃ vai gṛha-dāsikāḥ<BR>
BhP_10.83.039/3 sarva-saṅga-nivṛttyāddhā tapasā ca babhūvima<BR>
BhP_10.83.040/0 mahiṣya ūcuḥ<BR>
BhP_10.83.040/1 bhaumaṃ nihatya sa-gaṇaṃ yudhi tena ruddhā<BR>
BhP_10.83.040/2 jñātvātha naḥ kṣiti-jaye jita-rāja-kanyāḥ<BR>
BhP_10.83.040/3 nirmucya saṃsṛti-vimokṣam anusmarantīḥ<BR>
BhP_10.83.040/4 pādāmbujaṃ pariṇināya ya āpta-kāmaḥ<BR>
BhP_10.83.041/1 na vayaṃ sādhvi sāmrājyaṃ svārājyaṃ bhaujyam apy uta<BR>
BhP_10.83.041/3 vairājyaṃ pārameṣṭhyaṃ ca ānantyaṃ vā hareḥ padam<BR>
BhP_10.83.042/1 kāmayāmaha etasya śrīmat-pāda-rajaḥ śriyaḥ<BR>
BhP_10.83.042/3 kuca-kuṅkuma-gandhāḍhyaṃ mūrdhnā voḍhuṃ gadā-bhṛtaḥ<BR>
BhP_10.83.043/1 vraja-striyo yad vāñchanti pulindyas tṛṇa-vīrudhaḥ<BR>
BhP_10.83.043/3 gāvaś cārayato gopāḥ pada-sparśaṃ mahātmanaḥ<BR>
BhP_10.84.001/0 śrī-śuka uvāca<BR>
BhP_10.84.001/1 śrutvā pṛthā subala-putry atha yājñasenī<BR>
BhP_10.84.001/2 mādhavy atha kṣitipa-patnya uta sva-gopyaḥ<BR>
BhP_10.84.001/3 kṛṣṇe 'khilātmani harau praṇayānubandhaṃ<BR>
BhP_10.84.001/4 sarvā visismyur alam aśru-kalākulākṣyaḥ<BR>
BhP_10.84.002/1 iti sambhāṣamāṇāsu strībhiḥ strīṣu nṛbhir nṛṣu<BR>
BhP_10.84.002/3 āyayur munayas tatra kṛṣṇa-rāma-didṛkṣayā<BR>
BhP_10.84.003/1 dvaipāyano nāradaś ca cyavano devalo 'sitaḥ<BR>
BhP_10.84.003/3 viśvāmitraḥ śatānando bharadvājo 'tha gautamaḥ<BR>
BhP_10.84.004/1 rāmaḥ sa-śiṣyo bhagavān vasiṣṭho gālavo bhṛguḥ<BR>
BhP_10.84.004/3 pulastyaḥ kaśyapo 'triś ca mārkaṇḍeyo bṛhaspatiḥ<BR>
BhP_10.84.005/1 dvitas tritaś caikataś ca brahma-putrās tathāṅgirāḥ<BR>
BhP_10.84.005/3 agastyo yājñavalkyaś ca vāmadevādayo 'pare<BR>
BhP_10.84.006/1 tān dṛṣṭvā sahasotthāya prāg āsīnā nṛpādayaḥ<BR>
BhP_10.84.006/3 pāṇḍavāḥ kṛṣṇa-rāmau ca praṇemur viśva-vanditān<BR>
BhP_10.84.007/1 tān ānarcur yathā sarve saha-rāmo 'cyuto 'rcayat<BR>
BhP_10.84.007/3 svāgatāsana-pādyārghya- mālya-dhūpānulepanaiḥ<BR>
BhP_10.84.008/1 uvāca sukham āsīnān bhagavān dharma-gup-tanuḥ<BR>
BhP_10.84.008/3 sadasas tasya mahato yata-vāco 'nuśṛṇvataḥ<BR>
BhP_10.84.009/0 śrī-bhagavān uvāca<BR>
BhP_10.84.009/1 aho vayaṃ janma-bhṛto labdhaṃ kārtsnyena tat-phalam<BR>
BhP_10.84.009/3 devānām api duṣprāpaṃ yad yogeśvara-darśanam<BR>
BhP_10.84.010/1 kiṃ svalpa-tapasāṃ nṝṇām arcāyāṃ deva-cakṣuṣām<BR>
BhP_10.84.010/3 darśana-sparśana-praśna- prahva-pādārcanādikam<BR>
BhP_10.84.011/1 na hy am-mayāni tīrthāni na devā mṛc-chilā-mayāḥ<BR>
BhP_10.84.011/3 te punanty uru-kālena darśanād eva sādhavaḥ<BR>
BhP_10.84.012/1 nāgnir na sūryo na ca candra-tārakā<BR>
BhP_10.84.012/2 na bhūr jalaṃ khaṃ śvasano 'tha vāṅ manaḥ<BR>
BhP_10.84.012/3 upāsitā bheda-kṛto haranty aghaṃ<BR>
BhP_10.84.012/4 vipaścito ghnanti muhūrta-sevayā<BR>
BhP_10.84.013/1 yasyātma-buddhiḥ kuṇape tri-dhātuke<BR>
BhP_10.84.013/2 sva-dhīḥ kalatrādiṣu bhauma ijya-dhīḥ<BR>
BhP_10.84.013/3 yat-tīrtha-buddhiḥ salile na karhicij<BR>
BhP_10.84.013/4 janeṣv abhijñeṣu sa eva go-kharaḥ<BR>
BhP_10.84.014/0 śrī-śuka uvāca<BR>
BhP_10.84.014/1 niśamyetthaṃ bhagavataḥ kṛṣṇasyākuṇtha-medhasaḥ<BR>
BhP_10.84.014/3 vaco duranvayaṃ viprās tūṣṇīm āsan bhramad-dhiyaḥ<BR>
BhP_10.84.015/1 ciraṃ vimṛśya munaya īśvarasyeśitavyatām<BR>
BhP_10.84.015/3 jana-saṅgraha ity ūcuḥ smayantas taṃ jagad-gurum<BR>
BhP_10.84.016/0 śrī-munaya ūcuḥ<BR>
BhP_10.84.016/1 yan-māyayā tattva-vid-uttamā vayaṃ vimohitā viśva-sṛjām adhīśvarāḥ<BR>
BhP_10.84.016/3 yad īśitavyāyati gūḍha īhayā aho vicitram bhagavad-viceṣṭitam<BR>
BhP_10.84.017/1 anīha etad bahudhaika ātmanā sṛjaty avaty atti na badhyate yathā<BR>
BhP_10.84.017/3 bhaumair hi bhūmir bahu-nāma-rūpiṇī aho vibhūmnaś caritaṃ viḍambanam<BR>
BhP_10.84.018/1 athāpi kāle sva-janābhiguptaye bibharṣi sattvaṃ khala-nigrahāya ca<BR>
BhP_10.84.018/3 sva-līlayā veda-pathaṃ sanātanaṃ varṇāśramātmā puruṣaḥ paro bhavān<BR>
BhP_10.84.019/1 brahma te hṛdayaṃ śuklaṃ tapaḥ-svādhyāya-saṃyamaiḥ<BR>
BhP_10.84.019/3 yatropalabdhaṃ sad vyaktam avyaktaṃ ca tataḥ param<BR>
BhP_10.84.020/1 tasmād brahma-kulaṃ brahman śāstra-yones tvam ātmanaḥ<BR>
BhP_10.84.020/3 sabhājayasi sad dhāma tad brahmaṇyāgraṇīr bhavān<BR>
BhP_10.84.021/1 adya no janma-sāphalyaṃ vidyāyās tapaso dṛśaḥ<BR>
BhP_10.84.021/3 tvayā saṅgamya sad-gatyā yad antaḥ śreyasāṃ paraḥ<BR>
BhP_10.84.022/1 namas tasmai bhagavate kṛṣṇāyākuṇṭha-medhase<BR>
BhP_10.84.022/3 sva-yogamāyayācchanna- mahimne paramātmane<BR>
BhP_10.84.023/1 na yaṃ vidanty amī bhū-pā ekārāmāś ca vṛṣṇayaḥ<BR>
BhP_10.84.023/3 māyā-javanikācchannam ātmānaṃ kālam īśvaram<BR>
BhP_10.84.024/1 yathā śayānaḥ puruṣa ātmānaṃ guṇa-tattva-dṛk<BR>
BhP_10.84.024/3 nāma-mātrendriyābhātaṃ na veda rahitaṃ param<BR>
BhP_10.84.025/1 evaṃ tvā nāma-mātreṣu viṣayeṣv indriyehayā<BR>
BhP_10.84.025/3 māyayā vibhramac-citto na veda smṛty-upaplavāt<BR>
BhP_10.84.026/1 tasyādya te dadṛśimāṅghrim aghaugha-marṣa-<BR>
BhP_10.84.026/2 tīrthāspadaṃ hṛdi kṛtaṃ su-vipakva-yogaiḥ<BR>
BhP_10.84.026/3 utsikta-bhakty-upahatāśaya jīva-kośā<BR>
BhP_10.84.026/4 āpur bhavad-gatim athānugṛhāna bhaktān<BR>
BhP_10.84.027/0 śrī-śuka uvāca<BR>
BhP_10.84.027/1 ity anujñāpya dāśārhaṃ dhṛtarāṣṭraṃ yudhiṣṭhiram<BR>
BhP_10.84.027/3 rājarṣe svāśramān gantuṃ munayo dadhire manaḥ<BR>
BhP_10.84.028/1 tad vīkṣya tān upavrajya vasudevo mahā-yaśāḥ<BR>
BhP_10.84.028/3 praṇamya copasaṅgṛhya babhāṣedaṃ su-yantritaḥ<BR>
BhP_10.84.029/0 śrī-vasudeva uvāca<BR>
BhP_10.84.029/1 namo vaḥ sarva-devebhya ṛṣayaḥ śrotum arhatha<BR>
BhP_10.84.029/3 karmaṇā karma-nirhāro yathā syān nas tad ucyatām<BR>
BhP_10.84.030/0 śrī-nārada uvāca<BR>
BhP_10.84.030/1 nāti-citram idaṃ viprā vasudevo bubhutsayā<BR>
BhP_10.84.030/3 kṛṣṇam matvārbhakaṃ yan naḥ pṛcchati śreya ātmanaḥ<BR>
BhP_10.84.031/1 sannikarṣo 'tra martyānām anādaraṇa-kāraṇam<BR>
BhP_10.84.031/3 gāṅgaṃ hitvā yathānyāmbhas tatratyo yāti śuddhaye<BR>
BhP_10.84.032/1 yasyānubhūtiḥ kālena layotpatty-ādināsya vai<BR>
BhP_10.84.032/3 svato 'nyasmāc ca guṇato na kutaścana riṣyati<BR>
BhP_10.84.033/1 taṃ kleśa-karma-paripāka-guṇa-pravāhair avyāhatānubhavam īśvaram advitīyam<BR>
BhP_10.84.033/3 prāṇādibhiḥ sva-vibhavair upagūḍham anyo manyeta sūryam iva megha-himoparāgaiḥ<BR>
BhP_10.84.034/1 athocur munayo rājann ābhāṣyānalsadundabhim<BR>
BhP_10.84.034/3 sarveṣāṃ śṛṇvatāṃ rājñāṃ tathaivācyuta-rāmayoḥ<BR>
BhP_10.84.035/1 karmaṇā karma-nirhāra eṣa sādhu-nirūpitaḥ<BR>
BhP_10.84.035/3 yac chraddhayā yajed viṣṇuṃ sarva-yajñeśvaraṃ makhaiḥ<BR>
BhP_10.84.036/1 cittasyopaśamo 'yaṃ vai kavibhiḥ śāstra-cakṣusā<BR>
BhP_10.84.036/3 darśitaḥ su-gamo yogo dharmaś cātma-mud-āvahaḥ<BR>
BhP_10.84.037/1 ayaṃ svasty-ayanaḥ panthā dvi-jāter gṛha-medhinaḥ<BR>
BhP_10.84.037/3 yac chraddhayāpta-vittena śuklenejyeta pūruṣaḥ<BR>
BhP_10.84.038/1 vittaiṣaṇāṃ yajña-dānair gṛhair dāra-sutaiṣaṇām<BR>
BhP_10.84.038/3 ātma-lokaiṣaṇāṃ deva kālena visṛjed budhaḥ<BR>
BhP_10.84.038/5 grāme tyaktaiṣaṇāḥ sarve yayur dhīrās tapo-vanam<BR>
BhP_10.84.039/1 ṛṇais tribhir dvijo jāto devarṣi-pitṝṇāṃ prabho<BR>
BhP_10.84.039/3 yajñādhyayana-putrais tāny anistīrya tyajan patet<BR>
BhP_10.84.040/1 tvaṃ tv adya mukto dvābhyāṃ vai ṛṣi-pitror mahā-mate<BR>
BhP_10.84.040/3 yajñair devarṇam unmucya nirṛṇo 'śaraṇo bhava<BR>
BhP_10.84.041/1 vasudeva bhavān nūnaṃ bhaktyā paramayā harim<BR>
BhP_10.84.041/3 jagatām īśvaraṃ prārcaḥ sa yad vāṃ putratāṃ gataḥ<BR>
BhP_10.84.042/0 śrī-śuka uvāca<BR>
BhP_10.84.042/1 iti tad-vacanaṃ śrutvā vasudevo mahā-manāḥ<BR>
BhP_10.84.042/3 tān ṛṣīn ṛtvijo vavre mūrdhnānamya prasādya ca<BR>
BhP_10.84.043/1 ta enam ṛṣayo rājan vṛtā dharmeṇa dhārmikam<BR>
BhP_10.84.043/3 tasminn ayājayan kṣetre makhair uttama-kalpakaiḥ<BR>
BhP_10.84.044/1 tad-dīkṣāyāṃ pravṛttāyāṃ vṛṣṇayaḥ puṣkara-srajaḥ<BR>
BhP_10.84.044/3 snātāḥ su-vāsaso rājan rājānaḥ suṣṭhv-alaṅkṛtāḥ<BR>
BhP_10.84.045/1 tan-mahiṣyaś ca muditā niṣka-kaṇṭhyaḥ su-vāsasaḥ<BR>
BhP_10.84.045/3 dīkṣā-śālām upājagmur āliptā vastu-pāṇayaḥ<BR>
BhP_10.84.046/1 nedur mṛdaṅga-paṭaha- śaṅkha-bhery-ānakādayaḥ<BR>
BhP_10.84.046/3 nanṛtur naṭa-nartakyas tuṣṭuvuḥ sūta-māgadhāḥ<BR>
BhP_10.84.046/5 jaguḥ su-kaṇṭhyo gandharvyaḥ saṅgītaṃ saha-bhartṛkāḥ<BR>
BhP_10.84.047/1 tam abhyaṣiñcan vidhi-vad aktam abhyaktam ṛtvijaḥ<BR>
BhP_10.84.047/3 patnībhir aṣṭā-daśabhiḥ soma-rājam ivoḍubhiḥ<BR>
BhP_10.84.048/1 tābhir dukūla-valayair hāra-nūpura-kuṇḍalaiḥ<BR>
BhP_10.84.048/3 sv-alaṅkṛtābhir vibabhau dīkṣito 'jina-saṃvṛtaḥ<BR>
BhP_10.84.049/1 tasyartvijo mahā-rāja ratna-kauśeya-vāsasaḥ<BR>
BhP_10.84.049/3 sa-sadasyā virejus te yathā vṛtra-haṇo 'dhvare<BR>
BhP_10.84.050/1 tadā rāmaś ca kṛṣṇaś ca svaiḥ svair bandhubhir anvitau<BR>
BhP_10.84.050/3 rejatuḥ sva-sutair dārair jīveśau sva-vibhūtibhiḥ<BR>
BhP_10.84.051/1 īje 'nu-yajñaṃ vidhinā agni-hotrādi-lakṣaṇaiḥ<BR>
BhP_10.84.051/3 prākṛtair vaikṛtair yajñair dravya-jñāna-kriyeśvaram<BR>
BhP_10.84.052/1 athartvigbhyo 'dadāt kāle yathāmnātaṃ sa dakṣiṇāḥ<BR>
BhP_10.84.052/3 sv-alaṅkṛtebhyo 'laṅkṛtya go-bhū-kanyā mahā-dhanāḥ<BR>
BhP_10.84.053/1 patnī-saṃyājāvabhṛthyaiś caritvā te maharṣayaḥ<BR>
BhP_10.84.053/3 sasnū rāma-hrade viprā yajamāna-puraḥ-sarāḥ<BR>
BhP_10.84.054/1 snāto 'laṅkāra-vāsāṃsi vandibhyo 'dāt tathā striyaḥ<BR>
BhP_10.84.054/3 tataḥ sv-alaṅkṛto varṇān ā-śvabhyo 'nnena pūjayat<BR>
BhP_10.84.055/1 bandhūn sa-dārān sa-sutān pāribarheṇa bhūyasā<BR>
BhP_10.84.055/3 vidarbha-kośala-kurūn kāśi-kekaya-sṛñjayān<BR>
BhP_10.84.056/1 sadasyartvik-sura-gaṇān nṛ-bhūta-pitṛ-cāraṇān<BR>
BhP_10.84.056/3 śrī-niketam anujñāpya śaṃsantaḥ prayayuḥ kratum<BR>
BhP_10.84.057/1 dhṛtarāṣṭro 'nujaḥ pārthā bhīṣmo droṇaḥ pṛthā yamau<BR>
BhP_10.84.057/3 nārado bhagavān vyāsaḥ suhṛt-sambandhi-bāndhavāḥ<BR>
BhP_10.84.058/1 bandhūn pariṣvajya yadūn sauhṛdāklinna-cetasaḥ<BR>
BhP_10.84.058/3 yayur viraha-kṛcchreṇa sva-deśāṃś cāpare janāḥ<BR>
BhP_10.84.059/1 nandas tu saha gopālair bṛhatyā pūjayārcitaḥ<BR>
BhP_10.84.059/3 kṛṣṇa-rāmograsenādyair nyavātsīd bandhu-vatsalaḥ<BR>
BhP_10.84.060/1 vasudevo 'ñjasottīrya manoratha-mahārṇavam<BR>
BhP_10.84.060/3 suhṛd-vṛtaḥ prīta-manā nandam āha kare spṛśan<BR>
BhP_10.84.061/0 śrī-vasudeva uvāca<BR>
BhP_10.84.061/1 bhrātar īśa-kṛtaḥ pāśo nṛnāṃ yaḥ sneha-saṃjñitaḥ<BR>
BhP_10.84.061/3 taṃ dustyajam ahaṃ manye śūrāṇām api yoginām<BR>
BhP_10.84.062/1 asmāsv apratikalpeyaṃ yat kṛtājñeṣu sattamaiḥ<BR>
BhP_10.84.062/3 maitry arpitāphalā cāpi na nivarteta karhicit<BR>
BhP_10.84.063/1 prāg akalpāc ca kuśalaṃ bhrātar vo nācarāma hi<BR>
BhP_10.84.063/3 adhunā śrī-madāndhākṣā na paśyāmaḥ puraḥ sataḥ<BR>
BhP_10.84.064/1 mā rājya-śrīr abhūt puṃsaḥ śreyas-kāmasya māna-da<BR>
BhP_10.84.064/3 sva-janān uta bandhūn vā na paśyati yayāndha-dṛk<BR>
BhP_10.84.065/0 śrī-śuka uvāca<BR>
BhP_10.84.065/1 evaṃ sauhṛda-śaithilya- citta ānakadundubhiḥ<BR>
BhP_10.84.065/3 ruroda tat-kṛtāṃ maitrīṃ smarann aśru-vilocanaḥ<BR>
BhP_10.84.066/1 nandas tu sakhyuḥ priya-kṛt premṇā govinda-rāmayoḥ<BR>
BhP_10.84.066/3 adya śva iti māsāṃs trīn yadubhir mānito 'vasat<BR>
BhP_10.84.067/1 tataḥ kāmaiḥ pūryamāṇaḥ sa-vrajaḥ saha-bāndhavaḥ<BR>
BhP_10.84.067/3 parārdhyābharaṇa-kṣauma- nānānarghya-paricchadaiḥ<BR>
BhP_10.84.068/1 vasudevograsenābhyāṃ kṛṣṇoddhava-balādibhiḥ<BR>
BhP_10.84.068/3 dattam ādāya pāribarhaṃ yāpito yadubhir yayau<BR>
BhP_10.84.069/1 nando gopāś ca gopyaś ca govinda-caraṇāmbuje<BR>
BhP_10.84.069/3 manaḥ kṣiptaṃ punar hartum anīśā mathurāṃ yayuḥ<BR>
BhP_10.84.070/1 bandhuṣu pratiyāteṣu vṛṣṇayaḥ kṛṣṇa-devatāḥ<BR>
BhP_10.84.070/3 vīkṣya prāvṛṣam āsannād yayur dvāravatīṃ punaḥ<BR>
BhP_10.84.071/1 janebhyaḥ kathayāṃ cakrur yadu-deva-mahotsavam<BR>
BhP_10.84.071/3 yad āsīt tīrtha-yātrāyāṃ suhṛt-sandarśanādikam<BR>
BhP_10.85.001/0 śrī-bādarāyaṇir uvāca<BR>
BhP_10.85.001/1 athaikadātmajau prāptau kṛta-pādābhivandanau<BR>
BhP_10.85.001/3 vasudevo 'bhinandyāha prītyā saṅkarṣaṇācyutau<BR>
BhP_10.85.002/1 munīnāṃ sa vacaḥ śrutvā putrayor dhāma-sūcakam<BR>
BhP_10.85.002/3 tad-vīryair jāta-viśrambhaḥ paribhāṣyābhyabhāṣata<BR>
BhP_10.85.003/1 kṛṣṇa kṛṣṇa mahā-yogin saṅkarṣaṇa sanātana<BR>
BhP_10.85.003/3 jāne vām asya yat sākṣāt pradhāna-puruṣau parau<BR>
BhP_10.85.004/1 yatra yena yato yasya yasmai yad yad yathā yadā<BR>
BhP_10.85.004/3 syād idaṃ bhagavān sākṣāt pradhāna-puruṣeśvaraḥ<BR>
BhP_10.85.005/1 etan nānā-vidhaṃ viśvam ātma-sṛṣṭam adhokṣaja<BR>
BhP_10.85.005/3 ātmanānupraviśyātman prāṇo jīvo bibharṣy aja<BR>
BhP_10.85.006/1 prāṇādīnāṃ viśva-sṛjāṃ śaktayo yāḥ parasya tāḥ<BR>
BhP_10.85.006/3 pāratantryād vaisādṛṣyād dvayoś ceṣṭaiva ceṣṭatām<BR>
BhP_10.85.007/1 kāntis tejaḥ prabhā sattā candrāgny-arkarkṣa-vidyutām<BR>
BhP_10.85.007/3 yat sthairyaṃ bhū-bhṛtāṃ bhūmer vṛttir gandho 'rthato bhavān<BR>
BhP_10.85.008/1 tarpaṇaṃ prāṇanam apāṃ deva tvaṃ tāś ca tad-rasaḥ<BR>
BhP_10.85.008/3 ojaḥ saho balaṃ ceṣṭā gatir vāyos taveśvara<BR>
BhP_10.85.009/1 diśāṃ tvam avakāśo 'si diśaḥ khaṃ sphoṭa āśrayaḥ<BR>
BhP_10.85.009/3 nādo varṇas tvam oṃ-kāra ākṛtīnāṃ pṛthak-kṛtiḥ<BR>
BhP_10.85.010/1 indriyaṃ tv indriyāṇāṃ tvaṃ devāś ca tad-anugrahaḥ<BR>
BhP_10.85.010/3 avabodho bhavān buddher jīvasyānusmṛtiḥ satī<BR>
BhP_10.85.011/1 bhūtānām asi bhūtādir indriyāṇāṃ ca taijasaḥ<BR>
BhP_10.85.011/3 vaikāriko vikalpānāṃ pradhānam anuśāyinam<BR>
BhP_10.85.012/1 naśvareṣv iha bhāveṣu tad asi tvam anaśvaram<BR>
BhP_10.85.012/3 yathā dravya-vikāreṣu dravya-mātraṃ nirūpitam<BR>
BhP_10.85.013/1 sattvam rajas tama iti guṇās tad-vṛttayaś ca yāḥ<BR>
BhP_10.85.013/3 tvayy addhā brahmaṇi pare kalpitā yoga-māyayā<BR>
BhP_10.85.014/1 tasmān na santy amī bhāvā yarhi tvayi vikalpitāḥ<BR>
BhP_10.85.014/3 tvaṃ cāmīṣu vikāreṣu hy anyadāvyāvahārikaḥ<BR>
BhP_10.85.015/1 guṇa-pravāha etasminn abudhās tv akhilātmanaḥ<BR>
BhP_10.85.015/3 gatiṃ sūkṣmām abodhena saṃsarantīha karmabhiḥ<BR>
BhP_10.85.016/1 yadṛcchayā nṛtāṃ prāpya su-kalpām iha durlabhām<BR>
BhP_10.85.016/3 svārthe pramattasya vayo gataṃ tvan-māyayeśvara<BR>
BhP_10.85.017/1 asāv aham mamaivaite dehe cāsyānvayādiṣu<BR>
BhP_10.85.017/3 sneha-pāśair nibadhnāti bhavān sarvam idaṃ jagat<BR>
BhP_10.85.018/1 yuvāṃ na naḥ sutau sākṣāt pradhāna-puruṣeśvarau<BR>
BhP_10.85.018/3 bhū-bhāra-kṣatra-kṣapaṇa avatīrṇau tathāttha ha<BR>
BhP_10.85.019/1 tat te gato 'smy araṇam adya padāravindam<BR>
BhP_10.85.019/2 āpanna-saṃsṛti-bhayāpaham ārta-bandho<BR>
BhP_10.85.019/3 etāvatālam alam indriya-lālasena<BR>
BhP_10.85.019/4 martyātma-dṛk tvayi pare yad apatya-buddhiḥ<BR>
BhP_10.85.020/1 sūtī-gṛhe nanu jagāda bhavān ajo nau<BR>
BhP_10.85.020/2 sañjajña ity anu-yugaṃ nija-dharma-guptyai<BR>
BhP_10.85.020/3 nānā-tanūr gagana-vad vidadhaj jahāsi<BR>
BhP_10.85.020/4 ko veda bhūmna uru-gāya vibhūti-māyām<BR>
BhP_10.85.021/0 śrī-śuka uvāca<BR>
BhP_10.85.021/1 ākarṇyetthaṃ pitur vākyaṃ bhagavān sātvatarṣabhaḥ<BR>
BhP_10.85.021/3 pratyāha praśrayānamraḥ prahasan ślakṣṇayā girā<BR>
BhP_10.85.022/0 śrī-bhagavān uvāca<BR>
BhP_10.85.022/1 vaco vaḥ samavetārthaṃ tātaitad upamanmahe<BR>
BhP_10.85.022/3 yan naḥ putrān samuddiśya tattva-grāma udāhṛtaḥ<BR>
BhP_10.85.023/1 ahaṃ yūyam asāv ārya ime ca dvārakāukasaḥ<BR>
BhP_10.85.023/3 sarve 'py evaṃ yadu-śreṣṭha vimṛgyāḥ sa-carācaram<BR>
BhP_10.85.024/1 ātmā hy ekaḥ svayaṃ-jyotir nityo 'nyo nirguṇo guṇaiḥ<BR>
BhP_10.85.024/3 ātma-sṛṣṭais tat-kṛteṣu bhūteṣu bahudheyate<BR>
BhP_10.85.025/1 khaṃ vāyur jyotir āpo bhūs tat-kṛteṣu yathāśayam<BR>
BhP_10.85.025/3 āvis-tiro-'lpa-bhūry eko nānātvaṃ yāty asāv api<BR>
BhP_10.85.026/0 śrī-śuka uvāca<BR>
BhP_10.85.026/1 evaṃ bhagavatā rājan vasudeva udāhṛtaḥ<BR>
BhP_10.85.026/3 śrutvā vinaṣṭa-nānā-dhīs tūṣṇīṃ prīta-manā abhūt<BR>
BhP_10.85.027/1 atha tatra kuru-śreṣṭha devakī sarva-devatā<BR>
BhP_10.85.027/3 śrutvānītaṃ guroḥ putram ātmajābhyāṃ su-vismitā<BR>
BhP_10.85.028/1 kṛṣṇa-rāmau samāśrāvya putrān kaṃsa-vihiṃsitān<BR>
BhP_10.85.028/3 smarantī kṛpaṇaṃ prāha vaiklavyād aśru-locanā<BR>
BhP_10.85.029/0 śrī-devaky uvāca<BR>
BhP_10.85.029/1 rāma rāmāprameyātman kṛṣṇa yogeśvareśvara<BR>
BhP_10.85.029/3 vedāhaṃ vāṃ viśva-sṛjām īśvarāv ādi-pūruṣau<BR>
BhP_10.85.030/1 kala-vidhvasta-sattvānāṃ rājñām ucchāstra-vartinām<BR>
BhP_10.85.030/3 bhūmer bhārāyamāṇānām avatīrṇau kilādya me<BR>
BhP_10.85.031/1 yasyāṃśāṃśāṃśa-bhāgena viśvotpatti-layodayāḥ<BR>
BhP_10.85.031/3 bhavanti kila viśvātmaṃs taṃ tvādyāhaṃ gatiṃ gatā<BR>
BhP_10.85.032/1 cirān mṛta-sutādāne guruṇā kila coditau<BR>
BhP_10.85.032/3 āninyathuḥ pitṛ-sthānād gurave guru-dakṣiṇām<BR>
BhP_10.85.033/1 tathā me kurutaṃ kāmaṃ yuvāṃ yogeśvareśvarau<BR>
BhP_10.85.033/3 bhoja-rāja-hatān putrān kāmaye draṣṭum āhṛtān<BR>
BhP_10.85.034/0 ṛṣir uvāca<BR>
BhP_10.85.034/1 evaṃ sañcoditau mātrā rāmaḥ kṛṣṇaś ca bhārata<BR>
BhP_10.85.034/3 sutalaṃ saṃviviśatur yoga-māyām upāśritau<BR>
BhP_10.85.035/1 tasmin praviṣṭāv upalabhya daitya-rāḍ<BR>
BhP_10.85.035/2 viśvātma-daivaṃ sutarāṃ tathātmanaḥ<BR>
BhP_10.85.035/3 tad-darśanāhlāda-pariplutāśayaḥ<BR>
BhP_10.85.035/4 sadyaḥ samutthāya nanāma sānvayaḥ<BR>
BhP_10.85.036/1 tayoḥ samānīya varāsanaṃ mudā niviṣṭayos tatra mahātmanos tayoḥ<BR>
BhP_10.85.036/3 dadhāra pādāv avanijya taj jalaṃ sa-vṛnda ā-brahma punad yad ambu ha<BR>
BhP_10.85.037/1 samarhayām āsa sa tau vibhūtibhir mahārha-vastrābharaṇānulepanaiḥ<BR>
BhP_10.85.037/3 tāmbūla-dīpāmṛta-bhakṣaṇādibhiḥ sva-gotra-vittātma-samarpaṇena ca<BR>
BhP_10.85.038/1 sa indraseno bhagavat-padāmbujaṃ bibhran muhuḥ prema-vibhinnayā dhiyā<BR>
BhP_10.85.038/3 uvāca hānanda-jalākulekṣaṇaḥ prahṛṣṭa-romā nṛpa gadgadākṣaram<BR>
BhP_10.85.039/0 balir uvāca<BR>
BhP_10.85.039/1 namo 'nantāya bṛhate namaḥ kṛṣṇāya vedhase<BR>
BhP_10.85.039/3 sāṅkhya-yoga-vitānāya brahmaṇe paramātmane<BR>
BhP_10.85.040/1 darśanaṃ vāṃ hi bhūtānāṃ duṣprāpaṃ cāpy adurlabham<BR>
BhP_10.85.040/3 rajas-tamaḥ-svabhāvānāṃ yan naḥ prāptau yadṛcchayā<BR>
BhP_10.85.041/1 daitya-dānava-gandharvāḥ siddha-vidyādhra-cāraṇāḥ<BR>
BhP_10.85.041/3 yakṣa-rakṣaḥ-piśācāś ca bhūta-pramatha-nāyakāḥ<BR>
BhP_10.85.042/1 viśuddha-sattva-dhāmny addhā tvayi śāstra-śarīriṇi<BR>
BhP_10.85.042/3 nityaṃ nibaddha-vairās te vayaṃ cānye ca tādṛśāḥ<BR>
BhP_10.85.043/1 kecanodbaddha-vaireṇa bhaktyā kecana kāmataḥ<BR>
BhP_10.85.043/3 na tathā sattva-saṃrabdhāḥ sannikṛṣṭāḥ surādayaḥ<BR>
BhP_10.85.044/1 idam ittham iti prāyas tava yogeśvareśvara<BR>
BhP_10.85.044/3 na vidanty api yogeśā yoga-māyāṃ kuto vayam<BR>
BhP_10.85.045/1 tan naḥ prasīda nirapekṣa-vimṛgya-yuṣmat<BR>
BhP_10.85.045/2 pādāravinda-dhiṣaṇānya-gṛhāndha-kūpāt<BR>
BhP_10.85.045/3 niṣkramya viśva-śaraṇāṅghry-upalabdha-vṛttiḥ<BR>
BhP_10.85.045/4 śānto yathaika uta sarva-sakhaiś carāmi<BR>
BhP_10.85.046/1 śādhy asmān īśitavyeśa niṣpāpān kuru naḥ prabho<BR>
BhP_10.85.046/3 pumān yac chraddhayātiṣṭhaṃś codanāyā vimucyate<BR>
BhP_10.85.047/0 śrī-bhagavān uvāca<BR>
BhP_10.85.047/1 āsan marīceḥ ṣaṭ putrā ūrṇāyāṃ prathame 'ntare<BR>
BhP_10.85.047/3 devāḥ kaṃ jahasur vīkṣya sutaṃ yabhitum udyatam<BR>
BhP_10.85.048/1 tenāsurīm agan yonim adhunāvadya-karmaṇā<BR>
BhP_10.85.048/3 hiraṇyakaśipor jātā nītās te yoga-māyayā<BR>
BhP_10.85.049/1 devakyā udare jātā rājan kaṃsa-vihiṃsitāḥ<BR>
BhP_10.85.049/3 sā tān śocaty ātmajān svāṃs ta ime 'dhyāsate 'ntike<BR>
BhP_10.85.050/1 ita etān praṇeṣyāmo mātṛ-śokāpanuttaye<BR>
BhP_10.85.050/3 tataḥ śāpād vinirmaktā lokaṃ yāsyanti vijvarāḥ<BR>
BhP_10.85.051/1 smarodgīthaḥ pariṣvaṅgaḥ pataṅgaḥ kṣudrabhṛd ghṛṇī<BR>
BhP_10.85.051/3 ṣaḍ ime mat-prasādena punar yāsyanti sad-gatim<BR>
BhP_10.85.052/1 ity uktvā tān samādāya indrasenena pūjitau<BR>
BhP_10.85.052/3 punar dvāravatīm etya mātuḥ putrān ayacchatām<BR>
BhP_10.85.053/1 tān dṛṣṭvā bālakān devī putra-sneha-snuta-stanī<BR>
BhP_10.85.053/3 pariṣvajyāṅkam āropya mūrdhny ajighrad abhīkṣṇaśaḥ<BR>
BhP_10.85.054/1 apāyayat stanaṃ prītā suta-sparśa-parisnutam<BR>
BhP_10.85.054/3 mohitā māyayā viṣṇor yayā sṛṣṭiḥ pravartate<BR>
BhP_10.85.055/1 pītvāmṛtaṃ payas tasyāḥ pīta-śeṣaṃ gadā-bhṛtaḥ<BR>
BhP_10.85.055/3 nārāyaṇāṅga-saṃsparśa- pratilabdhātma-darśanāḥ<BR>
BhP_10.85.056/1 te namaskṛtya govindaṃ devakīṃ pitaraṃ balam<BR>
BhP_10.85.056/3 miṣatāṃ sarva-bhūtānāṃ yayur dhāma divaukasām<BR>
BhP_10.85.057/1 taṃ dṛṣṭvā devakī devī mṛtāgamana-nirgamam<BR>
BhP_10.85.057/3 mene su-vismitā māyāṃ kṛṣṇasya racitāṃ nṛpa<BR>
BhP_10.85.058/1 evaṃ-vidhāny adbhutāni kṛṣṇasya paramātmanaḥ<BR>
BhP_10.85.058/3 vīryāṇy ananta-vīryasya santy anantāni bhārata<BR>
BhP_10.85.059/0 śrī-sūta uvāca<BR>
BhP_10.85.059/1 ya idam anuśṛṇoti śrāvayed vā murāreś<BR>
BhP_10.85.059/2 caritam amṛta-kīrter varṇitaṃ vyāsa-putraiḥ<BR>
BhP_10.85.059/3 jagad-agha-bhid alaṃ tad-bhakta-sat-karṇa-pūraṃ<BR>
BhP_10.85.059/4 bhagavati kṛta-citto yāti tat-kṣema-dhāma<BR>
BhP_10.86.001/0 śrī-rājovāca<BR>
BhP_10.86.001/1 brahman veditum icchāmaḥ svasārāṃ rāma-kṛṣṇayoḥ<BR>
BhP_10.86.001/3 yathopayeme vijayo yā mamāsīt pitāmahī<BR>
BhP_10.86.002/0 śrī-śuka uvāca<BR>
BhP_10.86.002/1 arjunas tīrtha-yātrāyāṃ paryaṭann avanīṃ prabhuḥ<BR>
BhP_10.86.002/3 gataḥ prabhāsam aśṛṇon mātuleyīṃ sa ātmanaḥ<BR>
BhP_10.86.003/1 duryodhanāya rāmas tāṃ dāsyatīti na cāpare<BR>
BhP_10.86.003/3 tal-lipsuḥ sa yatir bhūtvā tri-daṇḍī dvārakām agāt<BR>
BhP_10.86.004/1 tatra vai vārṣitān māsān avātsīt svārtha-sādhakaḥ<BR>
BhP_10.86.004/3 pauraiḥ sabhājito 'bhīkṣṇaṃ rāmeṇājānatā ca saḥ<BR>
BhP_10.86.005/1 ekadā gṛham ānīya ātithyena nimantrya tam<BR>
BhP_10.86.005/3 śraddhayopahṛtaṃ bhaikṣyaṃ balena bubhuje kila<BR>
BhP_10.86.006/1 so 'paśyat tatra mahatīṃ kanyāṃ vīra-mano-harām<BR>
BhP_10.86.006/3 prīty-utphullekṣaṇas tasyāṃ bhāva-kṣubdhaṃ mano dadhe<BR>
BhP_10.86.007/1 sāpi taṃ cakame vīkṣya nārīṇāṃ hṛdayaṃ-gamam<BR>
BhP_10.86.007/3 hasantī vrīḍitāpaṅgī tan-nyasta-hṛdayekṣaṇā<BR>
BhP_10.86.008/1 tāṃ paraṃ samanudhyāyann antaraṃ prepsur arjunaḥ<BR>
BhP_10.86.008/3 na lebhe śaṃ bhramac-cittaḥ kāmenāti-balīyasā<BR>
BhP_10.86.009/1 mahatyāṃ deva-yātrāyāṃ ratha-sthāṃ durga-nirgatāṃ<BR>
BhP_10.86.009/3 jahārānumataḥ pitroḥ kṛṣṇasya ca mahā-rathaḥ<BR>
BhP_10.86.010/1 ratha-stho dhanur ādāya śūrāṃś cārundhato bhaṭān<BR>
BhP_10.86.010/3 vidrāvya krośatāṃ svānāṃ sva-bhāgaṃ mṛga-rāḍ iva<BR>
BhP_10.86.011/1 tac chrutvā kṣubhito rāmaḥ parvaṇīva mahārṇavaḥ<BR>
BhP_10.86.011/3 gṛhīta-pādaḥ kṛṣṇena suhṛdbhiś cānusāntvitaḥ<BR>
BhP_10.86.012/1 prāhiṇot pāribarhāṇi vara-vadhvor mudā balaḥ<BR>
BhP_10.86.012/3 mahā-dhanopaskarebha- rathāśva-nara-yoṣitaḥ<BR>
BhP_10.86.013/0 śrī-śuka uvāca<BR>
BhP_10.86.013/1 kṛṣṇasyāsīd dvija-śreṣṭhaḥ śrutadeva iti śrutaḥ<BR>
BhP_10.86.013/3 kṛṣṇaika-bhaktyā pūrṇārthaḥ śāntaḥ kavir alampataḥ<BR>
BhP_10.86.014/1 sa uvāsa videheṣu mithilāyāṃ gṛhāśramī<BR>
BhP_10.86.014/3 anīhayāgatāhārya- nirvartita-nija-kriyaḥ<BR>
BhP_10.86.015/1 yātrā-mātraṃ tv ahar ahar daivād upanamaty uta<BR>
BhP_10.86.015/3 nādhikaṃ tāvatā tuṣṭaḥ kriyā cakre yathocitāḥ<BR>
BhP_10.86.016/1 tathā tad-rāṣṭra-pālo 'ṅga bahulāśva iti śrutaḥ<BR>
BhP_10.86.016/3 maithilo niraham-māna ubhāv apy acyuta-priyau<BR>
BhP_10.86.017/1 tayoḥ prasanno bhagavān dārukeṇāhṛtaṃ ratham<BR>
BhP_10.86.017/3 āruhya sākaṃ munibhir videhān prayayau prabhuḥ<BR>
BhP_10.86.018/1 nārado vāmadevo 'triḥ kṛṣṇo rāmo 'sito 'ruṇiḥ<BR>
BhP_10.86.018/3 ahaṃ bṛhaspatiḥ kaṇvo maitreyaś cyavanādayaḥ<BR>
BhP_10.86.019/1 tatra tatra tam āyāntaṃ paurā jānapadā nṛpa<BR>
BhP_10.86.019/3 upatasthuḥ sārghya-hastā grahaiḥ sūryam ivoditam<BR>
BhP_10.86.020/1 ānarta-dhanva-kuru-jāṅgala-kaṅka-matsya-<BR>
BhP_10.86.020/2 pāñcāla-kunti-madhu-kekaya-kośalārṇāḥ<BR>
BhP_10.86.020/3 anye ca tan-mukha-sarojam udāra-hāsa-<BR>
BhP_10.86.020/4 snigdhekṣaṇaṃ nṛpa papur dṛśibhir nr-nāryaḥ<BR>
BhP_10.86.021/1 tebhyaḥ sva-vīkṣaṇa-vinaṣṭa-tamisra-dṛgbhyaḥ<BR>
BhP_10.86.021/2 kṣemaṃ tri-loka-gurur artha-dṛśaṃ ca yacchan<BR>
BhP_10.86.021/3 śṛṇvan dig-anta-dhavalaṃ sva-yaśo 'śubha-ghnaṃ<BR>
BhP_10.86.021/4 gītaṃ surair nṛbhir agāc chanakair videhān<BR>
BhP_10.86.022/1 te 'cyutaṃ prāptam ākarṇya paurā jānapadā nṛpa<BR>
BhP_10.86.022/3 abhīyur muditās tasmai gṛhītārhaṇa-pāṇayaḥ<BR>
BhP_10.86.023/1 dṛṣṭvā ta uttamaḥ-ślokaṃ prīty-utphulānanāśayāḥ<BR>
BhP_10.86.023/3 kair dhṛtāñjalibhir nemuḥ śruta-pūrvāṃs tathā munīn<BR>
BhP_10.86.024/1 svānugrahāya samprāptaṃ manvānau taṃ jagad-gurum<BR>
BhP_10.86.024/3 maithilaḥ śrutadevaś ca pādayoḥ petatuḥ prabhoḥ<BR>
BhP_10.86.025/1 nyamantrayetāṃ dāśārham ātithyena saha dvijaiḥ<BR>
BhP_10.86.025/3 maithilaḥ śrutadevaś ca yugapat saṃhatāñjalī<BR>
BhP_10.86.026/1 bhagavāṃs tad abhipretya dvayoḥ priya-cikīrṣayā<BR>
BhP_10.86.026/3 ubhayor āviśad geham ubhābhyāṃ tad-alakṣitaḥ<BR>
BhP_10.86.027/1 śrāntān apy atha tān dūrāj janakaḥ sva-gṛhāgatān<BR>
BhP_10.86.027/3 ānīteṣv āsanāgryeṣu sukhāsīnān mahā-manāḥ<BR>
BhP_10.86.028/1 pravṛddha-bhaktyā uddharṣa- hṛdayāsrāvilekṣaṇaḥ<BR>
BhP_10.86.028/3 natvā tad-aṅghrīn prakṣālya tad-apo loka-pāvanīḥ<BR>
BhP_10.86.029/1 sa-kuṭumbo vahan mūrdhnā pūjayāṃ cakra īśvarān<BR>
BhP_10.86.029/3 gandha-mālyāmbarākalpa- dhūpa-dīpārghya-go-vṛṣaiḥ<BR>
BhP_10.86.030/1 vācā madhurayā prīṇann idam āhānna-tarpitān<BR>
BhP_10.86.030/3 pādāv aṅka-gatau viṣṇoḥ saṃspṛśañ chanakair mudā<BR>
BhP_10.86.031/0 śrī-bahulāśva uvāca<BR>
BhP_10.86.031/1 bhavān hi sarva-bhūtānām ātmā sākṣī sva-dṛg vibho<BR>
BhP_10.86.031/3 atha nas tvat-padāmbhojaṃ smaratāṃ darśanaṃ gataḥ<BR>
BhP_10.86.032/1 sva-vacas tad ṛtaṃ kartum asmad-dṛg-gocaro bhavān<BR>
BhP_10.86.032/3 yad ātthaikānta-bhaktān me nānantaḥ śrīr ajaḥ priyaḥ<BR>
BhP_10.86.033/1 ko nu tvac-caraṇāmbhojam evaṃ-vid visṛjet pumān<BR>
BhP_10.86.033/3 niṣkiñcanānāṃ śāntānāṃ munīnāṃ yas tvam ātma-daḥ<BR>
BhP_10.86.034/1 yo 'vatīrya yador vaṃśe nṛṇāṃ saṃsaratām iha<BR>
BhP_10.86.034/3 yaśo vitene tac-chāntyai trai-lokya-vṛjināpaham<BR>
BhP_10.86.035/1 namas tubhyaṃ bhagavate kṛṣṇāyākuṇṭha-medhase<BR>
BhP_10.86.035/3 nārāyaṇāya ṛṣaye su-śāntaṃ tapa īyuṣe<BR>
BhP_10.86.036/1 dināni katicid bhūman gṛhān no nivasa dvijaiḥ<BR>
BhP_10.86.036/3 sametaḥ pāda-rajasā punīhīdaṃ nimeḥ kulam<BR>
BhP_10.86.037/1 ity upāmantrito rājñā bhagavāṃl loka-bhāvanaḥ<BR>
BhP_10.86.037/3 uvāsa kurvan kalyāṇaṃ mithilā-nara-yoṣitām<BR>
BhP_10.86.038/1 śrutadevo 'cyutaṃ prāptaṃ sva-gṛhāñ janako yathā<BR>
BhP_10.86.038/3 natvā munīn su-saṃhṛṣṭo dhunvan vāso nanarta ha<BR>
BhP_10.86.039/1 tṛṇa-pīṭha-bṛṣīṣv etān ānīteṣūpaveśya saḥ<BR>
BhP_10.86.039/3 svāgatenābhinandyāṅghrīn sa-bhāryo 'vanije mudā<BR>
BhP_10.86.040/1 tad-ambhasā mahā-bhāga ātmānaṃ sa-gṛhānvayam<BR>
BhP_10.86.040/3 snāpayāṃ cakra uddharṣo labdha-sarva-manorathaḥ<BR>
BhP_10.86.041/1 phalārhaṇośīra-śivāmṛtāmbubhir mṛdā surabhyā tulasī-kuśāmbuyaiḥ<BR>
BhP_10.86.041/3 ārādhayām āsa yathopapannayā saparyayā sattva-vivardhanāndhasā<BR>
BhP_10.86.042/1 sa tarkayām āsa kuto mamānv abhūt gṛhāndha-kupe patitasya saṅgamaḥ<BR>
BhP_10.86.042/3 yaḥ sarva-tīrthāspada-pāda-reṇubhiḥ kṛṣṇena cāsyātma-niketa-bhūsuraiḥ<BR>
BhP_10.86.043/1 sūpaviṣṭān kṛtātithyān śrutadeva upasthitaḥ<BR>
BhP_10.86.043/3 sa-bhārya-svajanāpatya uvācāṅghry-abhimarśanaḥ<BR>
BhP_10.86.044/0 śrutadeva uvāca<BR>
BhP_10.86.044/1 nādya no darśanaṃ prāptaḥ paraṃ parama-pūruṣaḥ<BR>
BhP_10.86.044/3 yarhīdaṃ śaktibhiḥ sṛṣṭvā praviṣṭo hy ātma-sattayā<BR>
BhP_10.86.045/1 yathā śayānaḥ puruṣo manasaivātma-māyayā<BR>
BhP_10.86.045/3 sṛṣṭvā lokaṃ paraṃ svāpnam anuviśyāvabhāsate<BR>
BhP_10.86.046/1 śṛṇvatāṃ gadatāṃ śaśvad arcatāṃ tvābhivandatām<BR>
BhP_10.86.046/3 ṇṛṇāṃ saṃvadatām antar hṛdi bhāsy amalātmanām<BR>
BhP_10.86.047/1 hṛdi-stho 'py ati-dūra-sthaḥ karma-vikṣipta-cetasām<BR>
BhP_10.86.047/3 ātma-śaktibhir agrāhyo 'py anty upeta-guṇātmanām<BR>
BhP_10.86.048/1 namo 'stu te 'dhyātma-vidāṃ parātmane<BR>
BhP_10.86.048/2 anātmane svātma-vibhakta-mṛtyave<BR>
BhP_10.86.048/3 sa-kāraṇākāraṇa-liṅgam īyuṣe<BR>
BhP_10.86.048/4 sva-māyayāsaṃvṛta-ruddha-dṛṣṭaye<BR>
BhP_10.86.049/1 sa tvaṃ śādhi sva-bhṛtyān naḥ kiṃ deva karavāma he<BR>
BhP_10.86.049/3 etad-anto nṛṇāṃ kleśo yad bhavān akṣi-gocaraḥ<BR>
BhP_10.86.050/0 śrī-śuka uvāca<BR>
BhP_10.86.050/1 tad-uktam ity upākarṇya bhagavān praṇatārti-hā<BR>
BhP_10.86.050/3 gṛhītvā pāṇinā pāṇiṃ prahasaṃs tam uvāca ha<BR>
BhP_10.86.051/0 śrī-bhagavān uvāca<BR>
BhP_10.86.051/1 brahmaṃs te 'nugrahārthāya samprāptān viddhy amūn munīn<BR>
BhP_10.86.051/3 sañcaranti mayā lokān punantaḥ pāda-reṇubhiḥ<BR>
BhP_10.86.052/1 devāḥ kṣetrāṇi tīrthāni darśana-sparśanārcanaiḥ<BR>
BhP_10.86.052/3 śanaiḥ punanti kālena tad apy arhattamekṣayā<BR>
BhP_10.86.053/1 brāhmaṇo janmanā śreyān sarveṣām prāṇinām iha<BR>
BhP_10.86.053/3 tapasā vidyayā tuṣṭyā kim u mat-kalayā yutaḥ<BR>
BhP_10.86.054/1 na brāhmaṇān me dayitaṃ rūpam etac catur-bhujam<BR>
BhP_10.86.054/3 sarva-veda-mayo vipraḥ sarva-deva-mayo hy aham<BR>
BhP_10.86.055/1 duṣprajñā aviditvaivam avajānanty asūyavaḥ<BR>
BhP_10.86.055/3 guruṃ māṃ vipram ātmānam arcādāv ijya-dṛṣṭayaḥ<BR>
BhP_10.86.056/1 carācaram idaṃ viśvaṃ bhāvā ye cāsya hetavaḥ<BR>
BhP_10.86.056/3 mad-rūpāṇīti cetasy ādhatte vipro mad-īkṣayā<BR>
BhP_10.86.057/1 tasmād brahma-ṛṣīn etān brahman mac-chraddhayārcaya<BR>
BhP_10.86.057/3 evaṃ ced arcito 'smy addhā nānyathā bhūri-bhūtibhiḥ<BR>
BhP_10.86.058/0 śrī-śuka uvāca<BR>
BhP_10.86.058/1 sa itthaṃ prabhunādiṣṭaḥ saha-kṛṣṇān dvijottamān<BR>
BhP_10.86.058/3 ārādhyaikātma-bhāvena maithilaś cāpa sad-gatim<BR>
BhP_10.86.059/1 evaṃ sva-bhaktayo rājan bhagavān bhakta-bhaktimān<BR>
BhP_10.86.059/3 uṣitvādiśya san-mārgaṃ punar dvāravatīm agāt<BR>
BhP_10.87.001/0 śrī-parīkṣid uvāca<BR>
BhP_10.87.001/1 brahman brahmaṇy anirdeśye nirguṇe guṇa-vṛttayaḥ<BR>
BhP_10.87.001/3 kathaṃ caranti śrutayaḥ sākṣāt sad-asataḥ pare<BR>
BhP_10.87.002/0 śrī-śuka uvāca<BR>
BhP_10.87.002/1 buddhīndriya-manaḥ-prāṇān janānām asṛjat prabhuḥ<BR>
BhP_10.87.002/3 mātrārthaṃ ca bhavārthaṃ ca ātmane 'kalpanāya ca<BR>
BhP_10.87.003/1 saiṣā hy upaniṣad brāhmī pūrveśāṃ pūrva-jair dhṛtā<BR>
BhP_10.87.003/3 śrraddhayā dhārayed yas tāṃ kṣemaṃ gacched akiñcanaḥ<BR>
BhP_10.87.004/1 atra te varṇayiṣyāmi gāthāṃ nārāyaṇānvitām<BR>
BhP_10.87.004/3 nāradasya ca saṃvādam ṛṣer nārāyaṇasya ca<BR>
BhP_10.87.005/1 ekadā nārado lokān paryaṭan bhagavat-priyaḥ<BR>
BhP_10.87.005/3 sanātanam ṛṣiṃ draṣṭuṃ yayau nārāyaṇāśramam<BR>
BhP_10.87.006/1 yo vai bhārata-varṣe 'smin kṣemāya svastaye nṛṇām<BR>
BhP_10.87.006/3 dharma-jñāna-śamopetam ā-kalpād āsthitas tapaḥ<BR>
BhP_10.87.007/1 tatropaviṣṭam ṛṣibhiḥ kalāpa-grāma-vāsibhiḥ<BR>
BhP_10.87.007/3 parītaṃ praṇato 'pṛcchad idam eva kurūdvaha<BR>
BhP_10.87.008/1 tasmai hy avocad bhagavān ṛṣīṇāṃ śṛṇvatām idam<BR>
BhP_10.87.008/3 yo brahma-vādaḥ pūrveṣāṃ jana-loka-nivāsinām<BR>
BhP_10.87.009/0 śrī-bhagavān uvāca<BR>
BhP_10.87.009/1 svāyambhuva brahma-satraṃ jana-loke 'bhavat purā<BR>
BhP_10.87.009/3 tatra-sthānāṃ mānasānāṃ munīnām ūrdhva-retasām<BR>
BhP_10.87.010/1 śvetadvīpaṃ gatavati tvayi draṣṭuṃ tad-īśvaram<BR>
BhP_10.87.010/3 brahma-vādaḥ su-saṃvṛttaḥ śrutayo yatra śerate<BR>
BhP_10.87.010/5 tatra hāyam abhūt praśnas tvaṃ māṃ yam anupṛcchasi<BR>
BhP_10.87.011/1 tulya-śruta-tapaḥ-śīlās tulya-svīyāri-madhyamāḥ<BR>
BhP_10.87.011/3 api cakruḥ pravacanam ekaṃ śuśrūṣavo 'pare<BR>
BhP_10.87.012/0 śrī-sanandana uvāca<BR>
BhP_10.87.012/1 sva-sṛṣṭam idam āpīya śayānaṃ saha śaktibhiḥ<BR>
BhP_10.87.012/3 tad-ante bodhayāṃ cakrus tal-liṅgaiḥ śrutayaḥ param<BR>
BhP_10.87.013/1 yathā śayānaṃ saṃrājaṃ vandinas tat-parākramaiḥ<BR>
BhP_10.87.013/3 pratyūṣe 'bhetya su-ślokair bodhayanty anujīvinaḥ<BR>
BhP_10.87.014/0 śrī-śrutaya ūcuḥ<BR>
BhP_10.87.014/1 jaya jaya jahy ajām ajita doṣa-gṛbhīta-guṇāṃ<BR>
BhP_10.87.014/2 tvam asi yad ātmanā samavaruddha-samasta-bhagaḥ<BR>
BhP_10.87.014/3 aga-jagad-okasām akhila-śakty-avabodhaka te<BR>
BhP_10.87.014/4 kvacid ajayātmanā ca carato 'nucaren nigamaḥ<BR>
BhP_10.87.015/1 bṛhad upalabdham etad avayanty avaśeṣatayā<BR>
BhP_10.87.015/2 yata udayāstam-ayau vikṛter mṛdi vāvikṛtāt<BR>
BhP_10.87.015/3 ata ṛṣayo dadhus tvayi mano-vacanācaritaṃ<BR>
BhP_10.87.015/4 katham ayathā bhavanti bhuvi datta-padāni nṛṇām<BR>
BhP_10.87.016/1 iti tava sūrayas try-adhipate 'khila-loka-mala-<BR>
BhP_10.87.016/2 kṣapaṇa-kathāmṛtābdhim avagāhya tapāṃsi jahuḥ<BR>
BhP_10.87.016/3 kim uta punaḥ sva-dhāma-vidhutāśaya-kāla-guṇāḥ<BR>
BhP_10.87.016/4 parama bhajanti ye padam ajasra-sukhānubhavam<BR>
BhP_10.87.017/1 dṛtaya iva śvasanty asu-bhṛto yadi te 'nuvidhā<BR>
BhP_10.87.017/2 mahad-aham-ādayo 'ṇḍam asṛjan yad-anugrahataḥ<BR>
BhP_10.87.017/3 puruṣa-vidho 'nvayo 'tra caramo 'nna-mayādiṣu yaḥ<BR>
BhP_10.87.017/4 sad-asataḥ paraṃ tvam atha yad eṣv avaśeṣam ṛtam<BR>
BhP_10.87.018/1 udaram upāsate ya ṛṣi-vartmasu kūrpa-dṛśaḥ<BR>
BhP_10.87.018/2 parisara-paddhatiṃ hṛdayam āruṇayo daharam<BR>
BhP_10.87.018/3 tata udagād ananta tava dhāma śiraḥ paramaṃ<BR>
BhP_10.87.018/4 punar iha yat sametya na patanti kṛtānta-mukhe<BR>
BhP_10.87.019/1 sva-kṛta-vicitra-yoniṣu viśann iva hetutayā<BR>
BhP_10.87.019/2 taratamataś cakāssy anala-vat sva-kṛtānukṛtiḥ<BR>
BhP_10.87.019/3 atha vitathāsv amūṣv avitathāṃ tava dhāma samaṃ<BR>
BhP_10.87.019/4 viraja-dhiyo 'nuyanty abhivipaṇyava eka-rasam<BR>
BhP_10.87.020/1 sva-kṛta-pureṣv amīṣv abahir-antara-saṃvaraṇaṃ<BR>
BhP_10.87.020/2 tava puruṣaṃ vadanty akhila-śakti-dhṛto 'ṃśa-kṛtam<BR>
BhP_10.87.020/3 iti nṛ-gatiṃ vivicya kavayo nigamāvapanaṃ<BR>
BhP_10.87.020/4 bhavata upāsate 'ṅghrim abhavam bhuvi viśvasitāḥ<BR>
BhP_10.87.021/1 duravagamātma-tattva-nigamāya tavātta-tanoś<BR>
BhP_10.87.021/2 carita-mahāmṛtābdhi-parivarta-pariśramaṇāḥ<BR>
BhP_10.87.021/3 na parilaṣanti kecid apavargam apīśvara te<BR>
BhP_10.87.021/4 caraṇa-saroja-haṃsa-kula-saṅga-visṛṣṭa-gṛhāḥ<BR>
BhP_10.87.022/1 tvad-anupathaṃ kulāyam idam ātma-suhṛt-priya-vac<BR>
BhP_10.87.022/2 carati tathonmukhe tvayi hite priya ātmani ca<BR>
BhP_10.87.022/3 na bata ramanty aho asad-upāsanayātma-hano<BR>
BhP_10.87.022/4 yad-anuśayā bhramanty uru-bhaye ku-śarīra-bhṛtaḥ<BR>
BhP_10.87.023/1 nibhṛta-marun-mano-'kṣa-dṛḍha-yoga-yujo hṛdi yan<BR>
BhP_10.87.023/2 munaya upāsate tad arayo 'pi yayuḥ smaraṇāt<BR>
BhP_10.87.023/3 striya uragendra-bhoga-bhuja-daṇḍa-viṣakta-dhiyo<BR>
BhP_10.87.023/4 vayam api te samāḥ sama-dṛśo 'ṅghri-saroja-sudhāḥ<BR>
BhP_10.87.024/1 ka iha nu veda batāvara-janma-layo 'gra-saraṃ<BR>
BhP_10.87.024/2 yata udagād ṛṣir yam anu deva-gaṇā ubhaye<BR>
BhP_10.87.024/3 tarhi na san na cāsad ubhayaṃ na ca kāla-javaḥ<BR>
BhP_10.87.024/4 kim api na tatra śāstram avakṛṣya śayīta yadā<BR>
BhP_10.87.025/1 janim asataḥ sato mṛtim utātmani ye ca bhidāṃ<BR>
BhP_10.87.025/2 vipaṇam ṛtaṃ smaranty upadiśanti ta ārupitaiḥ<BR>
BhP_10.87.025/3 tri-guṇa-mayaḥ pumān iti bhidā yad abodha-kṛtā<BR>
BhP_10.87.025/4 tvayi na tataḥ paratra sa bhaved avabodha-rase<BR>
BhP_10.87.026/1 sad iva manas tri-vṛt tvayi vibhāty asad ā-manujāt<BR>
BhP_10.87.026/2 sad abhimṛśanty aśeṣam idam ātmatayātma-vidaḥ<BR>
BhP_10.87.026/3 na hi vikṛtiṃ tyajanti kanakasya tad-ātmatayā<BR>
BhP_10.87.026/4 sva-kṛtam anupraviṣṭam idam ātmatayāvasitam<BR>
BhP_10.87.027/1 tava pari ye caranty akhila-sattva-niketatayā<BR>
BhP_10.87.027/2 ta uta padākramanty avigaṇayya śiro nirṛteḥ<BR>
BhP_10.87.027/3 parivayase paśūn iva girā vibudhān api tāṃs<BR>
BhP_10.87.027/4 tvayi kṛta-sauhṛdāḥ khalu punanti na ye vimukhāḥ<BR>
BhP_10.87.028/1 tvam akaraṇaḥ sva-rāḍ akhila-kāraka-śakti-dharas<BR>
BhP_10.87.028/2 tava balim udvahanti samadanty ajayānimiṣāḥ<BR>
BhP_10.87.028/3 varṣa-bhujo 'khila-kṣiti-pater iva viśva-sṛjo<BR>
BhP_10.87.028/4 vidadhati yatra ye tv adhikṛtā bhavataś cakitāḥ<BR>
BhP_10.87.029/1 sthira-cara-jātayaḥ syur ajayottha-nimitta-yujo<BR>
BhP_10.87.029/2 vihara udīkṣayā yadi parasya vimukta tataḥ<BR>
BhP_10.87.029/3 na hi paramasya kaścid aparo na paraś ca bhaved<BR>
BhP_10.87.029/4 viyata ivāpadasya tava śūnya-tulāṃ dadhataḥ<BR>
BhP_10.87.030/1 aparimitā dhruvās tanu-bhṛto yadi sarva-gatās<BR>
BhP_10.87.030/2 tarhi na śāsyateti niyamo dhrava netarathā<BR>
BhP_10.87.030/3 ajani ca yan-mayaṃ tad avimucya niyantṛ bhavet<BR>
BhP_10.87.030/4 samam anujānatāṃ yad amataṃ mata-duṣṭatayā<BR>
BhP_10.87.031/1 na ghaṭata udbhavaḥ prakṛti-pūruṣayor ajayor<BR>
BhP_10.87.031/2 ubhaya-yujā bhavanty asu-bhṛto jala-budbuda-vat<BR>
BhP_10.87.031/3 tvayi ta ime tato vividha-nāma-guṇaiḥ parame<BR>
BhP_10.87.031/4 sarita ivārṇave madhuni lilyur aśeṣa-rasāḥ<BR>
BhP_10.87.032/1 nṛṣu tava mayayā bhramam amīṣv avagatya bhṛśaṃ<BR>
BhP_10.87.032/2 tvayi su-dhiyo 'bhave dadhati bhāvam anuprabhavam<BR>
BhP_10.87.032/3 katham anuvartatāṃ bhava-bhayaṃ tava yad bhru-kuṭiḥ<BR>
BhP_10.87.032/4 sṛjati muhus tri-nemir abhavac-charaṇeṣu bhayam<BR>
BhP_10.87.033/1 vijita-hṛṣīka-vāyubhir adānta-manas tura-gaṃ<BR>
BhP_10.87.033/2 ya iha yatanti yantum ati-lolam upāya-khidaḥ<BR>
BhP_10.87.033/3 vyasana-śatānvitāḥ samavahāya guroś caraṇaṃ<BR>
BhP_10.87.033/4 vaṇija ivāja santy akṛta-karṇa-dharā jaladhau<BR>
BhP_10.87.034/1 svajana-sutātma-dāra-dhana-dhāma-dharāsu-rathais<BR>
BhP_10.87.034/2 tvayi sati kiṃ nṛṇām śrayata ātmani sarva-rase<BR>
BhP_10.87.034/3 iti sad ajānatāṃ mithunato rataye caratāṃ<BR>
BhP_10.87.034/4 sukhayati ko nv iha sva-vihate sva-nirasta-bhage<BR>
BhP_10.87.035/1 bhuvi puru-puṇya-tīrtha-sadanāny ṛṣayo vimadās<BR>
BhP_10.87.035/2 ta uta bhavat-padāmbuja-hṛdo 'gha-bhid-aṅghri-jalāḥ<BR>
BhP_10.87.035/3 dadhati sakṛn manas tvayi ya ātmani nitya-sukhe<BR>
BhP_10.87.035/4 na punar upāsate puruṣa-sāra-harāvasathān<BR>
BhP_10.87.036/1 sata idaṃ utthitaṃ sad iti cen nanu tarka-hataṃ<BR>
BhP_10.87.036/2 vyabhicarati kva ca kva ca mṛṣā na tathobhaya-yuk<BR>
BhP_10.87.036/3 vyavahṛtaye vikalpa iṣito 'ndha-paramparayā<BR>
BhP_10.87.036/4 bhramayati bhāratī ta uru-vṛttibhir uktha-jaḍān<BR>
BhP_10.87.037/1 na yad idam agra āsa na bhaviṣyad ato nidhanād<BR>
BhP_10.87.037/2 anu mitam antarā tvayi vibhāti mṛṣaika-rase<BR>
BhP_10.87.037/3 ata upamīyate draviṇa-jāti-vikalpa-pathair<BR>
BhP_10.87.037/4 vitatha-mano-vilāsam ṛtam ity avayanty abudhāḥ<BR>
BhP_10.87.038/1 sa yad ajayā tv ajām anuśayīta guṇāṃś ca juṣan<BR>
BhP_10.87.038/2 bhajati sarūpatāṃ tad anu mṛtyum apeta-bhagaḥ<BR>
BhP_10.87.038/3 tvam uta jahāsi tām ahir iva tvacam ātta-bhago<BR>
BhP_10.87.038/4 mahasi mahīyase 'ṣṭa-guṇite 'parimeya-bhagaḥ<BR>
BhP_10.87.039/1 yadi na samuddharanti yatayo hṛdi kāma-jaṭā<BR>
BhP_10.87.039/2 duradhigamo 'satāṃ hṛdi gato 'smṛta-kaṇṭha-maṇiḥ<BR>
BhP_10.87.039/3 asu-tṛpa-yoginām ubhayato 'py asukhaṃ bhagavann<BR>
BhP_10.87.039/4 anapagatāntakād anadhirūḍha-padād bhavataḥ<BR>
BhP_10.87.040/1 tvad avagamī na vetti bhavad-uttha-śubhāśubhayor<BR>
BhP_10.87.040/2 guṇa-viguṇānvayāṃs tarhi deha-bhṛtāṃ ca giraḥ<BR>
BhP_10.87.040/3 anu-yugam anv-ahaṃ sa-guṇa gīta-paramparayā<BR>
BhP_10.87.040/4 śravaṇa-bhṛto yatas tvam apavarga-gatir manu-jaiḥ<BR>
BhP_10.87.041/1 dyu-pataya eva te na yayur antam anantatayā<BR>
BhP_10.87.041/2 tvam api yad-antarāṇḍa-nicayā nanu sāvaraṇāḥ<BR>
BhP_10.87.041/3 kha iva rajāṃsi vānti vayasā saha yac chrutayas<BR>
BhP_10.87.041/4 tvayi hi phalanty atan-nirasanena bhavan-nidhanāḥ<BR>
BhP_10.87.042/0 śrī-bhagavān uvāca<BR>
BhP_10.87.042/1 ity etad brahmaṇaḥ putrā āśrutyātmānuśāsanam<BR>
BhP_10.87.042/3 sanandanam athānarcuḥ siddhā jñātvātmano gatim<BR>
BhP_10.87.043/1 ity aśeṣa-samāmnāya- purāṇopaniṣad-rasaḥ<BR>
BhP_10.87.043/3 samuddhṛtaḥ pūrva-jātair vyoma-yānair mahātmabhiḥ<BR>
BhP_10.87.044/1 tvaṃ caitad brahma-dāyāda śraddhayātmānuśāsanam<BR>
BhP_10.87.044/3 dhārayaṃś cara gāṃ kāmaṃ kāmānāṃ bharjanaṃ nṛṇām<BR>
BhP_10.87.045/0 śrī-śuka uvāca<BR>
BhP_10.87.045/1 evaṃ sa ṛṣiṇādiṣṭaṃ gṛhītvā śraddhayātmavān<BR>
BhP_10.87.045/3 pūrṇaḥ śruta-dharo rājann āha vīra-vrato muniḥ<BR>
BhP_10.87.046/0 śrī-nārada uvāca<BR>
BhP_10.87.046/1 namas tasmai bhagavate kṛṣṇāyāmala-kīrtaye<BR>
BhP_10.87.046/3 yo dhatte sarva-bhūtānām abhavāyośatīḥ kalāḥ<BR>
BhP_10.87.047/1 ity ādyam ṛṣim ānamya tac-chiṣyāṃś ca mahātmanaḥ<BR>
BhP_10.87.047/3 tato 'gād āśramaṃ sākṣāt pitur dvaipāyanasya me<BR>
BhP_10.87.048/1 sabhājito bhagavatā kṛtāsana-parigrahaḥ<BR>
BhP_10.87.048/3 tasmai tad varṇayām āsa nārāyaṇa-mukhāc chrutam<BR>
BhP_10.87.049/1 ity etad varṇitaṃ rājan yan naḥ praśnaḥ kṛtas tvayā<BR>
BhP_10.87.049/3 yathā brahmaṇy anirdeśye nīṛguṇe 'pi manaś caret<BR>
BhP_10.87.050/1 yo 'syotprekṣaka ādi-madhya-nidhane yo 'vyakta-jīveśvaro<BR>
BhP_10.87.050/2 yaḥ sṛṣṭvedam anupraviśya ṛṣiṇā cakre puraḥ śāsti tāḥ<BR>
BhP_10.87.050/3 yaṃ sampadya jahāty ajām anuśayī suptaḥ kulāyaṃ yathā<BR>
BhP_10.87.050/4 taṃ kaivalya-nirasta-yonim abhayaṃ dhyāyed ajasraṃ harim<BR>
BhP_10.88.001/0 śrī-rājovāca<BR>
BhP_10.88.001/1 devāsura-manuṣyesu ye bhajanty aśivaṃ śivam<BR>
BhP_10.88.001/3 prāyas te dhanino bhojā na tu lakṣmyāḥ patiṃ harim<BR>
BhP_10.88.002/1 etad veditum icchāmaḥ sandeho 'tra mahān hi naḥ<BR>
BhP_10.88.002/3 viruddha-śīlayoḥ prabhvor viruddhā bhajatāṃ gatiḥ<BR>
BhP_10.88.003/0 śrī-śuka uvāca<BR>
BhP_10.88.003/1 śivaḥ śakti-yutaḥ śaśvat tri-liṅgo guṇa-saṃvṛtaḥ<BR>
BhP_10.88.003/3 vaikārikas taijasaś ca tāmasaś cety ahaṃ tridhā<BR>
BhP_10.88.004/1 tato vikārā abhavan ṣoḍaśāmīṣu kañcana<BR>
BhP_10.88.004/3 upadhāvan vibhūtīnāṃ sarvāsām aśnute gatim<BR>
BhP_10.88.005/1 harir hi nirguṇaḥ sākṣāt puruṣaḥ prakṛteḥ paraḥ<BR>
BhP_10.88.005/3 sa sarva-dṛg upadraṣṭā taṃ bhajan nirguṇo bhavet<BR>
BhP_10.88.006/1 nivṛtteṣv aśva-medheṣu rājā yuṣmat-pitāmahaḥ<BR>
BhP_10.88.006/3 śṛṇvan bhagavato dharmān apṛcchad idam acyutam<BR>
BhP_10.88.007/1 sa āha bhagavāṃs tasmai prītaḥ śuśrūṣave prabhuḥ<BR>
BhP_10.88.007/3 nṛṇāṃ niḥśreyasārthāya yo 'vatīrṇo yadoḥ kule<BR>
BhP_10.88.008/0 śrī-bhagavān uvāca<BR>
BhP_10.88.008/1 yasyāham anugṛhṇāmi hariṣye tad-dhanaṃ śanaiḥ<BR>
BhP_10.88.008/3 tato 'dhanaṃ tyajanty asya svajanā duḥkha-duḥkhitam<BR>
BhP_10.88.009/1 sa yadā vitathodyogo nirviṇṇaḥ syād dhanehayā<BR>
BhP_10.88.009/3 mat-paraiḥ kṛta-maitrasya kariṣye mad-anugraham<BR>
BhP_10.88.010/1 tad brahma paramaṃ sūkṣmaṃ cin-mātraṃ sad anantakam<BR>
BhP_10.88.010/3 vijñāyātmatayā dhīraḥ saṃsārāt parimucyate<BR>
BhP_10.88.011/1 ato māṃ su-durārādhyaṃ hitvānyān bhajate janaḥ<BR>
BhP_10.88.011/3 tatas ta āśu-toṣebhyo labdha-rājya-śriyoddhatāḥ<BR>
BhP_10.88.011/5 mattāḥ pramattā vara-dān vismayanty avajānate<BR>
BhP_10.88.012/0 śrī-śuka uvāca<BR>
BhP_10.88.012/1 śāpa-prasādayor īśā brahma-viṣṇu-śivādayaḥ<BR>
BhP_10.88.012/3 sadyaḥ śāpa-prasādo 'ṅga śivo brahmā na cācyutaḥ<BR>
BhP_10.88.013/1 atra codāharantīmam itihāsaṃ purātanam<BR>
BhP_10.88.013/3 vṛkāsurāya giriśo varaṃ dattvāpa saṅkaṭam<BR>
BhP_10.88.014/1 vṛko nāmāsuraḥ putraḥ śakuneḥ pathi nāradam<BR>
BhP_10.88.014/3 dṛṣṭvāśu-toṣaṃ papraccha deveṣu triṣu durmatiḥ<BR>
BhP_10.88.015/1 sa āha devaṃ giriśam upādhāvāśu siddhyasi<BR>
BhP_10.88.015/3 yo 'lpābhyāṃ guṇa-doṣābhyām āśu tuṣyati kupyati<BR>
BhP_10.88.016/1 daśāsya-bāṇayos tuṣṭaḥ stuvator vandinor iva<BR>
BhP_10.88.016/3 aiśvaryam atulaṃ dattvā tata āpa su-saṅkaṭam<BR>
BhP_10.88.017/1 ity ādiṣṭas tam asura upādhāvat sva-gātrataḥ<BR>
BhP_10.88.017/3 kedāra ātma-kravyeṇa juhvāno gni-mukhaṃ haram<BR>
BhP_10.88.018/1 devopalabdhim aprāpya nirvedāt saptame 'hani<BR>
BhP_10.88.018/3 śiro 'vṛścat sudhitinā tat-tīrtha-klinna-mūrdhajam<BR>
BhP_10.88.019/1 tadā mahā-kāruṇiko sa dhūrjaṭir yathā vayaṃ cāgnir ivotthito 'nalāt<BR>
BhP_10.88.019/3 nigṛhya dorbhyāṃ bhujayor nyavārayat tat-sparśanād bhūya upaskṛtākṛtiḥ<BR>
BhP_10.88.020/1 tam āha cāṅgālam alaṃ vṛṇīṣva me yathābhikāmaṃ vitarāmi te varam<BR>
BhP_10.88.020/3 prīyeya toyena nṛṇāṃ prapadyatām aho tvayātmā bhṛśam ardyate vṛthā<BR>
BhP_10.88.021/1 devaṃ sa vavre pāpīyān varaṃ bhūta-bhayāvaham<BR>
BhP_10.88.021/3 yasya yasya karaṃ śīrṣṇi dhāsye sa mriyatām iti<BR>
BhP_10.88.022/1 tac chrutvā bhagavān rudro durmanā iva bhārata<BR>
BhP_10.88.022/3 oṃ iti prahasaṃs tasmai dade 'her amṛtaṃ yathā<BR>
BhP_10.88.023/1 sa tad-vara-parīkṣārthaṃ śambhor mūrdhni kilāsuraḥ<BR>
BhP_10.88.023/3 sva-hastaṃ dhātum ārebhe so 'bibhyat sva-kṛtāc chivaḥ<BR>
BhP_10.88.024/1 tenopasṛṣṭaḥ santrastaḥ parādhāvan sa-vepathuḥ<BR>
BhP_10.88.024/3 yāvad antaṃ divo bhūmeḥ kaṣṭhānām udagād udak<BR>
BhP_10.88.025/1 ajānantaḥ prati-vidhiṃ tūṣṇīm āsan sureśvarāḥ<BR>
BhP_10.88.025/3 tato vaikuṇṭham agamad bhāsvaraṃ tamasaḥ param<BR>
BhP_10.88.026/1 yatra nārāyaṇaḥ sākṣān nyāsināṃ paramo gatiḥ<BR>
BhP_10.88.026/3 śāntānāṃ nyasta-daṇḍānāṃ yato nāvartate gataḥ<BR>
BhP_10.88.027/1 taṃ tathā vyasanaṃ dṛṣṭvā bhagavān vṛjinārdanaḥ<BR>
BhP_10.88.027/3 dūrāt pratyudiyād bhūtvā baṭuko yoga-māyayā<BR>
BhP_10.88.028/1 mekhalājina-daṇḍākṣais tejasāgnir iva jvalan<BR>
BhP_10.88.028/3 abhivādayām āsa ca taṃ kuśa-pāṇir vinīta-vat<BR>
BhP_10.88.029/0 śrī-bhagavān uvāca<BR>
BhP_10.88.029/1 śākuneya bhavān vyaktaṃ śrāntaḥ kiṃ dūram āgataḥ<BR>
BhP_10.88.029/3 kṣaṇaṃ viśramyatāṃ puṃsa ātmāyaṃ sarva-kāma-dhuk<BR>
BhP_10.88.030/1 yadi naḥ śravaṇāyālaṃ yuṣmad-vyavasitaṃ vibho<BR>
BhP_10.88.030/3 bhaṇyatāṃ prāyaśaḥ pumbhir dhṛtaiḥ svārthān samīhate<BR>
BhP_10.88.031/0 śrī-śuka uvāca<BR>
BhP_10.88.031/1 evaṃ bhagavatā pṛṣṭo vacasāmṛta-varṣiṇā<BR>
BhP_10.88.031/3 gata-klamo 'bravīt tasmai yathā-pūrvam anuṣṭhitam<BR>
BhP_10.88.032/0 śrī-bhagavān uvāca<BR>
BhP_10.88.032/1 evaṃ cet tarhi tad-vākyaṃ na vayaṃ śraddadhīmahi<BR>
BhP_10.88.032/3 yo dakṣa-śāpāt paiśācyaṃ prāptaḥ preta-piśāca-rāṭ<BR>
BhP_10.88.033/1 yadi vas tatra viśrambho dānavendra jagad-gurau<BR>
BhP_10.88.033/3 tarhy aṅgāśu sva-śirasi hastaṃ nyasya pratīyatām<BR>
BhP_10.88.034/1 yady asatyaṃ vacaḥ śambhoḥ kathañcid dānavarṣabha<BR>
BhP_10.88.034/3 tadainaṃ jahy asad-vācaṃ na yad vaktānṛtaṃ punaḥ<BR>
BhP_10.88.035/1 itthaṃ bhagavataś citrair vacobhiḥ sa su-peśalaiḥ<BR>
BhP_10.88.035/3 bhinna-dhīr vismṛtaḥ śīrṣṇi sva-hastaṃ kumatir nyadhāt<BR>
BhP_10.88.036/1 athāpatad bhinna-śirāḥ vrajāhata iva kṣaṇāt<BR>
BhP_10.88.036/3 jaya-śabdo namaḥ-śabdaḥ sādhu-śabdo 'bhavad divi<BR>
BhP_10.88.037/1 mumucuḥ puṣpa-varṣāṇi hate pāpe vṛkāsure<BR>
BhP_10.88.037/3 devarṣi-pitṛ-gandharvā mocitaḥ saṅkaṭāc chivaḥ<BR>
BhP_10.88.038/1 muktaṃ giriśam abhyāha bhagavān puruṣottamaḥ<BR>
BhP_10.88.038/3 aho deva mahā-deva pāpo 'yaṃ svena pāpmanā<BR>
BhP_10.88.039/1 hataḥ ko nu mahatsv īśa jantur vai kṛta-kilbiṣaḥ<BR>
BhP_10.88.039/3 kṣemī syāt kim u viśveśe kṛtāgasko jagad-gurau<BR>
BhP_10.88.040/1 ya evam avyākṛta-śakty-udanvataḥ parasya sākṣāt paramātmano hareḥ<BR>
BhP_10.88.040/3 giritra-mokṣaṃ kathayec chṛṇoti vā vimucyate saṃsṛtibhis tathāribhiḥ<BR>
BhP_10.89.001/0 śrī-śuka uvāca<BR>
BhP_10.89.001/1 sarasvatyās taṭe rājann ṛṣayaḥ satram āsata<BR>
BhP_10.89.001/3 vitarkaḥ samabhūt teṣāṃ triṣv adhīśeṣu ko mahān<BR>
BhP_10.89.002/1 tasya jijñāsayā te vai bhṛguṃ brahma-sutaṃ nṛpa<BR>
BhP_10.89.002/3 taj-jñaptyai preṣayām āsuḥ so 'bhjagād brahmaṇaḥ sabhām<BR>
BhP_10.89.003/1 na tasmai prahvaṇaṃ stotraṃ cakre sattva-parīkṣayā<BR>
BhP_10.89.003/3 tasmai cukrodha bhagavān prajvalan svena tejasā<BR>
BhP_10.89.004/1 sa ātmany utthitam manyum ātmajāyātmanā prabhuḥ<BR>
BhP_10.89.004/3 aśīśamad yathā vahniṃ sva-yonyā vāriṇātma-bhūḥ<BR>
BhP_10.89.005/1 tataḥ kailāsam agamat sa taṃ devo maheśvaraḥ<BR>
BhP_10.89.005/3 parirabdhuṃ samārebha utthāya bhrātaraṃ mudā<BR>
BhP_10.89.006/1 naicchat tvam asy utpatha-ga iti devaś cukopa ha<BR>
BhP_10.89.006/3 śūlam udyamya taṃ hantum ārebhe tigma-locanaḥ<BR>
BhP_10.89.007/1 patitvā pādayor devī sāntvayām āsa taṃ girā<BR>
BhP_10.89.007/3 atho jagāma vaikuṇṭhaṃ yatra devo janārdanaḥ<BR>
BhP_10.89.008/1 śayānaṃ śriya utsaṅge padā vakṣasy atāḍayat<BR>
BhP_10.89.008/3 tata utthāya bhagavān saha lakṣmyā satāṃ gatiḥ<BR>
BhP_10.89.009/1 sva-talpād avaruhyātha nanāma śirasā munim<BR>
BhP_10.89.009/3 āha te svāgataṃ brahman niṣīdātrāsane kṣaṇam<BR>
BhP_10.89.009/5 ajānatām āgatān vaḥ kṣantum arhatha naḥ prabho<BR>
BhP_10.89.010/1 punīhi saha-lokaṃ māṃ loka-pālāṃś ca mad-gatān<BR>
BhP_10.89.010/3 pādodakena bhavatas tīrthānāṃ tīrtha-kāriṇā<BR>
BhP_10.89.011/1 adyāhaṃ bhagavaṃl lakṣmyā āsam ekānta-bhājanam<BR>
BhP_10.89.011/3 vatsyaty urasi me bhūtir bhavat-pāda-hatāṃhasaḥ<BR>
BhP_10.89.012/0 śrī-śuka uvāca<BR>
BhP_10.89.012/1 evaṃ bruvāṇe vaikuṇṭhe bhṛgus tan-mandrayā girā<BR>
BhP_10.89.012/3 nirvṛtas tarpitas tūṣṇīṃ bhakty-utkaṇṭho 'śru-locanaḥ<BR>
BhP_10.89.013/1 punaś ca satram āvrajya munīnāṃ brahma-vādinām<BR>
BhP_10.89.013/3 svānubhūtam aśeṣeṇa rājan bhṛgur avarṇayat<BR>
BhP_10.89.014/1 tan niśamyātha munayo vismitā mukta-saṃśayāḥ<BR>
BhP_10.89.014/3 bhūyāṃsaṃ śraddadhur viṣṇuṃ yataḥ śāntir yato 'bhayam<BR>
BhP_10.89.015/1 dharmaḥ sākṣād yato jñānaṃ vairāgyaṃ ca tad-anvitam<BR>
BhP_10.89.015/3 aiśvaryaṃ cāṣṭadhā yasmād yaśaś cātma-malāpaham<BR>
BhP_10.89.016/1 munīnāṃ nyasta-daṇḍānāṃ śāntānāṃ sama-cetasām<BR>
BhP_10.89.016/3 akiñcanānāṃ sādhūnāṃ yam āhuḥ paramāṃ gatim<BR>
BhP_10.89.017/1 sattvaṃ yasya priyā mūrtir brāhmaṇās tv iṣṭa-devatāḥ<BR>
BhP_10.89.017/3 bhajanty anāśiṣaḥ śāntā yaṃ vā nipuṇa-buddhayaḥ<BR>
BhP_10.89.018/1 tri-vidhākṛtayas tasya rākṣasā asurāḥ surāḥ<BR>
BhP_10.89.018/3 guṇinyā māyayā sṛṣṭāḥ sattvaṃ tat tīrtha-sādhanam<BR>
BhP_10.89.019/0 śrī-śuka uvāca<BR>
BhP_10.89.019/1 itthaṃ sārasvatā viprā nṛṇām saṃśaya-nuttaye<BR>
BhP_10.89.019/3 puruṣasya padāmbhoja- sevayā tad-gatiṃ gatāḥ<BR>
BhP_10.89.020/0 śrī-sūta uvāca<BR>
BhP_10.89.020/1 ity etan muni-tanayāsya-padma-gandha<BR>
BhP_10.89.020/2 pīyūṣaṃ bhava-bhaya-bhit parasya puṃsaḥ<BR>
BhP_10.89.020/3 su-ślokaṃ śravaṇa-puṭaiḥ pibaty abhīkṣṇam<BR>
BhP_10.89.020/4 pāntho 'dhva-bhramaṇa-pariśramaṃ jahāti<BR>
BhP_10.89.021/0 śrī-śuka uvāca<BR>
BhP_10.89.021/1 ekadā dvāravatyāṃ tu vipra-patnyāḥ kumārakaḥ<BR>
BhP_10.89.021/3 jāta-mātro bhuvaṃ spṛṣṭvā mamāra kila bhārata<BR>
BhP_10.89.022/1 vipro gṛhītvā mṛtakaṃ rāja-dvāry upadhāya saḥ<BR>
BhP_10.89.022/3 idaṃ provāca vilapann āturo dīna-mānasaḥ<BR>
BhP_10.89.023/1 brahma-dviṣaḥ śaṭha-dhiyo lubdhasya viṣayātmanaḥ<BR>
BhP_10.89.023/3 kṣatra-bandhoḥ karma-doṣāt pañcatvaṃ me gato 'rbhakaḥ<BR>
BhP_10.89.024/1 hiṃsā-vihāraṃ nṛpatiṃ duḥśīlam ajitendriyam<BR>
BhP_10.89.024/3 prajā bhajantyaḥ sīdanti daridrā nitya-duḥkhitāḥ<BR>
BhP_10.89.025/1 evaṃ dvitīyaṃ viprarṣis tṛtīyaṃ tv evam eva ca<BR>
BhP_10.89.025/3 visṛjya sa nṛpa-dvāri tāṃ gāthāṃ samagāyata<BR>
BhP_10.89.026/1 tām arjuna upaśrutya karhicit keśavāntike<BR>
BhP_10.89.026/3 parete navame bāle brāhmaṇaṃ samabhāṣata<BR>
BhP_10.89.027/1 kiṃ svid brahmaṃs tvan-nivāse iha nāsti dhanur-dharaḥ<BR>
BhP_10.89.027/3 rājanya-bandhur ete vai brāhmaṇāḥ satram āsate<BR>
BhP_10.89.028/1 dhana-dārātmajāpṛktā yatra śocanti brāhmaṇāḥ<BR>
BhP_10.89.028/3 te vai rājanya-veṣeṇa naṭā jīvanty asum-bharāḥ<BR>
BhP_10.89.029/1 ahaṃ prajāḥ vāṃ bhagavan rakṣiṣye dīnayor iha<BR>
BhP_10.89.029/3 anistīrṇa-pratijño 'gniṃ pravekṣye hata-kalmaṣaḥ<BR>
BhP_10.89.030/0 śrī-brāhmaṇa uvāca<BR>
BhP_10.89.030/1 saṅkarṣaṇo vāsudevaḥ pradyumno dhanvināṃ varaḥ<BR>
BhP_10.89.030/3 aniruddho 'prati-ratho na trātuṃ śaknuvanti yat<BR>
BhP_10.89.031/1 tat kathaṃ nu bhavān karma duṣkaraṃ jagad-īśvaraiḥ<BR>
BhP_10.89.031/3 tvaṃ cikīrṣasi bāliśyāt tan na śraddadhmahe vayam<BR>
BhP_10.89.032/0 śrī-arjuna uvāca<BR>
BhP_10.89.032/1 nāhaṃ saṅkarṣaṇo brahman na kṛṣṇaḥ kārṣṇir eva ca<BR>
BhP_10.89.032/3 ahaṃ vā arjuno nāma gāṇḍīvaṃ yasya vai dhanuḥ<BR>
BhP_10.89.033/1 māvamaṃsthā mama brahman vīryaṃ tryambaka-toṣaṇam<BR>
BhP_10.89.033/3 mṛtyuṃ vijitya pradhane āneṣye te prajāḥ prabho<BR>
BhP_10.89.034/1 evaṃ viśrambhito vipraḥ phālgunena parantapa<BR>
BhP_10.89.034/3 jagāma sva-gṛhaṃ prītaḥ pārtha-vīryaṃ niśāmayan<BR>
BhP_10.89.035/1 prasūti-kāla āsanne bhāryāyā dvija-sattamaḥ<BR>
BhP_10.89.035/3 pāhi pāhi prajāṃ mṛtyor ity āhārjunam āturaḥ<BR>
BhP_10.89.036/1 sa upaspṛśya śucy ambho namaskṛtya maheśvaram<BR>
BhP_10.89.036/3 divyāny astrāṇi saṃsmṛtya sajyaṃ gāṇḍīvam ādade<BR>
BhP_10.89.037/1 nyaruṇat sūtikāgāraṃ śarair nānāstra-yojitaiḥ<BR>
BhP_10.89.037/3 tiryag ūrdhvam adhaḥ pārthaś cakāra śara-pañjaram<BR>
BhP_10.89.038/1 tataḥ kumāraḥ sañjāto vipra-patnyā rudan muhuḥ<BR>
BhP_10.89.038/3 sadyo 'darśanam āpede sa-śarīro vihāyasā<BR>
BhP_10.89.039/1 tadāha vipro vijayaṃ vinindan kṛṣṇa-sannidhau<BR>
BhP_10.89.039/3 mauḍhyaṃ paśyata me yo 'haṃ śraddadhe klība-katthanam<BR>
BhP_10.89.040/1 na pradyumno nāniruddho na rāmo na ca keśavaḥ<BR>
BhP_10.89.040/3 yasya śekuḥ paritrātuṃ ko 'nyas tad-aviteśvaraḥ<BR>
BhP_10.89.041/1 dhig arjunaṃ mṛṣā-vādaṃ dhig ātma-ślāghino dhanuḥ<BR>
BhP_10.89.041/3 daivopasṛṣṭaṃ yo mauḍhyād āninīṣati durmatiḥ<BR>
BhP_10.89.042/1 evaṃ śapati viprarṣau vidyām āsthāya phālgunaḥ<BR>
BhP_10.89.042/3 yayau saṃyamanīm āśu yatrāste bhagavān yamaḥ<BR>
BhP_10.89.043/1 viprāpatyam acakṣāṇas tata aindrīm agāt purīm<BR>
BhP_10.89.043/3 āgneyīṃ nairṛtīṃ saumyāṃ vāyavyāṃ vāruṇīm atha<BR>
BhP_10.89.044/1 rasātalaṃ nāka-pṛṣṭhaṃ dhiṣṇyāny anyāny udāyudhaḥ<BR>
BhP_10.89.044/3 tato 'labdha-dvija-suto hy anistīrṇa-pratiśrutaḥ<BR>
BhP_10.89.044/5 agniṃ vivikṣuḥ kṛṣṇena pratyuktaḥ pratiṣedhatā<BR>
BhP_10.89.045/1 darśaye dvija-sūnūṃs te māvajñātmānam ātmanā<BR>
BhP_10.89.045/3 ye te naḥ kīrtiṃ vimalāṃ manuṣyāḥ sthāpayiṣyanti<BR>
BhP_10.89.046/1 iti sambhāṣya bhagavān arjunena saheśvaraḥ<BR>
BhP_10.89.046/3 divyaṃ sva-ratham āsthāya pratīcīṃ diśam āviśat<BR>
BhP_10.89.047/1 sapta dvīpān sa-sindhūṃś ca sapta sapta girīn atha<BR>
BhP_10.89.047/3 lokālokaṃ tathātītya viveśa su-mahat tamaḥ<BR>
BhP_10.89.048/1 tatrāśvāḥ śaibya-sugrīva- meghapuṣpa-balāhakāḥ<BR>
BhP_10.89.048/3 tamasi bhraṣṭa-gatayo babhūvur bharatarṣabha<BR>
BhP_10.89.049/1 tān dṛṣṭvā bhagavān kṛṣṇo mahā-yogeśvareśvaraḥ<BR>
BhP_10.89.049/3 sahasrāditya-saṅkāśaṃ sva-cakraṃ prāhiṇot puraḥ<BR>
BhP_10.89.050/1 tamaḥ su-ghoraṃ gahanaṃ kṛtaṃ mahad<BR>
BhP_10.89.050/2 vidārayad bhūri-tareṇa rociṣā<BR>
BhP_10.89.050/3 mano-javaṃ nirviviśe sudarśanaṃ<BR>
BhP_10.89.050/4 guṇa-cyuto rāma-śaro yathā camūḥ<BR>
BhP_10.89.051/1 dvāreṇa cakrānupathena tat tamaḥ paraṃ paraṃ jyotir ananta-pāram<BR>
BhP_10.89.051/3 samaśnuvānaṃ prasamīkṣya phālgunaḥ pratāḍitākṣo pidadhe 'kṣiṇī ubhe<BR>
BhP_10.89.052/1 tataḥ praviṣṭaḥ salilaṃ nabhasvatā balīyasaijad-bṛhad-ūrmi-bhūṣaṇam<BR>
BhP_10.89.052/3 tatrādbhutaṃ vai bhavanaṃ dyumat-tamaṃ bhrājan-maṇi-stambha-sahasra-śobhitam<BR>
BhP_10.89.053/1 tasmin mahā-bhogam anantam adbhutaṃ<BR>
BhP_10.89.053/2 sahasra-mūrdhanya-phaṇā-maṇi-dyubhiḥ<BR>
BhP_10.89.053/3 vibhrājamānaṃ dvi-guṇekṣaṇolbaṇaṃ<BR>
BhP_10.89.053/4 sitācalābhaṃ śiti-kaṇṭha-jihvam<BR>
BhP_10.89.054/1 dadarśa tad-bhoga-sukhāsanaṃ vibhuṃ<BR>
BhP_10.89.054/2 mahānubhāvaṃ puruṣottamottamam<BR>
BhP_10.89.054/3 sāndrāmbudābhaṃ su-piśaṅga-vāsasaṃ<BR>
BhP_10.89.054/4 prasanna-vaktraṃ rucirāyatekṣaṇam<BR>
BhP_10.89.055/1 mahā-maṇi-vrāta-kirīṭa-kuṇḍala<BR>
BhP_10.89.055/2 prabhā-parikṣipta-sahasra-kuntalam<BR>
BhP_10.89.055/3 pralamba-cārv-aṣṭa-bhujaṃ sa-kaustubhaṃ<BR>
BhP_10.89.055/4 śrīvatsa-lakṣmaṃ vana-mālayāvṛtam<BR>
BhP_10.89.056/1 mahā-maṇi-vrāta-kirīṭa-kuṇḍala<BR>
BhP_10.89.056/2 prabhā-parikṣipta-sahasra-kuntalam<BR>
BhP_10.89.056/3 pralamba-cārv-aṣṭa-bhujaṃ sa-kaustubhaṃ<BR>
BhP_10.89.056/4 śrīvatsa-lakṣmaṃ vana-mālayāvṛtam<BR>
BhP_10.89.057/1 vavanda ātmānam anantam acyuto jiṣṇuś ca tad-darśana-jāta-sādhvasaḥ<BR>
BhP_10.89.057/3 tāv āha bhūmā parameṣṭhināṃ prabhur beddhāñjalī sa-smitam ūrjayā girā<BR>
BhP_10.89.058/1 dvijātmajā me yuvayor didṛkṣuṇā mayopanītā bhuvi dharma-guptaye<BR>
BhP_10.89.058/3 kalāvatīrṇāv avaner bharāsurān hatveha bhūyas tvarayetam anti me<BR>
BhP_10.89.059/1 pūrṇa-kāmāv api yuvāṃ nara-nārāyaṇāv ṛṣī<BR>
BhP_10.89.059/3 dharmam ācaratāṃ sthityai ṛṣabhau loka-saṅgraham<BR>
BhP_10.89.060/1 ity ādiṣṭau bhagavatā tau kṛṣṇau parame-ṣṭhinā<BR>
BhP_10.89.060/3 oṃ ity ānamya bhūmānam ādāya dvija-dārakān<BR>
BhP_10.89.061/1 nyavartetāṃ svakaṃ dhāma samprahṛṣṭau yathā-gatam<BR>
BhP_10.89.061/3 viprāya dadatuḥ putrān yathā-rūpaṃ yathā-vayaḥ<BR>
BhP_10.89.062/1 niśāmya vaiṣṇavaṃ dhāma pārthaḥ parama-vismitaḥ<BR>
BhP_10.89.062/3 yat kiñcit pauruṣaṃ puṃsāṃ mene kṛṣṇānukampitam<BR>
BhP_10.89.063/1 itīdṛśāny anekāni vīryāṇīha pradarśayan<BR>
BhP_10.89.063/3 bubhuje viṣayān grāmyān īje cāty-urjitair makhaiḥ<BR>
BhP_10.89.064/1 pravavarṣākhilān kāmān prajāsu brāhmaṇādiṣu<BR>
BhP_10.89.064/3 yathā-kālaṃ yathaivendro bhagavān śraiṣṭhyam āsthitaḥ<BR>
BhP_10.89.065/1 hatvā nṛpān adharmiṣṭhān ghāṭayitvārjunādibhiḥ<BR>
BhP_10.89.065/3 añjasā vartayām āsa dharmaṃ dharma-sutādibhiḥ<BR>
BhP_10.90.001/0 śrī-śuka uvāca<BR>
BhP_10.90.001/1 sukhaṃ sva-puryāṃ nivasan dvārakāyāṃ śriyaḥ patiḥ<BR>
BhP_10.90.001/3 sarva-sampat-samṛddhāyāṃ juṣṭāyāṃ vṛṣṇi-puṅgavaiḥ<BR>
BhP_10.90.002/1 strībhiś cottama-veṣābhir nava-yauvana-kāntibhiḥ<BR>
BhP_10.90.002/3 kandukādibhir harmyeṣu krīḍantībhis taḍid-dyubhiḥ<BR>
BhP_10.90.003/1 nityaṃ saṅkula-mārgāyāṃ mada-cyudbhir mataṅ-gajaiḥ<BR>
BhP_10.90.004/1 sv-alaṅkṛtair bhaṭair aśvai rathaiś ca kanakojjvalaiḥ<BR>
BhP_10.90.004/3 udyānopavanāḍhyāyāṃ puṣpita-druma-rājiṣu<BR>
BhP_10.90.005/1 nirviśad-bhṛṅga-vihagair nāditāyāṃ samantataḥ<BR>
BhP_10.90.005/3 reme ṣoḍaśa-sāhasra- patnīnāṃ eka-vallabhaḥ<BR>
BhP_10.90.006/1 tāvad vicitra-rūpo 'sau tad-geheṣu maharddhiṣu<BR>
BhP_10.90.006/3 protphullotpala-kahlāra- kumudāmbhoja-reṇubhiḥ<BR>
BhP_10.90.007/1 vāsitāmala-toyeṣu kūjad-dvija-kuleṣu ca<BR>
BhP_10.90.007/3 vijahāra vigāhyāmbho hradinīṣu mahodayaḥ<BR>
BhP_10.90.007/5 kuca-kuṅkuma-liptāṅgaḥ parirabdhaś ca yoṣitām<BR>
BhP_10.90.008/1 upagīyamāno gandharvair mṛdaṅga-paṇavānakān<BR>
BhP_10.90.008/3 vādayadbhir mudā vīṇāṃ sūta-māgadha-vandibhiḥ<BR>
BhP_10.90.009/1 sicyamāno 'cyutas tābhir hasantībhiḥ sma recakaiḥ<BR>
BhP_10.90.009/3 pratiṣiñcan vicikrīḍe yakṣībhir yakṣa-rāḍ iva<BR>
BhP_10.90.010/1 tāḥ klinna-vastra-vivṛtoru-kuca-pradeśāḥ<BR>
BhP_10.90.010/2 siñcantya uddhṛta-bṛhat-kavara-prasūnāḥ<BR>
BhP_10.90.010/3 kāntaṃ sma recaka-jihīrṣayayopaguhya<BR>
BhP_10.90.010/4 jāta-smarotsmaya-lasad-vadanā virejuḥ<BR>
BhP_10.90.011/1 kṛṣṇas tu tat-stana-viṣajjita-kuṅkuma-srak<BR>
BhP_10.90.011/2 krīḍābhiṣaṅga-dhuta-kuntala-vṛnda-bandhaḥ<BR>
BhP_10.90.011/3 siñcan muhur yuvatibhiḥ pratiṣicyamāno<BR>
BhP_10.90.011/4 reme kareṇubhir ivebha-patiḥ parītaḥ<BR>
BhP_10.90.012/1 naṭānāṃ nartakīnāṃ ca gīta-vādyopajīvinām<BR>
BhP_10.90.012/3 krīḍālaṅkāra-vāsāṃsi kṛṣṇo 'dāt tasya ca striyaḥ<BR>
BhP_10.90.013/1 kṛṣṇasyaivaṃ viharato gaty-ālāpekṣita-smitaiḥ<BR>
BhP_10.90.013/3 narma-kṣveli-pariṣvaṅgaiḥ strīṇāṃ kila hṛtā dhiyaḥ<BR>
BhP_10.90.014/1 ūcur mukundaika-dhiyo gira unmatta-vaj jaḍam<BR>
BhP_10.90.014/3 cintayantyo 'ravindākṣaṃ tāni me gadataḥ śṛṇu<BR>
BhP_10.90.015/0 mahiṣya ūcuḥ<BR>
BhP_10.90.015/1 kurari vilapasi tvaṃ vīta-nidrā na śeṣe<BR>
BhP_10.90.015/2 svapiti jagati rātryām īśvaro gupta-bodhaḥ<BR>
BhP_10.90.015/3 vayam iva sakhi kaccid gāḍha-nirviddha-cetā<BR>
BhP_10.90.015/4 nalina-nayana-hāsodāra-līlekṣitena<BR>
BhP_10.90.016/1 netre nimīlayasi naktam adṛṣṭa-bandhus<BR>
BhP_10.90.016/2 tvaṃ roravīṣi karuṇaṃ bata cakravāki<BR>
BhP_10.90.016/3 dāsyaṃ gata vayam ivācyuta-pāda-juṣṭāṃ<BR>
BhP_10.90.016/4 kiṃ vā srajaṃ spṛhayase kavareṇa voḍhum<BR>
BhP_10.90.017/1 bho bhoḥ sadā niṣṭanase udanvann alabdha-nidro 'dhigata-prajāgaraḥ<BR>
BhP_10.90.017/3 kim vā mukundāpahṛtātma-lāñchanaḥ prāptāṃ daśāṃ tvaṃ ca gato duratyayām<BR>
BhP_10.90.018/1 tvaṃ yakṣmaṇā balavatāsi gṛhīta indo<BR>
BhP_10.90.018/2 kṣīṇas tamo na nija-dīdhitibhiḥ kṣiṇoṣi<BR>
BhP_10.90.018/3 kaccin mukunda-gaditāni yathā vayaṃ tvaṃ<BR>
BhP_10.90.018/4 vismṛtya bhoḥ sthagita-gīr upalakṣyase naḥ<BR>
BhP_10.90.019/1 kiṃ nv ācaritam asmābhir malayānila te 'priyam<BR>
BhP_10.90.019/3 govindāpāṅga-nirbhinne hṛdīrayasi naḥ smaram<BR>
BhP_10.90.020/1 megha śrīmaṃs tvam asi dayito yādavendrasya nūnaṃ<BR>
BhP_10.90.020/2 śrīvatsāṅkaṃ vayam iva bhavān dhyāyati prema-baddhaḥ<BR>
BhP_10.90.020/3 aty-utkaṇṭhaḥ śavala-hṛdayo 'smad-vidho bāṣpa-dhārāḥ<BR>
BhP_10.90.020/4 smṛtvā smṛtvā visṛjasi muhur duḥkha-das tat-prasaṅgaḥ<BR>
BhP_10.90.021/1 priya-rāva-padāni bhāṣase mṛta-sañjīvikayānayā girā<BR>
BhP_10.90.021/3 karavāṇi kim adya te priyaṃ vada me valgita-kaṇṭha kokila<BR>
BhP_10.90.022/1 na calasi na vadasy udāra-buddhe kṣiti-dhara cintayase mahāntam artham<BR>
BhP_10.90.022/3 api bata vasudeva-nandanāṅghriṃ vayam iva kāmayase stanair vidhartum<BR>
BhP_10.90.023/1 śuṣyad-dhradāḥ karaśitā bata sindhu-patnyaḥ<BR>
BhP_10.90.023/2 sampraty apāsta-kamala-śriya iṣṭa-bhartuḥ<BR>
BhP_10.90.023/3 yadvad vayaṃ madhu-pateḥ praṇayāvalokam<BR>
BhP_10.90.023/4 aprāpya muṣṭa-hṛdayāḥ puru-karśitāḥ sma<BR>
BhP_10.90.024/1 haṃsa svāgatam āsyatāṃ piba payo brūhy aṅga śaureḥ kathāṃ<BR>
BhP_10.90.024/2 dūtaṃ tvāṃ nu vidāma kaccid ajitaḥ svasty āsta uktaṃ purā<BR>
BhP_10.90.024/3 kiṃ vā naś cala-sauhṛdaḥ smarati taṃ kasmād bhajāmo vayaṃ<BR>
BhP_10.90.024/4 kṣaudrālāpaya kāma-daṃ śriyam ṛte saivaika-niṣṭhā striyām<BR>
BhP_10.90.025/0 śrī-śuka uvāca<BR>
BhP_10.90.025/1 itīdṛśena bhāvena kṛṣṇe yogeśvareśvare<BR>
BhP_10.90.025/3 kriyamāṇena mādhavyo lebhire paramāṃ gatim<BR>
BhP_10.90.026/1 śruta-mātro 'pi yaḥ strīṇāṃ prasahyākarṣate manaḥ<BR>
BhP_10.90.026/3 uru-gāyoru-gīto vā paśyantīnāṃ ca kiṃ punaḥ<BR>
BhP_10.90.027/1 yāḥ samparyacaran premṇā pāda-saṃvāhanādibhiḥ<BR>
BhP_10.90.027/3 jagad-guruṃ bhartṛ-buddhyā tāsāṃ kim varṇyate tapaḥ<BR>
BhP_10.90.028/1 evaṃ vedoditaṃ dharmam anutiṣṭhan satāṃ gatiḥ<BR>
BhP_10.90.028/3 gṛhaṃ dharmārtha-kāmānāṃ muhuś cādarśayat padam<BR>
BhP_10.90.029/1 āsthitasya paraṃ dharmaṃ kṛṣṇasya gṛha-medhinām<BR>
BhP_10.90.029/3 āsan ṣoḍaśa-sāhasraṃ mahiṣyaś ca śatādhikam<BR>
BhP_10.90.030/1 tāsāṃ strī-ratna-bhūtānām aṣṭau yāḥ prāg udāhṛtāḥ<BR>
BhP_10.90.030/3 rukmiṇī-pramukhā rājaṃs tat-putrāś cānupūrvaśaḥ<BR>
BhP_10.90.031/1 ekaikasyāṃ daśa daśa kṛṣṇo 'jījanad ātmajān<BR>
BhP_10.90.031/3 yāvatya ātmano bhāryā amogha-gatir īśvaraḥ<BR>
BhP_10.90.032/1 teṣām uddāma-vīryāṇām aṣṭā-daśa mahā-rathāḥ<BR>
BhP_10.90.032/3 āsann udāra-yaśasas teṣāṃ nāmāni me śṛṇu<BR>
BhP_10.90.033/1 pradyumnaś cāniruddhaś ca dīptimān bhānur eva ca<BR>
BhP_10.90.033/3 sāmbo madhur bṛhadbhānuś citrabhānur vṛko 'ruṇaḥ<BR>
BhP_10.90.034/1 puṣkaro vedabāhuś ca śrutadevaḥ sunandanaḥ<BR>
BhP_10.90.034/3 citrabāhur virūpaś ca kavir nyagrodha eva ca<BR>
BhP_10.90.035/1 eteṣām api rājendra tanu-jānāṃ madhu-dviṣaḥ<BR>
BhP_10.90.035/3 pradyumna āsīt prathamaḥ pitṛ-vad rukmiṇī-sutaḥ<BR>
BhP_10.90.036/1 sa rukmiṇo duhitaram upayeme mahā-rathaḥ<BR>
BhP_10.90.036/3 tasyāṃ tato 'niruddho 'bhūt nāgāyata-balānvitaḥ<BR>
BhP_10.90.037/1 sa cāpi rukmiṇaḥ pautrīṃ dauhitro jagṛhe tataḥ<BR>
BhP_10.90.037/3 vajras tasyābhavad yas tu mauṣalād avaśeṣitaḥ<BR>
BhP_10.90.038/1 pratibāhur abhūt tasmāt subāhus tasya cātmajaḥ<BR>
BhP_10.90.038/3 subāhoḥ śāntaseno 'bhūc chatasenas tu tat-sutaḥ<BR>
BhP_10.90.039/1 na hy etasmin kule jātā adhanā abahu-prajāḥ<BR>
BhP_10.90.039/3 alpāyuṣo 'lpa-vīryāś ca abrahmaṇyāś ca jajñire<BR>
BhP_10.90.040/1 yadu-vaṃśa-prasūtānāṃ puṃsāṃ vikhyāta-karmaṇām<BR>
BhP_10.90.040/3 saṅkhyā na śakyate kartum api varṣāyutair nṛpa<BR>
BhP_10.90.041/1 tisraḥ koṭyaḥ sahasrāṇām aṣṭāśīti-śatāni ca<BR>
BhP_10.90.041/3 āsan yadu-kulācāryāḥ kumārāṇām iti śrutam<BR>
BhP_10.90.042/1 saṅkhyānaṃ yādavānāṃ kaḥ kariṣyati mahātmanām<BR>
BhP_10.90.042/3 yatrāyutānām ayuta- lakṣeṇāste sa āhukaḥ<BR>
BhP_10.90.043/1 devāsurāhava-hatā daiteyā ye su-dāruṇāḥ<BR>
BhP_10.90.043/3 te cotpannā manuṣyeṣu prajā dṛptā babādhire<BR>
BhP_10.90.044/1 tan-nigrahāya hariṇā proktā devā yadoḥ kule<BR>
BhP_10.90.044/3 avatīrṇāḥ kula-śataṃ teṣām ekādhikaṃ nṛpa<BR>
BhP_10.90.045/1 teṣāṃ pramāṇaṃ bhagavān prabhutvenābhavad dhariḥ<BR>
BhP_10.90.045/3 ye cānuvartinas tasya vavṛdhuḥ sarva-yādavāḥ<BR>
BhP_10.90.046/1 śayyāsanāṭanālāpa- krīḍā-snānādi-karmasu<BR>
BhP_10.90.046/3 na viduḥ santam ātmānaṃ vṛṣṇayaḥ kṛṣṇa-cetasaḥ<BR>
BhP_10.90.047/1 tīrthaṃ cakre nṛponaṃ yad ajani yaduṣu svaḥ-sarit pāda-śaucaṃ<BR>
BhP_10.90.047/2 vidviṭ-snigdhāḥ svarūpaṃ yayur ajita-para śrīr yad-arthe 'nya-yatnaḥ<BR>
BhP_10.90.047/3 yan-nāmāmaṅgala-ghnaṃ śrutam atha gaditaṃ yat-kṛto gotra-dharmaḥ<BR>
BhP_10.90.047/4 kṛṣṇasyaitan na citraṃ kṣiti-bhara-haraṇaṃ kāla-cakrāyudhasya<BR>
BhP_10.90.048/1 jayati jana-nivāso devakī-janma-vādo<BR>
BhP_10.90.048/2 yadu-vara-pariṣat svair dorbhir asyann adharmam<BR>
BhP_10.90.048/3 sthira-cara-vṛjina-ghnaḥ su-smita-śrī-mukhena<BR>
BhP_10.90.048/4 vraja-pura-vanitānāṃ vardhayan kāma-devam<BR>
BhP_10.90.049/1 itthaṃ parasya nija-vartma-rirakṣayātta-<BR>
BhP_10.90.049/2 līlā-tanos tad-anurūpa-viḍambanāni<BR>
BhP_10.90.049/3 karmāṇi karma-kaṣaṇāni yadūttamasya<BR>
BhP_10.90.049/4 śrūyād amuṣya padayor anuvṛttim icchan<BR>
BhP_10.90.050/1 martyas tayānusavam edhitayā mukunda<BR>
BhP_10.90.050/2 śrīmat-kathā-śravaṇa-kīrtana-cintayaiti<BR>
BhP_10.90.050/3 tad dhāma dustara-kṛtānta-javāpavargaṃ<BR>
BhP_10.90.050/4 grāmād vanaṃ kṣiti-bhujo 'pi yayur yad-arthāḥ<BR>
<BR>
<BR>
<BR>
</body></html>
